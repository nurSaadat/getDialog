ҚАЗАҚ ФИЛОСОФИЯСЫНА КІРІСПЕ

1. Қазақ философиясын зерттеудің методологиялық мәселелері

Осы том "Мәдени мұра" мемлекеттік бағдарламасының "Қазақ халқының философиялық мұрасы" атты 20 томдық бағытының бастамасы боп саналады.

Ұлттық философия – халықтың өзін-өзі тұрақтандыратын және оның барлық әрекеттеріне негіздеме беретін, оның асқақ мұраттарын қалыптастыратын рухани ізденіс аймағы. Ұлтымыздың философиясын,дүниетанымын зерттеудегі басты мәселе біздің өскелең ұрпаққа басқа елдермен терезесі тең боларлық рухани қор жинадық па, жинамадық па деген сұраққа барып тіреледі. Адамзат қол жеткізген ғылыми-техникалық жаңалықтардың нәтижесінде ел мен ел қарым-қатынасы тез өрбіп, күн өткен сайын кеңейіп келе жатыр. Бұрындары ұшы-қиыры жоқтай болып көрінетін үлкен әлем бүгінгі коммуникация құралдарының күрделенуінің арқасында бір ауылдай кішігірім болып қалған сияқты. Осы заман талабы философиялық мұраны да кең тұрғыдан қарастыруды қажет етеді, өйткені бүгінгі халықаралық байланыстар, бүгінгі мәдени сұхбат деңгейі томаға-тұйықтыққа жол бермесі хақ. Сондықтан да мәдени қор жасау өз халқымыздың қолда Пар мәдени мұрасы мен рухани игіліктерін сақтап, оны жаңғыртумен шектелмесе керек. Рухани қазынамызды байытуда бүкіл әлемдік алдыңғы қатарлы, озық ой үлгілерінің тәржімаланып, жалпы жұрттың қолына жеткізу ісі аса маңызды да жауапкершілікті Пастама екендігі сөзсіз. Онсыз біз ұлттық философиямызды өрелі өркениеттілікке бас бұрғанын іс жүзінде емес, тек соз жүзінде ғана көрсетіп қойған болар едік. Аударма ісінің жолға қойылуы да -өркениеттілік еншісі. "Себебі, тек өркендеген, қанат жайып, қиыр шарлар кезі келген, өрісін кеңейткен, "оңы мен солын", яғни "өзінікі" мен "өзгенікін" танып қалған мәдениетте ғана аудару ісі қолға алынады",1 - дейді А. Құлсариева өзінің Ш. Монтескье еңбегінің аудармасында.

Философиялық аударма дегеніміз не? Аударманың түп сырына, терең тұңғиығына (философиясына) "сүңгімес" бұрын, ұғымның өзін анықтап алу керек. Аударма ұғымының тар және кең мағынасы бар. Тар мағынасында аударма деп бір тілдің ауызекі немесе жазулы ақпаратын (мәтінін) екінші бір тілде түсінікті етіп жеткізуді айтады. Тар мағынасындағы аударма жалпы аударма ұғымының көпке үйреншікті, дағдылы түсінігін білдіреді. Расында да, аударма дегенде ана тілімізде басқа тілде жазылған көркем-әдеби шығарма мәтіні немесе басқа да керегі болып тұрған ақпарат, хабарлама және т.б-ны өзімізге түсінікті түрде жеткізуді кез алдымызға елестетеміз.

Кең мағынасында аударма деп қандай да болмасын мәдени ақпарат түрін, мәдени мәтінді өзінің үйреншікті арнасынан басқа түрге ауыстыру айтылады. Мысалы, айтулы немесе жазулы тілге негізделмеген мәдени салалар: көркем сурет, саз, би және т.с.с. ез алдында тілдік кейіпке келе алады. Өйткені, біз көркем сурет идеясын, музыканың рухын, бидің қимыл-қозғалыстарының мәнін тілге сала аламыз, яғни тіл арқылы "сөйлете" аламыз. "Тілсіз тілдер" ұғымы осыдан барып шығады, "мәдениет - метатіл" деген түсініктер туындайды. Зерттеушілердің пікірі бойынша, аударманың арқасында адамзат рухының шарықтаған биіктерін барлық халықтар өз тілінде оқи алады. Грек философтары, трагиктері, ортағасырлық араб ойшылдары, Ренессанс алыптары: Петрарка, Данте, Бокаччо, Рабле, Шекспир, Сервантес, Гете, Шиллер, Кант, Гегель, Ницше, Толстой, Достоевский және т.т. Аударуға деген ықыластың арқасында қанаттанып Гете, Гумбольдт, Новалис, ағайынды Шлегельдер, Шлейермахер, Гельдерлин, Лютер, Абай, Ә. Бокейхановтар және т.с.с. терең аудармалар жасады.

Жалпы адамзат мәдениетінің шоқтығы биік дәуірі - Ренессанста антикалық мәдени жәдігерлерді ақсүйектердің, сол кезде жаңадан қалыптасып келе жатқан тап өкілдерінің жеке басының ынта-ықыласы, меценаттық әрекеттері арқасында аударудан басталады. Әр ұрпақ тарихты өзіне қайта ашатындығы кімге де болса мәлім. Сондықтан да адами болмыстың құндылықтарын қайта қарап, бары мен жоғын таразылайтын шамасында үнемі өткенге, соның ішінде тарихтың жарқын да шығармашылық рухқа толы дәуірлеріне көз жүгіртері заңды. Осындай шақта антикалық әлем, Ренессанс, Ағартушылық дәуірі сынды адамзаттың табысты жолдары мен мұндалап тұрады. Оның үстіне, адамзаттың өткенін білуің бүгінгі жолыңды тануға ғана емес, болашағыңды анықтауға да көп эсер тигізері сөзсіз.

Егер қазақ тіліндегі философиялық мәтіндерге және жалпы қазақ философиясына келсек, онда осы дүниетанымдық жүйеге тән ерекшеліктерді ескеру қажет. Академик Ә. Нысанбаев қазақта Декарт, Кант, Гегель сияқты философиялық жүйе құрған ойшылдар болмаған дейді. "Сірә, көшпелі халықта ондайлардың қажеттілігі де тумаған шығар. Бірақ, біз өзімізге этникалық тегіміз жағынан келсек мың жылдан аса мәдениетіміз, тарихымыз, философиямыз бар халықпыз. Философия дегенде оның халықтық және кәсіби формаларын айтуымыз керек... Міне, осы әлемдік философия тұрғысынан қазақтың ұлттық рухы әлем образы мен менталитетінің қалыптасуы мен даму тарихы тұжырымдалды. Басқаша айтқанда, қазақ ғарышында, оның ұлы даласында қалыптасқан ойы әлемдік философия тарихының құрамдас бөлігіне айналды. Ал бүл тарихтың субъектілері болып қазақтың дана хандары, билеpi, жыраулары, ақындары, ағартушылары мен ғалымдары, ойшылдары есептеледі"2.

Тарихқа XIV-XV ғасырдан "қазақ" деген атпен енсек те, деп жалғастырады ойын Ә. Нысанбаев, түркі, қыпшақ мәдениетінің төл мұрагерлерінің біріміз. Сондықтан халқымыздың дүниетанымы мен ойлау мәдениетінің де мың жылдан аса тарихы бар деуге әбден болады. Халқымыздың дүниетанымының ерекшелігі оның болмыс-тұрмысынан аңғарылуы заңды, сондықтан араб-парсы мистикалық фәлсафасын қазақ халқы дәл сол күйінде қабылдап қоймай, өзінің өмір сүру тәсілінің ерекшелігіне сай қабылдаған.

Қазақ философиясының ерекшеліктеріне тоқталудан бұрын, жалпы философия не деген мәселені анықтап алайық. Философияның ежелгі грек ойшылдарының дәуірінен бері "даналыққа құштарлық" деп анықталып келгендігі белгілі. Алайда философияның кең танымал осы ұғымынан өзге түсініктері де тарихи-философиялық еңбектерде молынан ұшырасады. Мысалы, Платон "...геометрия және басқа философиялар" деген сөздерінде философия ұғымын "ғылым" сөзінің мағынасына жақын қолданады. Оның айтуынша, Сократ "философия" терминін даналыққа құштарлықты, ақиқатқа жетуге деген құмарлықты белгілеу ретінде пайдаланған. Ал Аристотельдің шәкірттері болса, болмыстың іргелі негіздерін айқындауға мүмкіндік беретін жалпылама ғылым ретінде бүл "бастапқы философияны" метафизика деп атады.

Аристотельдік мағынада бүл термин болмыстың өзіндік тұтастығындағы әр алуандылықты игеруге бағытталған философиялық білім түсінігімен тығыз байланысты. "Физика", әдетте, жаратылысты, натуралды табиғатты, оның заттар мен процестердегі сыртқы көрінісін зерттейді. Демек "метафизиканың" үлесіне бұл құбылыстардан "кейін" орналасқан, олардың арғы жағындағы нәрсе тиесілі. Аристотельдің пайымдауынша, заттардың, жағдайлардың, құбылыстардың, процестердің сыртқы көрінісінің арғы жағында мәнділік орналасқан. Метафизика осы мәнділікті, болмыстың әмбебаптық заңдылығын, яғни сезімдік таным деңгейінен тыс, тікелей және жанама қабылдаудан жасырын жатқан нақтылықты зерттейді. Демек, бүл "арғы жаққа үңілу" жасырын нақты мәнділікті ашуға бағытталған белсенді танымдық ойлаудың қозғалысы, пайымдаушы күш. Ал М. Хайдеггер былай деп жазады: "... Метафизика - бұл мәнділікті жеке және тұтас түрінде принципиалды тану. Бірақ бұл "дефиницияны" мәселенің қойылуы ретінде ғана бағалауға болады, яғни мынадай сұрақ қойылады: "Бар нәрсе болмысының мәні деген не?"3 Демек, осыдан күрделі сұрақтар тізбегі құралып, "Не өмір сүреді?" деген мәселе туындайды. Мұны "Не нақты өмір сүреді?" деген сұрақ жалғастырады. Бүл жерде бар нәрсенің өмір сүруі туралы мәселеден оның мәнділігі туралы мәселеге көшеміз. Бүл сұрақтардың тізбегін осы мәнділікті тану мүмкіндігі мәселесі аяқтайды, яғни бұл жерде таным процесінің мәні туралы мәселе қойылады. Сонымен, болмыс туралы сұрақ ойлау туралы сұраққа алмасады. Хайдеггердің 1935 жылы жазғам "Гельдерлин және поэзияның мәні" деген еңбегінде осы айтылған цикл тіл туралы сұрақпен аяқталады. XX ғасырдың ұлы философының пайымдауынша, тіл ең соңғы негіз, адамзат болмысының соңғы нақты тұрағы және сонымен қатар, оны игерудің жалғыз әмбебапты құралы болып табылады.

"Философияның даналықтан туатын, даналықпен тығыз байланысты тағы бір қыры, тағы бір анықтамасы түсінік", - дейді Т. Рысқалиев. Оның ойынша, философия ежелден бері дүниедегі заттарды, құбылыстарды, болып жатқан оқиғаларды танып қана қоймай, оларды түсінуге тырысты; оларға өзінің, өзі арқылы адамның қалай қарайтынын білдіруге тырысты. Философияны белгілі бір шамада бір созбен түсінік деп қарауға болады, яғни адамның қоршаған ортаны, дүниені, тарихты, жағдайды, басқа адамдарды, өзін, езінің дүниеге қатынасын түсінуі. Даналықты біліммен шатастыру сияқты, түсінік те таныммен шатастырыла беріледі. Танымда, ғылымда - тағы да баса қайталауға тура келеді - адам жоқ. Адам жоқ жерде түсінік бола ма? Адамның жетілгенін, жетіскенін, Декарт айтқандай, ойлаумен емес, түсінікпен өлшеу керек. Әйтпесе, ойлауға машинаның да қабілеті жетеді. Көп нәрселерді, көптеген рухани дүниелерді, көп ойшылдарды біз әлі жете түсінбей келеміз. Әлі де арамызда Паскальды, Кантты, Руссоны, Шопенгауэрді, Ницшені, Достоевскийді, Толстойды, Абайды, Мағжанды түсінбеген оқымыстылар бар. "Қолда барда алтынның қадірі жоқ" бұдан артық бізге қандай байлық керек?! Даналық та, түсінік те, осыларды бойына жинай білген философия да қазақ ойынан: Қорқыттан, Асанқайғыдан, Шалкиізден, Бұқардан, Абайдан, Ыбырайдан, Шәңгерейден, Ғұмар Қараштан табылады. Осы жағынан біз олардың туындыларын "Қазақ философиясы" деп ауыз толтырып айта аламыз"4.

Енді "даналыққа құштарлық" деп анықталатын философияға қайта оралайық. Бүл сөз тіркесіндегі "құштарлық" белгілі бір нәрсеге таңдануды, өзінен жоғары тұрған нәрсені сезіміңмен мойындауды және басқа осындай әсерлерді білдірумен қатар, "өзге" үшін "өзіңді ұмыту", өзіңнен бас тарту сезімін де аңғартады. Даналыққа құштар осы адам үшін өзге нәрсе" нені білдіреді? Ол физикалық тұрғыдан алғанда да, рухани тұрғыдан алғанда да өзіндік "меннен" өзге нәрсе. Тіпті, ішкі идеалды "меннің" өзі де физикалық тәннің өмір сүруінен өзгешеленеді.

Иә, бұл пәнилік өмірдің шектелуі екендігі бәрімізге белгілі. Былайша пайымдауға болады: адамды өзінің шектеулі шеңберінен шығарып, "өзгеге" құштарлықпен ұмтылуға мәжбүрлейтін құдіреттің бар екендігін ескерсек, оның жалғыз тәсілі - бүл рухани күш-жігер болып табылады. Мұны идеалдық, руханилық, ақыл-ой және т.б. атаулармен атауға болады. Осылай зерделеудің нәтижесінен мынадай түйін келіп шығады: философия дегеніміз адамның өзінің шеңберінен шығуға мүмкіндік беретін рухани форма.

Сонымен, философияны "даналық" түсінігімен байланыстырар болсақ, онда бүл соңғы ұғым "білімнің жоғарғы синтезі", белгілі бір нәрсе туралы "толық жетілген білім" деген мағынаны білдіреді. Демек, философия осындай білімге деген құштарлық, ал бүл даналықтың нысаны - менің өзімнен тыс табиғат және адамзат әлемі, сонымен қатар, өзім және феномен ретіндегі білімнің өзі (ескерте кетейік, антикалық дәуірде философия білімге ұмтылуды) таза да тұнық Ақиқатқа жетуді білдірді.

Адам - ақыл-ойы бар әлеуметтік жан. Оның іс-әрекеті белгілі бір мақсатқа бағынады. Күрделі қазіргі әлемде мақсатқа сай қимылдау үшін коп біліп қана қоймай, сонымен қатар адамның түбірлі мүддесі мен заман талабына сай дұрыс шешімдер қабылдап, дұрыс мақсаттар таңдай білу қажет. Ол үшін ең алдымен әлемді терең және дұрыс түсіну, яғни жалпы және жеке мақсаттарды және оларға жету әрекетінің тәсілдерін таңдауға мүмкіндік беретін дүниетанымның қажеттілігі шарт. Адамға қоршаған ортада бағдар жасауына, оны өзгертуіне көмек беретін - ғылым. Мысалы, физика бір энергия түрінің екіншісіне ауысуына мүмкіндік береді, химия табиғатта жоқ нәрсені қалай синтездеуді үйретеді, математика керемет компьютерлер жасауға жағдай жасайды, техникалық ғылымдар жаңа транспорт құралдарын даярлайды, байланыс жүйесін, ғарыш кемелерін және жаңа тұрмыстық техника жасап шығарады. Ғылымның осы барлық салалары жекелей және барлығы жиылып әлемді белгілі дәрежеде түсінуге септігін тигізгенімен дүниетанымның орнын алмастыра алмайды. Дүниетаным ғылым жетістіктерінің негізінде қалыптасады, бірақ ол сонымен қатар, коғамның тарихи тәжірибесіне, оның мәдениетіне сүйенеді, әлеуметтік дамудың жеткен деңгейі мен өмір сүру тәртібін бейнелейді. Мұның бәрі білімнің ерекше жүйесі - философияны игеруді қажет етеді.

Дүниедегі өзінің орны туралы, жеке және қоғамдық өмірдің мақсат-мүдделері туралы, езінің өмірлік ұстанымы мен іс-әрекеті туралы ойлана отырып, адам белгілі бір философиялық көзқарастар қалыптастырады. Өзінің мәдени деңгейіне байланысты, арнаулы немесе жалпы білім дәрежесіне орай, әр түрлі өзара әңгімелесудің әсерімен және бұқаралық ақпарат құралдары мен әдеби кітаптардан алынған мағлұматтарын жинақтай отырып, ол өзінің жеке өмірлік философиясын, жүйелі және ғылыми негізделген болмаса да оз дүниетанымын құрастырады. Кейде қарапайым тұрмыстық және өндірістік жағдайлардағы "бір сәттік" дүниетанымның өзі де қанағаттандырарлық болуы мүмкін. Белгілі француз философы Огюст Конт (1798-1857) философияның дәуірі өтті деп санады. Қалыпты немесе оның терминологиясы бойынша "позитивтік" ғылымдар - физика, математика, химия және т.б. философияны керек етпейді. Олар барлық мәселелерді өздері шеше алады, олар "өздерінше" философия. Бүл көзқарас позитивизм деген атауға ие болды.

Контпен келісуге бола ма? Ол үшін кітапхана сөрелеріндегі әр елдерден басылып шыққан жүздеген, тіпті мыңдаған философиялық кітаптар мен журналдарға көз жүгіртіп, жоғары және орта арнаулы оқу орындарында философияның оқытылатынын ескерсек те жеткілікті. Ғалымдар мен мемлекет қайраткерлері, саясаткерлер мен өнер адамдарының философиялық еңбектерге деген қызығушылығын жоққа шығару мүмкін емес. Және бүл қызығушылық өсе түсуде, сондықтан жоғарыдағы Конттың пікірі өзін ақтамайды.

Философия тарихындағы әмбебаптылық тенденциялар мен дәстүрлер философияның ұзақ уақыт бойы сақталуына ықпал етеді. Табиғи, адамзаттық және идеалдық әлемнің мәнін тануға деген әмбебапты ұмтылысты философия қалай жүзеге асырады немесе, басқаша айтқанда, философия қалай "болады?"

Жауабы айдан анық: философия дегеніміз адам рухының (немесе "ойлауының", "зердесінің" және т.б.) сөз арқылы болуы. "Бастапқыда Сөз болды" деген тезистің философияның қалай "болатынына" қатысы бар. Француз философы Альбер Камюдің мынадай пікірі бар: "Адамның адам болуы көбінше оның пікір айтқанынан гөрі, үндемей қалуының арқасында". Бұл біздің өміріміздің кейбір жағдайларында белгілі бір ақиқатты білдіргенімен, қойылып отырған мәселеге келгенде оны қанағаттандыра алмайды. Себебі жалпы тіл, сөз біздің ойымыздың нақтылығын білдіреді.

Сонымен бүл "сөз", бұл білім мен даналық не туралы дейтін болсақ, оның "жалпы бар нәрсе", өмір сүретін нәрсе туралы екендігі философия тарихынан белгілі болды. Бүл тұрғыдан алғанда, оның ең бастапқы саласы, іргетасы онтология, болмыс туралы ілім болып табылады. Мұнан ары біз болмыстың деңгейлерінің осы типологиясын пайдалана отырып, философиялық білімнің әр түрлі салаларын жеке дара жүйелеп қарастырамыз. Философиялық білімді жіктеуде көптеген әдіс-тәсілдердің бар екендігін ескерткеніміз жөн. Мысалы, философиядағы ең кең танымалы ретінде теориялық философия және практикалық философия деген бөлінісі. Оның біріншісіне болмыс теориясы (онтология) мен таным, білім теориясы (гносеология) жатады. Екіншісінің өзегін, ең алдымен этика құрайды, оған құқық философиясы, тарих философиясы және т.б. жатқызылуы мүмкін.

Философияның теориялық және практикалық деп бөлінуі өзінің бастауын антикалық классикадан алады. Аристотель үшінші бөлігін ерекшелеп, оны "поэтикалық философия" деп атады. Бүл шығармашылық мақсаттағы білімді көздейді, ал оның негізін сөз шығармашылығының эстетикасы — риторика және поэтика құрайды.

Ақырында, өз кезегінде бірнеше "әлемдерге" бөлінетін адамзат рухының болмысына (мысалы, наным-сенімдер әлемі, адамгершілік және эстетикалық құндылықтар әлемі, ғылым әлемі, ментальдық қабілеттер мен мүмкіндіктер әлемі және т.б.) қатысты философия мынадай салаларға бөлінеді, мысалы, дін философиясы, этика, эстетика, рух феноменологиясы және философиясы, философиялық герменевтика, жаратылысы жағынан философиялық болып табылатын психология және риторика, ғылым философиясы және де философиялық антропология және т.б.

Зерттеушілердің басым бөлігі философиялық дүниетанымның қалыптасуында ғылыми деректермен қатар миф пен діннің ерекше рөлін атап көрсетеді. Әр халықтың өзіндік мифологиясы мен сенім-нанымдары бар екендігіне күмән келтірмейміз. Сол себепті қазақ рухани дүниесінен бастау алатын қазақ философиясы туралы айту орынды.

Философияның тек рационалдық парадигмаға негізделген батыстық түрінен басқа да формалары жеткілікті. Мысалы, К.Ясперс өзінің "Тарихтың мәні мен міндеттері" атты еңбегінде философтардың мынадай типтерін атап өтеді:

1. Адамгершілік өлшемін берген әулиелер...

2. Философиялық жасампаздар...

3. Философиялық жаңғыртушылар...

4. Ұлы жүйе құрушылар...

5. Даналық өрісіндегі философтар...

6. Поэзиядағы философтар...

Сонымен, философия болмыстың мәнін осылай игерумен (немесе оны құрайтын заттардың, құбылыстардың, жағдайлардың, деңгейлердің, процестердің және т.б. мәнділігі), адамның әлемге қатынасының мәнін және ондағы адамның мәнділік орнын танумен айналысады.

Қазақ философиясының ерекшеліктері

Философия дүние мен адамның қатынасындағы әмбебапты негіздерді зерттейді. Оларды өзара байланыстырып, қабыстырып тұрған тетік - мәдениет, ал ол қашанда этникалық сипатта болады. Егер философия мәдениеттің рухани мәйегін, өзегін, күре тамырын құраса, онда әрбір этномәдениеттің өзіндік философиясы бар екендігі анық. Осыдан әлемде қанша ұлттық жетілген мәдениеттер бар болса, сонша ұлттық философиялық жүйелердің болатындығы анық дәлелденеді. Ұлттық философияда ұлттық мәдениет өз қисындылығына жетеді. Бүл арада философия мен жеке ғылымдардың арасындағы айырмашылық анық көрініс табады. Табиғаттану ғылымдарынан өзгеше философия, (метафизика) пәні физиканың арғы жағында жатыр. Айталық, неміс химиясы жоқ, бірақ неміс философиясы бар5.

Философтың ойы бойынша, негізінен алғанда, Жаңа дәуірге - машиналық индустрия пайда болғанға дейін - қазақ жеріндегі ең тиімді шаруашылық формасы көшпелі мал шаруашылығы болды. Сондықтан, біздің арғы бабаларымыз мыңдаған жылдардың шеңберінде осы іспен айналысты. Ол, біріншіден, табиғатқа бас июді, оған табынуды талап етті - қазақ халқы басқа да Шығыс халықтары сияқты ешқашанда табиғаттың патшасы болу, оны өз еркіне сай етіп қайта өзгерту мақсатын өз алдына қойған жоқ. Сондықтан, қазіргі тілмен айтқанда, ежелден қазақ халқының экологиялық санасы биік болды, оған тән саяси формалар - соғыс демократиясы, әрі кеткенде - алғашқы феодалдық қатынастар, дамыған феодализм қазақ жерінде ешқашанда болған жоқ, ол көшпелілік шаруашылық формасының табиғатынан шығады.

Екіншіден, қазақ философиясында онтологиялық (болмыс) және гносеологиялық (дүниетаным) мәселелерден гөрі адам мәселесіне көбірек көңіл бөлінеді;

Үшіншіден, адам мәселесі, қазіргі тілмен айтқанда, көбіне экзистенциалдық тұрғыдан қаралады және ол көшпелілік өмір туған жеріңнің ұлан-ғайыр уақыт пен кеңістік әлемінде жалпы дүние болмысымен барынша бауырластығына сену көркемдік таным игілігінің маңызды бір шарты болып табылады. Кешегі мен бүгінгінің бәрін аялап, адамзат ұрпағын бір-бірімен сабақтастырып жатқан дей алмаймыз. Бұл дүние - нақты құбылыс пен адам бауырластығынан туатын шындық.

Төртіншіден, көшпелі халықтың арасындағы әлеуметтік айырмашылықтар аз болғандықтан теңдікке негізделген әділеттілік құндылығы. Сондықтан да бүгінгі таңда жүріп жатқан қайта әлеуметтік топталу - рестратификация - (аса байлармен қатар кедей, қайыршылардың пайда болуы) адамдардың жан дүниесінде ауыр жарақаттар қалдыруда;

Бесіншіден, байлыққа жетуден гөрі ар-намысты жоғары ұстау - бұл да халықтың қанына терең сіңген құндылық болып табылады. Онымен тығыз байланыста бар нәрсеге қанағат ету де қазаққа тән нәрсе;

Алтыншыдан, ұжымдық мүддені жеке мүддеден гөрі жоғары ұстау - ол да көшпелілік өмір салтынан шығатын құндылық;

Жетіншіден, өне бойы көшіп-қону барысында әрқашанда неше түрлі қиындықтарды, қауіп-қатерлерді бастан кешуге тура келеді ол ерлікті, батырлықты қасиет етуді талап етеді. Сондықтан, беске келгенде жылқының жалында ойнап, 14-15-ке келгенде батырлықты армандап, біздің бабаларымыздың көбі 20-25-інде елін аман сақтау жолында өмірлерін қия білген. Ұлы Отан соғысында қазақ азаматтары осы ұлттық қасиетті бүкіл әлемге айқын көрсетті. Қазақ халқының дербестігін көтере алмай жүрген кейбір арам пиғылды саясаткерлер оны білуі қажет;

-

Сегізіншіден, көшпелінің өмірі қысқа, өне бойы қауіп-қатерлерден, соқтығыстардан тұрғаннан кейін ол күнбе-күнгі өмірді бағала өмірден алудан гөрі болуды жаратқан. Әрбір күнді той-думанға айналдыру, өзін шешен созбен, даналықпен көрсете білу, неше түрлі сайыстарға қатысу, "сегіз қырлы, бір сырлы болу" - бабаларымызға тән нәрселер болған;

Тоғызыншыдан, дүниеге, басқа халықтарға деген ашықтық, қиналғандарға риясыз қол ұшын беру - бүл да біздің халықтың керемет қасиеттерінің бірі;

Оныншыдан, көшпелілердің негізгі құндылықтарының бірі - ата-ананы, үлкендерді сыйлауы.

А. Қасабек қазақ философиясының басқа да бітімдік ерекшеліктеріме назар аударады. Ақындар мен жыраулар, саясаткерлер мен батырлар, хандар мен қолбасшылар, айтыскерлер мен ертекшілер, билер мен серілер бәрі де өздері өмір сүрген заманның объективті құбылыстарың тілге тиек етіп, жалпы алғанда жоғарылай даму тенденциясы шеңберімде қазақ халқының қоғамдық, саяси, мәдени, сайып келгенде, философиялық ойлау жүйесінің құрылымын жасады. Олар анайы реализм, білімнің негізгі жақтары, еркін ойлау, деистік және пантеистік көзқарастар, адамгершілік, ізгілік, имандылық, зорлық-зомбылыққа қарсы күресу, құқықтың саяси және философиялық жақтары, мемлекет, қоғам, жеке адам мәні, тағы басқалар еді.

Осы аталған көзқарастар сыңаржақтыққа, консерватизмге, тоқыраушылыққа және білімсіздікке, қазақ халқының прогрессивті дамуына кедергі болатын басқа да кемістіктерге қарсы бағытталды. Мұны да қазақ философиясының қалыптасуы мен дамуының өзіндік ерекшелігі деп атап айтуға болады6.

Қазақ халқының философиялық дүниетанымын танып-білу үшін философиялық пен қарапайым саналардың арақатынасы мәселесінің басын ашып алуымыз қажет. Философиялық әдебиетте қарапайым сананы эмпирикалық тәжірибе, эмпирикалық сана, эмпирикалық біліммен шектейтін көзқарастар кездеседі. Бүл пікірлермен келісу қиын. Әрине, эмпирикалық білім қарапайым санадан төмен, оның құрамдас бөлігі ғана. Қазақ философиясын зерттеуші Г. Нұрышева атап өткендей, эмпирикалық түсінік эмпирикалық фактіні адам санасында жай бекітіп қана қояды, ал қарапайым сананың ауқымы мен мүмкіндігі мол, оның жалпылап, қорыту қабілеті бар. Бірақ бүл қорыту философиялық ғылыми емес, қарапайым деңгейде ғана7. Белгілі философ О.А.Сегізбаев атап көрсеткендей, "философиялық сана - фактілерді біліп қою ғана емес, сонымен бірге тәжірибенің нәтижелерін түсініктер түрінде қорыта білу. Қарапайым сана, әрине, оны жасай алмайды. Сондықтан да қарапайым сана тәжірибені нақты сезімдік бейнелерде белгілей отырып, философиялық сананың негізін қалыптастырады десек дұрыс деп ойлаймыз. Осыдан келіп қарапайым сана мен философиялық сананы бір-біріне қарама-қарсы қоюдың қисынсыз екені түсінікті.

Жазбаша философиялық шығармалар қазақта кейінірек пайда болды, ал оған дейін қазақ халқы өзінің философиялық ойларын вербальдық формаларда бейнеледі. Рухани дамудың вербальдық кезеңін жер бетінде өмір сүріп отырған халықтардың барлығы да басынан кешкен, себебі адамды қоршаған ортаның өзі вербальды. Адам сөздің көмегінсіз, тек елестету арқылы объектілер мен олардың арасындағы қатынастарды есінде сақтап қала алмас еді"8.

Қазақ халқының философиялық дүниетанымын арнайы зерттеген ғалым О.А. Сегізбаев қазақтардың ой қызметінің алғашқы кезеңдерінде дүние мен оны түсіну туралы ақпаратты жинап, сақтайтын және жалғастыратын коммуникативтік функцияны атқарған модельдік-бейнелеу (тасқа қашалған суреттер) мен символдық-белгілік (таңба-ру белгілері) жүйелердің орнын басқан вербальды-дискурсивті ойлау орта ғасырларда қалыптасқанын айтып, "енді басты ролді халықтың ауызекі тілі атқара бастады, бірақ бұл тұрмыстың коммуникация функциясының аумағынан шықпайтын тіл емес, адамдардың араласуының шығармашылық формасына топ дискурсивтік, яғни пайымдық тіл еді. Вербальды-дискурспвті дамудың негізгі құралы - тіл, дыбыстық сөз"9, - деп атап көрсетеді.

Л. Қасабек қазақ философиялық ойының келесі бір ерекшелігі деп оның шынайы патриотизмін, халқына сүйіспеншілігін, оның бақыты, мүддесі және болашағы үшін күресуге және оған жету жолдарын өз қадірінше анық, жан-жақты көрсете білуі дер едік.

Бұл айтқандардан қазақ философиясы басынан-ақ аяғынан тік тұрған, бірден қалыптасып кеткен жүйе деген пікір тумаса керек. Біртүтас көзқарас, дүниені жан-жақты танып-білу, оның заңдылықтарын, таным процесін, әлеуметтік мәселелерді дұрыс түсіну, ойлау түрлерінің жүйесін анықтау - соңғы ғасырлардың үлесіне тиеді. Дегенмен халықтың ақындық шығармашылығында қоршап тұрған табиғат пен әлеуметтік орта туралы ойлаудың біршама жиынтығы болды. Олар, негізінен, кездейсоқтық, жүйесіздік қасиетке голы бір қалыпқа сыя бермеуі мүмкін, бірақ адамдардың бай практикалық өмірін, халық даналығын көрсететін философиялық мәні бар еді. Ойлау тәсілі ерекше, шығармашылық жолы мен шығармалардың сақталуы ауыз әдебиетіне сай, тез жаттап алу, оны есінде сақтау және ұрпақтан-ұрпаққа өзгертпей, жоғалтпай жеткізу - бұл философия тарихындағы ғажап құбылыс10. Әрине, халықтың мыңдаған жылдар шеңберінде бойына жинаған көп қадір-қасиеттерінің ішінен біз негізгілерін ғана көрсеттік. Енді келесі мәселеге — қазақ философиясының ерекшеліктеріне тоқталуға мүмкіншілік пайда болды.

Қазіргі кезде тарихи-философиялық ғылымның көптеген халықтардың философиялық мұраларын зерттеген тәжірибесі ұлттық философияның қалыптасуы, дамуы және негізгі бағыттары туралы, оларды зерттеудің теориялық және методологиялық мәселелері жөнінде жиынтықталған, жалпы ойларды тұжырымдауға мүмкіндіктер береді. А. Қасабек қазақ философиясының тарихы - халық тарихының ең маңызды құрамдас бөліктерінің бірі дейді. Онда ғылыми таным процесі мен халықтың идеялық ізденістері, бай тарихы мен ұлттық ойлау айшықтары көрініс тапқан. Қазақ философиясы халқымыздың тарихын жан-жақты түсіну үшін үлкен негіз және әдістемелік құрал Ол коғамдық сананың басқа да түрлерімен тығыз байланыста, сондықтан оны зерттеп, үйренбейінше қазақ ғылымының тарихын, саяси идеологиясын, енерін, әдебиетін, адамгершілік қағидаларын, діндарлығын және т.б. пайымдау мүмкін емес. Халықтың ұлт-азаттық қозғалысымен тығыз қоян-қолтықтасқан қазақ философиясы ғылыми құндылығымен қатар, жоғары азаматтық қасиетімен, әлеуметтік әділеттілікке жету жолдарын тікелей іздеуге ат салысқандығымен, өзінің жемісті жетістіктерімен ерекшеленді11.

"Қазақ философиясы" ұғымын анықтаған соң, осы философияның ерекшеліктеріне қысқаша тоқталайық. Бүл мәселе туралы Ғ. Есім, Ә. Нысанбаев, А. Қасабек, Ж. Алтаев, О. Сегізбаев және тағы басқалары сүбелі зерттеулерін жүргізуде. Кейбір маңызды пікірлерге назар аударайық. Ғ.Есім "қазақ философиясы - "өмір сүру философиясы", философия пәні рухы жағынан қазіргі экзистенциализмге жақындау"12, - дейді. Оның пікірінше, қазақ халқы бойкүйездікке салынбай, белсенді әрекетті қолданған. Қазақ философиясы сөз құдіреттілігіне негізделген. "Аталы сөзге тоқтаған, бір ауыз сөзден жеңілген, сөздің ұлағатын білген қазаққа қазір сәл нәрсені ұқтыру үшін ұзақ-ұзақ "насихат" айтуың керек",13 - дейді ғалым. Бұл тұрғыдан герменевтикада көп мүмкіндік баршылық деуге болады.

Қазақ философиясын мойындадық делік, тілі бар, діні бар, ділі бар, мәдениеті мен тарихы бар, билер мен даналары бар халықта философия болмады дегенге сену қиын. Сонда: "қазақ философиясы қандай философия?" деген сұрақ ойға оралады емес пе? Бұған Ғүмар Қараштың сөзімен "өмір фәлсафасы" деп қысқа жауап беруге болады. XX ғасырда "экзистенциализм", "экзистенциалдық философия" деген ұғымдар кең тарады. Көпшілік мұны тек біздің заманымыздың туындысы деген пікірге апарады. Шындығында, экзистенциалдық мәселелер философтарды сонау гректер заманынан бері толғандырып келеді14.

"Қазақ философиясынан әдістемені да, гносеологияны да іздеп әуре болудың қажеті жоқ", - деп, ойын жалғастырады қазақ философиясын зерттеушілердің бірі - Т. Рысқалиев. Олардың орнын табиғи туа біткен сезім, аңғару, интуиция басып жатыр. Философия дегенді анықтайтын негізгі белгілер осы мәселелердің төңірегінде болып келеді: рационалдық-теориялық философиялық жүйе, бірімен-бірі байланысты категориялар жүйесі, ғылым, әдістеме, гносеология, онтология, идеология. Қазақ философиясы нан таза түрде бұлардың бірде-бірі орын алмаған. Олай болса бір кезде Мұхтар Әуезов айтқандай, Абайды да, Шәкәрімді де, Ыбырайды да, Ғ. Қарашты да философтар қатарына жатқыза алмайды екенбіз. Осы дағдылы түсінік бойынша, біз өмірге ғаламат көркем, мәнді де сырлы терең толғамдар, суырып салма айтыстар (диалогтар) әкелген халықты философия әлемінен алшақтатуға мәжбүр боламыз. Философиялық дәстүрі, арнаулы философиялық трактаттары мен еңбектері, философиялық жүйелері жоқ халықты философияға жақындату қиынның қиыны болып шығады. Осы ма сонда мәселенің тоқ етері? Жоқ. Мәселе - қазақ философиясының өзіндік сипатында, ерекшелігінде болып отыр15.

Сонымен, қазақ философиясын зерттеу жаңа заманда жаңа деңгейге көтеріле бастады. Алдағы сараптауымызға тікелей қатысы бар төмендегідей қазақ философиясының ерекшеліктерін атап өткенді жон көрдік:

1. Қазақ философиясы философиялық емес сарындағы даналық тәжірибесіне жатады (М. Орынбеков, I. Ерғалиев, Т. Рысқалиев, Т. Бурбаев және т.б.);

2. Қазақ философиясы табиғатқа бас июмен, оны тәңірі түтумен сипатталады, оның терең экологиялық мазмұны бар (Ғ. Ақпанбек, С. Мырзалы, Т. Ғабитов, А. Қасабек, Ж. Алтаев және т.б.);

3. Қазақ философиясы көшпелілік менталитетпен тығыз байланысты (Д. Кішібеков, Ж. Молдабеков, С. Ақатай және т.б.);

4. Қазақ философиясы онтологиялық және гносеологиялық мәселелерден гөрі этика мен антропологияға көбірек көңіл бөледі (Ә. Нысанбаев);

5. Қазақ философиясында аксиологиялық мәселелерге, әсіресе рухани құндылықтарға ерекше назар аударылады (Ә. Нысанбаев, С. Нұрмұратов және т.б.);

6. Қазақ философиясы өзінің ғарышпен, әлеммен үндестігі арқылы сипатталады (М. Хасанов, Қ. Нұрланова, Т. Ғабитов, Қ.Әлжан);

7. Философиялық мәселелер, қазіргі тілмен айтқанда, негізінен экзистенциалдық, дидактикалық және прагматикалық сипатта қарастырылады (Ғ. Есім және т.б.);

8. Қазақ философиясында нәпсіден, байлықтан, табыстан гөрі ар-намыс, қанағат, тәубе, әділеттілік және тағы басқалары жоғары қойылады, алудан гөрі беру дәріптеледі (Ә. Нысанбаев және т.б.);

9. Ұжымдық мүдде жеке мүддеден жоғары қойылады (О. А. Сегізбаев және т.б.).

Қазақ философиясының болмысы мен мәні, шын мәнісінде, Қазақстан тәуелсіздік алғаннан кейін ғана ел философтары тарапынан кең талқылана бастады. Өйткені, осыған дейін бүл философия жөнінде теріс ұстындар басымдық танытып келді. Оларды былай топтастыруға болады:

1. Еуропаорталықтық позиция бойынша, шынайы философияны тек Батыс өркениеті қалыптастыра білді, өйткені онда философия туралы рефлексия бар. Шығыста философия емес, тек дана ойлар ғана болды.

2. Көшпелі халықтардың философиялық ойға жету қабілеттілігіне күмән келтірушілер де жеткілікті. Олардың пікірінше, номадалар варварлық сатыдан көтеріле алмаған, оларға рационалдық пайымдаудан гөрі, көркем бейнелеу тән.

3. XX ғасырға дейін философия тарихында "прогресс сатылары" деген түсінік үстемдік етіп келді. Бүл түсінік бойынша, ғылым мен философияны ұштастыра білген озық халықтар және тарих көшінде кенже қалып қойған, "артта қалған" ұлыстар бар. Соңғыларын тек ағартушылық әрекет нәтижесінде озық философиямен таныстыруға ғана мүмкіндік бар ("өркениеттендіру", "аккультурация" ілімдері).

4. Кеңес Одағында да қазақ философиясы болды деп ешкім ашық айта алмады. Шоқан, Абайлардың өздері де орыс мәдениетінің ықпалымен кейбір философиялық ойларға жетті делінді.

Осы пікірлер арасынан философия Шығыста болған жоқ, тек Батыста қалыптаса алды дегенді ерекше біліп алу қажет. Өйткені бұл мәселені шешіп алмай, қазақ философиясы туралы айту артық болар еді. Осы мәселе жөнінде М.С. Орынбеков төмендегідей ойларын алға тартады.

Өзіндік болмыс ұғымына жақын тұрған ерекшелік ұғымы көбінесе салт пен дәстүрде, рухани мұра мен адамдардың мінез-құлықтарында басым қолданылады. Бұл ұғым қоғамның сапалық ерекшелігін көрсетуде белсенді түрде көрінеді. Мұның өзі жалпы адамзат айғағының экономикалық шындыққа қатысындағы үлкен рухани бағалы орнын жоққа шығарады. Шығыс қоғамдарының ерекшелігі тұрақты рухани мұраны әлеуметтік байлықпен тығыз бірлікте қарастырады. Осыдан біз индустриялық қоғамға қарсы бағытталған әлеуметтік қатынастардың түбегейлі өзгешелігін көреміз. Сондықтан да, рухани байлық бастауы "ерекшелік" ұғымының жүгін арқалап, шығыстың ойлау ерекшелігін айқындап тұр.

Еуропалық әмбебаптылықтан бас тарту елеулі салдарға әкелді, ол қоғамның арғы-бергі түп тамырын зерттеуге, өткен мен бүгіннің бірлігін бағалауға, әрі уақыт пен кеңістік мәдениеттерінің ара-қатынасына негізделген. Шығыс әмбебаптылығының жаңа тұжырымдамалары белсенді сөз бола бастады. Мұның маңызды қорытындысы - әр кез шығыс халықтарының мәдениеттері арасынан тарихи және мазмұндық сәйкестік тауып, Отан, патриотизм, эндогендік идеяларыма негізделген ортақ бір мәдениет бар деушілерді біріктіру.

Өркениеттің рухани қырының көлемді болғаны соншама оның Шығыс қоғамындағы орны Батысқа қарағанда мүлдем өзгеше. Ал мұның өзі экономикалық, саяси бейнелерінің (ракурстерінің) тарихи есінде сақталуымен ерекшеленеді. Ол әрқашан тарихи тәжірибені шыңдауға мүмкіндік береді, қоғам жүгінерлік прецеденттер қалыптастырады, мәдени мұраның жүрек соғысы болып табылады.

Осы негізде Шығыс өркениеті батыстың өмір сүру үлгісіне конфронтациялық қатынасын қалыптастырады. Шығыс қоғамдарының дербестік және тәуелсіздік шегін белгілейді. Ол таза рухани қырына ұласады және Шығыс мәдениетінің, өзіндік тұрмыстық, автономдық принциптердің негізінде халықаралық құқықтық жүйеленуіне белсенді эсер етіп, халықаралық және ұлттық қауымдастықтардың әрекет ережесі болып қалыптасады.

М. Орынбеков атап өткендей, бұрынғы әлемдік философия тарихының қазіргі мәселе қою жағдайынан өзгешелігі сол, онда еуропаорталықтық үстемдік алды. Ол Батыстағы шешімді асырып жіберіп, Шығыс философиясын теріс бағалады. Бұған сенсек, Шығыста барлық уақытта бір түрлі философия өмір сүрген. Оның негізгі белгілері - пессимизм, иррационализм, идеализм. Отаршылдықтың көптеген ғасырлары Шығыс ойларының пессимистілігі, инерттілігі делінетін менсінбей қараушылықпен белгілі. Бүл Гегель тұжырымдамасында тіркелген, онда Батыс философиясы Шығыс философиясынан әлдеқайда жоғары бағаланған. Бір жағынан, Шығыс тұрғындары отаршылдыққа қарсы күрес барысында "мәдени империализммен" әр түрлі күрес тәсілдерін тапты. Бүл Шығыс ұлтшылдығының әр түрлі қалыптарында жалпыланды16.

Шығыс философиясына үңіле зер салсақ, - деп көрсетті М.Орынбеков, - оның ешқашан жалпы болмағандығын, ең аз дегенде, үш дербес бағытта, үнді, қытай, араб мұсылман болып дамығандығын көреміз. Сондай-ақ рационализмнің, материализмнің, активизмнің, экстраверттіліктің, тағы да басқа бағыттардың әр түрлі қалыптары Шығыста өмір сүргендігі белгілі. Шығыс философиясының ерекшелігінің өзі - қатып қалған, қатаң бұлжымас философия түрлерінің болмауында. Сондықтан да, жаңа еуропалық ойлау әдісінен шығатын өлшемдерді қолдану дұрыс емес.

Ол дүниетанымдық әмбебаптылықтың түпкі негізінің рефлексиясы. Бұған бақсақ, философия адамдар үшін міндетті емес, тек оның тіршілігін қалыптастыратын, әмбебап дүниетанушылық қана қажеттілік екендігі белгілі. Философия тек мәдениеттің күйзелу кезеңдерінде ғана қажет. Ол кезде мөлдір, айқын даналық әдістері қажет болады. Ал дәстүрлі салыстырмалы түрде жай дамитын мәдениетке тура философиялық емес қалыптағы даналықтың өзі керек.

Қазақ қоғамы үшін философиялық емес қалыптағы даналық тән. Ол адам тіршілігін қалыптастыратын дүниетанымдық әмбебаптылық дәрежесінде қолданылады. Сондықтан да шығыс "философемі" дәстүрлі көркем және діни әдебиеттерде малтығып, философия тарихшыларын философиялық жүйені әлеуметтік қырында зерттеуге, дүниетанымдық бағыттағы мәтіндерді тануға итермелейді.

Қазақ философиясының қалыптасу кезеңдері

Дүниетанымдық типтердің алмасуы барысында философиялық еңбектерде мифологиялық, дәстүрлік және жаңашылдық кезеңдер ерекшеленеді. А.Х.Қасымжанов қазақ халқының рухани мәдениетіндегі мынадай кезеңдерді бөліп алады: "1. Мифология. 2. Ренессанс (Қайта өрлеу). 3. Ағартушылық"17.

Біздің ойымызша, қазақтардың дәстүрлі дүниетанымы түркі тайпаларының этникалық бірігуі тұсында қалыптасқан. Этникалық үрдістердің жойқын күші Исламдық Ренессанстың біріктіруші шеңберін бұзып шықты. Бүл процесті әр түрлі бағалауға болады. Қалыптасушы этностар (қазақтар, қырғыздар, өзбектер және т.б.) тұрғысынан көшпелі орталық-азиялық империялардың құлауы жағымды оқиға болды. Бірақ, сонымен бір мезгілде көрші отырықшы империялар бас көтеріп, номадтарды жаулап алуға дайындалды. Қазақ мәдениетінің дәстүрлі кезеңі түркі номадизмінің мәнін өз бойына неғұрлым толық сіңірген, өйткені ол XX ғасырдың басына дейін көшпелі мал шаруашылығын сақтап келді.

Философиядағы дәстүр мен жаңашылдықтың арақатынасы ең алдымен уақыттың белгілі бір социум өмір қамының негізі ретіндегі түсінігімен байланысты. Қазақтың дәстүрлі дүниетанымында уақыт адамнан бөлінбеген және "уақытты өткізу (немесе өлтіру)" ол үшін мүлдем жат. Дәстүрлі дүниетаным уақыттың сызықтық емес циклдік өлшемін пайдаланады және оның негізіне кәдуілгі табиғи ырғақтар жатады. Мысалы, қазақтың ай атауларын алайық - "көкек" - құстардың оралу уақыты, "мамыр" - жаңару кезеңі, "отамалы" - мал барынша тойынады, "қазан" - шөптің таусылуы, "қаңтар" - күннің қысқарылуы, қаңтарылуы және т.б. Минут, сағат, секунд сияқты уақыттың сызықтық өлшемдерінің орнына қазақтар "ат шаптырым", "ет асым", "сүт пісірім", "бие сауым" және т.б. қолданады.

Егер Батыс дүниетанымында (бос кеңістік және абсолюттік шексіздік идеясына негізделген) адам "күнделікті тірлікпен" басылып қалса, онда номад бұл мәселені шеше алды. Табиғатпен оңаша қалған адамға әрбір мезет құнды және бұл әлемдегі өз болмысының үйлесімділігін сақтауға мүмкіндік береді. "Қалай жағдай?" деген сұраққа көшпелі жақсы көңіл-күймен "әдеттегідей" деп жауап береді.

Көшпелінің дәстүрлі дүниетанымы болмыстың тұлғалық тылсымдық ырғақтарға мән береді. Адам өмірі өткінші жағдайдан "бақи дүниеге" өтпелі кезеңі ретінде қарастырады. Бүл өмірде адамға мәңгілікпен жақындасу мүмкіндігі беріледі. Ең басты шарт - "адам болу" (Абай).

Жыл санаудың он екі жылдық белгілі циклын жеке тұлғаның өзіне де қолдануға болады. Циклдер арасындағы аралық жылдар ерекше маңызға ие болады (мүшел жас -13,25,37,49,61...). Күн белсенділігінің он бір жылдық циклдері де өмір қамының ырғақтарына ықпал етеді. Өзге мысал: Ресей профессоры А.Жабин 11842 белгілі қайраткерлердің өмірбаянын зерттей келе, адамдардың шығармашылық белсенділігінің 15 жылдық циклі болады деген қорытындыға келді. ("Известия" 1996 жыл, 24 шілде). Жыл санаудың он екі жылдық циклінен өзге қазақтарда "қозы жасы" - 10 жас, "қой жасы" -15 жас, "жылқы жасы" - 25 жас және "патша жасы" - 40 жас туралы көзқарастар да кездеседі.

Дәстүрлі дүниетанымда уақыт басымдылығын жоғалтып, жаңашылдықтарға бейімделе бастайды. Мысалы, көшпелілердің дәстүрлі құдайы Тәңірі уақыт өте келе, Алланың бейнесімен бірігіп кетеді, Албасты бірте-бірте исламның зұлым рухтарының қасиеттерін бойына сіңіріп, ал Баба Түкті Шашты Әзиз мұсылман әулиесіне айналады. Осы тұрғыда бүл мәселені А.Байтұрсынов өзінің "Қобыланды аңызындағы әйел бейнесі" мақаласында қарастырады. "Кең байтақ... және өзгелерге толығымен таңсық болған қазақ даласы өз ұлдарына ұлттық сипат пен халықтық ерекше бет-бейнені әуел бастапқы тазалығын бүлдірмей ұзақ уақыт сақтап қалуға септігін тигізді. Сыртқы ықпалдан Жер-ана арқылы қозғалған қазақтар әдет-ғұрпын, өз халқына (номадқа) тән өзіндік өмір тәртібін сақтап қалды"18.

"Қобыланды" эпосының бірнеше нұсқалары болды. Оның қыпшақтық нұсқасында тәңіршілдік пен шаманизмнің кептеген элементтері кездеседі және бүл қазақтардың исламға өту жағдайын бейнелейді. Бұрынғы наным-сенімнің көрінісі ретінде кейіпкердің бірінің анасы Көктен кемпір мифтік қырымен ерекшеленеді. Эпоста жаңа, мұсылман дініне орын берген ескі наным-сенімге деген халықтың терең ықыласы байқалады. Кейіпкердің анасы Аналық - мұсылман әйелінің символы. "Бүл - өзгенің қуанышымен және қайғысымен өмір сүретін әйел" (Ә. Бөкейханов). Оның күйеуі ескі номадтық тәртіптерді, ата-бабаның наным-сенімін ұмытқысы келмейді. Ол бағынышты жан ретіндегі әйелге деген мұсылмандық көзқарасты қабылдағысы келмейді.

Қазақтардың дәстүрлі дүниетанымын қарастырғанда бірнеше тарихи салыстырулар жүргізуге болады. Батыс Рим империясының құлауымен Еуропада батырлық ғасырлар орнайды19. Алайда батырлық кодекстің осалдығы, оның институционалды емес, жеке тұлғалық сипат алуында болды. Көсемге деген адалдық индивидуалдық әлеуметтік жүйеге сүйенеді. Ұзақ уақытқа шыдайтын берік әлеуметтік және саяси институттар құруға батырлар қабілетті емес. Оның мысалын Атилланың өлімінен кейін батыс ғұндардың құлауынан байқауға болады. Қазақ мәдениеті дәстүрлі кезеңінің өзіндік санасының үстем формасы батырлық эпосы болып табылады. Эпос әлемі әдетте дәстүрлі. Онда қиын-қыстау ахуалдардағы жүріс-тұрыс қалыптары (агрессияны тойтару, стихиямен күрес және т.б.) көрініс табады. Эпикалық дәстүрлі кеңістік мынадай оппозицияға негізделеді: "біздікі және біздікі емес (бөтен)," "достар - дұшпандар". Сонымен қатар, бүл белгілі бір формаға ие болады. Мысалы, қазақтың батырлық жырларында шексіз дала "біздікі" деп есептеледі және оның ар жағында жау бар деп саналады. Батырлық кезең әрқашанда оқиғаларға толы, қиын-қыстау ахуалдарда ол қоюлана түседі.

Этномәдениет уақытын бағыттарына қарай шартты түрде реликтілік (сақталу) және динамикалық (өзгермелі), архаикалық (көне), актуальды (өзекті) және футуристік (келешектік) деп бөлуге болады (Л. Н. Гумилев, А. Тойнби). Бұл жерде біз моральдық бағалауға ұмтылмаймыз. Мысалы, тоталитарлық жүйеде утопиялық болашаққа (коммунизмге) бола бүгінгі күн құрбан болатын. Алайда, әдетте болашаққа бағдар ұстанған динамикалық жүйелер өміршең болып келеді. Уақыттың өткен шақтан бүгінгі арқылы болашаққа қарай ағатыны сияқты жаңашылдық мәдениеттер де үлкен жетістіктерге қол жеткізуі мүмкін. Табиғат әрқашан Қазақстан тұрғындары үшін абсолюттік және мәңгілік дүние бастауы, бірден бір ақиқат болды. Ол өздігінен жаратылған, тіршілік егудің имманенттік себептері мен факторларының, белсенділік пен эволюцияның негіздері болды. Адамдарға алғашында табиғат заңдарына мойынсұнып қалтқысыз бағыну ғана қалды. Оның себептерін түсініп және соған өз болмысын құрып, табиғат катаклизмаларынан қашқақтап отырды. Табиғат бұл жерде адамдарға тұрмыстың формалары мен әдістерін, көшпенділіктің немесе егіншіліктің таңдауларын белгілеп беретін ғалам ретінде көрінеді. Көне заманда адамдарды күн сайын рудың немесе тайпаның дүниетанымдық ұстанымына адалдығын дәлелдеп отыруға мәжбүр етті, өйткені тіршілік етудің ауыр және қатал жағдайлары руластардың әлеуметтік бағдар мен салттардан бұлтаруына жол бермеді, әйтпесе оларға рудан аластауы, коп жағдайда мұның арты өлімге апарып соқтыратын еді. Дүниені сезіну айқындала түсті, дүниені түсіну айқын әрекеттерге итермеледі, дүниетаным нақты жағдайдан туатыны шын айқын болды. Табиғат дүниенің аяқталған қалыпты жағдайы, ал адам табиғаттың бір бөлшегі ғана болды.

Алайда, адамзат баласының даму эволюциясының нәтижесінде еңбектің практикалық және жаңғыртушылық қызметі бірте-бірте түсінікті бола түсті, сөйтіп табиғи ортаны адам қажетіне бейімдеп, қайта жаңғырту жүзеге асырылды. Егіншілік пайда болады, жинаушылық бау-бақша өсіруге айналады. Үй малдарына шоп шабу іске асады. Табиғи ортаны бейімдеуден адамдар оны өңдеуге ауысады. Оның енді бір формасы аңдарды қолға үйрету болды. Жабайы жылқыны қолға үйрету жабайы мал өсіру мен көшпенділікке жол ашты. Бүл сол заманда прогрестік құбылыс болды.

Табиғи ортаны өзгертудің пайда болуы философиялық көзқараста адамның айқын мақсатты қызметін, мақсат қою факторын өмірге келтірді. Мұның өзі адамның табиғаттан бөлініп дербес тіршілік иесі болып қалыптасуының алғы шарты еді. Адамның мақсаткерлік қызметі объективтік процестің шешуші формасы бөлігі табылады. Біртұтас, бірақ қайшылықты процесте ол табиғи заңдылық және адамдардың мақсаткерлік қызметі ретінде көрініс тапты. Тұтас дүние қалпы енді үнемі адамдардың мақсатты қызметімен, оның "табиғи бөлшегі" емес, оның әміршісі, өзгертушісі болуға ұмтылған әрекеті нәтижесінде бұзыла бастады. Әзірге мұнда ешқандай оғаштық жоқ еді, бірақ көп ғасырлардан кейін бұл әрекет экологиялық және антропологиялық дағдарысқа әкеп соқтырды.

Табиғат әлемі адамдардың мақсаткерлік қызметінің барысында адам әлеміне айналады. Енді қажеттіліктің "темірдей ерік-жігерін" талап ететін табиғи заңдылықтар емес, адамдардың ерікті қызметі шешуші рөл атқарды. Олар сыртқы жағдайлардың детерминациясы сияқты емес, бостандық заңы бойынша әрекет етті. Осының өзі жалпы алғанда кейіннен тіршілік етудің дүниетанымдық бағдарына жеткізеді. Қоғамдық санада олардың өзі-ақ әлеуметтік мінез-құлықтың нормалары, салты, дағдысы ретінде қалыптасады да, адамдардың қауымдастығының, сондай-ақ қазақтың арғы тегінің де өмір сүруін реттеп отырды.

Қазақтардың арғы тектері дүниетанымы қалыптасуында ерекше рөл атқарған генотеизм діннің атауы ретінде ғылыми қолданыста да, тұрмыстық қолданыста да әр түрлі мағынаға ие. Белгілі бір пайғамбарлар немесе оның ізбасарлары арқылы негізі қаланған діндердің көпшілігімен салыстырғанда генотеизм ертеде пайда болғанына қарамастан, халық дүниетанымының негізінде табиғи, тарихи жолмен қалыптасқан дүниетаным болып саналады. Онда адамның қоршаған табиғатқа, оның тылсым күштеріне деген қатынасымен байланысты ерте діни және мифологиялық көзқарастар да ерекше орын алады.

Генотеизм адамзат қоғамы дамуының ерте кезеңдерінде материалдық өмір мен ұжымдық сананың жалпы заңдылықтары шеңберінде табиғи жолмен пайда болып, қалыптасты. Генотеизм ұрпақтан ұрпаққа ауызша және визуалды дәстүр арқылы жеткізіліп сақталды және бүл бүгінгі ұрпаққа осы дін туралы белгілі бір түсініктің болуына мүмкіндік береді. Қазақтар мұсылман болғанымен дәстүрлі шамандық наным-сенімдерін, ежелгі түркілерден тарайтын Тәңіріге, Ұмайға, Жер-Суға табынушылықтарын сақтап қалды. Қазақ шамандары (бақсылары) өздерінің құрбандық шалуын мұсылман пайғамбарлары мен әулиелеріне жалбарынудан, мұсылман сүрелерін оқудан бастады және аяқтады. Ш.Уәлихановтың айтуынша, "Ғаламның барлық ғажайыптарын тану қажеттілігі, өмір мен елім мәселесі және адамның табиғатқа қатынасы шамандықты, яғни Ғаламды немесе табиғатты және өлген адамдардың рухын қастерлеуді тудырды".

Шаманизмнің культтық (табынушылық), ғұрыптық (ритуалдық) ерекшелігіне кеңінен тоқталмай, біз оның маңызды қырына - моральдық-этикалық, адамгершілік-тәрбиелік қырына көңіл қоямыз.

Қоршаған табиғат - оған бағыныштылыққа орай діни сезім тудыратын бастапқы нәрсе. Табиғатты бейнелеу барлық тайпалар мен халықтарда заңды және әмбебапты құбылыс болды. Ол адамдардың бастапқы дүниетанымын бейнелейтін мифологияның, фольклордың, діни түсініктердің өзгешелігін тудыратын қоғамдық сана дамуының кезеңі ретінде қарастырылады. Бақсылар бүкіл өзінің табынушы құралдарымен адамның құдайлар мен рухтарға толық бағыныштылығы идеясын орнықтырды. Жекелеген адамның тағдыры, оның өмірі, денсаулығы, материалдық игілігі рухтар мен құдайларды тұтуға бағынышты болды.

Ендігі жерде, отбасылық тұрмыс жағдайында адамның рухтар мен құдайларға қатысты жүріс-тұрыс ережелерінің кейбір түрлерін қарастырған орынды. Бұл, әсіресе, отбасы ошағын білдіретін от ана құдіретін тұтуға байланысты тыйымдарды қамтиды. Жалпы отқа табыну түркі халықтарына ғана емес, Азияның монғол немесе иран халықтарына және өзге халықтарға да тән әмбебапты құбылыс. Қазақтардағы отқа табыну жоғарыда аталған от-ананы тұтумен байланысты. Кейде "от-ана" езін құрметтемегені, тұтпағаны үшін жазалаушы әрекетімен де көрінеді. Отты бүлдіруге, яғни оған қиқым лақтыруға, өткір темір заттар тастауға, оны аттап өтуге, күлді басуға және т.б. тыйым салынады. Отты күн сайын шаңырақ иелерінің қоректенетін тағамынан ауыз тигізіп отыру да міндетті саналады. Тіпті үйдің ошағынан шыққан күлді де адам мен мал баспайтын жерге төгеді. Бүл тәртіптер мен қалыптар бұзылса, от құдайы бұл үйдің иелерін зұлым рухтан қорғамайды, әр түрлі аурулармен жазалайды, кейде тіпті белгілі бір заттарды, үйді өртеп те жіберетін. Өрт от құдайының ашуын, қаһарын білдірді, сондықтан онан кейін құрбандық шалынып, құдайға жалбарынып құлшылық етеді.

Осылайша, ошақ бақыт пен бақтың көрсеткіші, зұлымдықтың қарсыласы ретінде барлық түркі халықтарында қастерленді. Қазақтың киіз үйінде ошақпен қатар, табалдырық та қасиетті деп саналады. Оған отыруға немесе керуге болмайтын еді, өйткені онда үйді қорғайтын есіктің иесі орналасады. Ол да бүл ғұрыптан тайғандарды зұлым рухтарды немесе ауруларды жіберу арқылы жазалай алады.

Азиялық көшпелілердің культтық өмірінде Аспан құдайының (көктің) рөлі мен маңызы ерекше болғандықтан Ж.П. Ру бүл діни нанымдарды Тәңірішілдік деп атады. Малшы көшпендінің табиғатқа толық бағыныштылығы құдіретті, тылсым күштерді қастерлеуге, әулиелендіруге әкелді. Қазақ-көшпенді барлық қайғы-қасіретті, пәле-жаланы, ауру-сырқауды көктің жазалаушы күшімен байланыстырды және барлық үмітін де көк тәңірімен байланыстырды.

Қазақтар Айға, Күнге, отқа, суға, аспанға, Жерге табынды, оларды қасиетті деп есептеді және соның нәтижесінде анттар пайда болды. Ант абырой және адалдықпен қатар тұтынылды. Антты бұзудан өлім артық болды (ең жаман қарғыс - "ант ұрсын"). Қарғыс адамның басына бақытсыздық әкеледі деген сенім пайда болды. Халық бүгінгі күніне де өзінің жек көрушілігін қарғыспен, сүйіспеншілігі мен игі тілегін батамен білдіреді. Адамды тәрбиелеуде оны қайырымды істерге ұмтылдырып, жаман қылықтардан бойды аулақ ұстауда батаның рөлі өте үлкен.

Адамдар қазіргі күні де қайғы-қасіреттен құтылу осы өмірдегі қайырымды қылықтар мен игілікті істердің арқасында деп пайымдайды. Сондықтан да бата орындалды деп түсінеді. Мазмұндалған бүл материалдан жер бетінде игілікті өмір сүрудің жалғыз жолы рухтар мен құдайлар алдындағы бағыныштылықты уағыздайтын дін ретіндегі генотеизмнің идеологиялық мәні айқын көрінеді. Оның тағы бір ерекшелігі адамдардың бүл өмірдегі әр түрлі қылықтары мен қылмыстары, сондай-ақ жақсылықтары оның өлгеннен кейінгі тағдырына эсер етпейді.

Генотеизм қарапайым малшылардың діни санасында терең және берік орын алған. Генотеизмге тән мәнді белгі ретінде оның діни мәнділігі жазбаша түрде сипатталмағанына және насихат түрінде уағыздалмағанына қарамастан тарихи тұрғыдағы тұрақтылығын да айтуға болады. Ол отбасылық және ру-тайпалық деңгейде ұрпақ арасындағы үздіксіз байланыс жолымен жалғасты. Оның маңызды себептерінің бірі көшпелілер өмірінің ерекше экономикалық шарттарымен сипатталады. Генотеизмнің моральдық-этикалық түсініктері ақын-жыраулардың адамгершілік көзқарастарының қалыптасуы мен дамуына тікелей ықпал етті, бұл олардың шығармашылығынан айқын аңғарылады.

Қазақтың ата-тегінің болмыс шындығына тікелей жақын болуы - олардың бақылайтын, қабылданатын, дүниеге сезімдік тұрғыдан жақын болуы, бүл болмыспен тамырластығы уақытты, кеңістікті, адамның ішкі дүниесі, тіршілік етудің басқа да жақтарын, болмыс мәнін, ар-ождан бастауларын түсінуінен өз көрінісін тапты. Мұның бәрінің нақты өмірде нақты түп тамыры бар, осыдан келіп басқа ешбір дүние түсінігімен шатыстыруға болмайтын дүниенің ұлттық образы, дүниетанымы пайда болады.

Қазақтың ата-тегінің мәдениетіне назар аудару ондағы этностың менталитеті ұғымын түсінуге мүмкіндік береді. Яғни, бұдан қоғам мүшелерінің барлығына қатысты және индивидуалдық деңгейде көрінетін қоғамда ұжымды түрде қалыптасатын ойлау және психика құрылымын ұғынамыз. Мәдениеттің бүл "ферменті" әрбір адамның әлеуметтік мінез-құлқында шешуші рөл атқарады. Өйткені ол оның санасында орныққандықтан оған қоғамдық қозғалыстың жолын айқындайды, сан қилы өмір сәттеріне бағдар береді, ең бастысы, барлық объективті мүмкіндіктердің ішінен өз қалауын таңдауға жөн сілтейді. Егер түйсік дәрежесіндегі қалау архетиптік қалыптың базасында жүзеге асып, инстинктер импульстерде көрініс тапса, ал менталитет "ғылыми мінез-құлық" пен әдет-ғүрыптардың жиынтығы негізінде бағдар таңдауды талап етеді, бұларды тәрбие мен білім беру т.б. арқылы ұжым береді.

Осыдан кейін Шығыста қабылданған он екілік санаққа орай он екі жылдық өлшем қалыптасты. Мұның өзі кейбір рухани мистикалық бастауларды ұстанды. Мәселен, жылан жылы бақытсыздық жылы болып саналды, өйткені, әдетте, он екі жыл сайын осы жылы жұт келеді. Жылқы мен қой жылдары бақытты болып саналады, әдетте бүл жылдары мал қоңды, халық тоқ болды. Түнгі аспанға көз салған көшпенділер көк күмбезінде сексен сегіз шоқжұлдызды белгіледі. Олар ерекше мәнге ие болды. Өйткені аспан жарты шар ретінде көз көрім әлемді жауып тұрушы және жұлдыздар қозғалысы төменгі әлемге байланысты, оған елеулі ықпал етеді деп санады. Егер бірінші он екі айдан тұратын жылдық циклге көңіл аударар болсақ, олар белгілі бір шоқжұлдыздарға сай құрылды. Уақытты одан әрі түсіну он екі жылдық циклге алып келді оған тышқан, сиыр, барыс, қоян, ұлу, жылан, жылқы, қой, мешін, тауық, ит, доңыз енеді.

Қазақтың ата-тегінің даму үстіндегі уақыт ұғымы болмыс пен тікелей қатысты құбылыстан, сезімдік нақтылықтан шығып, эволюция барысында фенеологиялық және циклдік сападағы кезеңдерге, "тірі хронологияға" және одан әрі ұзақ жыл санау жүйесіне өткеніне қарамастан өз бойларында нақты болмысқа тән қасиетін сақтап қалды. Санасыз инстинкттердің немесе саналы импульстердің, бұлардың екеуі де бірден пайда болады, серпінді формалары түрінде қалады. Мұның өзі тарих барысында айтарлықтай өзгеретін, бірақ ешқашан базистік өзегін жоғалтпайтын архетип немесе оның көрінісі ретінде бағалауға негіз болады. Уақытты бұлай түсіну аркасында ол образды және эмоционалды сипатқа ие болады, бұл оның сезімдік нақтылыққа жақын екендігін білдіреді. Қазақ философиясының нақты болмысқа тәнділігі мен сезімдік нақтылығы осыдан көрінеді.

Қазақ философиясының нақтылы халықтық көрінісіне мақал-мәтелдер жатады. Бірнеше ғасырлар бұрын пайда болған, данышпандықтың сүзгісінен өткен, мәңгілік өмір сүруге құқылы, біздің заманымызға дейін жеткен қазақтың мақал-мәтелдері, ертегілері бүгін де өз маңызын жоғалтпай, өзінің жарқын бейнесімен халықтың адамгершілік-психологиялық дамуының тарихи жолын нұрға бөлеп түр. Қанатты сөздер, мақалдар мен мәтелдер, аңыздар мен өлеңдерге, айтыс пен толғауларға еніп кеткен. Мақалдар халықтың қуанышы мен қайғысын, даналығы мен өмірлік тәжірибесін білдіретін ең кеңінен таралған формасы ғана емес, моральдық нормалардың өзіндік кодексі де болып табылады. Мақалдардан көрінетін моральдық кодекс балалық шақтан кәрілікке дейінгі тәрбиеде маңызды рол атқарады. Қазақ мақалдарының тақырыбы барлығын қамтиды. Ол, М.С. Орынбековтің пікірі бойынша, өмірдің барлық қырын құрамына енгізеді: күнделікті тұрмыстан тарихқа, өмірге дейін, халықтық этика нормаларының кең кодексін қамтиды.

Көшпелі өмір тәртібіне сай қазақ халқының оз еңбек әрекетіне деген көзқарас мақалдарда бейнеленеді. Бақыттың көзі ретіндегі еңбекке деген көзқарас коп мақалдарда кездеседі. Мысалы, "таяқпен құлын табасың, құлынмен тұлпар табасың, тұлпармен бақытыңды табасың".

Архаикалық өмір тәртібін бейнелейтін қазақ мақалдарын зерттеу олардың идеялық мазмұнының өзегі "жаман адам" мен "жақсы адам" түсініктерінен құралатынын көрсетеді. Қолдаушы формула "жақсы адам" мен кінәлаушы "жаман адам" отбасылық өмірдегі де, қоғамдық өмірдегі де моральдық нормалардың бүтін жиынтығын білдіретін қорытындылаушы түсініктер болды. "Жақсы" мен "жаман" халықтық мораль тұрғысында былайша бағаланады немесе сыналады: "Жақсы іске келеді, жаман асқа келеді", "Жақсыдан қашпа, жаманға баспа".

Қазақ мақалдарында қайырымдылықтың зұлымдықпен күресі мәселесі үлкен орын алады. Халықтың қолдайтын барлық жүріс-тұрыс нормалары мен принциптері, жағымды бағаланатын адамгершілік әрекеттердің барлығы қайырымдылық болып табылады. Ал халықтың кінәлайтын, қолданатын әрекеттері мен қылықтарының барлығы, адамның қоғамдық және жеке өміріне зиян келтіретін нәрсенің бәрі зұлымдық болып табылады. Сонымен катар қайырымдылық ақылмен және біліммен байланыстырылады, адамгершілік өмірде үлкен мәнге ие болып, зұлымдыққа қарсы күресте маңызды құрал ретінде бағаланады.

Қазақтың халық даналығы адам абыройын түсіретін моральдық принциптерді қатал айыптайды. Және керісінше, батырлық, патриотизм, төзімділік сияқты жағымды адамгершілік қасиеттер бағаланады. "Ер" түсінігі туралы мақалдар өте коп. Мысалы, "Ерді намыс өлтіреді, қоянды қамыс өлтіреді". Мыңжылдық тәжірибеден туындаған "Таспен ұрғанды, аспен үр" деген даналықты айту үшін қазақ халқы небір қиын-қыстау күндерді бастан өткізді. Көшпендінің кең пейілділігі мен қонақжайлылығы мына мақалдан көрініс табады: "Кездескен адамыңды сыйла, мүмкін оны соңғы рет кездестірген шығарсың".

Осылайша, қазақ мақал-мәтелдеріндегі адамгершілік-этикалық идеяларға үстірт шолу жасаудың өзі Қазақстандағы этикалық ойдың халық даналығының тереңдегі таусылмас қайнар бұлағынан нор алатын бай адамгершілік материалға негізделгенін көрсетеді. Қазақтың ақын-жыраулары ойдың асыл інжу-маржандарын осы мақал-мәтелдерден алып отырды. Көпғасырлық халық даналығы адамгершілік-этикалық идеяларға толы. Тарихтың бүкіл өн бойындағы өзара қатынастарды реттеп отыратын адамгершіліктің қарапайым нормалары бүкіл халықтың жинақтаған тәжірибесінің нәтижесі мен қорытындысы болып табылады. Біз мазмұндалған материалдың өзектілігін рухани ақиқаттар тұрғысынан жеткізуге тырыстық, бірақ оның алғышарты кез келген философиялық проблематика сияқты философияның өз дамуының ішкі (имманентті) қажеттіліктерімен қатар, әлеуметтік дамудың сыртқы қажеттіліктерімен де сипатталады.

Өзінің табиғатқа көзқарасы қалыптасқаннан бастап, осы күнге дейін түпкі ипостасия ретінде қарайтын және мәңгілік әрі өткінші емес болмысты біртүтас дүние деп тани отырып, қазақ халқы өзінің этноспен шендесуіне қол жеткізді, өйткені оның табиғатқа жақындығы мейлінше айқын әрі талас туғызбайтын еді. Ғасырлар бойы эволюция барысында қазақ әрқашан табиғатқа қайта оралып отырды. Бүл оның бірінші ажырамас белгісі болды. Оның тіршілігіне тән екінші бір қасиет - оның түп негізіндегі қайшылық. Бұл қайшылық ғұндардың, үйсіндердің, қаңлылардың ара қатынастарынан, мал өсіру мен егіншіліктің, көшпенді және отырықшы тайпалардың кей кездерде қайшылықтарға дейін жетіп, соғыс жолымен шешуге дейін баратын өзара әрекеттерінен туған еді. Бүл амбиваленттілік осы халықтың бүкіл тарихымен қатар жүреді.

Ол адамдар санасына әлеуметтік материяға тереңдей еніп, бітіспес таластар туғызды.

Қазақ философиясында даналық үлгілері ауызекі мәдени ақпаратты берудің тиімді тәсілі -поэзиялық үрдіс арқылы түйінделген. Батыста философиялық пайымдаулар рационалдық ғылыми әдіснаманы мұрат тұтса, еуразиялық дала көшпелілерінде даналық әдеп талаптарымен синкретті түрде көрініс табады. Қазақ философиясы соңғысына жақын.

Профессор М. Орынбековтың пікірі бойынша, идеялардың мыңдаған жылдық құпиясын өз бойына жинақтаған қазақ философиясы тарихы бүгінгі таңда орасан зор мәнге ие болды. Өз ұлтының түп-тамырына, салт-санасына және ерекшелігіне назар сала бастаған жаңа тәуелсіз мемлекеттер үшін мұның маңызы ерекше зор. Жаңа мемлекеттің тарихи-қоғамдық аренасындағы орталық ұғымы "төлтумалылық", өзіндік болмыстылық. Бұл енді өзінің барлық мүшелерінің өмірлік доминанттарының жалпылығы және өзіне тән ерекшелігіне негізделген қоғамның дербестігін, сапалық айқындылығын білдіруге жұмсалады. Бұл жерде қоғамдық тұрмыстың әр қырлары, қоғамдық сананың онтологиялық және гносеологиялық жақтары, тіршіліктің қалыптасқан элементтері және дамудың ішкі бастаулары ажырамас бір салаға бірігеді. Әртүрлі философтар мен мәдениеттанушылар өзіндік болмыстың орны жайында ой түйе келіп, ол - тарихтың қозғаушы күштерінің бірі, мәдениеттің өміршеңдік өзегі, ғылымның мәдени өзегі, қоғам дамуының үдемелі қағидасы деген ұғым қалыптастырған. Жоғарыда келтірілген дәлелдемелер "қазақ философиясы" сөз тіркесін нық қолдануға жеткілікті деп ойлаймыз. Әрине, "қазақ философиясы" ұғымы ары қарай зерттеуді талап ететін мәселеге жатады.

"Қазақ философиясы" деген терминнің қисындылығы, біздің ойымызша, төмендегідей негіздермен айқындалады. Біріншіден, ұлттық философия әр халықтың болмыс формаларымен тығыз байланысты. Өйткені әр халықтың орналасу аймағына, тіршілік салтына, өмір сүру дағдыларына байланысты ортақ мінез-құлық ережелері, жүріс-тұрысы, тыныс-тіршілігі қалыптасады. Қазақ философиясы өзінің көл-көсір молдығымен де, адамгершілік қуат-тегеурінімен де, тарихи айқындылығымен де халықтың рухани өмірінде ерекше орын алды. Қазақ философиясының ежелгі бастау қайнар көздері үш мың жылдай Еуразияның Ұлы даласында өркендеген скиф-сақ, ғұн, үйсін, қаңлы мен түрік бірлестіктерінің мол мәдениетінен нәр алады. Осыдан 2600 жыл бұрын өмір сүрген скиф-сақ ойшылы, "ұлы жеті ғұламаның бірі" Анахарсис (Анарыс) өзінің адамгершілік туралы терең пікірлерін айтқан.

Табиғи және әлеуметтік өмірді тікелей бейнелеу, дүниенің құрылымы, оның жасарын күштері туралы тұрпайы түсінік - бұл қазақ философиясының бастапқы кезеңі еді. Ол кезде жүйелі және негізделген көзқарас болған жоқ, сондықтан да философияның басты бағыттары да айқындалмаған еді.

А. Қасабек мифологиялық көзқарас пен табиғат және қоғам туралы жаңа дамып келе жатқан ғылым элементтерінің арасындағы қайшылықтарды шешу философияның пайда болуының жолы деген де қалыптасқан тұжырымдар бар дейді. Философия мифке тән дүниеге тұтас көзқарастық бағытты сақтауға тырысады. Соның негізінде не мифологиялық, не аллегориялық-көркем, не символикалық-діни, не нақты-ғылыми ойлау, бірақ олардың әрқайсысын қабылданған түрлеріне сыймайтын, жаңа түсініктегі ойлау формаларын құрайды.

Белгісіз дүниені түсіндіруге тырысудан одан белгісіздігі мол дүниені танып білуге ұмтылу, егер де ол дүние тіпті танып-білуге мүмкіндік бермесе тәңірге немесе құпия ғаламат күшке сілтеме жасау мифтің өзіне тән ерекшелігі. Адамға әлеуметтік басқару жүйесін таңып, оны түсініксіздеу әлдебір күштің әсерімен түсіндіру, ғылым мен дамудың барысында оған сенбеушілік пайда болған жағдайда, жеке адамға өзінің дүниеге көзқарасын өзгерту мүмкіншілігін жетілдіру - бүл миф пен философияның ара салмағын ажыратудың бір жолы. Ақылмен ой қозғау, табиғаттың өзіне бет бүру, дұрыс көзқарастың қалыптасуы философияның пайда болуындағы диалектикалық синтез, бастапқы қайшылықтардың шешілу процесі.

Қазақ философиясының пайда болуы туралы сөзді тек ойшылдардың дүниеге көзқарасы жалпылықты көзқарастың әмбебапты принциптерін немесе "бастауларды" анықтаудағы заңды бағыттары болған кезде ғана айтуға болады. Діни-мифологиялық тұжырымдар әдет-ғұрып пен беделге бой ұрса, философия заттар мен құбылыстардың, оқиғалардың мәнін ашуға, пікірсайыс ретінде қолданылатын рационалды ойлауға, дүниені танып білудегі қайшылықтарды аңғару мен шешуге тырысады. Бүл әрекет адамның жан-жақты ойлауы және оның интеллектуалды интуициямен бірегей қабысқан нәтижесінде туады.

Қазақ тарихында көп кездесетін "рулық" генетизм осы қоғамның әлеуметтік, таптық бөлінуі және "ақсүйектік" рулар пайда болған кезінде күшейді. Соңғылардың қоғамдағы "заңды орындары

олардың төркіні құдайдан немесе батыр бабаларынан басталады деп түсіндірілді. Сөйтіп олардың әлеуметтік дүниенің қажетті және заңдастырылған бөлшегі ретінде қоғамдағы белсенді рөлі бекітілді. Осы рулардан шыққан ойшылдардың әлеуметтік идеялары қоғамның даму тенденциясын біршама дұрыс бейнеледі. Осыдан келіп олардың көзқарасы жеке бастың көзқарасы ғана емес, қоғамның тарихи дамуының мүддесіне сай келгендіктен қоғамдық пікір ретінде қалыптасты. Мысалы, Төле би, Қазыбек би, Әйтеке би және тағы басқалардың ой-жүйесі, олардың ақыл-кеңесі, айтқан тұжырымдары осыған дәлел.

Жалпы дүниежүзілік тарихтан белгілі болғандай, қоғам дамуының көп сатыларында алдыңғы орынға экономикалық мүдделер мен саяси қызметке қарағанда философиялық, этикалық, діни т.б. проблемалар шығады. Олар азаттық және адам еркіндігі, діни сенім және ақыл-ой, тіршілік ету және адамгершілік қасиет, бостандық пен құлдық, керек болса "қой үстіне бозторғай жұмыртқалаған алтын ғасыр" және "ақыр заман" туралы және басқа мәселелер.

Зерттеу объектіне қайта оралайық. Қазақтың дәстүрлі мәдениетінің утопиядан бас тартып, антиутопияға бағдар ұстанғанын тарихи талдаулар дәлелдейді. Батырлық ғасырларға қарамастан "Гүлстан" және "Жерұйық" идеяларын "Зар заман" идеясы алмастырды. Қазақ утопиясы өзінің бастауын шыңғыс тұқымдарының номадалық ұлыстарының дағдарысы кезеңінен алады (Сайф Сараи. Гүлстан). Бүл идеяның классикалық көрінісі "Бірінші қазақ философы" Асанқайғының (Ш.Уәлиханов) шығармаларында орын алады. Асанның "Жерұйығы" өзінің амбиваленттілігімен сипатталады: "жұмақ бағы" тәртіп пен Хаостың, адам мен табиғаттың, өлім мен мәңгіліктің, дәстүр мен жаңашылдықтың үйлесімділігі болып табылады. Тарихи тағдырға орай қазақтың дәстүрлі мәдениеті өзінің органикалық дамуын үзуге мәжбүр болды. Егер еуропалық этностар Ренессанстан Реформация арқылы Ағартушылыққа өтсе, ал Ислам Ренессансының дәмін татқан еуразиялық номадалардың ұрпақтары Зар заманға батты. Зар заман ағымының көрнекті өкілдері Шортанбай, Дулат, Мұрат дәстүрлі мәдениеттің дағдарысын көрсетіп, оны тәуелсіздіктің жоғалуымен байланыстырды. Олардың қайғысы феодализмнің жаңғырығы да емес, орыс мәдениетін жек көрушіліктің формасы да емес, жаңашылдықты қабылдауды теріске шығару да емес. Зар заман тығырыққа тірелген жағдайды ұғынуды білдіреді: дәстүрлі құндылықтарды қайта бағалау қажет, бірақ еркін таңдау жоқ, аяқ-қол империялық темір бұғаумен құрсауланған.

Дәстүрлі мәдениетке қатысты Ресей мәдениетінің аккультуралық жаңашылдық рөлі туралы ұзақ жылдар бойы мынадай схемалар - пайымдаулар үстемдік етті: 1) Қазақстанның Ресейге қосылуы қазақ халқын жоңғарлардың қырғынынан аман сақтап қалды (бірақ XVIII ғасырдың ортасына қарай Абылай хан жоңғарларды толығымен жеңіп, Ресеймен және Қытаймен қалыпты қатынас орнатты); 2) қазақтар Ресей арқылы Еуропаның озық мәдениетімен танысты (бұл "таныстық" үндістердің американдықтармен таныстығына ұқсас); 3) Қазақстанда артта қалған феодализмнің орнына озық капитализмнің элементтері енді (бұл "жетістік" те үндістердің тағдырына ұқсас).

Бірақ, күрделі тарихи шарттар мен орны толмас орасан зор шығындарға қарамастан қазақ мәдениеті уақыттың талабы мен Тағдырдың сынына абыроймен жауап бере білді. Қазақтардың этномәдениетін күлден қайтып пайда болатын мифтік құс Феникспен салыстыруға болады. Мәдениеттің дәстүрлі негіздерін қайта жаңғырту әрқашанда жағымды процесс болып табылады. Адам өзін ұғыну үшін өткенге бет бұрады, онан сабақ алып, келешек даму жолын таңдайды. Алайда жаңашылдықты түгел теріске шығарып, дәстүрді асыра дәріптейтін біржақты ұстаным да бар (архаизм).

Архаизм ескілікті көксейді, дамудың өткен кезеңдерін жандандыруға тырысады. Зерттеушілер бүл типке фундаментализм, партикуляризм, ортодокстық сияқты белгілерді қосады. Әрине, этномәдениет өзінің беріктілігін сақтауға, мәдени архетиптерінен алшақтамауға тырысады. Екінші жағынан, адамның жаңашылдығы, жемістілігі және шығармашылдығы да белгілі. Архаизмнің бірнеше мысалдарын келтірейік. А.Тойнбидің пікірінше, архаизм менталитетте, мінез-құлық типтерінде, өмірде, дінде және саясатта көрініс табады. Мысалы, Германияда архаизмнің көрінісі ретінде - тевтопизм мен таза арийлік идеясын жандандыру, Израильде өлі тіл - ивритті тірілту, Үндістанда санскритті тірілту сияқты талпыныстарды айтуға болады. Дәстүршілдік дүниетаным тірі жүйелерді ұйымдастырудың іргелі принциптеріне сәйкес келмейді. Дж. Холдепнің эволюциялық ілімі бойынша, тұйық жүйелер дегенерацияға ұшырайды. Росс Эшбидің кибернетикасы жабық және қатаң жүйелерде энтропия ұлғаяды және коллапс туады деп тұжырымдайды. Қазақстандағы азаматтық қоғамды ру-тайпалық басқару және хандық билікпен алмастыруға, исламды тәңірішілдікпен және шаманизммен алмастыруға және т.б. шақырған ұстанымдарды архаизм ретінде бағалауға болады.

Әрбір халықтың рухани мұрасында әлемдік мәдениеттің жалпы қазынасын байытатын құнды ойлар болатыны белгілі. Халықтың бай рухани мұрасын зерттеу тек осы мәселені зерттеушілер үшін ғана маңызды емес, сонымен қатар бүгінгі күнгі адамдардың өзара адамгершілік қатынастарын дұрыс пайымдау үшін де қажет, болашақта адамзаттың адамгершілік процесінің заңдарын дұрыс түсінуге көмек береді.

Кез келген дамудың мұраты сабақтастық идеясымен тұтас байланыста екендігі белгілі. Осыған байланысты біз ақын-жыраулардың дүниетанымының қалыптасуына ықпал еткен идеялық бастауларға тоқталғанды жөн көрдік. Өйткені, олардың өздерін де, шығармашылығын да халық даналығының қайнар бұлақтары суарып отырды. Олардың қатарына ерте түркі әдеби ескерткіштерін, дала тайпаларының әлеуметтік-саяси, адамгершілік, философиялық көзқарастарының белгілі дәрежеде квинтэссенциясын білдіретін мақал-мәтелдер түріндегі халық ауыз әдебиетін жатқызуға болады. Дүниетанымның қалыптасуына исламға дейінгі және ислам діні де үлкен ықпалын тигізді. Адам жанын ашылған кітаптай оқитын, туған даласымен физикалық тұрғыда да, рухани тұрғыда да байланысты болған бізге белгілі және белгісіз данышпандардың шығармашылығындағы уақыт жібінің сабақтастығы дәл осындай өлшем арқылы айқындалады.

Қазақ философиясы қалыптасуының маңызды қайнар бұлақтарының бірі ерте түркі жазбасы болып табылады. Бастапқы ескерткіштердің тас плиталар мен балбал тастарда, жартастар мен тұрмыс жабдықтарында сақталғаны белгілі. Бізге дейін жеткен санаулы ерте түркі жазбасының мәтіндерінде түркілердің ата-бабаларының жоғарғы адамгершілік қасиеттер туралы этикалық мәселелер молынан кездеседі. Халықпен, Отанмен, оның абыройын қорғаумен, еркіндігі мен тәуелсіздігін сақтаумен байланысты мәселелер жазба әдебиет ескерткіштерінің ең ежелгілерінің бірінен саналатын Орхон-Енисей жазбаларында өзінің өте өткір қойылуымен ерекшеленеді.

Бұл жазбаларға талдау жасау ертедегі түркілердің әлемге деген көзқарасын, олардың идеалды өткен шағының толық суреттемесін түйіндеп әрі оны жоғары адамзаттық қасиеттермен байланыстыруға мүмкіндік береді. Жазбаның авторы түркі қағанатының құлауына әкелген олардың өміріндегі өзгерістердің себебін ата-бабалардың қалдырған өсиетінен ауытқудан көреді. Қағанаттың күші мен құдіреті қағанға адалдықпен, аристократияның бірлігімен сипатталады. Автор идеалды батыр-қағанға қажет міндетті этикет қалыбын ұсынады:

1) түркі халқының заңы мен мемлекетін құру және қолдау;

2) дүниенің төрт бұрышындағы халықтарды қолдау;

3) дана және батыл қаған болу. Орхон жазбаларында қағанды "көктен жаратылған" деп атайды.

Түркілердің шынайы тарихын ерте түркілердің сына жазуымен салыстырғанда, оның ақиқаттылығы мәтіндердегі сипаттаудан анағұрлым бай және алуан түрлі болғандығы аңғарылады. Бұл жазбаларда өз дәуірі үшін қажет идеалдарды, моральдық кодекстерді, яғни өзара қырқысқа жол бермей, ата-баба жолымен мемлекеттің құдіреті мен тұтастығы идеяларын ғана автордың жариялауға мүмкіндігі болды. Халық өз батырларын даңққа бөледі, соғыста да, бейбіт уақытта да батырлық адамның жағымды адамгершілік қасиеті ретінде жоғары бағаланды. Батыр болу ерте түркі қоғамында ең жоғарғы өлшемдерді қанағаттандыруды білдірді.

Кіндік Азиядан табылған түріктердің атақты Күлтегін, Тоныкөк жазуларында татулық, бақыт, дәулет секілді әдеп ұғымдары жиі кездеседі. Қазақ философиясының қалыптасуына Қорқыт Ата үлкен үлес қосты. Оның үлгі-өнеге, өсиет-нақыл сөздері қазақтармен катар барша түркі халықтарында кең таралған.

Ежелгі түркі қоғамында қалыптасқан адамгершілік көзқарастар біздің ата-бабаларымыздың белгілі бір мораль мәселелері бойынша ақын-жыраулардың этикалық көзқарастарынан байқалатын ойлау деңгейін салыстыруға, адамгершілік дамуындағы сабақтастықты анықтауға мүмкіндік береді. Ақындардың рухани ойының қалыптасуының келесі бір маңызды идеялық бастауы шаманизмнің (бақсылықтың) діни-этикалық тұжырымдамасы болып табылады.

Түркі халықтары философиялық көзқарастарының қалыптасуына ықпал еткен маңызды идеялық бастаулардың бірі исламның діни-этикалық тұжырымдамасы болды. Қазақ қоғамында рулық дәстүрдің үстемдігі жағдайында мұсылмандық фанатизмнің рөлі төмен болды. Арабтар Орталық Азияны жаулап алғанға дейін қазақтар Тәңіріге (аспанға) табынды. Тарихшылардың бірауызды пікірінше, Орталық Азияның отырықшы халықтары 713-714 жылдары арабтарға толығымен бағынды.

Ислам дүниетаным ғана емес, адамгершілік туралы ілім де болып табылады. Ислам Қазақстанның, Орта Азияның көптеген халықтарының, шетелдік Шығыстың бүтіндей бірқатар елдерінің адамгершілік дамуына ықпал етті және ықпал етіп келеді. Жалпы исламның этикалық ойы исламның өмір сүру тәртібін анықтайтын идея ретінде осы діннің пайда болғанынан бері өмір сүріп келеді. Бірақ теологиялық - этикалық жүйе түріндегі бүл ойдың қалыптасуына мұсылманшылықтың негізгі деректері - Құран мен Сүннеде көрініс табатын мұсылмандардың моральдық қалыптарының жинағы эсер етті. Исламдық этикалық ой сүрелер мен хадистерге идеялық бағдар ретінде сүйене отырып, мұсылман қоғамының тәрбие принциптеріндегі қажеттіліктерін өтей алды.

Құран, бір жағынан, ру-тайпалық қауымның дәстүрлерін бейнелейтін, екінші жағынан, алғашқы қауымдық құрылыстың қоғамдық институттарына қарсы бағытталған пайымдарды бейнелейтін этикалық-құқықтық нормалардан құралады.

Құранның моральдық қағидалары күнделікті өмірдің барлық қырын қамтиды: отбасы қатынастары, туыстар арасындағы міндеттер, айналысатын пайдалы нәрселердің жиыны, өзге дін (христиан, иудей) өкілдерімен қатынас, саудамен және қолөнермен айналысу, тыйымдар, парызды өтеу және т.б. Шариатта "бес уақыт намаз адамды күнәдан айырады" деп айтылғандықтан намаз оқуға, ораза ұстауға құрметпен қарайды. Ең ауыр күнә -Құрандағы талаптардан ауытқу. Алланың ізгілігі мен қайырымдылығына қарамастан бүл күнә кешірілмейді. Ең жоғарғы қасиет - Алланың еркіне бағыну, шынайы сенім үшін өзіңді құрбандыққа шалу. Мұсылмандарға ізгілікпен қарау және дінсіздерді қудалау -Құранның негізгі ерекшеліктерінің бірі. Ислам қағидасы бойынша тек құдайға қызмет жасап, құлшылық ету жолымен ғана бақытқа жетуге болады. Осыған орай, мұсылмандар дұрыс жолды таңдай алады. Бүл тезис мұсылмандық ойдың өзегін құрайды және ол ислам ізбасарларының рухани өмірінде маңызды рол атқарды. Мұсылман дінінің моральдық-этикалық жүйесінің бүкіл іргетасы осы бағыныштылық талаптарымен құрылғаны белгілі. Мұсылман нағыз адам болу үшін, ол моральды тұрғыда таза, өз әрекеті мен сөздерінде адал болуы тиіс. Тек сонда ғана ол адамдар алдында да, Алланың алдында да құрметке ие болады.

Қазақ топырағында философияны арнаулы ілім ретінде қарастырған ғұлама-философ, әмбебап ғалым - Әбу Насыр Әл-Фараби. Оның түсінігінше, адам - жаратылыстағы ең қасиетті жан. Сондықтан оған үлкен құрметпен қарау керек. Жақсылық дегеніміз білім, мейірбандық, сұлулық бірлігінде жатыр. "Бақытқа жол сілтеу" трактатында ойшыл баянды тіршіліктегі адами бақыт туралы сөз қозғайды. Түркі халықтарының философиясын дамытуға үлкен үлес қосқан ғұламалар қатарына Жүсіп Баласағұн, Махмұт Қашқари, Қожа Ахмет Иасауи, Ахмет Иүгінеки, Сүлеймен Бақырғани және т.б. жатады.

Қазақ халқының қалыптастырған рухани құндылықтары арасында ақын-жыраулар шығармашылығы маңызды орын алады. Біз бұл жерде белгілі философ О.А. Сегізбаев ұсынған қазақтардың ақындық шығармашылығының дамуы барысындағы үш кезеңге бөлінген жіктелуін келтіреміз:

а) шартты түрде жыраулар дәуірі деп аталатын кезең (XV-XVIII ғасырдың бірінші жартысы);

ә) ақындық шығармашылық кезең (XVIII ғасырдың екінші жартысы — XIX ғасырдың бірінші жартысы);

б) ақындардың өзіндік сайысы — айтыстың пайда болуымен байланысты кезең (XIX ғасырдың екінші жартысы - XX ғасырдың басы)20.

Асанқайғы (XV ғ.), Қазтуған жырау (XV ғ.), Доспанбет жырау (XVI ғ.), Шалкиіз (1465-1560), Ақтамберді (1675-1768), Бұқар жырау (1668-1781), Шал ақын (1748-1819) және т.б. - өз дәуірінің, философиялық идеалдарын білдірген ойшылдардың бүтіндей бір шоғыры. Жыраулар мен ақындар өздерін толғандырған мәңгі философиялық мәселелерді өз шығармаларында бейнелей отырып, орасан зор рухани күш жігерді өз бойларында қорытты.

Ортағасырлық және онан кейінгі дәуірлердегі мұсылман авторларының шығармаларының барлығы дерлік Құранның бірінші сүресімен басталады. Ақтамберді жыраудың, Үмбетей жыраудың, Бұқар жырау мен Қабан жыраудың және т.б. адамгершілік-этикалық көзқарастарында исламның ықпалы айқын байқалады. Ақын-жыраулар өздерінің адамгершілікке қатысты ойларын құдайдың, пайғамбарлардың атынан айтты және бұл қазақ қоғамында олардың көзқарастарының ықпалын күшейтті. Бұл, әсіресе, Бұқар жыраудың моралистік-дидактикалық шығармаларынан айқын байқалады. Исламға тән қайырымдылық, аяугершілік, ізгілік сияқты қасиеттер жыраулардың кейінгі шығармаларында молынан ұшыраса бастады. Осылайша, ақын-жыраулардың шығармашылығы, негізінен, діни сипатта, оны рационалдандыру жолымен, моральдық-этикалық бағытта уағыздау мен насихаттау сипатында дамыды. Демек, қазақ ақын-жырауларының адамгершілік философиясы адамзаттың бүкіл тарихи дамуы барысында жинақталған адамгершілік идеялардан және философиялық-этикалық теориялардан арасы алшақ емес және қазақ халқы өмірінің тарихи жағдайларына сай келетіндей жоғарыдағы идеялардың заңды жалғасы мен қорытындысын білдіреді. Ақын-жыраулардың этикалық ойы қалыптасуының ең маңызды бастауларының бірі білім мен тәрбиенің, оның ішінде адамгершіліктің де қазынасы мен энциклопедиясына айналған мақал-мәтелдер түріндегі фольклор болып табылады.

Қазақ хандығы қалыптасқан кезден бастап қазақ философиясы, негізінен, ақын-жыраулардың даналық насихат жырларында дамыды. Олардың ауызекі мәдени мұралары - ұлттық қадір-қасиет пен өнегелі әдепті ғасырлар бойы жоғалтпай сақтап қалуға үлкен қызмет етті. Атақты қазақ ақын-жыраулары Асанқайғы, Шалкиіз, Ақтамберді, Бұқар жырау, Дулат, Шортанбай, т.б. ұлттық дүниетаным жүйесін заман талаптарына сәйкес жоғары тұғырға көтере білді. Олардың әлеуметтік-философиялық ойлары қазақ халқының әдептік сана-сезімінің қалыптасуына, кейінгі ұрпақты адамгершілік және ұлтжандылық рухта тәрбиелеуге үлкен әсерін тигізді.

Белгілі қазақ философтары Ә. Нысанбаев пен F. Есім қазақша ойлау жүйесі мәселесіне арнаулы тоқталады. Халқымыздың "қазақ" атанып, шаңырақ көтергені хандық дәуірде болғаны дау туғызбайтын тарихи шындық. Солай болғанмен халқымыздың хандық дәуірі тарихтағы өз орнын енді ғана анықтауда. Дегенмен, "хан" және "хандық мемлекет" деген әлеуметтік-саяси, тарихи ұғымдар идеологиялық құрсаудан енді ғана арыла бастады. Әйтсе де, күні кеше хан туралы сөз болса, бетіне қаны шапшып, шекесі қызып шыға келетін "белсенділер" бүгінде азайғанға ұқсайды. Сондықтан да республика жұртшылығы Қабанбай, Бөгенбай, Райымбек, Сыпатай, Исатай, т.б. халық батырларының мерейтойларын тойлауда. Сонымен қатар данышпан ойшылдарымыз Абай мен Әуезовке арналған салтанатты жиындар әлемдік деңгейде өтті. Ахмет Байтұрсынов айтқандай, "қазақи" ойлаудың жүйесі хандық дәуірде қалыптасқан. Оның тамаша үлгілеріне атақты билер шығармашылығы жатады.

Қазақстандағы Ресей империясының отаршылдық саясаты халықты рухани жағынан күйзеліске ұшыратты, оның діні мен діліне, тіліне, әдебіне, әдет-ғұрпына, салт-дәстүріне нұқсан келтірді. Халықтың тәуелсіздіктен айырылып, бодан болуынан ұлттық мінезде ұнамсыз қылықтар көбейе түсіп, жасқаншақтық, "құлдық психология" пайда бола бастады. Қазақ елі осындай тұйыққа тіреліп, одан қалай шығуды білмей, болашағын ойлап, қабырғасы қайысқан кезде халқымыздың Шоқан, Ыбырай, Абай сынды асыл перзенттері ұлттық дүниетаным жүйесінің күрделі мәселелерін шешуге ұмтылды. Абай адам тақырыбын қозғағанда иман мәселесіне көп көңіл аударады және оны арлылық пен ұяттың баламалары ретінде түсіндіреді. Абай өз халқының бойындағы кісілік қасиеттермен қатар, теріс қылықтарды да қатал сынға алады.

Абай қазақ философиясының түбегейлі ұстанымы - "Адам болу" талап-мұратын жоғары деңгейге қойды. Қазақ философиясын кәсіби деңгейге көтерген ұлы тұлға - Шәкәрім. Ол өзінің "Үш анық" атты еңбегінде философияны "ар ілімі" деп атап, дүниетанымның көптеген мәселелерін теориялық тұрғыдан талдады. Шәкәрім ар-ождан о дүниеде де бар және осыған сену имандылықтың түп-қазығын құрастырады дейді. "Егер бір адам жанның өлген соңғы өмірі мен ұждан соның азығы екеніне әбден нанса, оның жүрегін еш нәрсе қарайта алмайды. Адам атаулыны бір бауырдай қылып, екі өмірді де жақсылықпен өмір сүргізетін жалғыз жол осы мұсылман жолы сияқты", - дейді ғұлама.

Қазақ философиясы Кеңес өкіметі тұсында қайшылықты жағдайда дамыды. Социалистік құрылыс қазақы әдеп пен мінез-құлық жүйесіне теріс әсерлерін тигізді. Кең-байтақ жерді иемденіп келген көшпелілер табиғатынан ер мінезді, бостандық пен еркіндікті қастерлеген, өр түлғалы қайсар халық еді. Тоталитарлық жүйе "жылқы мінезді" халықты момын "қой мінездіге" айналдырды. Шолақ белсенділер, "пысықтар", "шаш ал десе, бас алуға" дайын тұратындар пайда болды. "Адам - адамға дос, бауыр", "Барлық адам тең құқықты" деп ұрандатқанымен, қолында билігі барлардың арасында екіжүзділік, озбырлық, тамыр-таныстық, жүгенсіздік, парақорлық өріс алды. "Ортақ мүдде жеке адам мүддесінен жоғары" деген ұран адам еріктілігіне нұқсан келтірді, "қуыршақ адамдарды" көбейтті. Әкімшіл-әміршіл жүйе ескінің қалдықтарымен күресуді желеу етіп, халықтың ғасырлар бойы қалыптасқан құндылықтарын жойып жіберуге барынша тырысты. "Малым - жанымның садағасы, жаным - арымның садағасы" деп келген халықтың ішінен сан мыңдаған мәңгүрттер шықты. Әрине, бұл заманда қазақ философиясы таза құлдырау жағдайында болды деу сыңаржақтылық болар еді. Жалпы сауаттылықтың артуы, қалалардың өсуі, орыс тілі арқылы әлемдік рухани мұрамен таныса бастау әмбебап әдептілік жүйесін қалыптастыра бастады. Қазақстанда кәсіби философтарды дайындау ісі де жүргізілді. Бұл қазақ философиясын зерделеген кәсіби мамандардың пайда болуына оң ықпалын тигізді.

Қазақстан тәуелсіздік алғаннан кейін қазақтың дәстүрлі құндылықтар жүйесін жаңғырту мәселесі алдыңғы қатарға шықты. Қазақ философиясы мен мәдениеті тарихын зерттеуге арналған еңбектерде (А.Х. Қасымжанов, Ә. Нысанбаев, А. Қасабек, Ғ. Есім, М.С. Орынбеков, О.А. Сегізбаев, Ж. Алтаев, С. Ақатай, С. Нұрмұратов, Д. Раев және т.б.) қазақ философиясы ауқымды мәселелері көтерілді. Қазақ философиясының басты мәселелері ретінде ұлттық рухани жүйені диахрондық және синхрондық талдау, ондағы дәстүр мен жаңашылдықтың арасалмағын айқындау, өтпелі қоғам мен ғаламдану жағдайындағы әдептік реттеу тетіктерін айқындау, нарық пен моральдың, табыс пен ізгіліктің арақатынасын айқындау, діни әдеп жүйесінің ерекшеліктерін сараптау, т.т. белгіленді. Бүл еңбектерде еліміздегі моральдық ахуалға ғылыми талдау беріліп, өтпелі қоғамға тән ауытқушыл қылықтың өрістеп кетуінің себептері мен халықтың әдеп мәдениетін жоғары деңгейге көтерудің жолдары қарастырылды. Қазақ философиясын заман талаптарына сәйкес қалыптастыру мен дамыту қазақ зиялыларының келелі міндетіне айналып отыр.

Сонымен бірге, дейді академик Ә. Нысанбаев, ұлтымыз санасында сақталған Тәңір дініне, зороатуштрашылдыққа (зороастризм емес), шамандық сенімдерге, пұт дініне, манихей, христиан, иуда діндеріне қатысты ұғымдардың бәрі ғылыми тұрғыдан жүйеленіп беріледі. Осы тұста қазақ даласынан шыққан ғұламалар Заратуштра, Анахарсис, Қорқыт, Әбу Насыр Әл-Фараби, Абай бейнелері арқылы ұлтымыз дүниетанымының жалпы адамзаттық өркениетпен байланысын, біздің де әлемдік фәлсафалық ойға қосқан қомақты үлесіміз бар екенін көрсетпекпіз. Сондай-ақ, Қазақстанды мекендейтін өзге ұлт өкілдерінің діни нанымдарын, ғибадатханаларын, т.б. қамтып, діндер арасындағы ортақ адамгершілік пен имандылық негіздері мен ұғымдарға баса назар аударып, еліміздегі рухани келісім мен қазақстандық менталитеттің берік ғылыми іргетасын қаламақпыз.

"Демократияландыру процесі тереңдеп, жариялылықтың арта түсуі, - дейді Ә. Нысанбаев, - әрбір халықтың ұлттық болмысындағы ескерілмей, еленбей келген жақтарының қаншалықты маңызды екенін көрсетіп берді. Тіпті, бұған дейін "халық даналығы", "ұлттық философия", "ұлттық дүниетаным" деген ұғымдарды зерттемек түгіл оларды айтудың өзі ұлтшылдықты насихаттау болып саналды ғой"21.

Қазіргі уақытта жағдай мүлдем өзгерді. Мемлекеттің өзі ұлттық философияны қалыптастыруды оз қамқорлығына алып отыр. Оқырманға ұсынылып отырылған бұл мұра осының куәсі.





ҚАЗАҚ ХАЛҚЫ ОЙЛАУ МӘДЕНИЕТІНІҢ МИФОЛОГИЯЛЫҚ БАСТАУЛАРЫ

20 томдық "Қазақ халқының философиялық мұрасы" жинағының бірінші томына еуразиялық Ұлы Даланы көне заманнан бері мекендеп келген халықтар мен ұлыстардың діни-мифологиялық дүниетанымына қатысты мәтіндер мен оларға берілген ғылыми талдаулар енгізілді. Қазіргі өркениеттанулық ілімдердің көпшілігінде Орталық Азияның тарихтың терең қайнарларынан бастап, әлемдік руханиятқа қосқан мол үлесі аталып өтеді. А. Тойнби өзінің "Тарихты түсіну" атты түбегейлі шығармасында мынадай ойын алға тартады: "Егер картада жоғары діндердің туған жерін атап өтсек, онда олардың ескі әлемнің екі шағын ауданына - Окс-Яксарт өзен аралығы мен Сирияға жақындайтынын көрсетуге болады... Окс-Яксарт алқабы, Шығыс Азияда бүл дін осы түрінде тараған, махаянаның туған өңірі болды. Одан да бұрын бұл аудан зароастризмнің өмірге келген мекені болды"22. Жүйелі білім қалыптасқанға дейін ежелгі адамдар дүниетанымының күре тамырын мифологиялық сана құрастырғаны белгілі. Басқа да халықтардағы сияқты, түрік мифологиясы өзінің ерекше бітімімен және мазмұндылығымен көзге түседі. Грек мифологиясы антик философиясының бір түп-тамыры болғаны тәрізді, КІІІДІК Азия халықтарының мифологиясы олардың философиялық түсініктерінің таусылмас қайнарына жатады.

Алдымен алғашқы қауымдық, рулық көзқарас негізінде мифология өмірге келді. Мифология - алғашқы қауым адамының өзін қоршаған әлемге, дүниеге қатынасы. Ол әлемді, дүниені әмбебапты қауымдық-рулық қоғамның тұрғысынан түсіндіреді. Мифология мазмұны алғашқы қоғамдық қатынастардың, адамдардың рулық өмір қызметінің нәтижесінен келіп шығады.

Алғашқы қауымдағы өндіріс қатынастары мен өндіргіш күштерінің жетілмегендігінен ой мен еңбек бұл кезеңде біртүтас болса да, бүкіл әлемді түсіну ете қиынға соқты. Сондықтан да адамдар амалсыздан дүниені екіге бөліп қарады. Бірі - өздері өмір сүріп, тіршілік етіп отырған дүние, екіншісі - бұлардан тыс сыртқы жатқан, әлі де болса белгісіз дүние. Күнделікті, тіршілік ету дүниесі олардың өмір сүру негізі болса, екінші дүние ой-санасы мен қиял-армандарының тұтқасы еді. Бұлардың болашақтағы өзара бірлігі, біртұтастығы осы алғашқы қауымдық қоғамның іргесінде-ақ қалана бастады. Рулық қатынастағы адамдардың өз өмірінен тыс, жеке тұрған, оның күш-әрекетіне бағынбайтын, оның шамасы келмейтін болмысқа деген көзқарасы - осы мифология. Алғашқы қауымдық, рулық қоғамдағы адамдардың затқа, табиғат құбылысына деген қатынасы өзгеше. Ол қатынас заттарды, табиғат құбылыстарын, айнала қоршаған дүниені түсінуге бағытталмайды. Керісінше, осы заттардың, табиғаттың тағдыры адамдардың тағдыры сияқты басқа біреуге, басқа бір адамнан тыс тұрған күшке байланысты. Ендеше, мифологиялық көзқарас бойынша затты, табиғатты олардың заңдылығы, ішкі мазмұны, даму жолдары арқылы қабылдау, білу мүмкін емес. Зат, құбылыс, табиғат, жан-жануарлар, адамдар, тағы басқалары өз негізінен тыс шындықтан, өмірден бөлек жаратылған. Бүл жерде кез келген зат, құбылыс, табиғат - символ. Оның маңызы заттың өзінен тыс жатыр. Заттың маңызы оның белгілі бір қасиеттері арқылы айқындалмайды. Бүл жерде логика, ойлау процесі осы затты, құбылысты, табиғатты тануда тіпті дәрменсіз.

Көне замандағы ауыз әдебиетімізде, әсіресе, ертегілер мен жырларда заттың, құбылыстың, іс-әрекеттің ішкі мазмұнын ашу, логикалық құрылымын көрсету, тіпті себеп-салдарлы байланыстарды анықтау байқалмайтыны сондықтан. Мұнда таным процесі жан-жақты қалыптаспаған. Ал таным процесі өркендемеген жерде қарапайым практикалық іс әрекеттің қуаты жоқтың қасы. Танымы мен практикасы әлсіз алғашқы қауымдық қоғамның адамдары дүниені, әрине, толық тани алмайды, оны өзгертуге мүмкіндігі де жоқ. Олай болса, алғашқы сана, адамның ойлау қабілеті қалай дамыды екен деген ой туады.

Алғашқы адамдардың күнделікті өмір тәжірибесі, өмір қызметі олардың "рухани" дамуына жеткілікті мүмкіндік тудырып, қарапайым сананың, мифологиялық сананың дүниені, алдымен табиғатты, оның күшін "адамдандыруға" әкеп соқты. Табиғат, оның күші адамша іс-әрекет жасайды, адамның барлық мінез-құлқы, оның жақсы-жаман жақтары табиғатқа да берілген. Бәрінен жоғары тұрған күш - құдай да адамдандырылған, адам баласының моральдық-адамгершілік принциптерінің бәрін бойына жинақтаған көне грек дәуірінің бүкіл мифтері мен мифологиясы құдайларға адамдардың барлық (жақсы да жаман) қасиеттерін тегіс таратып берген.

Ендеше, алғашқы таным мифологиялық сананы тудырды. Бұл - жеке адамның, тіпті көрнекті ру көсемінің көзқарасы да емес, бұл жалпы біртүтас рудың дүниені тануға бағытталған көзқарасы. Бұл - бүкіл біртұтас рудың іс-әрекетін, қимыл-қызметін бейнелеген көзқарас.

Әрине, алғашқы қауымдық қоғам адамдарының көзқарасы дүниені тануға және оны өзгертуге бағытталған тым қарапайым, әрі тұрпайы ойлау құралы ғана. Ендеше, ойлау, сана мұнда да барынша орын алған. Бірақ, бұл ойлау ақыл-зердеге сүйенбеген, заттардың негізін, мәнін ашуға бағытталмаған. Олардың дамуы мен қозғалу заңдылықтары ойлау процесінен тыс қалады. Мұндағы негізгі мәселе қарапайым ғана. Бүл жерде таным және ойлау дүниені түсіндіреді, бірақ оның өзіндік заттық табиғатын анықтауға дәрменсіз. Ол жалпылықты, тұтастықты көрсетеді, бірақ олардың мәнін ашпайды. Заттар мен процестердің арасындағы байланыс рулық, туысқандық қатынастардан әрі асып түсе алмайды. Ендеше, алғашқы қауымдық коғамдағы адамдардың көзқарасы тым қарапайым, сүйеніші - пайымдау. Мифологиялық сана табиғатты "адамдандырудан" басталғанымен, зат, құбылыс, дүние және адам ешбір анықталмай, танылмай "өзіндік зат" ретінде қала берді. Яғни, оның мәні мен маңызы ашылмай қалды. Оған алғашқы қауымдық қоғамдағы заттар мен процестердің практикалық қатынасы, адамдардың өмір қызметі ешқандай мүмкіндік бермеді.

Дегенмен, осы жегілмеген қарапайым пайымдау адамдардың өзін қоршағам дүниеге, табиғатқа, одан соң өзі өмір сүретін ортаға деген қатынасын негізгі мәселе ретінде қалдырды. Ендеше, көзқарастық сананың екінші жағы бар. Бұл санада адамдардың табиғаты, жан-жануарлардан бөлініп шығу жағы да бейнеленген болатын. Бірақ, бұл теориялық бөлініп шығу емес, өйткені, әлі де теориялық ойлау, категориялар адамдардың басында толық қалыптаспаған еді. Алайда, бұл бөлініп шығудың өзіндік ерекшелігі де болды. Адамдар табиғат пен ездері өмір сүретін болмыстың арасын ашып, ол аралыққа құдайларды орналастырды. Ал құдайлар болса рух емес, реалды өмір сүретін табиғаттың бір бөлшегі іспетті.

Мифологиялық көзқараста болашақ ілімдердің элементтері де бар екенін ұмытпауымыз керек. Оларды алғашқы қауым адамдары өздерінің күнделікті тіршілігіне, қарапайым практикалық қызметіне қажетті түрде пайдалана білді. Мұның өзі алғашқы рет білім мен практиканың байланысына жол ашты. Күнделікті өмір - адамдардың өндірістік қызметі қарапайым білімдердің ұлғая беруін талап етті. Ал, екінші жағынан, әлі белгісіз табиғат құбылыстары, олардың дүлей күштері, танылмаған жақтары діни ұғымдарды тудырды. Бүл ұғымдар адамдардың осы табиғи құбылыстарға, өмірдің практикалық жақтары тудырған мәселелерге жауап бере алмаған дәрменсіздігінің нәтижесі емес, керісінше, табиғат пен қоғамдық қатынастардың, адамдардың практикалық кызметінің әлі де жетілмегендігінің негізінде пайда болды.

Мифологиялық санада адамдар әлі де табиғатпен біртұтас, бөлінбеген, жалпылықта ұғынылады. Ал жекелеген, даралық немесе жеке адам, оның қызметі бүл санада айрықша орын алмаған. Сондықтан мифологияда бәрін жаратушы табиғат, соның күші біртұтастық құрайды. Ал адам өлі де болса осы біртұтастықтың бір бөлігі ғана.

Сол себепті мифологиялық санадағы уақыт ұғымы адамдардың күнделікті өмір қызметімен тығыз байланысты емес. Уақыт, керісінше, өткен өмір қызметімен, өткен заман оқиғаларымен байланысты. Соның негізінде белгілі бір оқиғалар, адамдардың іс-әрекеті өткен өмір уақытымен белгіленді. Мысал ретінде айтсақ: қазақтың көне ертегілері мен жырларында да оқиғалар мен іс-әрекеттер өткен заман деңгейімен бағаланады.

Мифологиялық санада ерекше орын алатын нәрсе - өткенді еске түсіру. Еске түсіру - өткен қауымдық рулық қатынастардың өркендеп тұрған кезіндегі жағдайларда орын алған заттар мен құбылыстардың, процестердің маңызын қалпына келтіру. Яғни өткен өмір тәжірибесін қазіргі заманға сөзсіз ақиқат, өзгермейтін бедел ретінде көрсету. Мұндай көзқарас кейін құлдық қоғамдық дәуірде де өмір сүрді, өз үстемдігін жүргізді.

Бүл мәселенің негізі мынада жатыр еді. Уақытты өткен дәуірге бағынышты ету ең алдымен сол дәуірдегі адамдардың бостандықта, еркіндікте емес, әлі де өткенге тәуелді екенін, олардың қоғамның негізгі өндіргіш күшіне айналмағандығын айқындай түседі. Адамдар өзінің практикалық-өндірістік қызметінің мәнін түсінбеді. Өйткені, ол қызметтің өзі әлі де жетілмеген, өте қарапайым еді. Ендеше мифологиялық құдайдың өзі келешекті айтып бере алмайды. Оның қолындағы құрал - тағдыр, жазмыш. Ол күні бұрын белгіленіп берілген, адамдардың тағдыры күні бұрын шешілген. Адам - осы тағдырдың қолындағы ойыншық, соның құрбаны.

Бірақ мифтердің, аңыздардың, әфсаналардың, мифологиялық сананың да көне грек дәуіріндегі маңызы ете үлкен болды. Өйткені, миф деген ұғымның өзі грек тілінде "сөз" деген мағынаны береді. Мұнда адамның айнала қоршаған дүниені танимын деп ұмтылуы ғана бейнеленбесе керек. Тегі "миф" сөзі белгілі бір оқиға, әлем, дүние туралы ой айтып, адамның өз түсінігін беруге ұмтылушылығы мағынасында да айтылған шығар. Сонымен катар, ерте дүниедегі грек мифтері құдайлар мен батырлар туралы "сөздер" екендігі белгілі.

Әрине, бүл жерде сөзге өте сақ болмаса болмайды. Өйткені, "сөз" гректерде "миф" деген мағынамен катар, "эпос" , "логос" деген ұғымдардың да баламаларына сәйкес келеді. Бірақ бұлардың ішкі мазмұны мен мағыналары бір-бірінен белгілі бір шекара арқылы бөлінбеген. Алайда, олар кейде әр түрлі болғанымен, бір ұғымға, " мифке" сыйып кетуі мүмкін.

Қазақ халқының эпостары аңыз бен мифті аз пайдаланып, көбінесе жаугершілік замандағы халық батырларының ерлігін кеңінен суреттейді. Егер гректердегі эпостарда оқиғаға қатысатын батырлардың саны әрі көп, әрі құдайларға бағынышты болса, қазақ жырларында мұндай дәстүр атымен кездеспейді. Бұл жырларда халықтың атынан жекелеген батырлардың ел қорғаудағы ерліктері дәріптеледі. Мұның өзі көне грек дәуірі мен қазақ халқының өмір сүрген заманының әр түрлі болғанын бейнелейді. Сонымен бірге грек эпостары өте көне дәуірде пайда болғанын, әлі де нағыз мифологиялық сананың құрсауынан шыға қоймағандығын бейнелейді. Ал қазақ эпостары болса, тегі біздің дәуіріміздегі, яғни жаңа дәуірдегі қазақ халқының әр түрлі шапқыншыларға қарсы күресін бейнелейтін болуы керек.

Батырлар мем адамдарды эпостарда трагедияға, тағдырдың тепкісіне, ауыр қайғыға, азапқа салып суреттеу сол кездегі адамдардың еңбегімен тығыз байланысты. Былайша айтқанда, адамдар өздерінің еңбегі, еңбектегі қызметі арқылы өздері өмір сүріп отырған дүниені, айнала қоршаған шындықты тіптен өзгерте алмайды. Өйткені, олар өздерін өмір қызметін, өмір сүру шындығын байыбына жеткізіп, аяғына дейін түсінбейді. Сондықтан оларды көп ойлатып толғандырған қазіргі өмірі емес, өткен дүние, өткен тарих, тәжірибе, практика ретінде қалған бұрынғы заман болатын. Мұндағы таным процесі өткеннен қазіргі өмірге өту ғана көне грек адамдарының айтуынша, қазіргі өмір - өткінші, жалған, алдамшы.

Ендеше, қайтадан өткенге оралу, соны түсіну қажет. Өйткені, өткен "алтын ғасыр" болып есептеледі. Болашақ қандай? Ол белгісіз. Оны сезіну, түйсіну әлі де жоқ, ол беймәлім, түсініксіз нәрсе.

Шынында да, осы өзіміз өмір сүріп отырған дүниені түсінбеу болашақты білуге, ұғынуға мүмкіндік бермейді. Қазіргі біздің жағдайымызға қараңызшы. Бүгінгі күнде өміріміздің мәнін түсінбейінше, келешекке қалай ұмтыла аламыз? Келешекті біз жете түсіндік, соған қарай барынша қарыштап келе жатырмыз деп айта алмайтынымыз да сондықтан шығар.

Б9л мәселе тегі біздің заманымыздың өзіндік ерекшелігіне байланысты. Барлық адамдардың тағдыры қазір қыл үстінде тұр деуге болады. Келешекке оптимистік түрде қараудан гөрі көп адамдардың жүрегінде әлі де терроризм, дүниежүзілік жаппай апат, экологиялық бақытсыздық, рухани жағынан азғындау, тағы басқа да толып жатқан қауіп-қатерлер сақталып қалған. Одан құтылудың жолын іздеу, оларды болдырмауға әрекеттену, сондай-ақ, тағдырдан, жазмыштан шошына қорқумен бірге оларды түсінуге, ұғынуға ұмтылу заңды процесс. Өйткені, социализм орнаттық, адамдарға теңдік пен бақыт туын әкелдік деген даурықпалардың астында не түрлі адам айтқысыз зұлымдықтар мен жеке кісілердің ауыр да қайғылы өмірі болғанын қазір біліп отырмыз. Сондықтан кейбір адамдар осы ауыр тағдыр мен жазмыштан ат тонын ала қашты. Кейбір ойшыл-жазушылар жеке адамның басынан кешкен ауыр тағдыры мен азабын тәптіштей зерттеп, соның өзін түсінуге, ұғынуға ұмтылды. Осыдан келіп көне замандағы аңыз ертегілерді, мифтік ұғымдарды қайта жандандыру үлкен өріс алды. Мұндай ұмтылыста құдай мен дінді қайта орнатып, оларды аңсаушылық та, адам баласы дәрменсіз, ешбір келешегі жоқ пенде деп торығушылық та, адамның рухани дүниесін қайта жаңартып, өзгертуге ұмтылушылық та кездеседі. Сондықтан қазіргі кездегі мифтік сана мен мифологиялық көзқарастың қайта бел алып келе жатқанынан шошынып, оларды айыптауға болмайды. Керісінше, осылардың барлығы алдымен біздің өміріміздің қиын-қыстау кезеңдерінен пайда болып отырғандығын түсінуіміз керек.

Жоғарыда аталып өткен ұғымдар осы томды құрастыруда әдіснамалық принциптер ретінде қабылданды. Мифтік мәтіндер ежелгі түрік халықтарының дүниенің жаратылуы туралы аңыздарымен басталады. Осы мәселе бойынша жарияланған Б.Өгел, А. Инан, Ү. Хассан, Ш. Гүналтай, Ф. Көпрүлү, Х.Үлкен, Д. Кенжетайдың т.т. еңбектері негізінде тәңіршілдік мифологияға қатысты мәтіндері мен зерттеулері қазақ тілінде берілді. Дүниенің жаратылуы туралы түркілік мифтер тернарлық әлем туралы дүниетаным өрісінде әрекет етеді: Тәңір судың түбінен Адам алып берген топырақты судың бетіне шашып жібереді, осыдан Жер пайда болады. Көк Тәңірі пантеиетік жаратудан кейін тасаға кететін Демиург та, адамдардың бүкіл тағдырын алдын-ала шешетін мұсылмандық құдай да емес, ол адамдарға өз еркін дәнекер қамдар арқылы жеткізеді. Тәңір жаратқан жердің кіндігі адам үшін Жерұйық болып табылады. Бүл томда көк түріктердің, ежелгі ұйғырлардың, оғыздардың, қырғыздардың ж.т.б. генеалогиялық мифтері берілген. Осы мәтіндерде Тұран, Иран мен Қытайда жарық көрген ғылыми зерттеулер кең пайдаланылған. Мысалы, ұйғырлардың басшысы Бөгү Хан Қытай мен өз елінің дінбасыларының арасында сайыс өткізіп, рухтардың жоғарылап төмендеуінің адамдардың жақсылық пен жамандықтың арасын дұрыс айқындауына байланысты екендігіне көзі жетеді. Басқаша айтқанда, түрік халықтарының мифтік сенімдерінде этикалық құндылықтар маңызды рөл атқарған.

Түрік халықтарының діни-мифологиялық сенім-нанымдары ең басынан партикулярлық сипатта болмаған. Далалық мәдениет көрші отырықшы өркениеттердің адамзат рухын қасиетті құндылықтарға айналдырған дүниетанымдық жүйелерді өз бойына сіңіріп отырды. Бүл мағынада Иран мен Тұран рухани синтезінің маңыздылығына ерекше көңіл аударуға болады. Қазақ халқының дүниетанымдық архетиптері иран-түркі мәдени синтезі нәтижесінде де қалыптасқан. Зерттеушілердің басым көпшілігі (М. Бойс, Дж.Уотерхауз, И.Стеблин-Каменский, А.Бүркітбаев, С.Оспанов, А.Қыраубай, Қ.Затов ж.т.б) Заратуштра пайғамбар Шығыс Иран мен Тұран аймағында әрекет етті деген ойды қолдады. Алайда зороастрлық мәтіндердің прототүркілік тілдерде жазылды деген болжам әлі дәлелдеуді қажет етеді. Сонда да зороастризмнің түркі халықтарының рухани бастауларына тигізген терең әсері күмән туғызбайды. Соны деректер мен ғылыми зерттеулер зәрдеш дінінің ежелгі заманнан бері Қазақстан жерінде кең таралғанын дәлелдеп отыр. Сол себептен зороастризмнің киелі кітабы "Авестадан" және мифологиялық мәтіндерден үзінділерді қазақ тіліне аударғанды жөн көрдік.

Зәрдештік мифтерде әлемдік руханият тарихында алғаш рет жақсылық пен жамандық біріне-бірі саналы түрде қарсы қойылып, нақтылы адамдық тіршіліктің әсем формалары мен құндылықтары дәріптеледі. Иран мен Тұран адамзат парасаттылығы мен кісілік құндылықтар қалыптасқан рухани қайнарлардың толасқан ағынына жатады.

Кіндік Азия халықтарының рухани мұраларын сараптау әлемдегі ең алғашқы өркениеттердің бірі - шумер мәдениеті мәтіндерін талдаусыз толымсыз болар еді. Белгілі шумеролог С.Н. Крамердің еңбегі бекерден-бекер "Тарих Шумерден басталады" деп аталмайды. Қазақтың жазушы-ақыны О.Сүлейменов 1976 жылдың өзінде Вавилон қаласының орнында жүргізілген археологиялық қазбаларда табылған жазба мәтіндермен танысып, олардың түркілік мәдени артефактілермен туыстығы жөніндегі пікірге келеді. Осыған ұқсас пайымдар Эрик Нюстрем құрастырған "Библиялық энциклопедиялық сөздікте" де (Торонто, 1985, Канада) келтіріледі: "Саз тақтайшалардағы жазбалар, Халдейдегі семиттік мәдениеттен көп бұрын ежелгі мәдениеттің өмір сүргенін дәлелдейді, оның тілі араб немесе еврей тілдерімен ешбір ұқсастық танытпайды, онда анық түркі-татарлық белгілер бар". Осы жөнінде О.Сүлейменовтің "Аз и Я" кітабының "Шумернаме" бөлімінде нақтылы деректер келтірілген. Соңғы жылдары Шумерлік рухани мұралардың еуразиялық көшпелілер өркениетінің дүниетанымдық негіздерімен үндестігі жөнінде М.М.Әуезовтің, А.Бахтидің, X. Коктәндінің, М.Аджидің, С.Оспановтың, т.б. зерттеулерінде сындарлы ойлар айтылған "Гильгамеш туралы эпосты" енгізіп отырмыз.

Осы эпосқа да қатысты өзінің батыл әрі шыншыл "Аз и Я" кітабы үшін Кеңес Одағында ақын-жазушы Олжас Сүлейменов коммунистік режимнің қаһарына ілікті, шыққан кітаптың өзі түгел таралып үлгермей-ақ, дүкен сөрелерінен, кітапханалардан алынып тасталды, авторына "әсіре түрікшіл" айдары тағылды. Сондағы негізгі кінәлардың бірі -шумерлік және түркілік мәдениеттердің арасындағы рухани сабақтасты көрсету болды. О.Сүлейменовтің тілімен айтқанда, көшпелілер көресісін ғылымнан көрді. "Олардың XIX ғасырдағы шұрқ-шұрқ тесік, жамау-жамау киіз үйлерін, қайыршылық тұрмысын көргенде, еуропалық ғалымдардың жиіркеніп қапаланғаны соншалық, мына құла дүз Даламен Еуропаның арасында сонау көне замандарда мәдени байланыстар болу мүмкіндігі туралы ойлаудың өзі күпірлік саналды"23. Бұл кітап шыққаннан бері талай өзгерістер болды, Кеңес Одағы ыдырап кетті, Қазақстан өз тәуелсіздігіне жетті, көне мәдени мұралар жаңғыртыла басталды.

Бізге жеткен өркениеттіліктің алғашқы үлгісі - "Гильгамеш туралы эпоста" адамзат руханиятының елім мен өмірдің мәні, мәңгілік тіршілік ету, зұлымдықпен күресу қажеттілігі, адамның жасампаздық табиғаты сияқты философиялық мәселелері алғашқы рет көтерілген.

Қазақ халқының рухани мұраларын зерделегенде аттап өтуге келмейтін бір бедер бар. Ол -шамандық сенім-наным үрдістері. Қазіргі түркі халықтары қаншама мұсылмандықты қабылдағанымен, есімдерінің алпыс пайыздан артығы араб-парсы атауларынан тұрғанымен, батыстық өмір салты мен құндылықтарын соншама алғанымен, тыныс-тіршілігі мен сананың терең қойнауларында мәдени архетип ретіндегі шамандық дүниетаным ерекшеліктерін жоғалтқан жоқ. Бұл тектік үрдіс этникалық гомогендік пен ұрпақаралық сабақтастықты қамтамасыз етеді. Түркі халықтарының шамандық сенім-намымдары Шоқан Уәлиханұлының "Қырғыздардағы шамандықтың іздері" мақаласынан бастап, ғылыми талдаудың нысаны болып келеді. Бұл томға XIX ғасырда Сібір түркілерінің (алтайлықтар, хакастар, шорлар, тувалықтар, сахалар) арасында болып, шамандық қам жүргізулерге қатысып, мәтіндерді жинақтаған белгілі ғалым Н.Ф. Катановтың материалдарынан аударма енгізілді. Сібір қамдарының шамандық дәстүрді әлі күнге дейін сақтап келгені белгілі.

Түркі халықтарының ежелгі дүниетанымына қатысты бұл жинаққа қырғыз халқының әлемге әйгілі "Манас" дастанынан үзінділер енгізілді. Бұл дастан өзінің аумақтылығы мен мазмұндық тереңдігі жағынан көшпелі түркі халықтарының мәдени-рухани энциклопедиясы теңдеуіне сай келеді. "Манас" дастаны өзінің қалыптасу барысында көптеген дәуірлер мен жыршылардың ерекшеліктерін бойына синкреттік түрде жинақтады. "Манас" дастаны құрылымында мынадай басты тақырыптарды атап өтуге болады: 1) Манастың өмірге келуі мен балалық шағы; 2) "Қазат" жорықтары; 3) Әлменбеттің келуі; 4) Қанікейге үйлену; 4) Көкетайдың асы; 5) Көзқамандар туралы. Бұл томға "Манас" дастанынан дүниетанымдық үрдістер таңдалып алынды. Жинаққа еуразиялық көшпелілердің арасынан шыққан, антик философиясында танымал Анахарсис туралы академик Ғарифолла Есімнің арнаулы зерттеуі енгізілді. Ежелгі эллиндер "Жеті ғұламаның" бірі деп есептеген, Қара теңіз маңайындағы сақ тайпаларынан шыққан осы ойшыл жөнінде Платонның, Аристотельдің, Геродоттың, Секст Эмпириктің, Диоген Лаэртскийдің және т.б. еңбектерінде біршама куәліктер мен дәйексөздер келтірілген. Ұлы Даладан шыққан философтың мұрасын жаңғырту әрі зерттеу оның ұрпақтары үшін келелі міндетке жатады.





ДҮНИЕНІҢ ЖАРАТЫЛУЫ ТУРАЛЫ ЕЖЕЛГІ ТҮРКІ ХАЛЫҚТАРЫНЫҢ АҢЫЗДАРЫ

Т. ӘБЖАНОВ,

Ә. НЫСАНБАЕВ.

Тәңір туралы аңыз

Әуел баста тек қана су бар еді; көк аспан, ай мен күн жоқ болатын. Тәңір (Құдай) мен бір адам ғана бар еді. Олар қара қаз кейпіне еніп, су бетімен ұшатын. Тәңір еш нәрсе туралы ойламады. Адам жел тұрғызып суды толқындатып, кейін Тәңірдің бетіне су шашты. Ол адам өзін Тәңірден де үлкенмін деп санап судың түбіне сүңгіді. Суға түскеннен кейін тұншығып қала жаздады, кейін ол "Тәңір, маған көмектес" деп айқайлай бастайды. Тәңір "Жоғары шық!" дейді. Ол судан шығады. Тәңір "Қатты тас болсын!" дегенде, судың түбінен тас шығады. Тәңір мен адам тастың үстіне отырады. Тәңір адамға "Суға сүңгіп ол жерден топырақ алып шық!" дейді. Адам судың түбінен топырақ алып, Тәңірге береді. Тәңір "Жер болсын (йер бүтсін)!" деп, топырақты судың бетіне шашып жібереді. Осылайша жер жаратылады. Осыдан кейін Тәңір адамға "Суға сүңгіп топырақ алып кел" дейді. Адам суға сүңгіп, "мен де өзім үшін топырақ алайын" деп ойлап, екі уысын толтырып топырақ алады. Бір қолындағы топырақты, өзім пайдаланармын деп аузына салады. Тәңірге көрсетпей жасырын түрде жер жаратқысы келеді. Екінші қолындағы топырақты Тәңірге береді. Тәңір ол топырақты шашып жібергенде қатты жер пайда болады. Сол кезде бағанағы адамның аузына салып алған топырағы үлкейе бастайды. Тынысы тарылып, өлуге айналады. Тұншыға Тәңірге "Ей Тәңір, шын Тәңір, маған жәрдем ет!" деп жалбарынады. Тәңір оған, "Не істедің? Аузыңдағы топырақты менен жасырамын деп ойладың ба? Топырақты неге жасырдың?" деп сұрады. Сонда "адам" былай деп жауап берді: "Жер жаратайын деп топырақты .аузыма тығып қойған едім". Тәңір, "Топырақты аузыңнан алып таста!" дейді. Сонда "Адам" топырақты аузынан алып, шашып жібереді. Топырақтан кішкене төбешіктер пайда болады. Кейін Тәңір, "Енді сен күнәкар болдың; маған жамандық ойладың. Саған ерген халықтың ойы бұдан да жаман болады. Маған ерген халықтың ойы таза, дұрыс болады. Мен шын Құрбыстан атын алғанмын. Сенің атың Ерлік болсын; күнәларын менен жасырғандар сенің халқың болсын; күнәларын сенен жасырғандар менің халқым болсын" дейді.

Сол жерде бұтақсыз, жапырақсыз бір ағаш өсіп тұрғанды. Бұл ағашты Тәңір көрігі: "Бұтағы жоқ ағашқа көз тастау жақсы нәрсе емес; оған тоғыз бұтақ шықсын!" дейді. Ағашта тоғыз бұтақ пайда болады. Тәңір тағы да былай дейді:

"Тоғыз бұтақтың түбінен тоғыз кісі тарасын және олардан тоғыз ұлыс тарасын!"

Сол кезде Ерлік беймәлім тобырдың шуын естіп: "бұл қандай шу?" деп сұрады. Тәңір: "Сен қағансың, мен де қағанмын. Мына шулап жатқан тобыр да менің ұлысым" дейді. Ерлік осы қауымның өзіне берілуін өтінеді. Тәңір оған: "Жоқ, саған бермеймін. Сен өзіңе қара" дейді. Ерлік: "Тоқтай тұр. Тәңірдің мына ұлысын бір көрейінші" деп топқа қарай жүреді. Бір жерге келген кезде адамдарды, жабайы аңдарды, құстарды және басқа да көптеген жануарларды көреді.

"Тәңір мыналарды қалай жаратқан? Бұлар немен қоректенеді?" деп ойлады. Ол жердегі адамдар бір ағаштың жемісімен қоректеніп жатқан еді. Ағаштың бір жақ бетіндегі жемістерді жеп, екінші жақ бетіндегі жемістерді тастап жатыр еді. Ерлік оның себебін сұраған кезде, адамдар оған былай деп жауап берді:

"Тәңір бізге мына торт бұтақтың жемісін жеуге тыйым салды. Күншығыс жағындағы бес бұтақтағы жемістерді жеуге әмір етті. Жылан мен итке: "мына ағаштың торт бұтағындағы жемістерді жегісі келгендерді жіберме" деп бұйрық берді. Бұдан кейін Тәңір көкке көтерілді. Бес бұтақтың жемісі біздің асымыз болды". Ерлік Көрмес мына сөздерді естігеннен кейін Төрүнгей деген бір адамды тауып алып, оған: "Тәңір өтірік айтыпты, сіздер мына торт бұтақтың жемістерін жеңіздер!" дейді. Күзетші жылан ұйықтап жатқан болатын. Ерлік оның аузына кіріп, жыланға "мына ағашқа шық!" деді. Жылан ағашқа шығып тыйым салынған жемісті жейді. Төрүнгей мен оның жұбайы Еже бірге қыдырып жүрген болатын. Ерлік оларға:

"Мына жемісті жеңдер!" дейді. Төрүнгей жегісі келмеді. Алайда оның жұбайы жемісті жеп еді, жеміс оған өте тәтті болып көрінді. Жемісті алып күйеуінің аузына тосты. Сол кезде екеуінің де денелеріндегі түктері түсіп қалды. Олар қатты ұялып, ағаштың астына тығылды. Сол кезде Тәңір келді. Олар Тәңірге көрінбей жасырынып қалды. Тәңір күңіреніп:

"Төрүнгей, Төрүнгей! Еже, Еже! Қайдасыңдар!" деп айқайлайды. Олар:

"Ағаштың астындамыз, саған бара алмаймыз" дейді. Жылан, ит, Төрүнгей, Еже бірін-бірі кінәлады. Тәңір жыланға:

"Енді сен Кермес (шайтан) болдың. Адамдар саған дұшпан болсын, ұрсын, өлтірсін" дейді. Осыдан кейін Ежеге:

"Тыйым салынған жемісті жедің. Көрместің сөзіне ердің, бұдан кейін сен жүкті болып, дүниеге бала әкелесің, толғақ қысып қиналасың, кейін өлесің" деді. Төрүнгейге:

"Көрместің асын жедің, мені тыңдамадың, шайтанның сөзіне алдандың, оның сөзіне алданғандар оның өлкесінде өмір сүреді. Шайтан менің дұшпаным сен де оған дұшпан боласың. Мені тыңдағаныңда мен сияқты болатын едің. Енді сенің тоғыз ұл, тоғыз қызың болсын. Бұдан кейін мен адамды жаратпаймын. Адамдар сенен туады". Тәңір шайтанға:

"Адамдарымды не үшін алдадың?" - дейді. Шайтан: "Мен қалаған кезде сен бермедің. Мен де ұрлап алуға шешім қабылдадым. Мен аламын: Атпен қашса құлатып аламын, шарап ішіп мас болса төбелестіремін, суға түссе, ағашқа шықса да аламын" дейді. Тәңір сонда былай дейді: "Үш қабат жердің астында, күн мен айдың жарығы түспейтін қараңғы бір дүние бар. Мен сені сол жерге тастаймын". Тәңір адамдарға қарап былай дейді:

"Бұдан кейін сізге тамақ бермеймін. Өздеріңді-өздерің асыраңдар. Сендермен сөйлеспеймін. Сендерге Майтөрені жіберемін". Майтөре келіп, адамдарға біраз нәрсе үйретті. Арба жасап, тамақ үшін шоп тамырлары мен басқа да өсімдіктерді қолдануға болатын үйретті.

Ерлік Майтөреге жалынды: "Ей Майтөре, сен мен үшін Тәңірге айт, менің оның жанына баруыма рұқсат берсін". Майтөре Ерліктің қабылдануы үшін 60 жыл Тәңірге жалбарынды. 'Тәңір шайтанға былай дейді:

"Маған дұшпан болмайтын болсаң, адамдарға жамандық жасамайтын болсаң қасыма кел!". Шайтан көкке көтеріліп Тәңірдің қасына келді; Тәңірге сәжде қылып; "Мені қасиетті қыл, маған рұқсат ет, мен де өзім үшін көктерді жаратайын" дейді. Тәңір рұқсат берді. Ерлік көктерді жаратты. Ерліктің қауымы көктерге орналасты. Саны ұлғая түсті. Тәңірдің адамы Мәңдіашира былай дейді. "Біздің адамдарымыз жер бетінде Ерліктің адамдары да көктерде. Бүл өте жаман нәрсе".

Мәңдіашира Тәңірге ренжіп Ерлікке қарсы соғыс жариялады. Ерлік онымен қарсыласып отпен ұрып Мәңдіашираны қуды. Мәңдіашира Тәңірдің құзырына келді. Тәңір: "Қайдан келесің?" деп сұрады. Мәңдіашира: "Ерліктің қауымы жоғары көктерде, біздің адамдарымыз болса жерде. Бұл өте жаман нәрсе. Мен Ерліктің қауымын жерге түсіру үшін соғыстым. Бірақ күшім жетпеді, түсіре алмадым" дейді.

Тәңір: "Менен басқа ешкімнің оған жақындауына болмайды. Ерліктің күші сенен көп. Бірақ уақыты келгенде саған "бар" деп айтамын. Міне сол кезде сенің күшің Ерліктің күшінен коп болады". Осыдан кейін Мәңдіашираның көңілі жай тапты. Күндердің бір күнінде былайша ойланды: "Тәңір "бар" деп айтатын күні жақындап қалды". Тәңір Мәңдіашираға былай дейді:

"Ей, Мәңціашира, бүгін бар, Ерлікті көктен қуып жібересің, мақсатыңа жетесің, одан да күшті боласың. Менің күшім, құдіретім, мақтауым саған ұлассын". Мәңдіашира қуанып, қарқылдай күліп: "Мылтығым жоқ, садағым жоқ, оғым жоқ, найзам жоқ, қылышым жоқ... Тек қана жылан білегім мен қолым бар. Мен Ерлікке қалайша қарсы шығамын?" дейді. Тәңір оған найза берді. Мәңдіашира найзаны алып Ерліктің көктеріне көтерілді. Ерлікті жеңіп, оны көктен қуып жібереді.

Көктерін қиратып, быт-шытын шығарады. Ерліктің көктерінің сынықтары жерге төгіле бастайды. Сол кезге дейін жер беті теп-тегіс болатын. Осы сынықтардан, таулар мен жартастар пайда болады. Көркем Тәңірдің өте көркем етіп жаратқан теп-тегіс жері осылайша ойлы-қырлы болады. Ерліктің бүкіл қауымы жерге құлап, кейбірі суға құлап тұншықты, кейбірі тасқа соғылып өлді, кейбірі де жан-жануарға соғылып өлді. Енді Ерлік Тәңірден көмек сұрайды:

"Менің көгімді қираттың. Енді менің барар жерім жоқ" дейді. Тәңір оны жердің астына, қараңғылық әлеміне жібереді. Оның үстіне қабаттап құлып салады.

"Үстіңде өшпейтін от болсын, күн мен айдың жарығын көрмейсің! Қайталаймын: жақсы болсаң қасыма аламын, жаман болсаң одан да тереңге тастаймын!" дейді.

Ерлік: "Мен, өлген адамдардың жандарын аламын" дейді. Тәңір: "Мен оларды саған бермеймін, өзің жарат" дейді. Ерлік қолына балға, көрік пен тос алып, бір ұрғанда құрбақа, тағы бір ұрғанда жылан, тағы бір ұрғанда аю, тағы бір ұрғанда шошқа, тағы бір ұрғанда албыс (албасты) шығады, тағы ұрғанда жалмауыз (жаман рух) шығады, тағы да ұрғанда түйе шығады.

Тәңір келіп Ерліктің көрігін, балғасы мен төсін алып отқа тастайды. Көрік әйелге, балға еркекке айналады. Тәңір әйелді ұстап алып жүзіне түкірді. Әйел құсқа айналып ұшты, бұл құс еті желінбейтін, түгі киім болмайтын "құрдай" деген құс. Тәңір еркекті ұстап алып бетіне түкіргенде, ол да бір құсқа айналды. Ол құс "жапалақ" деген құс. Осыдан кейін Тәңір халыққа қарап: "Мен сізге мал бердім, ас бердім, жер бетінде өте жақсы таза су бердім, сізге көмек бердім. Сендер де жақсылық жасаңдар. Мен көкке қайта ораламын, тез арада қайтып келмеймін" дейді. Кейін көмекші рухтарға қарап: "Шал-Име, сен шарап ішіп ақылынан айырылғандарды, құндақтағы сәбилерді, құлындарды, бұзауларды қорға, оларға жақсылап қара. Жақсылық жасаған өлілердің жандарын қаныңа ал, өзіне қол салып өлтіргендердікін алма! Байлардың малына көз тіккендерді, ұрыларды, басқаларға дұшпандық істегендерді де алма, мен үшін және қағаны үшін соғысып жан бергендерді ал, менің қасыма алып кел! Адамдар, сендерге жәрдем еттім, сендерден жаман рухтарды аластадым. Жаман рухтар (көрместер) адамдарға жақын келсе, адамдар оларға тамақ берсін. Көрместердің (берген) асын жемеңдер. Жесеңдер солардың қатарына қосыласыңдар. Менің атымды айтар болсаңыз менің жәрдемімді аласыңдар, қолдауыма ие боласыңдар. Енді мен кетемін; бірақ қайта ораламын; мені ұмытпаңдар. Мені келмейді деп ойламаңдар. Енді мен өте ұзақ жаққа кетемін. Қайтып келген кезімде сіздің жақсылық пен жамандықтарыңызды таразыға саламын. Әзірше менің орныма Жабғара, Мәңдіашира және Шал-Име қалады. Олар сендерге көмек береді".

"Жабғара, сен өте мұқият бол! Ерлік сенің уысыңнан өлгендердің жанын ұрлағысы келсе Мәңдіашираға айт, (себебі) ол күшті. ІІІал-Име сен де өте мұқият бол! Албыс, жалмауыз жердің астынан шықпасын, шығатын болса тез арада Майтөреге хабар бер! Ол күшті. Оларды қуып жіберсін! Бұды-Сұңғы ай мен күнге қарасын. Мәңдіашираға айт жер мен көкті қорғасын! Майтөре жаман адамдарды жақсы адамдардан алыс ұстасын. Мәңдіашира сен де жаман рухтармен соғыс! Қиналсаң менің атымды айтып шақыр! Адамдарға жақсы нәрселер мен істерді үйрет! Қармақшы балық аулау, тиін атып алу, мал бағу өнерін үйрет!''

Осыларды айтқаннан кейін Тәңір алысқа кетіп қалды. Мәңдіашира қармақ жасады. Балық аулады, мылтық, оқ-дәріні ойлап тапты, тиін аулады. Тәңірдің әмірі бойынша адамдарға көп нәрсе үйретті.

Мәңдіашира бір күні былай дейді: "Бүгін мені жел ұшырып алып кетеді". Жел келіп Мәңдіашираны алып кетеді. Жабғара адамдарға былай дейді: "Мәңдіашираны Тәңір өзінің қасына алды. Оны таба алмайсыңдар, мен Тәңірдің елшісімін, мен де кетемін. Тәңір қай жерде қойса сонда қаламын. Сендер үйренгендеріңді ұмытпаңдар. Тәңірдің бұйрығы осындай" дейді. Жерде адамдардың өздерін ғана тастап ол да кетіп қалады.

Bahaeddin Ogel. Tiirk Mitolojisi. Ankara, 1971, 21-28 s.

TYPIK ДАСТАНДАРЫ

а) Көк түріктердің қасқырдан тарауы

Түріктер көне ғұн әулетінен тарайды және олардың бір тармағы болып табылады. Олар Ашина деп аталатын бір әулеттен тараған. Кейіннен көбейіп ру-ру болып өмір сүре бастаған Кейінірек олар Лин атты мемлекеттен жеңіледі. Жеңілістен кейін түріктер осы мемлекет тарапынан жеке-жеке өлтірілді. Толығымен жойылған түріктерден тек қана он жасар бір ұл бала қалған еді. Лин мемлекетінің әскерлері, баланың жас екенін көргеннен кейін оған жандары ашып оны өлтірген жоқ. Бірақ баланың аяқтарын кесіп, батпақ арасындағы шөптің ішіне тастап кетеді.

Сол кезде баланың жанында қаншық қасқыр пайда болды және ол ет беріп баланы қоректендірді. Бала осылайша есейіп, қаншық қасқырмен бірге ерлі-зайыптыларша өмір сүре бастады. Қасқыр осылайша баладан жүкті болады.

Түріктерді жеңіп, барлығының басын қылышпен кескен Лин мемлекетінің патшасы осы баланың әлі тірі екенін естіп, оны өлтіру үшін әскерлерін аттандырады. Баланы өлтіруге келген әскерлер қасқырмен (баланың) бірге жүргенін көреді. Әскерлер қасқырды өлтірмек болды. Бірақ қасқыр (оларды көре сала) дереу қашып, Тұрфан мемлекетінің солтүстігіндегі тауға келіп тығылады. Осы тауда терең үңгір бар еді. Үңгірдің ішінде үлкен ашық алаңқай болатын. Алаңқайдың іші қалың шөп болатын. Айналасы бірнеше жүз шақырымнан аспайтын. Төрт жағы өте тік таулармен қоршалған. Қасқыр қашып келіп, үңгірдің ішіне кіреді және сол жерде он бала туады.

Уақыт өте келе он бала ер жетіп, сырттан қыздарды алып келіп, олармен отау құрады. Осылайша үйленген қыздары жүкті болып, олардың әрқайсысынан әулеттер тарайды. Міне, ежелгі түрік мемлекетінің құрушылары шыққан Ашина әулеті де осы он рудың бірі.

Олардың ұлдары мен немерелері көбейіп, жүз шаңыраққа айналады. Бірнеше атадан кейін, барлығы үңгірден шығады. Жужулардың (яғни жуан-жуан мемлекетіне) қол астына қарайды. (Олар) Алтай тауларының етектеріне қоныстанып, Жуан-жуан мемлекетінің темірші ұсталары болады.

Кейбірі былай дейді: айтылып жүрген әңгімелер бойынша (түріктердің) алғашқы аталары, Батыс теңізінің жағасында өмір сүрген, Лин деген мемлекет тарапынан олардың әйелдері, еркектері (балалары да), үлкенді-кішілі барлығы бірдей өлтіріледі. (Түріктердің барлығын өлтіргенімен) тек қана бір балаға жандары ашып, омы өлтіргілері келмейді. Оның қол-аяғын кесіп, оны "үлкен батпақ" ішіндегі шөптердің арасына тастап кетеді. Сол кезде қаншық қасқыр пайда болып, балаға күн сайын ет пен қорек әкеліп тұрады. Бала оны жеп, әл жинап тірі қалады. (Біраз уақыт өткеннен кейін) бала мен қасқыр ерлі-зайыптылар секілді өмір сүріп, қасқыр баладан жүкті болады.

Түріктердің ата жауы болып табылатын Лин мемлекеті баланың әлі тірі екенін естісімен адамдарын жіберіп бала мен қасқырды өлтіруге әмір береді. Әскерлер қасқырды өлтіруге келген кезде қасқыр олардың келетіндігінен алдын ала хабардар болып қашып кеткен еді. Өйткені қасқырдың киелі рухтармен байланысы бар еді және де алдын-ала солардан хабар алған болатын.

Ол жерден қашып шыққан қасқыр Батыс теңізінің шығысындағы бір тауға келеді. Бүл тау Тұрфанның солтүстік батысында орналасқан еді. Осы тауда өте терең үңгір бар болатын. Қасқыр осында келгеннен кейін үңгірдің ішіне кіреді. Үңгірдің ортасында үлкен ашық алаңқай бар еді. Алаңқай іші тола қалың шоп болатын. Алаңқайдың көлемі шамамен 200 шақырымнан коп болатын.

Қасқыр осы жерде он бала туады. (Ежелгі Түрік мемлекетін құрған) Ашина әулеті осы ұлдардың бірінен тараған.

ә) Ергенеқон дастаны

Ерте кезде Монғол деп аталатын бүл тайпалар шамамен 2000 жыл бұрын түрік тайпаларынан бөлініп, бір-бірімен соғысқан. Бүл дұшпандықтың өршіп күшейгені соншалықты бір-бірін қырып салу үшін толассыз соғыс жүргізді. Сенімді әрі білімді кісілердің айтқандарына қарағанда түрік тайпаларын монғолдар жеңіп, оларды өлтірген.

Жеңілген тайпадан екі еркек пен екі әйелден басқа тірі жан қалмады. Осы екі отбасы келіп бізді өлтіруі мүмкін деген қауіппен таулы-жартасты жерге барып паналаған. Жасырынған жердің айналасын таулар мен ормандар қоршап тұрған. Тік таулар мен қоршалған бүл мекеннің кіріп шығатын соқпақ сүрлеуінен басқа жол жоқ екен. Бүл жолдың өзімен де өте қиын азаппен кіріп шығу мүмкін еді. Таулардың ортасы теп-тегіс және қалың шөп біткен ашық алаңқай болатын. Бұл алаңқай Ергенеқон деп аталған. "Қон" сөзінің мағынасы "бел, асу", "ергене" болса "тік" мағынасын білдіреді. Дұшпанның қылышынан құтылып аман қалған осы екі адамның есімі Нағұз және Қиян еді. Олар жылдар бойы осы әсем алаңқайда өмір сүріп, біртіндеп сан жағынан көбейе бастады. Бір-бірімен үйленді. Араларында әулет-әулет болып беліне бастады. Осылайша пайда болған олардың рулары әр түрлі ат алып, өздерін сол атпен атай бастайды. Бүл руларға "обақ" деп айтылатын. Әрбір "обақ" қандас туыстар болатын және бір әулеттен құралған болатын. Обақтар көбейіп, кейін олар да бөліне бастайды. Қаншалықты көбейіп бөлінгенімен, осы рулардың барлығы бір-бірімен туыс әрі жақын болатын. Осы таулардың арасына жасырынып көбейген халықтар енді бұдан кейін осы тау мен ормандар арасында өмір сүруі мүмкін емес еді. Өйткені бүл жер оларға тар келді. Өмір сүру де қиындап кетті. Тау арасындағы жалғыз асудан өту де өте қиын еді. Барлығы бір жерге жиналып осы тар асудан қалай асатындықтарын ойластырды және шығар жол іздеді.

Осы асудың дәл үстінде темір кені бар еді. Түріктер осы темір кенін өңдеп, оны ерітіп одан әрдайым темір алатын еді. Басқа шығар жол таба алмағаннан кейін осы темір қақпаны ерітіп, сол жердей шығуға шешім қабылдайды. Барлығы жиналып, орманнан отын жинап есектерге көмір артып алып келді. Бұған қоса керік те жасайды. Көріктерді жасау үшін жетпіс ат пен өгіз сояды. Олардың терісін сыпырып илейді. Тау болып жиналған отын мен көмірді асудың жанына үйді. Отын жанып, оны үрлегенде тау тез еріп тесілетіндей қылып көріктерді орнатты. Ең соңында оттар маздап, көріктер жел үрлей бастады. Асу еріп жоқ болды. Сол кезде олар коп темір олжасына да кенелген болатын. Осылайша жол ашылған соң қамалып қалған халықтың барлығы сыртқа қиналмай оңай шықты. Осылайша (олар) жан-жаққа тарап әрқайсысы әр жерге қоныс тепті.

Bahaeddin Ogel. Turk Mitolojisi. Ankara, 1971, 61-63 s.

ҰЙҒЫР ДАСТАНДАРЫ

Жувейни деректері бойынша ұйғырлардың шығуы туралы аңыз

Ұйғырлардың сенімі бойынша, олардың алғашқы тараған жері Аркун (Орхон) өзенінің жағасы болатын. Бұл өзен Қарақорым деген таудан бастау алатын. Ол тауда "Өгедей" Қаған салуға әмір берген қаланың аты да Қарақорым еді. Таудан отыз өзен мен дария ағып шығатын. Әр өзеннің жағасында бір ру жайлайтын. Ұйғырлардың Аркун өзенінің жағасында негізгі екі руы бар еді. Халқының саны артқан кезде, олар да басқа қауымдар секілді жиналып, өз араларында бір адамды басшы сайлап соған бағынды. Осылайша бес жүз жылдай уақыт өтті. Осыдан кейін Бөгү Хан олардың басшысы болды. Айтылғандарға қарағанда Бөгү Хан Афрасияб болып табылады. Қара қорымның шетіндегі үлкен құдықтың аты да дәл осылай аталатын. Бұл құдық Бижен деген палуан тасталған құдық. Өзеннің жағасында орналасқан Орда балығ деп аталатын үлкен қаланың аты да дәл осындай еді. Қазір бұл қала Маву Балығ деп аталады. Қала сыртындағы жартастарға бір сарайдың суреті ойылып салынған. Мен осылардың барлығын да көрдім. (Өгедей) Қаған дәуірінде осы жартастар қазылды. Жартастардың астында бір құдық бар еді. Құдықтың аузынан үлкен тас тақта табылды. Тақтаның үстінде жазулар бар болатын. Осы жазуларда не туралы айтылып жатқанын және қандай жазу екенін анықтауға Қаған әмір берді. Содан кейін сол жерге кейбір адамдар келді. Бірақ ешкім бұл жазуларды оқи алмады. Қытайда бір қауым бар. Кейінірек бүл жазулар солардың жазулары болғандығы анықталды.

Тасқа ойылған бұл жазуларда былай делінген:

Қарақорымнан ағып шығатын сулардың ішінде екі өзен бар еді. Біреуі - Толға, екіншісі -Селенга деп аталатын еді. Осы өзендер ағып Камаланжу деп аталатын жерде қосылатын еді. Осы екі өзеннің арасында екі ағаш бар еді. Ағаштардың бірі қайың ағашына, екіншісі де парсылардың "паж" деп аталатын ағашына ұқсайтын еді. Қыста да бұлардың жапырақтары шырша секілді түсіп қалмайтын. Жемісі және оның дәмі шыршанікіне ұқсайтын. Екінші ағаш та Тур ағашы деп аталатын еді. Осы екі ағаш екі таудың арасында өсіп шығып өскен еді.

Бір күні осы екі ағаштың арасына көктен бір сәуле түсті. Сол кезде екі жақтағы таулар біртіндеп биіктей бастады. Мұны көрген халық қайран қалды. Үлкен құрметпен ұйғырлар сол жерге жақындайды. Сол жерге өте жақын келгенде құлақтарына өте әсем әрі керемет ән әуені естіле бастайды. Әр түнде сол жерге сәуле түсіп, сәуленің айналасында да отыз найзағай ойнап тұрады. Бір күні дәл сол жерде әр жерге құрылған бес шатыр көрінді. Әрбір шатырда бір бала отыр еді. Баланың жанында да оларды тойғызарлықтай сүтке толы емізіктер асулы түр еді. Шатырдың едені де төрге дейін күміспен қапталған.

Барлық рулардың басшылары мен халқы осы беймәлім оқиғаны көру үшін барлығын да тастап, шатырға қарай жүгірді. Мына көріністі көргеннен кейін олар тізе бүгіп бас иді. Біраздан кейін олар кейін балаларды алып тысқа шықты. Оларды қоректендіріп асырау үшін сүт шешелері мен әйел күтушілерге береді. Олар әрдайым балаларға ерекше құрмет көрсетіп, сыйлықтар беретін. Балалар емшектен шығып, сөйлей бастаған кезде ұйғырлардан өздерінің әке-шешелерін сұрады. Ұйғырлар оларға екі ағашты нұсқады.~Балалар екі ағашты көре салысымен ағаштарға баланың әкеге көрсеткен құрметіндей құрмет көрсете бастады. Олар ағаштың алдында тізе бүгіп жерді сүйді. Сол кезде ағаштарға тіл бітіп былай деді:

- Жақсы мінез бен қасиеттерді бойына сіңірген балалар осындай болады, әке-шешесіне де осылайша құрмет көрсетеді. Өмірлерің ұзақ, есімдерің танымал, атақ-даңқтарың жалғаса берсін!

Осы аймақта өмір сүрген барлық қауымдар балаларға патшаның ұлдары секілді құрмет корсетті. Балалардың туған орнынан қалаға қайтып келген кезде олардың әрқайсысына есім қойылды. Ең үлкенінің аты Сұңқар Тегін, екіншісінің аты Қотыр Тегін, үшіншісінің аты Түкел Тегін, төртіншісінің аты Ор Тегін және бесіншісінің аты да Бөгү Тегін болды. Балалардың туған кезіндегі керемет көріністі көргендер осылардың бәрінің басшы болып сайлануы туралы тоқтамға келді. Өйткені олар Тәңір тарапынан осы іс үшін жіберілген болуы керек.

Осы балалардың арасында Бөгү Тегін сымбаттылығы, түр-тұрпаты, сабыры, қажыр-қайраты мен болашақты болжау жағынан басқаларынан жоғары тұратын. Сондай-ақ барлық халықтардың тілдері мен жазуларын да жақсы білетін еді. Барлығы оның Хан болып сайлануына шешім қабылдап, үлкен той жасап оны таққа отырғызады. Ол мемлекетті әділетті басқарып, зұлымдық атаулыны жойды. Оның жанындағылар, уәзірлері, әскерлері, аттары мен құлдары күн сайын арта түсті.

Тәңір оған барлық тілдерді білетін үш қарға жіберген болатын. Қай жерде маңызды іс болса осы қарғалар дереу сонда барып, жұмыстың қалай біткенін бақылап, кейін Ханға жеткізіп отыратын.

Бөгү хан бір күні кешке үйінде ұйықтап жатып, терезенің алдында бір қыздың бейнесін көріп оянып кетеді. Бүл сұлбадан қорыққан Бөгү хан қызды көрмегенсіп ұйықтап жатқан сияқты болып көрінді. Екінші түні қыз қайта келеді. Бірақ хан тағы да көрмеген болып ұйықтай береді. Таң атты. Хан уәзірімен кеңесті. Үшінші түнде қыз тағы да келген кезде, уәзірінің кеңесі бойынша қызды алып Ақтауға барды. Осы тауда таң атқанға дейін қызбен сөйлесті. Осы кездесу жеті жыл алты ай жиырма екі күн бойы жалғасты. Қоштасар күні қыз оған былай деді:

- Шығыстан батысқа дейінгі дүние жүзі сенің әміріңде болады. Жұмыстарыңда мұқият бол және көп еңбек ет. Сонымен қатар адамдардың да қадірін біл!

Бөгү хан әскерлерін жинап, олардың ішінен 300 000 әскерді таңдап алып Сұңқар Тегіннің басшылығына берді. Сондай-ақ Сұңқар Тегінге Қырғыз бен Монғол елдеріне шабуыл жасауға әмір берді. 100 000 әскерді де Қотыр Тегіннің басшылығымен шабуыл жасауға Таңқұт жаққа аттандырды. Түкел Тегінді де Тибетке аттандырды. Өзі де 300 000 әскерді бастап Хытай (Шын елі) еліне сапар шекті. Бір бауырын (Ор Тегін) өзінің орнына тастап кетті. Жан-жаққа аттандырылған әскерлердің бәрі де жеңіспен оралды. Алып келген мал-мүліктер мен қазыналар сансыз коп болатын. Әр жерден көптеген адам жинап, олардың көмегімен Аркун өзенінің жағасында Орда Балығ атты бас қаланы тұрғызды. Шығыстағы барлық өлкелер осылайша оны әміріне бағынды.

Бөгү хан бір күні ұйықтап жатып түсінде ақ киімді бір қарияны көреді. Қария оған жақындап, шыршаның жаңғағындай жасыл асыл тасты беріп Бөгү ханға былай дейді:

- Егер сен бұл тасты сақтай алсаң, төрткүл дүние түгел сенің өміріңде болады.

Бөгү ханның уәзірі де сол түні дәл осындай түс көреді. Ертеңіне заң атқанда барлығы жиналып өз араларында кеңесіп мына түсті жоруға тырысты. Содан кейін әскерлер бұйрықтарын алып батысқа бет алды. Жүре отырып Түркістанның шетіне келеді. Көкорай шалғынды, суы мол бір жерге келді. Барлығы да осы жерді қатты ұнатып қалады.

Сол себепті ол жерге қала тұрғызды. Бүл қала қазір Қүз-Балық деп аталатын Баласағұн қаласы. Осылайша (олар) барлық жерді өздеріне қаратты. Жер бетінде оларға қарсы шығатын ешкім қалмады.

Олар көп жерлерге барғаны соншалықты адамға ұқсайтын таңғажайып мақұлықтарға да кездесті. Бұл адамдардың аяқтары жануарлардың аяқтарына ұқсайтын еді. Бұларды көріп бұдан кейін адамдардың жоқ екенін түсініп, кейін қайтты. Осы барлық жорықтар кезінде көп бағалы заттар жинаған еді. Қазынаның барлығын бір жерге жинап Бөгү хан мен барлығының сіңірген еңбегіне қарай қолға түскен дүниені өзара үлестірді.

Осыдан кейін (Ұйғырлардың қол астына қараған басшылар жеке-жеке келіп Бөгү ханға құрмет көрсетті). Осылардың ішінде Үндістан патшасы өте ұсқынсыз еді. Сол себепті Бөгү хан Үндістан патшасын қабылдамады. Бөгү хан (осы қабылдау рәсімінен кейін) осы патшаларға елдеріне қайтып, оз елдерін басқаруларына әмір етті.

Бұдан басқа осы патшалардың Бөгү ханға қанша салық төлейтіндігі туралы құрылтайда шешім қабылданды. Енді бұдан былай жер беті түгел жаулап алынып Бөгү ханға қарсы ешқандай бөгет жоқ еді. Сондықтан кері қайтуға шешім қабылдап, оз еліне қайта оралды.

Ұйғырлардың пұтқа табынуының себептері мыналар: Ұйғырлар сиқыршылықты жақсы біледі және сиқыршыларын да қам деп атайтын. Осы сиқыршылар "шайтандар біздің қол астымызда, қандай жаңалық болса бізге хабар береді" дейтін. Олардың пікірінше өздері болған және болатын барлық нәрсені біліп (соған байланысты алдын ала шара қолдана алатын дәрежеде болатын). Сиқыршылардың жағдайын тексеру үшін кейбір адамдар олардың қасына келеді. Осы адамдар маған былай деді:

- Шайтандар олардың терезесінің алдына келіп сиқыршылармен сөйлеседі екен. Сиқыршылар адамдарға жамандық алып келетін осы рухтардың кейбірімен дос болып, кейбірімен де дұшпан болды. Осы сиқыршы камдардың өте күшті болатын кезі жақсы және жаман рухтармен байланыс құрып, олармен сөйлескен күндері. Осындай күндері камдардың жыныстық құмарлықтары өшіп қалатын еді. (Ұйғырлар да осы сиқыршыларды) қам деп атайтын. Монғолдарда ғылым, білім деген атымен жоқ болатын. Олар көнеден бері камдардың сөзіне сеніп, олардың әмірін тыңдайтын. Басшылардың әулетінен шыққан ханның балалары мен немерелері оның сөзіне сеніп, айтқан кеңестерін жүзеге асыратын еді. Тіпті бір іске кіріспестен бұрын жұлдыз болжаушылар мен сиқыршылардың кеңестері мен жолдары арасында бірлік болмаса іске кірісу туралы бұйрық берілмейтін. Монғолдар ауруларды да (олардың кеңестері бойынша) емдеуді мақұл көріп, осы жолмен әрекет етті.

Қытайда пұттарға табыну сенімі бар. (Бөгү хан) бір күні Қытайға елші жіберіп олардың Тувинан деген дінбасысын өзіне шақыртты. Қытайдың дінбасылары ұйғыр өлкесіне келген кезде оларды ұйғыр камдарымен кездестіріп, олардың арасында сайыс өткізді. Сайыста кім жеңсе (Бөгү хан) соның дінін қабылдайтын болды. Қытайдан келген дінбасылардың киелі кітаптары Ном деп аталатын. Олар осы кітапта жазылғандарға қатты сенетін. Бүл кітапта көптеген ақылға сыймайтын оқиғалар баяндалады. Сондай-ақ бүл кітапта адамдарды езіп, зұлымдық жасалуына қарсы болатын. Кітап бойынша жамандыққа жақсылықпен жауап беру керек болатын. Жануарларды қинау да күнә болып есептелетін. Бүл кітапта осы секілді пайғамбарлар алып келген діндер мен жолдарға ұқсас көптеген насихаттар бар еді. Олардың діни жолдары мен қағидалары көп. Бұл дін жалпы сипаттық жағынан көбіне Хулули мазхабына ұқсайды. Айтуларына қарағанда осы дінге сенетін адамдар бірнеше мың жыл бұрын да бар болатын. Олар тек жақсылық жасап, құлшылықпен күн кешетін. Рухтардың жоғарылап төмендеуінің адамдардың істеп жатқан іс-әрекеттеріне байланысты екендігіне сенеді және жаман іс істемеуге тырысатын еді. Өздерін осы жолға бағыштап кейбірі патша, кейбіреулері уәзір болды. Кейбірі жақсы діни көмекші болуға тырысты. Араларында дегдарлық дәрежесіне жеткендер де бар болатын. Олардың пікірінше халық арасында бөлінушілік пен дұшпандық туғызғандардың, адам өлтірген немесе жала жапқандардың, халыққа зұлымдық жасап, оларды аяусыз азаптағандардың рухтары өлімнен кейін азап шегіп қиыншылық көреді. Өйткені бүл рухтар әр түрлі жаман құрт-құмырсқаның, жабайы аңдардың және соған ұқсас жаман жануарлардың денесіне кіріп, солардың кейпіне еніп солай өмір сүреді. Жаман іспен шұғылданған адамдардың қайтадан адам болып тууы мүмкін емес еді. Сол себепті де олар мәңгілік азап пен қиыншылықта өмір сүрді.

Қытайдан келген дінбасылар мен ұйғыр қамдары арасында өткен айтыста Қытайдан келгендер басым түсті. Сондықтан да (Бөгү хан) пұтқа табынушылардың дінін қабылдады. Бүл дінге кейіннен көптеген түрік қауымдары да сене бастады. Шығыс өлкелерде өмір сүретін пұтқа табынатын халықтар діндеріне қатты берілген. Сол себепті олар мұсылмандарға дұшпан. Бөгү хан өмір бойы бақытты өмір сүрді.

Маған айтылған осы жалған нәрселер мен сенімдер өте көп. Мен тек қана осылардың жүзден бірін ғана жаздым. Бұларды жазудағы мақсатымыз осы халықтардың надандығы мен ақымақтығының қаншалықты деңгейде екендігін көрсету үшін.

Bahaeddin Ogel. Turk Mitolojisi. Ankara, 1971, 73-77 s.

Жувейни жазып алған алғашқы көш дастаны

Бір досым маған мынадай әңгіме айтқан еді: бір кітаптан оқығанымдай баяғыда екі кісі өмір сүріпті. Ол адам өз жұртындағы екі ағаштың ортасына бір шатыр құрады. Сол шатырдың ішіне өзінің балаларын катар отырғызып, балалардың ортасына бір шам қояды. Бірнеше адамды жинап осы таңғажайып нәрсені оларға көрсету үшін осы жерге алып келеді. Ішке кірген кезде, тізе бүгіп балаларға құрмет көрсетіп, табына бастайды. Жанындағыларға да өзі секілді балаларға құрмет көрсетулерін әмір етеді. Надан әрі білімсіз халық бұған сеніп, табынып жерге жығылады. Кейін балаларды алып, жақсылап күтіп үлкен құрметпен өсірді. Біраз уақыт өтіп балалар ержеткен кезде олардың бірін хан сайлайды.

Күндердің күнінде Ұйғырлар мен олардың қарамағындағы халықтар кейбір беймәлім нәрселерді сезе бастайды. Аттар кісіней, түйелер боздай, жабайы хайуандар мен иттер ұли, сиырлар мөңірей, қойлар мен қозылар маңырай және балалар да жылай бастайды. Осы кезде жан-жақтан "Көш! Көш!" - деген сөздер естіле бастайды. Ұйғырлар осы дауыстардан кейін ескі жұртын тастап басқа жаққа кетудің уақыты келгендігін түсініп барлық дүние-мүліктерін жинап жолға шығады. Әр түнеген жерлерінде "Көш! Көш!" сөздерін естиді. Ең соңында бір жерге келіп, сонда Бес Балық қаласын тұрғызады. Осыдан кейін "Көш! Көш!" деген дауыс естілмейтін болды. Осы дауыстарды олар осы жерге орналасу үшін берілген бұйрық ретінде қабылдап сонда қоныстанады. Бес жерге қоныстанып осылардан құралған қаланы Бес Балық деп атады. Бүл қала күн сайын үлкейіп сол кезден бастап Ұйғырлардың ұрпақтары сол қалаға басшылық ете бастайды. Ұйғырлардың хандарына "Иди-Құт" атағы берілді. Ұйғырлар тараған осы ағаштың әрбір бұтағы әр Ұйғырдың үйінде қабырғада асулы тұратын.

Bahaeddin Ogel. Turk Mitolojisi. Ankara, 1971, 77-78 s.

ҰЙҒЫРЛАРДЫҢ ТАРАЛУЫ МЕН КӨШІНЕ БАЙЛАНЫСТЫ ҚЫТАЙ ДЕРЕКТЕРІНДЕГІ ӘПСАНАЛАР

Барчук-Арт Тегін бір Идик-Құт болатын. Тұрфандағы Ұйғыр мемлекетінің қағандары Идик-Құт деп аталатын, олардың аталары да Ескі Ұйғырлардың мекенінде өмір сүрген. Ұйғырлардың осы Ескі ата-жұрттарында Қарақорым деп аталатын тау бар еді. Бүл таудан екі өзен ағып шығатын. Бүл өзеннің бірі - Селенга екіншісі - Толға деп аталатын. Бір күні түнде осы екі өзен арасындағы бір ағаштың үстіне қасиетті сәуле түсті. Халық осы сәулені көріп дереу жиналып осы ағаштың қасында күте бастайды. Сәуле түскеннен кейін ағаш ісініп, діңі екіқабат әйелдің қарны сияқты ұлғая бастайды. Түн сайын көктен сәуле таң атқанға дейін ағашқа түсіп тұрды. Тоғыз ай он күн өткеннен кейін ағаштың ісінген қарнынан адамның баласынан айнымайтын бес бала дүниеге келді. Осы балалардың ең кенжесінің аты Бөгү хан еді. Оның өте жоғарғы дәрежеде адамгершілік қасиеті бар еді. Мемлекетін өте жақсы басқарды және егін шаруашылығымен де айналысатын. Осылайша ол ұйғырлардың қағаны болды. Өзінен кейінгі отыздан астам ұрпағы да ұйғырлардың басшылары болды.

Bahaeddin Ogel. Tiirk Mitolojisi. Ankara, 1993, (2. bs.), 81-82 s.

Әбілғазы-Баһадүрдің "Шажара-и Таракимасынан" (Түркімен шежіресі) үзінділер

Қара ханның бәйбішесінен бір ұл дүниеге келді. Айдай әсем, күндей көркем болатын. Үш күн үш түн бойы анасын ембеді. Түн сайын ол бала шешесінің түсіне кіріп былай дейді:

"Ей, анам менің, мұсылман бол, егер мұсылман болмасаң, өлсем де сенің емшегіңді ембеймін". Анасы баласын қимай Тәңірдің бір екендігіне иман келтіреді. Содан кейін ол бала анасының емшегін емеді. Анасы көрген түсін және мұсылман болғандығын ешкімге айтпай, құпия сақтайды. Сол себепті де Түрік халқы Яфестен (Жаппастан) Алынжа хан (Алаша хан) дәуіріне дейін мұсылман болатын.

Алынжа хан патша болғаннан кейін халқының саны артты, мал-мүлкі көбейді, байлықтан мас болып, Тәңірін ұмытты. Осылайша бүкіл халық кәпір болды. Қара хан заманында кәпірліктің ілгері кеткені соншалықты егер әкесінің мұсылман болғандығын естісе ұлы оны өлтіретін, егер ұлы мұсылман болғанын естісе, әкесі ұлын өлтіретін еді.

Сол заманда Монғолдарда мынадай бір ғұрып бар еді, бала бір жасқа толғанға дейін оған ат қойылмайтын. Ұлы бір жасқа толғаннан кейін Қара хан елді шақырып үлкен той жасады.

Тойда ұлын алаңның ортасына шығарып, Қара хан бектерге қарап былай деді:"Біздің ұлымыз бір жасқа толды, бұған қандай ат қоясыңдар?" Билер жауап бермей тұрып ұлы былай деді:

"Менің атым Оғыз".

Мына бала бір жасында

Келіп барлығына аян

Атым Оғыз, атақты патша

Жақсылап есте сақтаңдар барлық өнер иелері!

Тойға келген үлкен-кіші тегіс баланың мына сөзіне таңданып: "Бұл бала өз атын өзі айтып түр. Бұдан басқа жақсы ат бола ма?" деп атын Оғыз деп қояды. Кейін: "Бір жастағы баланың осылай сөйлегенін ешқашан ешкім естіп-көрмеген" деп: "Оның өмірі ұзақ болады, мемлекеті күшті, қанатын кеңге жаятын мемлекет болады" деп жорыды.

Оғыздың тілі шығып, жүре бастаған кезде: "Аллаһ, Аллаһ" деп әрдайым сөйлеп жүретін. Оны естігендер "Бала ғой, тілі келмегендіктен не айтып тұрғанын білмейді" деді. Өйткені Аллаһ сөзі арабша сөз. Монғолдың ешқандай атасы араб тілін естімеген. Оғызды Тәңір анадан тумай тұрып әулие етіп жаратқан. Сондықтан да көңілі мен жүрегінде әрдайым Алланың есімі жүретін.

Оғыз ер жетіп жігіт болған кезде Қара хан өзінің інісі Көр ханның қызын оған алып берді. Оғыз оңаша қалған кезде:

"Алеми, мені, сені және барлығымызды жаратқан (Иеміз) бар, оның аты Алла (Тағала). Оның бар және бір екендігін біл. Оның әмір еткенінен басқа нәрсе істеме" деді. Бірақ қыз оны қабылдамады. Сол кезде Оғыз шығып кетіп, қыздан бөлек жатты. Түнде бөлек жатып, күндіз онымен сөйлеспей қойды. Біраз уақыт өткеннен кейін Қара ханға басқалар былай деді:

"Ұлыңыз әйелін жақсы көрмейді. Сүймегендіктен алған күннен бері бірге жатып жүрген жоқ".

Қара хан мына сөзді естігеннен кейін інісі Қыр ханның қызын алып берді. Оғыз оған да:

"Иман келтір" деді. Ол қыз да оны қабылдамады. Оғыз ол қызбен де жатқан жоқ.

Осы оқиғалардан кейін біраз жыл өткеннен кейін Оғыз хан аң аулап қайтып келе жатады. Судың жағасында көп әйел кір жуып отырғанын көреді. Әкесінің інісі Ор ханның қызы осылардың арасында отыр екен. Қызға адам жіберіп сөйлесуге әшкереленермін деп қорықты. Кейін қызды бір қалтарысқа шақырып алып ант етіп: "Әкем маған екі қыз алып берді. Оларды сүймеуімнің себебі мынада, мен мұсылманмын, олар кәпір. Қаншама рет мұсылман болыңдар десем де олар қабылдамады. Егер сен мұсылмандықты қабылдар болсаң мен сені аламын" деді. Сол кезде қыз:

"Сен қандай жолда болсаң мен де сол жолда боламын" деді. Кейін (бұны) Оғыз хан әкесіне айтты. Әкесі Ор ханның қызын үлкен ұлан-асыр той жасап, Оғызға алып берді. Ол қыз мұсылман болды. Оғыз қызды өте жақсы көретін еді.

Оғыз хан бір жылы өз жұртын жайлап, екінші жылы халыққа жар салып:

"Жыл бойы қайғы-қасірет ішінде қалсын деп Иранға қарай жорыққа шығамын" дейді. Екінші жылы аттанып Талас қаласына келді.

Ханның шаршаған, ауру және адасып кейін қалып кеткендерді алып жүрсін деп әскердің артқы жағына қойған адамдары бар еді. Сол адамдар кейін қалып қойған үйленген бір адамды ханның құзырына алып келді. Хан ол адамнан:

"Неге қалып қойдың?" деп сұрады. Ол: "Қорегім аз болғандықтан, әскердің артынан ілесіп келемін. Әйелім жүкті еді. Босанды. Аштыққа байланысты анасының сүті балаға аздық қылды. Келе жатқанымда, судың жағасында бір қорқау қасқырдың бір құсты ұстап алғанын көрдім. Ағашпен қорқау қасқырды ұрып едім, құсты тастап қашып кетті. Одан кәуап жасап әйеліме беріп жатқанымда, артқы жаққа қойған адамдарыңыз кезігіп осында алып келді" деді. Хан кедейге ат, азық пен мал беріп "мына әскерге барма" деп "қал аш" деді. Барлық Қалаш халқы осы адамның ұрпағы болып табылады. Қазір оларға Халлаж дейді. Олар Мауаранахрда көп. Аймақ өлкесіне қарайды. Қорасан мен Иракта да көп кездеседі. Олар Шағатай өлкесіне қарайды.

Балхқа қарасты Гур деген қалада өмір сүретін Калаштар арасында есімі Мұхаммед, лақабы да Бақтияр (бақытты) деген бір палуан жігіт бар еді. Үндістанның Дели қаласында Кутбуддин деген мұсылман патша бар еді. Мұхаммед сонда барып патшаның қызметіне кіреді. Көп жылдардан кейін үлкен би болады. Үндістан деген аймақ бөлек елдерден тұратын үлкен өлке. Сонда Бехар деген бір жұрт бар. Кашмирдің төңірегінде орналасқан. Кутбуддин Мухаммед Бақтиярды әскердің басына қойып сол жерге аттандырады. Мухаммед Бақтияр Бехарды басып алады.

Бехардың күн шығыс жағында бір жұрт бар еді. Оның бас қаласының аты да Лекмир болатын. Оның 90 жастағы патшасы бар еді. Патшалық атадан балаға жалғасып келе жатқан болатын. Мұхаммед сол елді алып, коп жылдар бойы жинаған қазынаға қол жеткізді.

Лекмирдің темір қазық жұлдызы жағында үлкен қала бар болатын. Оның аты Лектуни еді. Ол қаланы да алып, құтпаны өзінің атынан оқытқызып, өз аты жазылған ақша бастыртып Лектуни қаласын астанасы деп жариялады. Калаш елінің он мың адамы оның алдына жиналды. Ол сол жерді көп жылдар бойы басқарды.

Лектуни мен Тибеттің арасы аттыға бір түнеп жететін жер. Бірақ жолда бір үлкен тау бар. Тауда бір ғана жол бар. Онда бір атты адам ғана жүре алады. Екі атты адам қатарласып жүре алмайды. Мухаммед Бақтияр он мың атты отыз мың жаяу әскерімен осы жолмен барып Тибетті қиратып келді.

Ақыр соңында біраз күннен кейін қайтыс болды. Барлық Калаш халқы жиналып, Ширан деген адамды патша сайлады. Ол өлгеннен кейін Мардан деген адамды патша сайлады.

Мардан өте жылдам әрі мерген жігіт болатын. Бірақ ақылы аз еді.

Ақымақ болғаны соншалықты бір күні мәжілісте отырып бектеріне қарап былай деді:

"Исфаханды пәленше саған бердім, Казминді саған бердім". Осылайша Қорасан, мен Ирак пен Румның барлық қалаларын жеке-жеке санап шығып өзінің қол астындағыларға үлестірді. "Тәңірім қаласа сендерге берейін" деген жоқ. Осылай десе ешқандай қате болмайтын еді. "Менің жерлерім, мен сендерге бердім" деп өзін ұлықтатты.

Бір күні көмек сұрай келген біреу: "Мен саудагермін. Бүгін түнде мынанша мың ақшамды ұры ұрлады" деді. Одан:

"Қай жерденсің?" деп сұрады. Саудагер:

"Исфахандықпын" деді. Мардан оған:

"Ақшаң үшін мен саған Исфаханның өкімдігін бердім" деді. Хатшыға да:

"Бұйрық жаз" деді. Хатшы Исфаханның әкімдік қызметін саудагердің атына жазып, мөрін басып қолына берді. Саудагер қорыққандықтан аузына сөз түспеді. Бұйрықты алып, басына қойды. Мәжілісте отырған халық та қорқыныштан еш нәрсе айта алмады. Бір ақылды бегі бар еді. Ол:

"Падишахым, бұл адамға Исфаханның әкімдігін бердіңіз; бүл адам егер осы жерден Исфаханға жалғыз кетсе сіздің атыңызға лайықты емес, жаман сөз келтіреді. Ол адамға көп нәрсе беріңіз, дәулетті және нөкерлерімен барсын" деді. Марданның ақылын алып жүз мың күміс ақша берді.

Бұдан да жаманы Калаш халықтың жақсы адамдарын кінәсіз болса да өлтіре бастады. Ел жақсылары жиналып, кеңесіп, Марданды өлтіріп Әуез деген адамды Лектуни тағына отырғызды. Ол он екі жылдан кейін қайтыс болды.

Кейін ол жұрт Калаштардың қолынан кетіп басқаларының билігіне кірді. Содан бастап Калаштар қызметші ретінде қызмет етті. Калаштардың патшалығы елу төрт жылға ғана созылды. Енді Калаштар туралы айтуды доғарайық, осыншама көп айттық жетер.

Оғыз хан Таластан өтіп Самарқан мен Бұқараға келіп Амудария суынан өтіп Қорасанға келді. Сол дәуірде Иран елінде жақсы патша жоқ болатын. Қайымарыс өлген болатын. Қушенікті әлі патша етіп тағайындамаған еді. Мұндай дәуірге араптар Мулуку-т-Тауаиф (Тайпалар хандығы) дейді. Түркілер ондай кезеңге "үй басына қара хан" дейді. Мағынасы: әр үйдің егесі бар. Яғни әр үйге бір хан деген сөз. Сол кезде Иран елі осындай хәлде болатын.

Қорасанды алды. Ол жерден өтіп Ирак-и Әжам (ауд. Араб емес Ирак халқы) мен Ирак-и Араб (ауд.: Ирактағы Араб халқы) және Әзірбайжан, Армения, Шам мен Мысырды алды. Осы айтылған елдердің көбімен соғысып, барлығын өзіне бағындырды.

Оғыз хан Шам елінде болған кезде құпия түрде бір қызметшісін шақырып алып қолына алтын садақ пен үш оқ беріп былай деді:

"Садақты күн шығыстағы шөлдегі адам аяғы баспаған жерге апарып, топыраққа көм. Бір ұшын шығарып қой және оқтарды да батыс жағына апарып, садақты қалай көмсең оларды да солай көм". Ол адам әмірді бұлжытпай орындады.

Осы оқиғадан бір жыл өткеннен кейін үлкен үш ұлы Күн, Ай және Жұлдызды шақырып былай деді:

"Басқа бір елдемін, жұмысым көп, аң аулауға қолым тимейді, күн шығыс жақтағы пален деген шөлдің аңы коп деп естідім. Нөкерлеріңмен барып аң аулап қайтыңдар".

Осыдан кейін үш кенже балалары Көк, Тау және Теңізді шақырып ағаларына айтқандарын қайталап күн батыс жаққа жіберді.

Бірнеше күннен кейін үлкен үш ұлы бір алтын садақ пен ауланған көп анды ханның құзырына алып келді. Кіші үш ұлы да үш алтын оқ пен ауланған көп аң алып келді. Аңның етіне басқа да ет қосып әр түрлі тағам жасап, хан халықты асқа шақырып садақ пен оқтың табылғандығына сүйінші сұрап өздеріне кері қайтарды.

Үлкен үш ұлы садақты сындырып бөлісті. Кіші үш ұлдың әрқайсысы бір-бір оқтан алды. Алған елдерін көп жыл басқарып, дұшпандарын жойып, достарын сыйлап, басы Сайрам, аяғы Мысырға дейінгі алған елдерінің барлығына билеушілер тағайындап өзінің еліне қайтты.

Ұлдарымен және халқымен аман-есен барып келдім деп үлкен тойға дайындалып, бір отау тұрғыздырды. Отаудың барлық ағаштарын алтынмен аптап, жақұт және інжу-маржанмен безендірді.

Тоғыз мың қой мен тоғыз жүз өгіз (немесе ат) сойғызды. Терісінен тоқсан тоғыз қауыз жасатты. Тоғызын шараппен тоқсанын да қымызбен толтырғызды. Нөкерлерін тегіс шақырды. Алты ұлына көп насихат беріп, билікке үйретіп, елдер, қалалар, аймақтар мен қазыналар берді. Мына өлең жолдары осыларды баяндайды:

Оғыз қылды сол аста ойын-сауық Алты ұлына жасады кеп жақсылық, Олар өздерінің жігіттігін көрсетті, Әкесімен барлық істе ой бөлісті Әкеге олар кейін серік болды, Соғыс күндері барлығы бірге.

Осыдан кейін барлық нөкерлерінің қылған қызметіне, жасаған ерлігіне сай қала, кент, аймақ пен қазына берді.

Кейін ұлдарына былай деді:

"Сендер үлкен үшеуің алтын садақты тауып алып келдіңдер және оны сындырып бөліп алдыңдар. Сендердің аттарың Бозоқ болсын (Бозұқ). Сендердің балаларыңа да қияметке дейін Бозоқ деп айтылсын. Үш оқ алып келген кенже үш ұлға және олардың ұрпақтарына бүгіннен бастап қияметке дейін Үшоқ деп айтылсын. Садақ пен оқты тауып алып келдіңдер. Бұл - адамның емес Тәңірдің ісі. Бізден бұрынғы халықтар садақты патшамен, оқты елшімен теңестірген. Сол себепті садақ оқты қай жаққа атса, оқ сол жаққа кетеді. Енді мен өлгеннен кейін менің тағыма Күн хан отырсын. Одан кейін Бозоқ нәсілінен қабілеті бар бірі патша сайлансын. Қияметке дейін Бозоқтың ең жақсы адамы патша болсын, басқалары оның оң жағында отырсын. Үшоқтар сол жақта болсын. Үйдің сол жағына отырып, қияметке дейін нөкерлік жасауға разы болсын". Осылайша Оғыз хан бір жүз он алты жыл патшалық жасап дүниеден өтті.

Ebulgazi Bahadir Han. Tiirklerin Soyktittigii

/ Secere-i Terakime. (hzl. Muharrem Ergin).

Istanbul, 1974, 25-45 s.





ДӘСТҮРЛІ ТҮРКІЛІК ДҮНИЕТАНЫМ ЖӘНЕ ОНЫҢ МӘНІ

Дәстүрлі түркілік дүниетаным - бүгінгі ұлттық-мәдени ұстындарымыздың негізі. Жалпы дүниетаным деп өмірдің, әлемдегі болмыстардың, адамның мақсаты мен мәнін, оның құндылықтар өлемін тұтас қамтып тануға бағытталған ғарыш туралы біртұтас әмбебап (универсалдық) көзқарасты айтамыз24. Ал дүниетанымдық категорияларды тарихи және мәдениеттік қабаттарына қарай дәстүрлі, түркілік (ұлттық), діни және т.с.с. деп жіктеуге болады. сондықтан біз осы дүниетанымдық категориялардың ішіндегі дәстүрлі түркілік дүниетанымның мәні мен маңызы, оның қазақ философиясындағы орны мен негізгі ұстындары туралы сөз қозғаймыз.

Дүниетанымдық категориялардың ішіндегі мәдениеттік, яғни түркілік дүниетаным қабаттарына халықтың табиғи әрі тарихи тәжірибесімен анықталатын дүниетанымдық әмбебаптар жүйесі де кіреді. Барлық халықтың (ұлттық) мәдени тұтастығы мен табиғи ерекшелігіне сай әлемнің жаратылуы (космогония), ғарыштың құрылысы - әлемді елестету құбылысы (космология), кеңістік (отан, жер, су) пен уақыт, адам және оның әлемдегі орны, жақсылық пен жамандық, жан мен тән, өмір мен өлім және т.с.с. дүниетанымдық құбылыстарды кескіндейтін ұғымдары мен түсініктері бар. Дүниетанымдық құбылыстар мен құндылықтарды, негізгі ұстындар мен категорияларды мифологиялық, философиялық және т.б. тұрғыдан толғау деңгейі сол халықтың мәдениеті, ойлау жүйесі мен дүниетанымдық ерекшеліктерінің көрсеткіші болып табылады25.

Дәстүрлі дүниетаным барлық халыққа тән құбылыс ретінде әрбір ұлттық мәдениеттің дамуы мен түлеуі қабаттарында манызды функцияға ие. Басқаша айтар болсақ, дәстүрлі дүниетанымдық ұстындар мәдениеттің трансформациялық және трансляциялық түлеу процестерінде негізгі тұғыр қызметін атқарады. Бұл жерде трансляция, яғни "тасымалдау" деп, әрбір мәдениеттің белгілі бір уақыт шеңберінде, ғасырлар белесі мен тарихи кезеңдерінде өз ұстындарының формалық қабаттарын ұрпақтан-ұрпаққа беру құбылысып айтады. Трансляцияның негізгі қызметі мәдениеттің дүниетанымдық, құндылықтық және тілдік қабаттарын тұтастандыру мен өзара тепе-теңдігін сақтау болып табылады. Ал, мәдениеттің мазмұндық жағынан түлеуін - қайта қалыптасу26 (трансформация) деп атайды. Трансформацияның қызметі - мәдениеттің дәстүрлі қалыбынан, яғни шарасынан асуын қамтамасыз ету. Міне, мәдениеттік-дүниетанымдық тіршіліктің даму динамикасы диалектикалық тұрғыдан осы жолдар арқылы жүзеге асып отырады. Бұл жерде дәстүрлі түркілік дүниетанымның мәдениеттің әрбір түлеу сатыларындағы негізгі өзгермейтін ұстындарды (архетиптерді) сақтаушы әрі мәдениеттің трансформациялық және трансляциялық процесіндегі негізгі тұғыр ретіндегі қызметін көреміз.

Дүниетанымның негізі ұстыны - мәдениет27 болса, мәдениеттің күретамыры оның тіршілігі мен қалыптасуына қажетті құндылықтар жүйесін реттеуші күш - дін болып табылады. Басқаша айтар болсақ, мәдениеттің дүниетанымдық құндылықтары тікелей трасцендентальды киелілікпен, яғни Ұлы Тәңірмен үндестікте болғанда ғана тұрақты құндылықтық сипатқа ие бола алады. Ал осы құндылықтарды тұтастандырып реттеу, яғни үйлестіру қызметін сенімдік-діни институттар атқарады. Осы негізге сүйене отырып қазақ философиясының тарихи, мәдениеттік-ділдік қабаттарын "исламнан бұрынғы және исламнан кейінгі" деп шартты түрде екі кезеңге бөліп қарастырамыз. Яғни дәстүрлі түркілік дүниетанымның ділдік негізі болып табылатын Тәңірлік діні исламнан бұрынғы қазақ философиясының негізгі ойлау жүйесінің ұстындық желісі болып табылады. Осы концепцияны Д. Кішібеков "Қазақ менталитет!: кеше, бүгін, ертең" атты еңбегінде мәдениеттік-тілдік қырынан ашып көрсетеді. Ол аталмыш еңбегінде: "...Қазақ тілінің қалыптасуының бірінші кезеңіне рулық сана, Тәңірлік сенім, тайпалық қарым-қатынас, әдет-ғүрып негізіндегі тіл, ауыз әдебиеті жатады, ал, екінші кезеңіне болса, ислам діні енгеннен кейінгі Ақ Орда, Алтын Орда мемлекеттері қалыптасқан Қорқыт Ата, Жүсіп Баласағұн, Махмұт Қашқари, Қожа Ахмет Иасауи, Дулати, Кодекс Куманикус дәуірі жатады"28 - деп, жоғарыдағы ойымызды бекіте түседі. Ал ойлау мен тіл, мәдениет пен дүниетанымның қалыптасу тарихы арасындағы үндестік пен қалыптасу құбылыстарының ерекше тұтастықта болатындығын философ І.Ерғалиев: "...Адам дүниенің танымдық та, руханилық та жақтарына тіл арқылы енеді..."29 деп соны ой-таразысымен салмақтай түседі. Ақиық ақын С.Сейфуллин өз кезінде: "...Қазақ арасына жазба әдебиетін таратқан -Түркістаннан шыққан қожалар. Ол кезде қазақтың арасына көп таралғаны - Қ.А.Иасауидің кітабы. Біздің қазақ ақындары соны еліктеп кеткен"30 - деген тұжырымы арқылы әдебиеттегі жанрлардың қалыптасуындағы және дүниетанымдық қабаттар мен кезеңдерді анықтаудағы Иасауидің хикмет дәстүрінің маңыздылығын анық көрсеткен.

Дәстүрлі түркілік дүниетаным - ойлау мен тіл, мәдениет пен дүниетаным арасындағы өзара үндестік заңдылықтарын реттейтін ұлттық-мәдениеттік дүниетанымның алғашқы тарихи типі. Сондықтан менің ойымша, ұлттық дүниетанымның негізі болып табылатын мәдениеттің қалыптасуы және түлеу құбылысын тікелей ана тілмен тұтастықта қарастыру - осы саладағы зерттеулердің басты шарты болуы керек сияқты. Сонымен қатар дәстүрлі түркілік дүниетаным - исламнан бұрынғы тарихи, мәдениеттік қабаттардағы тілдік, ділдік және ойлау құндылықтарының жиынтық болмысы.

Негізінен дәстүрлі дүниетанымға түркілік сипат беріп, оны басқа мәдениеттерден оқшаулап тұратын категориялық, құндылықтық құбылыстар мен символдық ойлау ұстындары дәстүрлі түркілік дүниетанымның ерекшеліктері болып табылады. Дәстүрлі түркілік дүниетанымдағы адамды қанаттандырып, "дін - адам - қоғам" немесе "Тәңір -адам - әлем" шеңберінде қалыптасқан құндылықтар мен құбылыстардың, ұғымдық ұстындардың формалық және мазмұндық тұрғыдан қалыптасу және түлеу процестері әлі де толық зерттелмей келе жатқан проблемалардың басында түр. Бүл - дәстүрлі түркілік дүниетанымның қазақ мұсылмандық түсінігі негізінде қалай және қандай (трансформациялық) мазмұндық құбылыстар мен тәсілдер арқылы жаңғырғанын анықтаудың басты шарты болып табылады.

Жоғарыда атап өткеніміздей, діни-философиялық және тарихи-тәжірибелік танымдардың кешенді жиынтығынан тұратын дәстүрлі дүниетаным барлық халықтарға тән ортақ ерекшелік ретінде адамзат тарихында "құдайлық киелілік" ұғымы төңірегінде қалыптасқаны сияқты, дәстүрлі түркілік дүниетанымның негізгі ұстындары да Тәңірлік діни танымнан бастау алған. Бұл ойлау жүйесі бойынша адамның және оны қоршаған ортаның негізі, яғни ғарыштың "иесі" мен "киесі" - Тәңір. Мысалы дәстүрлі түркілік дүниетанымда көк аспан киелі, өйткені ол - Тәңірдің мекені әрі сипаты; "жер мен су" қасиетті, өйткені ол - Тәңірдің құты, несібесі; ел халық қастерлі, өйткені олар - Тәңірдің жердегі аманаты; қаған (хан) киелі, өйткені ол - Тәңірдің еркін білдіруші және оның аманаты болып табылатын елдің иесі, сақтаушысы, және т.б. болып киелілік қатары жалғасып келе береді. Яғни дәстүрлі қоғам адамын қоршаған орта— тек физикалық әлем ғана емес, Тәңір арқылы мәні ашылатын киелі әлемдер жүйесі болып табылады. Осындай "ие мен кие сенімінің" дәстүрлі қоғам адамын тікелей Тәңірлік жаратылыс бастамаға ұластыру құбылысы арнайы категориялық-танымдық, образдық-символдық ойлау стилімен берілген. Мұнда алғашқы "Тәңірлік бастаманы" белгілі ритуалдық әрекеттер арқылы қайталау немесе еске алу ақиқат ретінде қабылданады. Осы "ақиқатқа кайта оралу" уақытын "циклдік уақыт" дейміз. Циклдік уақыт - дәстүрлі түркілік дүниетанымның басты ерекшеліктерінің бірі болып табылады.

Дәстүрлі түркілік дүниетанымда "Тәңірлік бастама немесе Тәңірлік ақиқатқа" ұласудың кеңістігі - адамның кіндік қаны тамған туған жері. Өйткені дәстүрлі қоғам адамының туған жері - алғаш Тәңірлік жаратудың жүзеге асырылған уақыты мен кеңістігінің қайталанған жері, әрі Тәңір тарапынан берілген күт. Тәңірдің құтының шоғырланған жері - "Жерұйық". Ежелгі түрік аңыз-әпсаналарында Жерұйық "орталық, кіндік" мағынасындағы символдарымен берілген. Дәстүрлі қоғам адамының Тәңірмен байланыс құруы тікелей рухымен емес, Жерұйық арқылы жүзеге асатын А. Инан, Б. Өгел сияқты түркітанушы-ғалымдар Жерұйық сөзін "бақыт", "тыныштық" ұғымдарымен тұтастықта қарастырады31.

Демек, Желмаямен шартарапты кезген Қорқыт пен Асан Қайғының елі үшін Жерұйық іздеуі - утопия емес, дәстүрлі түркілік дүниетанымның ділдік-ойлау әлемінің ақиқаты. Жерұйық - әлі күнге дейін тарихи функциясын жоғалтпаған дәстүрлі түркілік дүниетаным космологиясының негізгі ұстыны әрі Тәңірге барар "орталық жолдың" рәмізі. Қазақтың қасиетті қара шаңырағы - киіз үйі де әлемнің кіндігіне тігіледі. Олай болса, киіз үйдің құрылысы "алғашқы Тәңірлік жаратылыс" ақиқатының сыры мен дәстүрлі түркілік дүниетанымның негізгі ұстындарының мәнін өзімен бірге сақтап келеді деген сөз.

Дәстүрлі түркілік дүниетанымдағы адам Тәңірлік бастаманы жалғастырушы қаған (қам-қаһарман) арқылы немесе аталар тарапынан салынған сара дәстүрді, әдет-ғүрыптарды саналы түрде жаңғыртып отыруы арқылы ақиқатқа ұласады. "Түріктің Тәңірі" аталар жолын, дәстүрін, яғни дінін белгілеп берген. Осы жолды сомдап, нақтылау үшін де дәстүрлі қоғам адамы өз әлемін - құндылықтық және құбылыстық рәсімдер мен ритуалдық салт-жоралар, сенімдік жүйе мен табу, образдық-символдық ойлау стилін қалыптастырған болатын. Дәстүрлі дүниетанымдағы нақты тарихи уақытқа қарсы түру, о бастағы периодикалық-циклдік "ұлы уақытқа" қайта оралу үшін жасалған ұмтылыс, ежелгі "уақыт ұғымына сыймайтын кезеңді сағынуды" білдіреді. Осы ұмтылыс пен сағыныштың негізгі мұраты - бақыт. М.Элиаде, уақыттың жоққа шығарылуын дәстүрлі қоғам адамының діни дүниетанымдық санасының метафизикалық нәтижесі деп бағалайды . Яғни дәстүрлі түркілік дүниетаным адамы әр түрлі апат, соғыс, қиын-қыстау күйзелістен құтылудың жолын, яғни бақытты алдағы уақыттан емес, керісінше, "алғашқы жаратылыс уақытына" оралудан күткен деуге болады.

Бүгінгі күн тұрғысынан осы ерекшелікті таразылап көретін болсақ, дәстүрлі қоғам адамы ғарыштың ырғағымен үндестікте, әрі уақытқа қарсы әрекет етсе, бүгінгі қоғам адамының өзін тек қана тарихпен байланыста бағамдайтындығын байқауға болады. Дегенмен, дәстүрлі қоғам адамы үшін ғарыштың өзіндік тарихы бар. Бүл тарих Тәңір жаратқан метафизикалық болмыстар немесе мифологиялық қаһармандар тарапынан жүйеленіп қойылған. Бірақ ғарыштың (космостың) және дәстүрлі қоғам адамының тарихы — аңыздар арқылы сақталып, ұрпақтан-ұрпаққа ауызша жеткен "қасиетті тарих". Бұл жердегі қасиетті тарих — алғашқы миф дәуірінің бүкіл құбылысын қайта жаңғыртып отыратын рәсімдер үшін үлгі (модель) ретінде алынып, үздіксіз қайталанулардан тұратын тарих. Дәстүрлі қоғам адамы өзінің осы тарихи құндылықтарын ұрпақтан-ұрпаққа жеткізуді "сөз" (логос-калам) деген құдіретті күш арқылы жүзеге асырған. Өйткені дәстүрлі қоғам адамының ойы мен тілі толығымен нақтылы (конкретті) табиғатқа ие. Яғни мифологиялық ойлаудың логикасы казіргі заманғы ғылыми ойлаудың логикасындай нақтылық табиғатта болған. Бұл жердегі өзгешелік санадағы процестер арасындағы сапалық өзгешелік емес, қолданған құралдар арасындағы өзгешелік болып табылады. Түрік ойшылы Х.З.Үлкен ежелгі түркі философиясын (хикмет-даналықты) тікелей алғанда ешқандай да бір тұлғаның жеке үлесі бола алмайтындығын, оның бүкіл бір ұлттың немесе халықтың мінез-құлқынан және табиғатынан туындайтын практикалық-моральдық философия ретінде қарастырады. Бұл философия дүниетанымдық дәстүр жағынан космогонияға жақындаса, әрекет-дәстүрі жағынан ахлақ (этикалық-моральдық) теориясы болып табылады32. Бұл жерде Х.З.Үлкен В.В.Бартольдтың "кез келген халықтың психологиясын танудың кілті оның дінінде жатыр" деген ойымен төркіндес, қай халықтың болмасын мінез-құлқын, моральдық-этикалық жүйесі мен құндылықтарын тану үшін оның рухани күретамыры болып табылатын философиясына үңілу керектігіне тоқталады. Бұл пікірді бірін-бірі толықтыратын бір мәселенің екі қыры десек те артық болмайды. Бұған Әл-Фараби сынды ойшылымыздың дін мен философияны бір қайнардан шығып, қайтадан бір теңізге құйылып жатқан егіз арна ретінде бағалағандығын қосатын болсақ, ойымыз біршама ашыла түседі. Жоғарыда да ислам философиясы тұрғысынан аңыз, дін, философия және ғылымның біртұтас ақиқатты түсіндірудің өзара тең формалары екендігін айтқан болатынбыз. Негізінен бұл ұстанымдық ұстындар - Шығыс мәдениетінің ойлау жүйесіне тән ерекшеліктер.

Батыстық түркітанушы Ж.П. Ру мен М. Элиаденің түркілердің мәдени-дүниетанымдық ұстындарына берген тұжырымдары біршама ықшамды әрі нақтылығымен ерекшеленеді: "...Патриархалдық ерекшеліктер басым, отбасында еркектің орны мен рөлі үстем. Қандастық-генетикалық туысқандықтың негізі берік қаланған. Экономикалары аңшылық пен мал шаруашылығына негізделген көшпелі мәдениет. Діни тұрғыдан "ұлы көк Тәңірі" сенімі өте маңызды. Дәстүрлі қоғамда Тәңірдің елшілерінің (қаған, қам) рөлі үстем, оларға өте үлкен мон беріледі. От - қасиетті, аттың да діни маңызы мен қоғам өміріндегі орны ерекше. Жеке меншік басты рол атқарады. Көне түркілерде "жанның мәңгілігі" сенімі қуатты болғандықтан да аталардың аруақтарына тағзым етіледі"33 - деп, бір-бірін толықтыратын, дәстүрлі түркілік дүниетанымның ерекшеліктерін анықтауға тырысқан.

Түрік философы Х.З.Үлкен де ежелгі түркі философиясының ерекшеліктерін көне үнді, грек және иран философиясымен салыстыра зерттеп, түркілердің үнділер сияқты томаға тұйық, жабық, мистикалық табиғаттағы ұлт еместігін, көне гректер сияқты табиғат пен космостық жүйеге (низами алам) тұтқын, тағдырға оңай мойынсұнатын ұлт еместігін айтады. Түріктер әр түрлі мәдениет және өркениеттер арасындағы екі жақты сұхбаттың арқасында, өте терең реалистік дүниетанымға ие болған. Осы болмыстық жүйенің бұзылуы адамның тіршілігі мен рухындағы тепе-теңдік пен үйлесімділіктің әлсіреуінен болатындығы сияқты, адамның ішкі үйлесімділігінің бұзылуы да жалпы тұтастықты ыдыратуы ықтимал Осылайша болмыс пен адам арасында екі жақты байланыс, бірлік, тұтастық бар. Міне, бұл тұрғыдан қарастырғанда болмыс адамға және адам болмысқа тәуелді болмай, тәжірибелік тіршіліктің негізі осылардың бірлігінен туған үйлесімділіктің көрінісі болып табылады. Адам құтты әрі бақытты болуы үшін осы бірлікті сақтай білуі тиіс. Бірақ бүл бірлікті сақтау көне грек философиясындағыдай космостың құдіретті, өзгермейтін мәртебелеріне бағыну немесе оған қайшы келетін құмарлықтарды жою емес. Өйткені түркілік космогонияда космостың "көк пен жердей" алыс мәртебелері жоқ.

Түркілік дүниетанымда жоғарыдағы үндестік пен бірлікті қамтамасыз етіп, бақытқа жету үшін дана, батыл, әрі қанағатшыл болу керек. Бұл құндылықтардың ең бастысы -батырлық пен еркіндік. Дәстүрлі дүниетанымда тағдыр - пәлекет әкелетін қара күш емес, керісінше осы дүниедегі тіршілікте түзелтуші, арылтушы сипатқа ие, адамдарды жамандық әрекеттерден тыйып, жақсы әрі парасатты ойлар мен істердің үстемдік етуіне ықпал етіп отырады34.

Түрік Тәңірінде негізінен "қасиетті үйлену" (гиорогамия) атымен жоқ, яғни түріктің Тәңірі Ассирия, Вавилония, Грек және Рим Тәңірлері секілді әйел Тәңірлермен үйленбейді. Бүл ерекшелік түркілік менталитетке, тіл логикасына да тікелей ықпал еткен. Мысалы, басқа көптеген тілдерде кездесетін "средний род, мужской род, женский род" сияқты айырмашылық жалпы түркі (қазақ) тілдерінде кездеспейді. Өйткені, түркілік дүниетанымда космос біртұтас үйлесімділікте қабылданады. Сондықтан да жыныстық тұрғыдан әйел-еркек деп бөлектеу құбылысы олардың дініне, діліне, тіліне де жат нәрсе. Иасауидің ілімінің негізінде ғибадат жүйесі мен алқа зікірінде әйел мен еркек теңдігі сақталған. Бүл құбылыс дәстүрлі түркілік дүниетаным ерекшелігінен туындайды.

Атақты зерттеуші В.Шмидт ежелгі түркілердің діні мен мәдениеті жөнінде олардың Азия ғұндары дәуірінен бастап, "монотеизмге бағытталған дамыған дінге" ие екендігін айтса35, екінші бір автор А.Нұрғали ғұндардың "Тәңір" деп аталатын киелі құдіретке табынғандығын, билеушілерін "Тәңірқұт" деп атап, оған бас игендігіне36 назар аударған. Түріктерде Тәңір түсінігі мен ғарыштық жүйе ұғымы бір. Сондықтан дәстүрлі түркілік дүниетанымды универсализм ретінде қарастыруға болады. Міне, дәстүрлі түркілік дүниетаным өзінің болмысын синтез немесе симбиоз түрінде сақтап келеді. Мұның типтік мысалдарын қазіргі қазақ наным-сенімдерінен көруімізге де болады. Тұрақты ұстындар мен әрдайым дамыған функционалдық элементтердің өзара үйлесімділігі және байлығымен танылған дәстүрлі түркілік дүниетаным көбінесе эпистемиологиялық және эмпириялық тұрғыдан болмысты танудың "үштік әлем", "үштік ойлау" түсініктері төңірегінде көрініс береді. Үштік әлем ұғымы Орхон-Енесай жазуларында "жоғарыда зеңгір көк пен төменде йауыз (қара) жер" осы екеуінің арасында "адам баласы жаратылғанда" түрінде кездеседі. Үштік әлем құбылысын зерттеген Г.Дюмазиль 1938 жылы түңғыш рет үнді-еуропалықтардың алғашқы қауымдарында "дін басы", "жауынгер", "өндіруші топтар" мәселесін қарастыратын "үш функция теориясын" қалыптастырған. Ол осы үштік функциясының үнді-еуропалық қауымдарды басқа қоғамдардан ерекшелейтін қасиет екендігін көрсеткен. Ол дін адамдары, жауынгерлер мен өндіруші топтар негізінде қалыптасқан үштік құрылымдық жүйенің үнді-европалық қоғамдардың мәдениеті мен психологиясының барлық қабаттарында көрініс беретіндігіне нақты дәлелдер келтіреді37. Осы үштік функция теориясының мәнін ашуда Ә.Кекілбаев өзінің "Әйтеке би"38 атты мақаласында қазақтардағы "Ұлы жүзге қауға беріп малға қой, Орта жүзге қамшы беріп дауға қой, Кіші жүзге найза беріп жауға қой" деген ел аузында әлі күнге сақталып келе жатқан үштік өлшемге құрылған саяси-тәжірибелік қағиданы өндірістік тәсіл ретінде көрсетсе, Қ.Бейсенов өзінің "Қазақ топырағында қалыптасқан ғақлиятты ой кешу үрдістері" атты еңбегінде мұны "диалектикалық ой кешу тәсілінің үштік өлшемі" немесе "үштік қағида триада" ретінде анықтаған39. Негізінен бұл үштік өлшем дәстүрлі түркілік дүниетанымдағы "әскери және мемлекеттік құрылым" ерекшелігін көрсетеді.

Бұл мәселені зерттеуші I.E. Ерғалиев та өзіндік соны арнамен түйіндейді. Оның ойынша, түркілік дүниетанымның темір қазығы, негізгі мәселесі - Адам мен Әлемнің біртұтастығы40. Шындығында да түркілік дүниетанымда адам әлеммен тұтастықта болғанда ғана бақытқа жетеді. Сонымен қатар бұл тұтастық түркілік дүниетанымның мистикалық-натуралистік табиғатын да көрсетеді.

Дәстүрлі түркілік дүниетанымда Тәңір де, адамның рухы да, табиғат та мәңгілік өлмес сипатқа ие болмыстар. Уақыт (көне түрік тілінде уақыттың орнына "от" сөзін қолданған) -мәңгілік қайталанулардан тұратын тыныштық, бақыт сыйлайтын киелі ұғым. Тәңірдің еркін білдіретін қамдар мен қағандар универсалдық үндестікке сай әрекеті үшін дәстүрлі қоғам адамын алғыс-бата (алқыш) беру арқылы қолдап отырады. Мысалы, перзенті жоқтар тікелей үлкен ақсақалдардың алғысы арқылы Тәңірден тілегіне жете алады. Оның тағдыры дәстүрлі қоғам әлемімен үндестікте болуына байланысты. Дәстүрлі түркілік дүниетаным адамы оз тағдырын осы дүниеде-ақ өзгерту мүмкіндігіне ие. Тәңір - қағида, заң, тәртіп, құдірет, кие және ие болып табылады. Бұл жағдайда адам "Тәңір - әлем - адам" біртүтас компоненттерінің маңызды бір бөлшегі. Басқаша айтқанда, адам моральдық тұрғыдан осы біртүтас әлемнің бөлшегі ретінде оның тұтастығын сақтауға міндетті.

Қорыта айтқанда, Мағжанның "Ер түрік", "Түріктің Тәңірісі", "түріктің жері - Тәңірдің несібесі" ұғымдарымен анықтаған "Тәңір - адам - әлем" тұтастығын білдіретін дәстүрлі түркілік дүниетанымның негізгі тұғыры болып табылатын Тәңірлік дін ұлттық діндер категориясына кіреді41. Дәстүрлі түркілік дүниетаным адамы қандастық (генетикалық) бірлік арқылы Тәңірдің еркін жүзеге асыра алады. Тәңірдің еркі - оның несібе ретінде берген Жерұйық-отанын сақтау, ол үшін қандастық бірлікке берік болу, осы бірлікті қалыптастырған негізгі құндылықтарды тану, сүю арқылы мәңгілікпен үндестікті орнату. Түркілік философия теория мен тәжірибе арасындағы әрдайым тығыз байланыс пен үндестікке негізделген. Міне, осындай түркілік дүниетанымдық ерекшеліктер негізінде қалыптасқан қазақ мұсылмандық түсінігінде де рационалиста дүниетанымдық табиғат басым.

Дәстүрлі түркілік дүниетанымның ерекшеліктерін саралай қарастырғанымызда Тәңірді әлемде емес, идеяда имманентті деп қабылдайтындығын көріп отырмыз. Бүл ерекшелікті діни-философиялық категория тұрғысынан натуралистік пантеизмге жатқызамыз. Ал, пантеизм - монизм мен имманентизмнің бір түрі. Дәстүрлі түркілік дүниетанымдағы пантеистік табиғаттың қазақ мұсылмандық түсінігінде де "болмыстың бірлігі" (уахдати-вужуд) табиғатына ауысу құбылысы ретінде көрініс берген трансформациялық түлеу ерекшеліктері бар.

Осы ұстанымдарды басшылыққа ала отырып, дәстүрлі түркілік дүниетанымның болмыстық, құндылықтық, категориялық құбылыстарына жеке-жеке тоқталу - қазақ мұсылмандық түсінігінің ерекшеліктері мен өзіндік табиғатын, болмысы мен тарихи сабақтастығын пайымдауға негіз болады. Сондықтан дәстүрлі қоғам адамының рухани кеңістігін, яғни Тәңірмен байланысын нақтылап алу қажет.

Дәстүрлі түркілік дүниетанымдағы Тәңір түсінігі мен Оның сипаттарын анықтау — халықтың дүниетанымы, мінез-құлқы, психологиясын танудың басты кілті болып табылады. Өзінің Тәңірін ұлықтап, әлемдегі еш нәрсемен тең көргісі келмейтін халықтың әрқашан өр мінезді, төзімді, әділетті және жауынгер болып келетіндігі де сондықтан. Мұның дін феноменологиясы тұрғысынан мәдениет пен дін арасындағы психологиялық байланысты айқындайтын құбылыс екендігі мәлім. Бір Тәңірге сенетін халықтың мәдениеттік, қоғамдық құндылықтары да ұқсас болып келеді. Ал егер мәдениеті, тіршілігі, қоғамы бір болғанымен политеистік сенімде болса, ондай қоғам адамдары үшін Тәңір түсінігінде белгілі дәрежелендірулер бар деген соз. Мұндай ерекшелік көбінесе көшпелі рулық-қауымдастыққа, тайпалық одаққа негізделген қоғамдарда кездеседі. Ұлы Тәңір -берік қандастық жүйеге негізделген түріктердің Жаратушысы, әрі Иесі. Ұлы Тәңірдің елі де, қағаны да, жері де киелі әрі қуатты деп танылған. Бұл, негізінен, ұлттық психологияны, басқаша айтқанда ұлттың ділдік сипатын анықтайтын танымдық өлшем.

Тәңір ұғымының дәстүрлі түркілік дүниетанымдағы ең басты тұғыр екендігі мәлім42. Ибн Фадлан (Аббас халифатынын елшісі) X ғасырдың бірінші жартысында оғыздарға жасаған саяхаты барысында "түріктердің қиын қыстау кезінде "Бір Тәңірі" деп, басын Көкке қаратып, мінәжат ететіндеріне куә болған43. Әр түрлі дін адамдарын пікірталасқа шақырған Мәңгі ханның: "... біз тек қана Бір Тәңірге құлшылық етеміз" деген ұстанымын еуропалық мпссионер-саяхатшылар Марко Поло, Плано Карпини, Рубрук мәлімдеген44. Мұны "Бенгу Таш Бітігі" жазбаларынан да көруімізге болады. Онда Бір Тәңір (Тәңірлер емес) жайында соз қозғалады. Бұл Тәңірі - Түріктің Тәңірісі. Қаған сайлау, бұйрық беру, жарлық шығару, ел қылу, күш беру, ұлық, құт, біліг сыйлау, жарату сияқты әрекеттер -Тәңірдің қалауындағы іс.

Тәңір сөзі ғұндарда45 және Шумер сына жазуларында "дингир немесе зингир" (қазақтарда әлі күнге "зеңгір көк" - аспан ұғымы бар) түрінде кездеседі46. Ұлы Тәңірдің "көк" "ұлы", "биік", "нұр" сипаттарының өзі аспанды білдіреді. Сипаты жағынан Тәңір еш нәрсеге ұқсамайды. Ол Тәңір болғандықтан Тәңірге ғана ұқсас. Бұл танымдық анықтама Күлтегін, Білге қаған жазбаларында "Тәңрі тег Тәңрі" түрінде кездеседі47. "Түріктер Тәңірді "Ақ Нұр" (ақ айас), "Ұлы Йеміз"(ар тойын); "Йе-еде", "Хан-Ие беруші", "Бай (Үлкен)", "Ата-рухтардың ұлысы", "Жарылқаушы", "Жазалаушы", "Күш беруші", "Құт сыйлаушы" ретінде анықтайды48.

Тәңірдің ісі мен қалауын оның сипаттары арқылы танимыз. Мысалы, Білге қаған жазуында "Тәңір күш бергені үшін (оны) жауымды "шаншыдым", яғни жеңдім деген мәлімет бар49. "Тариат" және "Тарқим" жазуларында да түріктердің соғыстағы жеңістері Тәңірдің сыйы ретінде қабылданған. Мысалы, "Сүңгішдіміз" - соғыстық. "Иайындымыз"-жеңдік. Тәңірі жарылқады, Үзе (ұлы) Көк Тәңірі жарылқағаны үшін, асыраушы йағыз-жер азық бергендіктен елімді, төремді таптым (елді, төрелі болдым)50.

Тәңірі билікті қалағанына береді. Қаласа қайтарып алады. Яғни, Тәңір саяси билікке лайық болғандарға ғана бас болады. "Күлтегін" жазуында "Тәңірі күш бергендіктен қағанымның сұсы бөрі сияқты еді, жауы қой сияқты еді"51 делінген. Міне, дәстүрлі түркілік дүниетанымда Тәңір ұлы, құдірет иесі. Ол ұлыстың қорғаушысы. Әрі жолдан шыққан ұлысты жазалаушы, сонымен бірге жарылқаушы да. Жазаласа елді қағансыз, яғни иесіз қалдырады, ұлыстың ауыр азап шегуіне жол ашады. Мұндай жағдайда Түрік Тәңірісі "түрік ұлысының аты мен заты жоғалмасын деп, қайтадан қаған жібереді"52.

Дәстүрлі түркілік дүниетаным бойынша халықтың күйзеліске түсуі, рухани азғындауы Тәңірдің оларға жіберген жазасы ретінде анықталады. Яғни Тәңір оларды жазалау үшін парасатсыз басшы жіберген болып саналады. Әл-Фараби бабамыз - "қоғамның парасатсыз болуы - оның басшысының надандығынан" деп біледі. Өйткені ескі түрік дініндегі Көк Тәңірі Аристотель философиясындағы әлемді жаратып, кейіннен ешқандай қимыл-іске араласпай шетте қалатын "демиург" емес. Сонымен қатар ислам философиясындағыдай әрбір істі тікелей басқарып отыратын Алла да емес. Көк Тәңірі құбылыстар мен оқиғаларға тікелей емес, елшілері (қаған, елші-қам) арқылы ықпал етеді. Егер елшілер, қағандар білікті, парасатты болса, ондай қоғам ешқашан оз жолынан адаспайды. Демек, Тәңірдің ұлылығы мен парасатының қоғамдағы көрінісі тікелей қаған, қамдарға байланысты болып шығады. Өйткені дәстүрлі қоғам адамы Тәңірдің қағанға берген аманаты болып табылады. Бірақ түркілерде қаған ерекше кісілік иесі болғанымен, мемлекет пен ұлттың болашағына қатысты мәселелерде жеке басына үкім беру, шешім қабылдау құқығына ие емес53.

Кейіннен түркілік дүниетанымдағы Көк Тәңірі түсінігі басқа діндердегі құдайлардың тағдырына ұқсас "өзінше бөлектенген енжар Тәңірге" айналған. Жоғарыда көрсетілген әр түрлі әсерлерден Көк Тәңірі антропоморфтық қасиеттерге ие болып, басқа есімдер мен құдайларға теңестіріліп, белсенділігі төмендеген. Тіршілік философиясында Тәңірдің белсенділігінің төмендеуі - коғам өміріндегі хаостың кеңінен етек алуы деген сөз. Өйткені дәстүрлі коғам теократиялық қоғам болатын. Түріктерде Тәңір метафизикалық, киелі ұғым болғанымен, дәстүрлі түркілік дүниетаным бойынша метафизикалық және физикалық әлем өзара тығыз байланыстағы универсалдық тұтастық пен үйлесімділікте деп қаралған. Бүл теократиялық түсінік "жоғарыда Көк Тәңірі және төменде йағыз (жауыз) жер" тіркесінен де аңғарылады. Түрік Тәңірісі Елтеріс қаған мен Ел Білге Қатунды төбесінен тартып, (Көкке) көтеріп, түріктердің ес жиюын қамтамасыз еткен. Мысалы, Күлтегін және Білге қаған жазуларында "Жоғарыда Көк Тәңірі төменде жауыз жер қылындығында екеуі арасында кісі ұлы қылынды (жаратылды). Кісі ұлы үстінде Бумын қаған, Истеми қаған болды. (Тәңір атына, ол) ...түрік бодунын, елін, төресін ұстап, реттеді (биледі)"54.

Бұдан ежелден түркілердің дүниетанымы мен құндылықтарының негізін қалыптастырушы күштің Тәңір екендігін аңғаруға болады.

Мұсылман жылнамашылары мен Еуропа саяхатшы-миссионерлерінің, әсіресе соңғы ғасырлардағы этнографиялық деректерінде түріктердің Тәңір түсінігі туралы көптеген мәлімет беріледі. Мысалы, Алтайларда Көк Тәңірі "ұлы","заңғар" мағынасындағы "Үлкен" немесе "Ұлы бай" - "Бай Үлкенге" айналған. Иран мәдениетінің ықпалымен "Худа" сөзі, "Құдай" ретінде енген. Оғыздардың Тәңірі орнына қолданған "Шалап" немесе "Чалаб" сөзі несториандықтан алынған. Солтүстік-батыс Монғолиядағы сойоттарда Тәңірі "Қайырханға" айналса, Сахаларда буддизмнің ықпалымен келген "Орун Айы Тойынға" орын берген. Сонымен қатар бүл өзгерістер Тәңір туралы зооморфтык және антропоморфтық түсініктерді де өзімен бірге ала келді. Осылайша Тәңірі көктің жетінші, кейбір деректерде тоғызыншы, он алтыншы қабатында тұрады. Алтайларда алтынмен апталған сарай мен тақ, жеті немесе тоғыз ұл-қызы, сонымен қатар көмекші аруақтар (Жайық, Қарлық, Сулақ, Ұтқышы) қосылған.

XIX г. Алтай, Енесай түріктерінің космогониясы туралы жиналған мәліметтерден белгілі болғандай, оларда онтологиялық түсінік сақталғанымен, әлемнің және адамның жаратылуына байланысты аңыздарда, көбінесе Тәңірдің жаратуы "бұрыннан бар материяға форма беру сияқты" көрініс алған. Осыған сүйене отырып атақты түркітанушы-ғалым А.Инан "Шаманизм: кеше және бүгін" атты еңбегінде түрік космогониясына "жоқтан бар ету, жарату" ұғымының семит діндерінен кіруі мүмкін деген тұжырым жасайды55. — Дегенмен, дәстүрлі түркілік дүниетаным бойынша ежелден Көк Тәңірі барлық болмыстардың жаратушысы. Сондықтан да дұға-мінәжат, ғибадаттар Көк Тәңірге арнап жасалады56.

Танымдық тұрғыдан қарағанда жер, тау, тас, бұлақ, ағаш сияқты заттар, өз болмыстарынан тыс, "Тәңірдің жердегі көрінісі" (шағылысуы) ретінде киелілік мәнге ие. Яғни осы табиғат элементтерінің рухы, киесі мен иесі бар деп саналған. Ал діни ақиқат тұрғысынан осы табиғат элементтері адам санасында заттық болмыстық табиғаттан ажырайды да, тікелей Тәңірдің киелі сипаттарымен тұтастықта болады деп түсіндіріледі. Міне, сондықтан да дін тарихшысы Х.Таниу араб саяхатшысы Ибн Фадланның "Саяхатнама" атты еңбегінде түркілердің рух, кие, ие деп білетін түсініктерінің бәріне Тәңірі деп қарағандығының қате екендігін социо-теологиялық ұстанымдар арқылы ашып көрсеткен. Х.Таниу араб елшісі Ибн Фадланның көшпелі түркілердің мәдениетіне менсінбей қарағандығын, ол халықтың дүниетанымын жетік білмегендігін, оларды төмен санағандығын айтады57. Шындығында да араптар мен түріктердің арасында көшпелі экономикалық жүйе тұрғысынан ұқсастық болғанымен, дүниетанымдық негіздерінде айырмашылық бар екендігі айқын. Осындай мәдени және социо-тарихи салыстырулар арқылы кешегі марксизм сүйенген "ортақ экономикалық тіршілік көзінің" бүкіл адамзаттық дамуды таразылаудың бірден-бір эталоны (өлшемі) бола алмайтындығы анықталып отыр.

Сонымен Тәңір - "Адам-Тәңір-Әлем" үштік ғарыштық компоненттерінің орталық ұстыны ретінде адам мен әлемнің өзара үндестігінің себебі әрі шарты. Енді осы иерархиялық және сұхбаттық үйлесімділіктің компоненттерінің бірі әрі бірегейі - әлем мәселесін дәстүрлі түркілік дүниетаным негізінде қарастырып көрелік.

Орхон-Енесай жазбаларында "идуқ йер-су(б)" анықтамасы кездеседі. Түркітанушы Б.Өгелдің пікірі бойынша, бүл жердегі "идуқ" сөзінің "-ид, -ад" жалғауы, "жіберілген, берілген" мағынасына келетін "-дан/-ден, -тан/-тен" сияқты шығыс септігінің жалғауларымен төркіндес келеді. Яғни жер мен су түріктерге "Тәңірі тарапынан берілген" болып шығады. "Ид" сөзі "қасиетті", "киелі", "құтты" деген мағынаны білдіреді58. Идуқ-жер тіркесі Инал Сатығ атына тігілген "Бай-Бұлын" деп аталатын 1-жазуының бірінші жолында "...өз жерім, идуқ жерім..." ретінде кездессе, отан сөзінің мағынасы "Тәңірі-ел", "Тәңірі-жер" тіркесімен берілген. "Ұйық-Тұран" жазуында: "Жоғарыда Ұлы Түрік Тәңірісі идуқ "жер-суды" жаратты-реттеді"59 делінетін және т.б. деректер бар. Осы деректерге сүйене отырып, туған жердің Тәңір тарапынан берілген құт, аталардан қалған қасиетті мирас екендігін көруге болады. Ата мирас - отанды Ғұн қағаны Мөде де Тәңірдің құты - өз жерін, аталарынан қалған топырақты ешкімге таптатпас үшін жауына қарсы "қасиетті соғыс" ашқаны тарихтан белгілі. Бабаларының сүйегі жатқан қорымның тоналып, қиянатқа ұшырауы, Батыс Еуропаны тітіреткен Атилланың (Еділдің Арысы) да Византияға қарсы соғыс ашуына себеп болған. Өйткені дәстүрлі түркілік дүниетанымда ел (мемлекет), ұлыс (халық), йер-су (отан-топырақ) - теократиялық түсініктегі киелі болмыстар. Жер мен Көк (Тәңір) ажырамас тұтастықта. Сондай-ақ әлем мен адамның да өзара үндестікте екендігін әлемнің антропоморфтық сипаттармен түсіндірілгендігінен-ақ байқауға болады. Яғни жердің "кіндігі", "басы", "аяғы", "құлағы", "қойны" және т.с.с. болған. Кіндігі - "Жерұйық", басы - "Өту" (өте), аяғы - "Төмен", құлағы мен қойны-метафизикалық әлем, яғни "аруақтар әлемін" білдіреді60. Бұл жерде Оту - Отүкен, Төмен - Тюмень топонимиялық жер атаулары ретінде ежелгі түрік топырақтары екендігінің айғағындай болып, Ресейдің оңтүстік шығысында қалғандығын айта кеткеніміз жөн

Б.Огелдің "Түрік мифологиясы" атты еңбегінен дәстүрлі түркілік дүниетанымдағы пантеистік түсініктегі ұстындардың кептеп кездесетіндігін көруге болады. Түріктер туған жерінің әрбір қарысына "Тәңірдің бесігі" немесе "Жер-Ана" ретінде мән берген. Енді осы "Жер-Тәңірдің бесігі" және "Жер-Ана" тіркестеріндегі ана мен бесікті біртүтас деп қарасақ, Тәңір мен жер де біртүтас ғарыштық үндестік ішінде екендігі анық байқалады. Дегенмен де Тәңір мен жер арасына теңдік белгісін қойғалы отырған жоқпыз. Тәңірлік сенімде Тәңір - жердің иесі. Қазақтардың Тәңірге жердің иесі ретінде қарап, оған құрбандық атауын Е.Тұрсынов ақ жылқының қылына ораған бір шелек қымызды "Жер-суымыздың иесіне желі арнап, сыйлау үшін келдік", - деп қайың ағашының алдына қоятындығын айтады61.

Демек, қазақтар арасында Тәңірлік сенімнің (діннің) негізгі категориялық ұғымдары мен ұстындары ұмытылғанымен, дәстүрлі дүниетанымның сынықтары (элементтері) халық ырымдарында әлі де өмір сүріп келеді деген сөз. Бүл жердегі "қайың ағашы" да киелі болып саналады. Өйткені Тәңірлік сенімде қайың "ғарыштық орталықтың" символын білдіреді. Наурыз мерекесінде жасалатын баталарда да "көк көп болсын, ақ мол болсын, тол егіз болсын, торт түлік семіз болсын, қымыз мол болсын" және т.с.с. ақ тілектер жердің иесі - Тәңірге жасалған мінәжаттың көрінісі. Әдебнеттанушы-ғалым А.Шәріп те қазақтардың дәстүрлі дүниетанымындағы ата мекенді ардақтау, аялау сезімін "қоныс-құт-құдірет" формуласына негіздеу арқылы жердің құт ретіндегі трансцендентальды болмыспен байланыстылығын ашып көрсеткен62.

Дәстүрлі түркілік дүниетанымның негізгі ерекшеліктерінің бірі қоршаған әлемді мәденилендіру (культивациялау) екендігі белгілі. Әлемді мәденилендіру деп кеңістіктер, бағыттар, қабаттар, символдық салт-жоралар (рәсімдер) мен діни қағидалар арқылы уақыт пен кеңістік ішінде құндылықтар жүйесінің қалыптасуын айтамыз. Осы тұрғыдан дәстүрлі қоғам адамы өз әлемін Шығыс, Батыс, Теріскей, Күнгей және Орталық деп, бағыттарға бөліп, мән-мағына дарытқан. Әрбір бағыт немесе кеңістіктің өзіндік мазмұны мен маңызы бар. Мысалы, Шығыс - көктемді; таң сәріні; тіршіліктің бастауын; алдыңғы жақ-бағытты; киіз үйдің есік жағын және т.б. кеңістіктік тұрғыдан нақтылайды. Ғұн ханы таң сәріде күншығысқа бет алатын63. Отаудың есігі де күншығысқа қарай ашылады. Батыс - күзді; күнбатысты; өмірдің екінші жартысын; киіз үйдің құрметті бөлігі - төрді, яғни аруақтар әлемін білдіреді. Күнгей - жазды, түсті, өмірдің кемелдік шағын, әлемнің жоғарғы жағын, киіз үйдің еркектер отыратын тарапын, ал Теріскей - қысты, түнді, өмірдің соңы -қартаюды, әлемнің төменгі жағын, өлілер әлемін, киіз үйдің әйелдер отыратын тарапын білдіреді. Бұл құбылыс дәстүрлі түркілік дүниетанымдағы әлемді кеңістіктік тұрғыдан мәденилендірудің маңыздылығын көрсетеді64.

Әлемді кеңістіктер мен бағыттарға болу арқылы мәденилендіру құбылысып киіз үйдің еркектік және әйелдік тарапқа бөлінуінен де көруге болады. Бірақ киіз үйдегі ең маңызды қазық - әйел болып табылады. Өйткені бұл кеңістік (ғарыш) - әйелдікі. Оның ішіндегі жасау, дүние де әйелдің өзіне тән. Еркектің әлемі - үйдің босағасынан шыққаннан кейін басталады. Үй - әйелдікі, түз - еркектікі65. Киіз үйде әр нәрсенің, әр заттың өз орны болғаны сияқты әрбір отбасы мүшелерінің де жанұяда өз орны бар. Бұл тәртіп, жүйе бұзылмауы тиіс. Яғни әйелге тән заттар өз тарапында болып, еркек жағына ауысып кетпеуі керек. Киіз үйдің босағасында үйдің "иелері мен кие рухтарына" құрмет көрсетілуі тиіс. Босағаның оң жағында отбасының иесі бар. Киіз үйдің ортасында ошақ орналасқан. Ол - әлемнің, жанұяның, әулеттің орталығы мен ынтымағының символы66. Уақыт өте келе киіз үйдегі шаңырақтың мифтік-діни функциясы түтіннің шығуы үшін шаңырақтың үстіңгі жағында жасалған түңлікке (түтіндік) ауысқан. Тіректің сынуы немесе шаңырақтың ортаға түсуі жаман ырым саналып, бәленің басы ретінде қабылданады. Спенсер мен С.Гиллен осы қасиетті тірек сынғанда, бүкіл тайпа-ру қаралы күн кешіп, соңында тізе бүгіп, өздерін өлімге қиғандығы туралы аңызды еске салады67. Киіз үй -ғарыштың (космос) символы, кіші нұсқасы. Көшпелілердің киіз үйі әлемнің орталығында орналасқан іспетті, ал оның шаңырағы - әлемнің тірегі ұғымын береді. Яғни, көшпелі адам әрдайым қасиетті, киелі мекенде, космостық әлемдер арасында құрылған байланыстың жүзеге асуы үшін жол - кеңістік - шаңырақ арқылы әлеммен үйлесімділікте өмір сүруге тырысады. Отаудың шаңырағы мен тірегі Көк аспанның тірегі секілді, отау кіші бір космос - кіші әлем секілді68. Адам осы Көк күмбездің (аспан) астындағы орны мен кіші күмбез (отау) ішіндегі орны арасындағы үндестіктің сақталуын қадағалауы тиіс69. Киіз үйге космостық форма (пішін) берген ең негізгі тірек - шаңырақ. Негізінде, Азияның діни ғимараттарындағы көк күмбез символизмінің сан ғасырлық тарихы бар.

Макрокосмостық байланыс деңгейінде ғарыштық бағана (ось) - ағаш, тау, төбе, тірекпен, ал микрокосмостық деңгейде болса, үйдің орта тірегі немесе шаңырақпен үйлестіріледі. Бүл әр үйдің шаңырағы "ғарыштың орталығына" сай орналасқан деген сөз. Дәстүрлі дүниетанымда әлемдік дәлдік, яғни ғарыштық орталық әрбір нүктеде, барлық жерде бірдей бар екендігін көрсететін табиғат заңы кең тараған. Шаңырақ пен бағана арасында функционалдық байланыс бар. "Бағана" сөзі сахаларда (якуттарда) Тәңірге барар жол, тірек, мағынасында қолданылады70. Әрбір шаңырақ көкке ұласу қабілетін білдірсе, құрбандық шалу - Тәңірмен үндесудің жолын білдіреді. Шаңырақ адамға тәңірмен арасындағы қатынасқа түсу мүмкіндігін береді. Бұл мүмкіндікті дәстүрлі түркілік дүниетанымдағы әлемнің құрылысы, жаратылысы беріп отыр. Шындығында бұл құрылыс-жүйе, бір-бірін өзара байланыстырып тұрған орта бағананы бойлай үш қабатта тұратындай етіп үйлескен. Әлемде бірінің үстіне бірі орналасқан үш үлкен қабат бар. Бұлар орталық тұстан өтетін бағана арқылы өзара байланысты болғандықтан, бір әлемнен екіншісіне өтуге мүмкіндік туғызады. Экстаз халіндегі қамның (бақсы) рухы да көкке немесе жер асты әлеміне "мистикалык сапар" жасарда осы "түңлік-бағана-шаңырақты" қолданады. Демек, дәстүрлі түркілік дүниетанымын әлемді өзара вертикал кеңістіктер арқылы Тәңірге апарар жол болып табылатын бағаналармен байланысқан үштік әлем түрінде елестеткен.

Дәстүрлі түркілік дүниетанымда космологияның көшірмесі болып табылатын адамның жаратылуы да әлемнің орталығында жүзеге асқан. Мысалы, Месопотамия мәдениетінде адам Жер жүзі мен Көк арасындағы "көпірдің" орналасқан жері — "жердің кіндігі-Жерұйықта" дүниеге келген71. Осы символдық бейнелеулер түркілік космологияның да негізгі ұстындары болып Табылады. Негізінен, ескі түркі космологиясы "Жерұйық" түсінігі төңірегінде қалыптасқан. Түрік жұрты, "түркі ордасы," яғни билеу, басқару орталығы, дүниенің торт бұрышының түйіскен жерінде, яғни дәл ортада, әлемнің кіндігінде орналасқан.

Жалпы алғанда әрбір мекен ету, отанға айналдыру процесі - алғашқы космогонияны (әлемнің жаратылуын) жаңғырту болып табылады72. Шаңырақты, мекенді киелі, қасиетті отанға айналдыру үшін оны Тәңірмен байланыс құруға ыңғайлы жағдайға келтіру керек. Адам оз әлемінде өмір сүруі үшін алдымен қоршаған сыртқы әлемді ритуалдық рәсімдер арқылы оны қайта жаратуы қажет. Әрбір жаратылыс ор нәрсенің бастауындағы космогониялық әрекетті қайта жаңғыртады. Сондықтан әрбір кұрылыстың іргетасы әлемнің орталығына орналасқан деп есептелген. Қазіргі кездегі жаңа құрылыс саларда "ірге тас қалау" дәстүрін де алғашқы космогониялық әрекетті қайта жаңғыртудың өзгерген формасы ретінде қарауға болады.

Әрбір кеңістік трансцендентальды ата мекенге айналуымен ғана емес, сонымен қатар нақты уақыттың мифтік уақытқа айналуы арқылы да дәстүрлі қоғам адамының киелі, қасиетті отанына айналады. Яғни әрбір ритуал киелі мекенмен ғана емес, сонымен қатар қасиетті уақытпен, яғни тәңірлік жаратудың алғаш рет жүзеге асырылған уақытында өтіп жатады деген сөз73. Демек отанға айналған топырақ немесе шаңырақ құдайлық жаратудың қайталануы болып отыр. Олай болса, әлем, киіз үй және адам болмысы арасында ұқсастық құруға мүмкіндік бар. Адам тәні де үйдің құрылысына ұқсас. Бұлар үш әлем арасындағы симметриялар мен ұқсастықтарды көрсететін категориялар, олардың араларындағы байланыс жолдарын, бірлікті, ғарыштық бірлік пен тұтастықты көрсетеді. Яғни үштік космостық функция концепциясы "Әлемнің Бірлігі" түсінігіне қайшы келмейді.

Қорыта айтқанда, дәстүрлі түркілік дүниетанымда әлем - ерекше мән-мағынаға ие болмыс. Әлем - Тәңірдің құты ретінде киелі, бақыттың көзі болып саналады. Әлем - адамның мәдени тіршілігінің кеңістігі. Бүл кеңістік әрдайым метафизикалық уақыт пен циклдық жаңару-жаратылу үстіндегі жанды болмыс. Адам да жанды болмыс ретінде езін үнемі әлеммен үндестікте және тұтастықта қарастырады. Өйткені әлем адам үшін - ұстаз, танымның көзі, Тәңірдің айнасы, мәдени құндылықтардың тұғыры. Әлемнің құрылысы мен функциясы "Жерұйық", "ғарыштық тау", "ғарыштық ағаш", "төбе", "шаңырақ", "бағана", "темір қазық" ұғымдары төңірегінде топтасқан дүниетанымдық ұстындардың қалыптасуына негіз болған. Әлемді кеңістіктерге болу - адамның қоғамдағы орнын анықтауға бағыттайтын құндылықтар мен моральдық түсініктердің көзі. Өйткені әлемнің құрылысы, кеңістігі адамның қоғамдағы орнымен теңестіріліп, антропоморфты сипатта ұғынылған. Әлемнің мәні отанға айналдыру немесе "иелену" жорасы (рәсімі) арқылы трансцендентальды болмыс пен "алғашқы космогониялық әрекетті" еске салып, қайта жаңғыртып отыруынан да көрінеді. Әсіресе, әлем құрылысының адам тәнімен ұқсастырыла түсіндірілуі діни дүниетанымдық ұстындардың тұрақтылығы мен мәдени даму сатыларындағы функционалдық тіршіліктің сақталуын қамтамасыз еткен. Ежелгі заманнан бері қалыптасқан әлемдік модельдің тұтастығы, өзара байланыстылығы дәстүрлі дүниетанымның онтологиялық функциясының жүзеге асырылғаны туралы қорытынды жасауымызға мүмкіндік береді. Дәстүрлі дүниетанымда адам мен әлем әрдайым ыдырап, қайта қалпына түсіп отыратын тұтастықты көрсетеді. Бұл құбылыс аңыздар мен мифтерде анық көзге түседі. Әлемнің жаратылысы туралы баяндайтын кез келген миф әлем мен адамның тұтастығын көрсету немесе сол тұтастыққа деген құмарлық пен құлшынысты көрсетеді. Тұтастыққа ұмтылу - жоғалған тыныштықты қайта жаңғырту, қиындық атаулыдан құтылу деген сөз. Әрбір жаратылыс, космогония немесе антропогония болсын, бір орталықтан басталып, бір орталықта аяқталып жататын үздіксіз процесс. Бұл процесс "әлемнің кіндігі немесе орталығында" жүзеге асып жатады. Әлемнің кіндігі - Жерұйық ең алғашқы құдайлық бастаманың, яғни адамның жаратылыс негізі болғандықтан да қасиетті. Дәстүрлі көшпелі қоғам адамының ашық космоста тіршілік етуге мұқтаж екендігін сезінуі қарапайым құбылыс емес. Әр түрлі кеңістіктерде анықталғанындай, "шаңырақ-түңліктердің" нақты дүниетанымдық қызметі, жоғарғы (трансценденталь) әлеммен осы жол арқылы байланыс құрудың зәрулігі өз универсалдылығы мен өміршеңдігі көшпелі дала өркениетіне терең із қалдырған.

Дәстүрлі дүниетаным адамының рух, өлім, өмірдің мәні және т.б. мәселелер туралы толғанғаны анық. Әсіресе, рухтың мәні, табиғаты, мекені, қайдан келіп, қайда кететіндігі мәселесі дәстүрлі қоғам адамына ой салып, көп мазалаған болса керек. Мысалы, түрік мифологияларында рухтың мекенін сүйекте, жүректе немесе қанда деп санап, рухты абстрактілі метафизикалық әлемге жатқызумен қатар оны тұрмыста тәннен тәуелсіз, "жеу, ішу" сияқты тәнге қатысты қажеттіліктері бар болмыс деп қараған. Сонымен қатар рух дем алудың ішіндегі нәрсе емес, керісінше демнің өзі. Рухты өзі орналасқан ағзамен бір деп санаған. Қазақтардағы "қай жерің ауырса жаның сол жерде" деген түсінік осының айғағы болса керек. Кей түсінікте рух әлемі жер астында болса, кейбір аңыздарда бұлттың арғы жағында. Рух әлемінде (жер астында, көкте) өлгеннен кейінгі рухтардың тағдыры әр түрлі. Адамның өмір салты мен тағдыры бірдей болғанымен, тіршілікте құрметке ие болған жандардың аруағына о әлемде де ерекшелік танылатын болған.

Сонымен қатар, дәстүрлі түркілік дүниетанымда адамның рухы адамдық тәннің негізі болып есептелетін сүйекте орналасқан деген түсініктер де бар. М.Элиаденің зерттеулеріне қарағанда Солтүстік Еуразия халықтарында "сүйек - рухтың үясы" ретінде танылады74. Негізінен, аңшылықпен шұғылданатын халықтардың дүниетанымында сүйек адамзаттың болсын, жануарлардың болсын, алғашқы шыққан тегі сияқты. Сүйек ұрпақтар арасындағы генетикалық байланысты да білдіреді, яғни сүйек - "тек-жауһар" - субстанция деген сөз. Қоғамдық өмірде, мәдениет тіршілігінде сүйек үйлену, өлімді жерлеу рәсімдерінде өте маңызды рөл атқарады. Сүйектің негізгі қызметі - өмірдің жалғасуының, тектің тіршілігінің, халықтың өміршеңдігінің айнасы, қоғамдық бірліктің кепілі болғандығы еді75. Қазақ халқының тұрмыстық салт-санасында әлі күнге сүйектің ерекше орны бар. Сүйек шаңыраққа келген адамның (қонақтың) сол шаңыраққа жақын-туыстық дәрежесін де анықтайды. Бірлік пен ынтымақтың нышаны ретінде бас, жамбас, жақ, төс, құйымшақ, тоқпан, ортан, асық жілік сүйектерінің функционалдық-семантикалық мағыналары бар. Мысалы, қазақ мәдениетінде сүйектердің ішінде жамбас пен тос сүйегі жекжаттық, туыстық одақтың нышаны болса, асық жілік ру аралық бітімнің, ант ішіп, саяси одақ құрудың құралы болған. Сүйектердің ішінде тос - тек, негіз, құтты білдіретін негізгі ұғым. Мысалы, Қашқаридың "Диуани лұғат ит-Түрк" атты еңбегінде тос сөзі түп негіз, тек, жауһар (субстанция) мағынасында қолданылады76.

Дәстүрлі түркілік дүниетанымда рухтың кемелдігін метафизикалық тұрғыдан емес, физикалық символдармен анықтаған, яғни рухтың тәннің ұлғаюына байланысты кемелденетіндігіне сенеді. Мысалы, тек кемел шаққа жеткен қарттар ғана ағаш бұтақтарында ұшып жүретін рухтарды көре алады деп сенетін болған. Сондықтан да үлкен қария қауымда сыйға, құрметке лайық болған. Рухани кемелдік адамның жасымен өлшенген.

Адам өмірде кездескен әр түрлі оқиғаларға түсініктеме беруге, қоршаған ортасындағы құбылыстарды жорамалдай отырып ұғынуға тырысатын болмыс. Әлемдегі бүкіл құбылыстар мен оқиғаларды түсіндіре алатын рационалды жүйеге қол жеткізу - адамның негізгі қасиеті. Адам болмыстар мен құбылыстардың мәні мен ақиқатын түсіндіре алмайтын белгісіз, қараңғы әлемде тіршілігін жалғастыра алмайды. Сондықтан адам осындай бейберекет әлемді өзінің рухани баспанасы хәліне келтіріп, өңдеуге ұмтылады. Ол әлемді, ғарышты жүйелеу, реттеу және өзін сол жүйенің белгілі бір жеріне орналастыру үшін мифтер мен символдарды қолдану арқылы әлеммен үйлесімділікте болуға тырысады. Адам бүл қуатты өзін жаратқан мәдениеттен алады. Әрбір мәдениет өлім мен өмір мәселелерін толғайтын белгілі бір құндылықтар жүйесін қалыптастырады77. Өлімнің мәнін, сырын ғасырлар бойы әрбір мәдениет, қоғам және адам өзінше ұғынуға тырысқан. Өмір мен өлім ақиқатынан жан мен тән құбылысы туындап, барлық мәдениет атаулының басты мәселесіне айналғаны белгілі. Өлім - жанның тәнді тәрк етуі. Көне түріктерде өлім сағатында жан құс кейпінде ұшып, тәнді тәрк ететіндігі туралы түсініктің төркіні ескі тарихқа тереңдеп кетеді. Жан Поль Рудың зерттеулері бойынша, рух - көктің сыйы, несібесі ретінде ұлұғ (монғол тілінде "су" ұғымын білдіреді), құт тарапынан берілген. Құт - рух, өмірлік қуат, азық, бақыт, несібе және т.б. мағыналарды білдіреді. Құт - Көктегі "сүт көлінен" келгендіктен де ол сүттей таза. Әлемдегі барлық болмыста құт бар. Құт - бақыт78.

Рулық тіршілік тәсілінде аурудан немесе кәріліктен өлу мен соғыста, немесе түзде өлудің қайсысы қасиетті өлім саналатындығы пікірталас туғызатын мәселелердің ең бастысы болып келеді. Түркітанушы-ғалым Ү. Хассан төсектегі өлімнің "қасиетсіз, жаман өлім" саналуы ру-тайпалық тіршіліктің дамуы мен қоғамның әрбір саласындағы "танымдық-информациялық және тәжірибелік қордың кажеттілігі артқан сайын "көп жасаған, көпті көрген, қариялардың қоғам үшін өте пайдалы адам ретінде танылып, оларға деген құрмет төре бойынша заңдастырылып, бекіді79 десе, философ Ш. Гүналтай: "қариялардың рухы - кемел рух, тек солар ғана аруақ әлемімен тілдесе алатындықтан, қоғамда құрметке лайық болған" дегенді айтады80.

Дәстүрлі түркілік дүниетанымда адам бүгінгі рационалдық дүниетанымдағыдай әлем алдында жай көрермен, бақылаушы болып қана қойған емес. Онда адам мен табиғат гармониялық тұтастық ішінде. Қолданыстағы ойлап тапқан құралдары, ойлары, тәжірибелері - сол киелі болмыстың элементтері. Адамды табиғаттың перзенті десе де болғандай. Аңды да қажетіне негіздеп қана аулайтын. Сондықтан да оларда экологиялық тазалықты бұзатын қалдықтар болмайтын. Киімін, үйін, ер-түрман, ат әбзелдерін жаңарту үшін табиғатқа зиян келмейтін материалдардан жасайтын. Осында табиғи тазалық арқылы олар физикалық әлемнен білінбейтін тылсым метафизикалық әлемге көпір құралатын. Дәстүрлі дүниетанымдағы адамның әлемге қатынасында "көпір" ұғымы өте маңызды орынға ие. Бүл ұғым адамды әлемдегі кеңістіктермен үштік ғарыштық байланысты, Тәңірмен қатынасты қамтамасыз ететін ұғым. Мұны есік, босағаға байланысты ырым-тыйымдардағы (босағада сәлемдеспеу, есікті теппеу, есікті қатты жаппау, есікті аяқпен ашпау, босағаны кермеу, босағада тұрмау) дүниетанымдық ерекшеліктерден көруге де болады81.

Әрбір қоғам өзіне керекті құндылықтардан нәр алған адам тәрбиелеп шығаруды мақсат етеді. Дәстүрлі түркілік дүниетанымдағы адамның өмірге келуі мен өлімі арасындағы процесс осы мақсаттық-құндылықтық әлемнің ішінде өтеді. Қоғамда адам сәбилік, ағалық, жігіттік, күйеулік, әкелік, аталық, ұстаздық, ақсақалдық, әулеттің мүшесі ретінде және т.с.с. көптеген ролдерді атқарады. Мұның өзі - тәлімдік-тәрбиелік процестің жемісі82. Яғни адам құбылысын түсіне білу үшін тәрбие процесіне назар аудару керек. Ал тәрбие процесінің мазмұны адамның мәдениеттік ұстындары мен құндылықтарынан алынады. Сондықтан да болар, ислам философиясы: "Қоғам шындығын теориялық тұрғыдан ұғыну оның аксиологиялық құрылысы мен байланыстарын ұғыну, түсіну арқылы жүзеге асады"83 - деген ұстанымға сүйенеді. Қандай да бір мәдениеттік кеңістікте өмірге келген адам жеке көзқарасқа ие болмай тұрып-ақ, сол мәдениеттің ортақ құндылықтары, дүниетанымы, әдет-ғұрпы оны сомдап, белгілі бір қалыпқа салады84. Құндылық болған жерде қоғамдасу бар. Адамның құндылық немесе норма қою күші оның мәдениет әлемінен туындайды. Л.Н.Гумилев: "Дәстүрлі түркілік дүниетаным материалдық құндылықтардан гөрі ата-бабалар өмірі мен олардың ерліктері туралы ұрпақтан-ұрпаққа берілген рухани кұндылықтарға және сөзге негізделіп, сомдалған"85 - дейді.

Көшпелінің рухы таза, аңғал, төзімді, жауынгер, өзгермелі жағдайға бейім, ұдайы қозғалысты сүйетін болғандықтан, оның рухындағы осы қасиеттер арқылы көшпелі мәдениетке, қауымға өте күшті динамизм дарыған. Сондықтан да жеке адамдар арасындағы құрмет, сүйіспеншілік те осы күшке негізделген болмысты бейнелейді. Көшпелілер өздеріне тән тұрмыс-тіршілік қалыптастырып, өз тұлғасы, мінезі, дүниетанымы, мәдениеті, тұрмысы, дәстүрі, құндылықтарының іргесі мен шаңырағын көтеріп, адамзат өркениетінде ез үлесін алып отыр.

Көшпелі өмір аясында тыныстаған адамның хәлін философиядағы уақыт, кеңістік, қозғалыс, болмыс, сана, әлем, таным сияқты ұғымдармен таразылап көретін болсаңыз, көшпелі мәдениет атынан-ақ көрініп тұрғанындай, статикалық отырықшылыққа қарағанда динамикалық қозғалыстағы мәдениет. Бірақ бұл малмен бірге еріксіз еріп жүретін хаостық қозғалыс емес. Көшпелінің жаны да, малы да, оны қоршаған құндылықтар әлемі де белгілі бағытта, белгілі уақытта және белгіленген кеңістікте ғана қозғалыста болады. Басқаша айтқанда, оның қозғалысы уақытпен, ал бағыты кеңістікпен тұтастыққа негізделген. Оның көшуі, қозғалуы, яғни кеңістік ауыстыруы уақытқа байланысты. Мысалы, жыл мезгілдеріне (көктем, жаз, күз және қыс) сай кеңістік те көктеме, жайлау, күзеу және қыстау болып өзгереді. Сонымен қатар көктеме, жайлау, қыстау, күзеу - бұлар көшпелі қоғамның мемлекеттік шекарасы қызметін атқарады. Бүл кеңістіктер Тәңір тарапынан аталарына берілген мирас болғандықтан да қасиетті, киелі отан болып табы¬лады. Өйткені бүл кеңістіктер түп аталарының сүйегі жерленген - Жерұйық. Көшпелі топырақты, кеңістікті "алғашқы уақытпен" ритуалдық байланыстар құру, яғни "культивациялау" арқылы алғашқы ұстындық (прототип) құндылықтарды жаңғыртып, киелі отанға айналдырған. Байқасаңыз, адам мен мемлекет арасын тұтастандырып тұрған құбылыс - қоғам екенін көруге болады. Ал қоғамды қоғам ететін - мәдениет. Өйткені мәдениет қоғамның қоғамдығын қамтамасыз ететін құндылықтар жиынтығы болып табылады. Ал құндылықтар жүйесі адамның рухани-метафизикалық, әрі сенімдік әлемі негізінде қалыптасады. Жоғарыдағы кеңістіктер мен уақыттар адамның көңіл-күйін, дүниетанымдық әрі тіршілік формасын анықтап қана қоймайды, сонымен қатар табиғаттың жай-күйін көрсетеді. Табиғаттың түлеуі адамның сыртқы әлемінің ғана емес, санасының, жан дүниесінің, танымының түлеуі мен жаңғыруының айнасы іспеттес. Осылайша әлемді уақытқа байланысты кеңістіктерге болу, сипаттар беру арқылы адам өзінің ішкі рухани әлемі арасында аналогиялық үйлесімділік құра отырып, танымға жетеді. Көшпелі мәдениет - әлемді танудың ең дамыған үлгісін көрсететін құбылыс. Көшпелі өз танымының нәтижесінде табиғатқа және әлемге деген құрметтен махаббатқа ұласады. Ол үшін әлем - жанды, киелі ишараттар дүниесі. Осы ишараттар арқылы табиғатты ақиқатқа ұластыратын күш деп қарап, оны қорғауды, сақтауды парыз санайды. Демек, көшпелі қоғам адамының рухы мен табиғат-ана арасында тілмен айтып жеткізе алмайтын дәрежеде үндестік, тұтастық бар деген сөз. Сомдықтан да олар тілмен жеткізе алмайтын сырлы әлем арасындағы байланыстарын символдық-образдық ойлау категориялары арқылы жеткізуге тырысқан. Ал символдық ойлаудың ерекшеліктерінің бірі - нақты ұғымдарға қарағанда құбылыстарға көп жүк артады. Бұл онсыз да құпиясы мол әлемді сырға бөктіретін ерекшелігі жағынан мистикалық натурфилософиялық немесе пантеистік дүниетанымның қалыптасуына алып келеді. Бұл - көшпелі қоғам адамының табиғатпен үздіксіз үндестікте, жоғарыдағы кеңістіктер мен уақыттар ішінде өтіп жатқан тіршілігін, өмір сүру, өлім құбылыстарын мәнге, рухани мазмұнға айналдыратын мәдени-дүниетанымдық процесс. Бұл процестің ішінде танымдық және өмірлік тәжірибе арқылы жинақталып, ұрпақтан-ұрпаққа беріліп отыратын мәліметтер, осы мәліметтерді уақыт талабына қарай қорытып отыратын белгілі дүниетанымдық, сенімдік жүйелерге негізделген тіршілік әдістері, осы құнды мәліметтер, қалыптасқан әдістер арқылы құралдық және мақсаттық құндылықтарды дамытып, оның өміршеңдігін сақтауға мүдделі, сол арқылы еркін тыныстай алатынын сезінетін адам, әлем және Тәңір арасындағы үздіксіз үндестікті сақтауға бағытталған біртүтас әлем бар. Көшпелінің қозғалысы уақытпен үндес. Ал философияда уақыт дегеніміз қозғалыс. Бүл қозғалыс - кеңістік ішінде жүйелі қайталанып отыратын қозғалыс. Көшпелінің санасы, тарихи жады үнемі қозғалыста, үнемі жаңғыру үстінде. Себебі ол уақыт пен кеңістік ішінде қозғалыс арқылы атақоныс жайлауларын аралаумен болады. Бүл мекендер оның тар мағынада бүкіл өмірінің куәсі: балалық, бозбалалық, жігіттік дәурені өткен жері, үйленген, әке болған, қыз қуған, айтысқан, көкпар тартысқан, ту тігіп дұшпанға қарсы аттанған жері, айнала тегіс руластар одағының таңбаларымен белгіленген. Сондықтан оның қозғалыс кеңістігі -тек қана қарапайым табиғат сұлулығының көріністері ғана емес, сонымен катар сүйіндіретін әрі күйіндіретін, сабақ-ғибрат алатын айнасы-тарихы. Яғни, көшпелі қозғалыс ішінде өз тарихын да аралап еске түсіріп, тарихи санасы мен жадын жаңғыртатын болған. Көшпелі адам өз тарихымен біз секілді кітап беттері арқылы таныспайды, ол тікелей табиғатқа таңбаланған тарихпен жанды байланыс үстінде, тұтастық ішінде болған. Оның тарихи түсінігі де мәңгілік өлмейтін тарих ішіндегі еркін қозғалысқа негізделген. Сондықтан олар тастарға жазып, белгілі бір жерлерге ат қойып отыратын болған. Өйткені көшпелінің түсінігінде табиғат - мәңгілік, олай болса адам да, оның тарихы да мәңгілік. Ол үшін туған жерінің әрбір тау-тасын, ой-сайын қыры мен бел-белесін, асуларын аралау - тұнып тұрған тарихын, болған оқиғаларын сол кеңістіктегі көңіл-күйлерін еске алу болғандықтан, кеңістіктің өзі еске алу теориясы қызметін атқарады. Яғни әлем - көшпелі адамның өз рухымен болған тұтастықты, үндестікті, ғарыштық үйлесімділікті қамтамасыз ететін айна. Олай болса, көшпелінің дүниетанымы -әлем мен адам үндестігі негізіне құрылған философия.

Қорыта келе, дәстүрлі түркілік дүниетаным - мәдениетіміздің исламнан бұрынғы ең маңызды кезеңі ретінде зерттеуді, тануды қажет ететін әлем. Бұрынғы зерттеулерде дәстүрлі түркілік дүниетанымның ислам мәдениетіне трансформациялануы қажеттіліктен, яғни заманның талабына жауап бере алмауынан деп тұжырымдалған болатын. Бұл "тезис-антитезис-синтез" теориясының жемісі болғандықтан, кешегі эволюциялық, материалистік-диалектикалық дүниетанымның "историцизм ұстанымы" арқылы дамудың қажеттілігі ретінде қорытындыланды. Бұл мәселеге біз Иасауи ілімінің ұстанымы, яғни тұтастық тұрғысынан қараймыз. Иасауи бүл тұтастыққа "табиғи сұхбат" әдісі арқылы қол жеткізген болатын. Дәстүрлі түркілік дүниетаным мен ислам мәдениеті арасында табиғи сұхбат жүзеге асуы үшін екі мәдениеттің де өзара тең дәрежеде болуы шарт. Өйткені әрбір мәдениет - адамның өмір сүру аясы, еркіндігінің кеңістігі. Мәдениет - адамның анасы. Ал кез келген адам, егер мәңгүрт болмаса, өз анасын басқаның анасынан кем көрмейді. Сол сияқты өзінің төл мәдениетін де басқа мәдениетпен оңай ауыстыра салмайды. Ал дәстүрлі түркілік дүниетаным адамының ең басты ерекшелігі - "ар-намыс" ұғымына беріктік болып табылады. Сондықтан да сопылар "жаулануы қиын қамал - адам" дейді. Дәстүрлі қоғам адамы да осындай тас қамал болатын. Оның қоғамы "имманентизм ұстындарымен көмкерілген" жабық қоғам болатын. Бүл қоғам адамды "біздің адам" және "бөтен" деп танитын. Мұндағы "біз" категориясының мазмұны адамның ойы немесе руханияты емес, оның генетикалық белгісін білдіреді. Бұл қоғам өз дәрежесінде жақсы дамыған әрі әскери-демократиялық ерекшеліктегі берік жүйе болатын. Мұндай қоғамдық жүйе ислам мәдениетіне үлес қосумен қатар оның "рухани бірлік" құндылығының артықшылығын да көріп, қабылдай алатын төзімділік және басқаларға құрмет сияқты жоғары дүниетанымдық ұстындарға да бай болатын.





ГИЛЬГАМЕШ ТУРАЛЫ ЭПОС



Д. КЕНЖЕТАЙ.

"Барлығын көрген туралы" дуа оқушы

Син-леке-унниннидің сөзінен жазылып алынған*

1-КЕСТЕ

Әлемнің шегіне дейін барлығын көрген туралы,

Теңіздерді танып, бар тауларды асқан туралы,

Досымен бірге жауларды бағындырған туралы,

Даналықты ұғынған, бәрін түйсінген туралы,

Асылды көрді ол, құпияны көрді,

Әкелді бізге хабар топан суға дейінгі күндер туралы.

Алыс жолға шықты, бірақ шаршады да көнді,

Істері туралы әңгімені тасқа ойып түсірді,

Қабырғамен айналдырды қоршалған Урукты1,

Жарық қоймасын Эананың2 қасиетті -

Қарап шық қабырғаны, жіпке тізгендей кімнің тәждері,

Теңдесі жоқ оған, көз сал дуалға,

Жатқан ежелден, аяғыңды тигіз табалдырықтарға,

Үйіне Иштардың3, кір Эанаға, -

Келешек патша да сала алмайды мұндайды, -

Көтеріл де жүріп қайт қабырғаларымен Уруктың.

Байқап көр ірге тасын, ұстап көр кірпішті:

Күйдірілген емес пе, оның кірпіштері?

Салған қабырғаларын жеті дана емес пе?

Асқан ұлы ол бүкіл адамдардан,

Үштен екісі ол құдай, ал бірі ол адам,

Бейнесі оның тамаша денесінің сырт пішінінен

Уруктың ол мадақтайды қабырғасын.

Елеуреген ол қайраткер, кімнің басы, бұқаныкіндей көтерілген,

Шайқаста теңдесі жоқ кімнің қаруының –

Даңғырамен барлық оның қаруластары тұрған!4

Ұйықтай алмай жүр бөлмелерінде қорқып ерлері Уруктың!

"Әкесіне Гильгамеш қалдырмайды ұлын!

Күндіз де түнде де егіледі тәнімен.

Олардың шағымын құдайлар жиі естігесін

Жалбарынды олар ұлы Аруруға5:

"Аруру, сен Гильгамешті жараттың

Енді жарат оған теңін!

Ерлігімен ол Гильгамешпен тең келсін,

Сайысқа түссін олар, ал Урук дем алсын".

Аруру, есітіп бұл сөзді,

Ануға6 теңді өз жүрегінде жаратты

Аруру қолдарын жуды,

Үзіп алып саз балшықты, жерге тастады,

Жасады Энкидуды, жаратты батырды.

Тудырғаны түн ортасының, жауынгері Ниниуртидің7,

Жүн басқан бүкіл оның денесін,

Әйелдікіндей шаштары оның,

Бұрымдары шаштарының бидайдай қалың;

Адамдарды да, әлемді де ол танымайтын,

Киген киімі оның, тәріздес Сумуканға8.

Жейді ол шөпті қарақұйрықтармен бірге,

Суатқа жақындайды аңдармен бірге,

Су жүрегін қуантады жанды мақұлықтармен бірге,

Суат алдында кездестіреді оны,

Адам - ұстаушы-аңшы,

Бірінші де, екінші де, үшінші де күндері

Суат алдында кездестіреді оны.

Көрді де аңшы - түрі өзгерді,

Малымен өзінің үйге қайтты,

Қорықты, үні өшті, тілі байланды,

Көкірегінде оның - қайғы, жүзі оның жабырқау,

Қамығу енді оның ішіне,

Жүзі оның ұқсас болды алыс жолдан келгенге,

Урукқа бағыттап өзінің қадамдарын,

Гильгамешке аңшы сапарға аттанды,

Гильгамеш алдында мына бір сөзді айтты:

"Бір ер адам бар таудан келген,

Қуатты оның қолы бүкіл елден,

Мықты оның қолдары, аспаннан түскен,

Кезеді ол әрдайым барлық тауларды,

Үнемі аңдармен жиналған суатқа, топтанады,

Үнемі адымдарын бағыттайды суатқа,

Жақындауға батылым жоқ! Қорқамын мен одан,

Қашанда қорқамын мен одан,

Қазып қойсам шұңқырды - ол оны толтырады,

Мен жасап қойсам тұзақты - ол оны жұлып алады,

Ертіп әкетті ол менен, аңдары мен тірі мақұлықтарын даланың,

Тіршілік етуге далада енді менің халім жоқ!"

Гильгамеш сонда оған, аңшыға, былай деді:

"Бара бер менің аңшым, зинашыл Шамхатты өзіңмен ертіп кел,

Қашан ол аңдарын суарғанда суатта,

Сұлулығын жасырмай, шешсін ол киімін, -

Оны көріп, оған жақындайды ол -

Кетеді сонда аңдар, шөл далада өскен онымен."

Өтті міне алты күн, өтті міне жеті күн,

Зинашылды тоқтамай Энкиду таныды.

Қашан ол ләззатқа тойғанда,

Аңдарына өзінің бұрды жүзін ол

Көріп Энкидуды, қашып кетті қарақұйрықтар,

Дала аңдары қашқақтады оның денесінен.

Атып тұрды Энкиду, - әлсізденіпті бұлшық еттері,

Жүрмей қалды аяқтары - кетіп қалды аңдары.

Көнді осыған Энкиду, - бұрынғыдай, жүгіру жоқ!

Бірақ толды ақылы, түсінігі тереңдеді, -

Зинашылдың қасына ол енді қайтып келді,

Келді де отырды аяғының жанына,

Зинашылдың жүзіне ол үңіліп қарайды,

Не айтса зинашыл, - соны мұқият тыңдайды,

Зинашыл сонда Энкидуға былай дейді:

"Сен сұлусың, Энкиду, сен құдай теңдессің? -

Неліктен аңдармен далада сен кезесің?

Урукқа қоршалған сені кел кіргізейін,

Жарық үйге, тұрағына Анудың сені кіргізейін,

Қайда Гильгамеш кемелденген күшімен

Бұқа сияқты, ол адамдарға көрсетеді оз күшін!"

Айтып еді - оған бұл сөздерді жағымды,

Оның дана жүрегі енді дос іздеді.

2-КЕСТЕ

Тыңдады оның сөзін, қабылдады сөздерін,

Әйелдің кеңесі жүрегіне қонды оның,

Жыртты матаны, бірімен оны киіндірді,

Екіншісімен матаның өзі киінді,

Қосына малшылардың, малдардың қашаларына,

Қолынан ұстап, баладай жетеледі.

Сонда олардың айналасына жиналды малшылар,

Оған қарап сыбырласты олар:

"Бүл еркек Гильгамешке сырт пішінімен ұқсас екен,

Бойы қысқалау, бірақ сүйектері мықтырақ екен.

Бүл, мүмкін, Энкиду, жаратқаны даланың,

Бүкіл елден қолы оның қуатты екен,

Қуатты оның қолдары, тастай аспаннан түскен:

Ол сүтін аңдардың емген!"

Көрді де, қысылып қарады,

Нанға, алдына оның қойған:

Білмейтін Энкиду тамақтануды нанмен,

Ішуге сикерді де ол үйренбеген,

Зинашыл еріндерін жыбырлатып, Энкидуға былай деді:

"Нанды же, Энкиду, - ол қасиеті өмірдің

Сикер іш - тағдыры ол әлемнін!"

Нанды тоя Энкиду жеді,

Сикерді ол жеті құмыра ішті.

Ойнақшыды жаны оның, әбден көңілденді,

Жүрегі шаттанып, жүзі нұрланды.

Жүн басқан денесін сипалап көрді де,

Майларды жаққызып, адамдарға ұқсады,

Киім кигізген соң, еркекке ұқсады.

Қолына қару алды, арыстандармен шайқасты,

Малшылар сол түнде әбден тынышталды,

Арыстандарды жеңді де, қасқырларды бағындырды —

Малшылар сол түнде жақсы ұйықтады:

Қырағы ер Энкиду - олардың қарауылы...

Хабар да жетті Гильгамешке, қоршалған Уруктағы:

Бұл түні төсек Ишхарға1 жайылған еді,

Бірақ Гильгамешке, құдайдай, бәсекелес келді:

Энкиду тұрып алды некелік бөлменің есігінде,

Гильгамешке өтуге ол мүмкіндік бермеді.

Ұстасты екеуі некелік бөлменің есігінде,

Алыса бастады екеуі көшеде, кең жолда, -

Қабырға дірілдеп, ауыз үй құлады,

Гильгамеш жерге бүкті тізесін.

Ол басты ашуын, тыныштатты өз жүрегін,

Тынышталғанда жүрегі езінің,

Энкиду Гильгамешке былай деді:

"Бір сені ғана туды анаң осындай етіп,

Қоршаудағы буйволдың ұрғашысы, Нинсун2!

Ерлерге бас болып, сен биікке көтерілдің,

Эллиль белгіледі саған патшалық адамдар үстінен!"

Гильмашке жүзін түсіре, Энкидуға былай деді:

"Неліктен сенің көздерің жасқа толы,

Қайғы неге басты жүрегіңді, неге күрсінесің сен ащы?"

Энкиду аузын ашып, Гильгамешке былай деді:

"Өксік, досым менің, көмекейімнен шығады менің,

Іссіз отырмын, кетіп барады күшім".

Гильгамеш Энкидуға тағы былай деді:

"Досым менің, алыста бар таулары Ливанның,

Бал қарағайлы орманды сол таулар жамылған,

Тұрады сол орманда қаһарлы Хумбаба, -

Оны бірге өлтірейік біз сенімен,

Бүкіл жауыздықты қуып шығайық әлемнен!

Шабамын мен бал қарағайды, - өсіп кеткен таулардағы,

Өшпейтін есім өзіме мен қалдырамын!"

Сонда Энкиду былай деді Гильгамешке:

"Біз қалай барамыз, қалай біз орманға кіреміз?

Құдай Вэр3, оның қорғаушысы, - аса қуатты,

Ал Хумбабаға - Шамаш оған күш берген,

Адду оған ерлікті сыйлаған.

Бал қарағайлы орманды ол қорғауы үшін,

Тапсырды оған Эллиль адамдар үрейлерін.

Хумбаба - дауыл оның даусы,

Аузы оның - от, өлім - демі!

Айтады адамдар - сол орманға жол да ауыр деп -

Кім кірсе ортасына орманның?

Бал қарағайлы орманды ол қорғауы үшін,

Тапсырды оған Эллиль адамдар үрейлерін.

Кім кірсе ол орманға, соны қалжыратады әлсіздік".

Гильгамеш Энкидуға тағы былай деді:

"Кім, менің досым, көтерілді аспанға?

Тек құдайлар Күнмен бірге мәңгілік мекендейтін,

Ал адам - санаулы оның өмір жылдары,

Не істесе де ол, - бәрі желдей ұшады!

Сен қазір де қорқасың ба өлімнен,

Қайда кеткен қуаты сенің ерлігіңнің?

Мен алдыңда сенің жүремін,

Ал сен айғай сал маған: "жүре бер, қорықпа!" - деп

Мен өлсем - қалады есімім:

"Гильгамеш шайқасты қаһарлы Хумбабамен!" - деген.

Бірақ туылса нәресте менің үйімде, -

Жүгіріп келіп саған: "Айтшы маған, бәрін сен білесің:

Қандай ерлік жасады әкем менің және досың сенің?"- десе,

Сен оған суреттейсің өмірімді даңқты менің!

3-КЕСТЕ

Ақсақалдар оған бата берді.

Жолына Гильгамештің кеңес айтты:

"Гильгамеш, күшіңе сенбе өзіңнің сен,

Ұрғанда дәл үр, сабырлы болсын жүзің,

Алдында келе жатқан адам құтқарады жолдасын:

Кім біледі жолдарды, сол сақтайды досын:

Энкиду жүрсін алдыңда сенің, -

Бал қарағайлы орманға ол біледі жолды,

Соғысты ол көрді, біледі ол шайқасты.

Энкиду, сақта жолдасыңды, қорға сен досыңды,

Ой-шұңқырдан қолыңа көтеріп алып от оны;

Біз кеңесте саған тапсырамыз патшамызды,

Оралған соң - бізге тапсырасың патшамызды!"

4-КЕСТЕ

Гильгамеш Энкидуға былай дейді:

"Ештеңе ол істей алмас, жалғыздың аты жалғыз,

Бөтен жерде біз де боламыз жалғыз

Тік жарға жалғыз қашанда адам шыға алмас,

Ал екеуі бірге оған - көтерілер.

Үш еселене ширатылған арқан жуықта үзілмес1,

Екі арыстанның баласы біріксе - арыстаннан күшті!"

Энкиду Гильгамешке былай деді:

"Егер де орманға біз сенімен түссек,

Әлсірейді тәнім, сілейеді қолдарым".

Гильгамеш сонда Энкидуға былай дейді:

"Досым менің, боламыз ба біз сондай аянышты?

Өткенде енді біз соншама тауларды,

Қорқамыз ба содан, біздің алдымыздағыдан,

Біз бұтағанша бал қарағайды?

Досым менің шайқастарды сен білесің, ұрыстар саған таныс.

Сыландың да сен умен, өлімнен қорықпайсың,

Үлкен дабылдай гүрілдейді сенің дауысың!

Қалтырау сенің қолдарыңнан кетсін,

Әлсіздік сенің тәніңнен қайтсын,

Қол ұстасайық та, кел барайық, досым менің!

Сенің жүрегің шайқасқа жансын!

Ұмыт өлім туралы - өмірге жетесің!

Сақ та ер жүрек адам,

Жүрсең алда, өзіңді де сақтап, досыңды да құтқарар едің, -

Алысқа олар даңқын шығарар ма еді өз есімдерінің!"

5-КЕСТЕ

Естіген соң Гильгамеш жолдасының сөздерін -

Айбалтасын ұрыстың ол көтерді қолымен,

Суырып алды семсерін белдігінен өзінің, -

Жаралады Гильгамеш оны1 желкесінен,

Досы, Энкиду, үрдьт оны көкірегінен:

Үшінші ұрғанда құлады ол,

Елірген мүшелері оның қалшиып қалды!

Қарауыл Хумбабаны жерге олар құлатып түсірді, -

Екі майдан айналасында бал қарағайлар ыңырсыды:

Онымен бірге өлтірді Энкиду ормандар мен бал қарағайларды.

Өлтірді Энкиду қарауылын орманның,

Сөзін кімнің құрметтеген Ливан мен Сариа,

Тыныштық орнады биік тауларда,

Тыныштық орнады орман бастарында.

Өлтірді ол қорғаушысын бал қарағайдың -

Сөнген сәулелерін Хумбабаның.

Олардың жетеуін ол түгел өлтіргенде,

Қорғаныс торын және жеті таланттық2 қанжарды, -

Сегіз таланты жүгін, - шешкенде оның денесінен,

Ануннактардың құпиялы ашты ол үйін.

Шапты ағаштарды Гильгамеш, жұлды томарларды Энкиду.

Энкиду сосын Гильгамешке былай дейді:

"Досым менің, Гильгамеш! Біз өлтірдік бал қарағайды, -

Іл ұрыстың айбалтасын белдігіңе,

Алдында Шзмаштың3 ақтарыл,

Жағасына Евфраттың жеткіземіз бал қарағайларды".

6-КЕСТЕ

Ол жуды өзінің денесін, бүкіл қаруы жарқырады,

Маңдайынан арқасына шаштарын кейін лақтырды.

Кірін ол тастады, тазасын ол киді,

Жамылды ол шапанын, белбеуін байлады,

Гильгамеш тәжін кигенде езіпің, -

Тақсыр ханым Иштар сұлулығына Гильгамештің көзін салды,

"Келші, Гильгамеш, жар маған болшы,

Толысқан тәніңді сыйға маған берші!

Сен боласың тек маған жар, ал мен саған жар!

Алтыннан дөңгелектері, мүйіздері янтарьдан,

Алтын арбаны дайындаймын сен үшін,

Ал жегеді оған дауыл - күшті қашырларды.

Кірші біздің үйге хош иісімен бал қарағайдың!

Кіре бастағанда сен біздің үйге,

Табалдырық та, тақ та сүйсін сенін аяқтарыңды,

Тізелерін бүксін тақсырлар, патшалар және билеушілер,

Әкелсін саған сыйға жемістерін төбелер мен жазықтың,

Ешкілерің үшеуден, ал қойлардың тусын егізден,

Теңдеп жүк артқан есегің қуып жетсін қашырды,

Сенің аттарың жегілген ғажайып шабыста болсын,

Жармаға жегілген өгіздеріңе сенің тең болмасын!"

Гильгамеш сонда тақсыр ханым Иштарға былай деді:

"Неліктен сен қалайсың, сені жар етіп менің алғанымды?

Мен саған берейін көйлектерді, хош иістерді тәнің үшін,

Мен саған берейін кесек еттерді қорек үшін,

Тамақтандырайын сені мен, құдайларға лайықты нанмен,

Лайықты тақсыр ханымға шарап ішкізейін

Сенің үйіңді салтанатты әшекейлендірейін,

Сенің қоймаларыңды астыққа толтырайын,

Сенің табынатын пұттарыңа киім киіндірейін,

Бірақ жар етіп өзіме сені ала алмаймын мен!

Сен темір пешсің, өшетін суықта,

Қара есіксің, ұстамайтын жел мен дауылды,

Сарайсың, құлаған басына батырдың,

Пілсің, таптаған өз жабуын,

Шайырсың, күлдірген жүк тасушыны,

Торсықсың, төгілген үстіне жүк тасушының,

Тақтасың, көтермеген тас қабырғаны,

Соққысың, сатып кеткен тұрғындарды дұшпан жерінде,

Сандалсың, қысқан аяғын қожайынның!

Қайсы жарыңды сен сүйдің мәңгілік,

Қандай атаққа сен иесің?

Кел санап шығайын, кіммен сен зинашылдыққа салындың!"

Естігенде Иштар бұл сөздерді, Иштар ызалана, аспанға көтерілді,

Көтеріліп, Иштар Анудың алдында, әкесінің өзінің жылады,

Алдында Анудың, оның анасының, ағады жастары:

"Әкем менің, Гильгамеш мені масқаралады,

Гильгамеш түгелдеп шықты менің күнәларымды.

Барлық менің күнәларымды және барлық менің

зұлымдықтарымды". Ану сонда, тақсыр ханым

Иштарға былай дейді: "Әзің емес пе едің тіл тигізген

Гильгамеш патшаға, Гильгамеш санағандай сенің күнәларыңды,

Барлық сенің күнәларыңды және барлық сенің зұлымдықтарыңды".

Иштар әкесіне өзінің, Ануға былай дейді:

"Әке, жаратшы Бұқаны маған, өлтіретін Гильгамешті өз үйінде,

Жазасын тартсын Гильгамеш жәбірі үшін.

Егер де сен Бұқаны бермесең маған -

Гильгамешті өз үйінде, бәрібір жеңемін мен,

Тозақтың тереңдігіне жол саламын мен

Көтеремін өлгендерді, тірілерді жеуі үшін, -

Тірілер сонда аз болады, өлілерден!"

Естігенде Ану бұл сөздерді,

Оны ол тыңдады, Бұқаны ол жаратты,

Урукқа оны Иштар аспанмен қуып апарды,

Жеткенше ол көшелеріне Уруктың,...

Евфратқа түсті, жеті жұтымда оны ішіп қойып - өзен сарқылды.

Демінен Бұқаның ашылды шұңқыр,

Жүз ері Уруктың оған құлады.

Екінші демінен ашылды шұңқыр,

Екі жүз ері Уруктың оған құлады.

Үшінші демінде Энкидуға сілекейін шашты:

Секіріп, Энкиду мүйізінен Бұқаның ұстады,

Бұқа оның бетіне сілекейін тағы шашты

Бар күшімен құйрығының оны ұрды.

Сонда Энкиду Гильгамешке былай деді:

"Досым менің, біз мақтанамыз біздің ер жүректігімізбен,

Неге біз мына қорлыққа жауап бермейміз?"

"Досым менің, көрдім мен Бұқаның қанішерлігін,

Бірақ күші оның қауіпті емес біз үшін,

Жұлып алып оның жүрегін, қоямын алдына Шамаштың, —

Мен және сен - Бұқаны өлтіреміз біз,

Мен тұрамын оның өлігінің үстінде, жеңіс белгісі ретінде

Толтырамын мүйіздерін хош иіске - сыйға тартамын

Лугальбандаға!

Жуан құйрығынан сен оның ұста,

Ал мен ұстайын мүйіздерінің ортасынан,

Арасынан желке мен мойнының

Ұрайын, оны қанжарменен...

Қуды оны Энкиду, Бұқаны бұрады ол,

Жуан құйрығынан оны ұстады ол...

Ал Гильгамеш, көргенде ісін ер жүрек батырдың және сенімді достың, -

Арасынан мүйіздердің, ортасынан желке мен мойынның.

Ұрды Бұқаны қанжарменен,

Өлтірген соң олар Бұқаны, жұлып алып оның жүрегін,

Қойды алдына Шамаштың, Алыстан, алдында Шамаштың иіліп жерге,

Дем алуға отырды, екі ағалы-інілі.

Шықты Иштар қабырғасына қоршалған Уруктың,

Құлап жатты қайғыда, айтты қарғыс:

"Қайғы-қасірет келсін Гильгамешке!

Бұқаны өлтіріп, масқаралады ол мені!"

Естіді Энкиду бұл сөздерін Иштардың,

Жұлып алып тамырын Бұқаның, бетіне оның лақтырды:

"Ал саған - тек жете алсам, - оған істегенді, істер едім мен,

Ішектерін оның саған орар едім!"

Шақырды Иштар жеңілтек әйелдерді, зинашыларды және

бикештерді

Жоқтай бастады тамырын Бұқаның.

Ал Гильгамеш болса шақырды ұсталарын барлық кәсіптің, -

Қалыңдығын мүйіздердің ұсталар мақтады,

Отыз мин көкшіл - оның құймасы,

Қалыңдығы екі елі оның қаптамасының,

Алты өлшем иіс су2, екі мүйізге құйылды,

Жағу үшін сыйға тартты оны өзінің құдайы Лугальбандаға,

Ал мүйіздерді өзі жататын төсекке қақты,

Евфратта олар өз қолдарын жуды,

Құшақтасып көшесімен Уруктың, жүріп келеді,

Қарайды оларға қалың топтары Уруктың.

Гильгамеш сөйледі сөз қарапайым халқына Уруктың:

"Кім сұлу арасында батырдың,

Кім абыройлы арасында ерлердің?

Гильгамеш сұлу арасында батырлардың,

Энкиду абыройлы арасында ерлердің!"

Бұқасы құдай әйелдің, кімді біз қуып шықтық ашуменен,

Жете алмады көшелерде тілегіне толық!

Гильгамеш сарайда сауық-сайран жасады,

Ұйықтады батырлар, жатыр төсегінде түннің,

Ұйықтады да Энкиду, түс көрді,

Тұрда да Энкиду, түсін жорыды:

Былай деді ол өзінің досына:

7-КЕСТЕ

"Досым менің, не туралы ұлы құдайлар кеңеседі?

Түнде мен көрген, тыңда менің түсімді:

Ану, Эллиль және Шамаш өзара сөйлесті.

Ану Эллильге былай деді:

"Неге олар өлтірді Бұқа мен Хумбабаны?"

Анудың жауабы:"Кім бал қарағайларды таулардан ұрлады,

Сол өлуге тиісті".

Элли айтты: "Өлсін Энкиду,

Бірақ Гильгамеш өлмеуі керек!"

Сонда жауап берді Шамаш Эллиль батырға:

"Сенің әміріңмен өлтірілген жоқ па еді, Бұқа мен Хумбаба?

Кінәсіз енді өлуі керек пе Энкиду?"

Ашуланды Эллиль Шамаш батырға:

"Сол екен ғой олармен жолдастықта болғаны сенің жүрегіңнің

Сырқаттанып жатып қалды Энкиду Гильгамештің алдында,

Гильгамештің көздерінен ақты жас: "Туысым, қымбатты туысым!

Туысымның орнына неге мені ақтады?"

Энкиду Гильгамешке қарап, былай деді:

"Кел, досым менің, барайық та Эллильден бәрін сұрайық!"

Тоқтады олар есігінің алдында мінәжатхананың,

Көрді олар ағаш есікті,

Сыйға тартқан оны Эллильге Энкиду еді,

Энкиду Гильгамешке былай дейді:

"Ағаш есік себебінен қырсыққа ұшырадық!"

Көзін салды өзінің есікке Энкиду,

Сөйлесті есікпен, адам сияқты:

"Ағаш есік, мәнсіз де мағынасыз,

Жоқ онда ешқандай түсінік!

Іздедім сен үшін мен ағашты жиырма майданнан1,

Көргенде биік бал қарағайды, -

Теңдесі жоқ еді сол ағаштың әлемде!

Он сегіз қадам сенің биіктігің, алты қадам сенің енің.

Сенің ысырмаң, топсаң және ілмегіңнің ұзындығы он екі шынтақ,

Жасадым, жеткіздім сені, Ниппурда безендірдім -

Білсем ғой мен, есік, мұндай жазаның болатынын,

Мұндай жақсылықты әкелетініңді сен маған, -

Алып мен балтаны, жоңқаларға шауып тастар едім,

Байлар едім де салды - ағызар едім сені суменен!

Ану мен Иштар маған оны кешірмеді!

Бүгін міне, есік, - неге мен сені жасадым?

Өзімді-өзім құрттым тақуалық сыйыммен!

Жөндер еді сені келешек патша,

Жасар еді құдай сенің есік жармаларыңды,

Өшірер еді атымды менің, жазар еді өзінікін2,

Жұлып алып есігімді менің, қояр еді өзінікін!"

Естіп сезіп оның, қатты өкси жылады,

Естіді Гильгамеш сөзін досының, Энкидудың, -

Көз жастары оның бетінен тамшылады.

Гильгамеш Энкидуға былай дейді:

"Сыйлаған құдай саған терең ақыл, дана сөз -

Адамсың сен парасатты - бірақ ойлайсың сондай оғаш!

Неге, досым менің, сен ойлайсың сондай оғаш?

Бағалы сенің түсің, коп болса да онда қорқыныш:

Шіркейдің қанаттарындай, әлі дірілдейді сенің еріндерің!

Көп онда қорқыныш, бірақ бұл түс құнды:

Тіріге сағыну - оның үлесі,

Түс жабырқау қалдырады тіріні!

Ал енді мінәжат етемін мен ұлы құдайларға, -

Мейірім іздеп, жалбарынамын сенің құдайыңа!

Атасы құдайлардың, Ану мейірімді болсын,

Аясын Эллиль де, мейірімі түссін Шамаштың, -

Әшекелеймін сансыз алтынмен олардың пұттарын!"

Естіп оны Шамаш, жауап берді аспаннан:

"Жаратпа, о, патша, пұттарға алтынды, -

Сөзді, айтылған, құдай өзгертпейді,

Сөзді, айтылған, қайтармайды, бұзбайды,

Белгіленген тағдырды, қайтармайды, бұзбайды.

Өтеді адамдар тағдыры - қалмайды ештеңе әлемде!

Энкиду ішіне сырқат енді,

Түн төсегіне, қайта жатты ол жалғыз,

Барлық қайғысын ол айтты досына:

"Тыңда, досым менің! Түс көрдім мен түнде -

Айғайлады аспан, жауап берді жер,

Тек мен тұрмын олардың арасында,

Және түр бір адам - жүзі оның жабыраңқы

Дауыл құсына ұқсас оның жүзі,

Оның қанаттары - бүркіт қанаттары,

Оның тырнақтары - бүркіт тырнақтары,

Шашымнан ұстап, мені ол жеңді,

Мен оны ұрдым - секіргіштей, ол секірді,

Ол мені ұрды - емдеді менің жарамды.

Бірақ, бұқа сияқты, ол мені астына басты,

Қысты, қысқыштай, бүкіл менің тәнімді.

"Досым менің, құтқар мені!" Құтқара алмадың сен,

Сен қорықтың, шайқаса алмадың,

Ол жақындап маған, айландырды мені құсқа,

Қанаттарды, құстікіндей, кигізді менің иықтарыма:

Қарады да әкетті мені үйіне түнектің, үйіне Иркалланың3,

Үйге, кірген адам ешқашан қайта шықпайтын,

Жолға, онымен қайта шыға алмайтын,

Үйге, тұратындар онда айырылатын жарықтан,

Қайда олардың азығы - тозаңда, асы олардың - саз балшық,

Ал киінгені, құстардай, - киімімен қанаттардың,

Жарықты да көрмейді, бірақ тұрады түнекте,

Ал ысырмалары мен есіктерін шаң басқан!

Үйінде тозаңның, қайда мен қадам бастым,

Қарадым мен - ылғи тәждер бой ұсынған,

Тыңдасам мен - тәж кигендер, ертеде бағындырған әлемді,

Ану мен Эллильдің алдарына қуырылған етті тартуда,

Қойды пісірілген нанды, мұздай торсықтан құйып жатыр суды.

Үйінде тозақтың, қайда мен қадам бастым,

Тұрады абыз бен қызметші, бақсы мен әңгі,

Тұрады дін қызметшілері ұлы құдайлардың,

Тұрады Этана4, тұрады Сумукан,

Тұрады Эрешкигаль, патша әйелі жердің:

Белет-цери, бикеш - жазғышы жердің, тізе бүк алдында оның,

Кестесін тағдырлардың ұстап, оқиды алдында оның, -

Көтерді жүзін, көрді мені:

"Ажал алды ма мына адамды!"

"... Біз сенімен бірге бүкіл істі бөлістік, -

Есте сақта мені, досым менің, ұмытпа істерімді менің!"

Досы оның түс көрді түсіндірілмеген,

Түсті ол көріп болғанда, оның қуаты таусылды.

Жатыр Энкиду төсекте,

Бірінші күн, екінші күн болды жатқанына Энкидудың төсекте,

Үшінші күн, төртінші күн жатқанына Энкидудың төсекте.

Бесінші, алтыншы мен жетінші, сегізінші, тоғызыншы мен оныншы,

Сырқаты ауырлады Энкидудың,

Он бірінші мен он екінші күндер де өтті –

Көтерілді төсектен Энкиду,

Шақырды Гильгамешті, сөйледі оған:

"Досым менің, бұдан былай мені жек көреді, -

Сөйлесіп едік біз онымен Урукта,

Қорқушы едім мен шайқастан, ал ол маған көмекші еді;

Досым соғыста мені құтқарған, - неліктен мені тастап кеттің?

Мен де, сен де - бірдей ажалды емеспіз бе біз?".

8-КЕСТЕ

Таң сәулесі болар-болмас көрінгенде,

Гильгамеш досына былай деді:

"Энкиду, досым менің, анаң сенің бөкен,

Және жабайы есек, сенің әкең жаратты,

Өсірді сені өз сүттерімен аңдар мен

мал алыс жайылымдарда даладағы!

Бал қарағай орманында жолдары

Энкидудың Сен деп күн мен түн үздіксіз жылайды,

Жылайды қариялары қоршалған Уруктың"

Жылайды қолын созған біздің соңымыздан,

Көтерілген неше рет біз сенімен,

Жылайды таудың кертпештері орманды,

Еңіреп жылайды тас беде, туған анаңдай,

Әрең өткен арасынан сенімен біз,

Жылайды шырынымен кипаристер мен бал қарағайлар,

Жылайды аюлар, қорқаулар, барыстар мен жолбарыстар.

Тауешкілер мен сілеусіндер, арыстандар мен бұқалар,

Бұғылар мен бөкендер, малы мен мақұлықтары даланың,

Жылайды қасиетті Евлей, жүрген біз жағасында паң,

Жылайды мөлдір Евфрат, біз су алған торсықпен.

Жылайды ерлері кең қоршалған Уруктың,

Жылайды әйелдері, бұқаны біздің өлтіргенімізді көрген,

Жылайды диқаны ізгі қаланың, атыңды сенің мадақтаған

Жылайды сол, ежелгі адамдардай, мақтан еткен сені

Жылайды сол, кім тойғызған сені нанға,

Жылайды күң, маймен уқалаған сенің аяқтарыңды,

Жылайды құл, шарапты аузыңа сенің тосқан.

Жылайды зинашыл, хош иіспен майланған,

Жылайды неке бөлмесіне кірген,

Тапқан жарың сенің жақсы кеңесіңнен

Жылайды ағаларың сені жоқтап, апаларыңдай

Жұлып шаштарын қайғыда сені ойлап!

Анасы мен әкесіндей оның алыс жайлаудағы

Мен жылаймын Энкидуды жоқтап:

Тыңдаңдар мені, ерлер, тыңдаңдар,

Тыңдаңдар, қариялары қоршалған Уруктың!

Жылаймын мен, менің досым Энкиду туралы

Жоқтаушыдай, ащы еңіреп:

Өткір балтам менің, қуатты тірегім менің,

Сенімді қанжарым менің, берік қалқаным менің

Бір киерлік шапаным менің, сәнді киімім менің, -

Әкетті оны менен жауыз әзәзіл пері!

Інім менің, қуушы жабайы есектерді далада,

Ілбісіндері жазықта!

Энкиду,

Інім менің, қуушы жабайы есектерді далада,

Ілбісіндерді жазықта!

Кіммен біз, кездесіп бірге көтерілдік тауларға,

Бірге ұстап, Бұқаны өлтірген, -

Қандай түс билеп алды сені қазір!

Болдың сен қап-қара және мені естімейсің!

Басыңды сен көтере алмайсың".

Ұстап көрді оның жүрегін - ол соқпайды

Жапты ол досының бетін, қалыңдықтай,

Өзі, бүркіттей, шыр айналды оның үстінде,

Арыстанның қаншығындай, күшіктері қақпанға түскен.

Сенделді ол қаһарлы ілгері де кейін,

Шүйкедей, ол жұлады шаштарым,

Сұрқиядай, жұлып киімін.

Таң сәулесі болар-болмас көрінгенде,

Гильгамеш ұрандап шақырды еліндегі,

Мүсіншілерді, мысшыларды, теміршілерді, тас кесушілерді.

"Досым менің, жасаймын мүсініңді сенің,

Жасамаған ешкім ондайды досына:

Досымның бойы мен бейнесі көрінеді онда, -

Тұғыры оның тастан, шаштары - көкшілден,

Беті - балшықтан, денесі - алтыннан.

"... Енді мен, досың да, ағаң да сенің,

Жатқыздым сені төсекке үлкен,

Төсекке құрметті сені жатқыздым мен

Орналастырдым сені сол жағына, тыныштық жеріне,

Тақсырлары жердің сүйді сенің аяқтарыңды,

Үкім еттім жоқтауға сені халқыңа

Уруктың, Шат адамдарға қайғылы жол-жораны тапсырдым мен,

Ал өзім досымнан соң тозған киімдерді кидім мен,

Қашайын деп шөл далаға, арыстан терісін жамылдым!"

Таң сәулесі болар-болмас көрінгенде

Саз балшықтан мүсінді жасады Гильгамеш,

Көтеріп шықты үлкен үстелді, жасалған ағаштан,

Толтырды асыл тасты ыдысты балға,

Толтырды кекшіл ыдысты майға,

Безендірді де үстелді, көтеріп шықты Шамашқа.

Естіді Эллиль оның айтқан сөзін -

Кенеттен аспаннан өсиет естілді: "Ертеден,

Гильгамеш белгіленген адамдарға:

Диқан жер жыртады, астықты жинайды,

Бақташы мен аңшы аңдармен өмір сүреді".

9-КЕСТЕ

Гильгамеш, өзінің досы, Энкиду туралы,

Өксіп жылайды да, безеді шөл далаға:

"Мен де өлмермін, Энкиду сияқты?

Әбден кірді сағыныш менің ішіме,

Ажалдан қорқамын да, қашамын шел далаға.

Билігіне Утнапиштидің1, ұлының Убар-Тутудың".

Жолға мен шықтым, асығып келемін.

Түнде жетіп асуларына таулардың,

Көрдім мен арыстандарды, үрей мені билеп алды, -

Басымды көтеріп жалбарынамын мен Синге,

Жетсін деп мінәжаттарым бүкіл құдайларға:

"Бұрынғыдай, мені сақтаңдар!"

Жатқанда ол түнде, - ұйқыдан оянып,

Көрді ол, мәз болып өмірге, ойнақтаған арыстандарды.

Алды ол қолына ұрыс балтасын, -

Суырып алды белдігінен өзінің семсерін,

Найзадай атылды арасына олардың,

Ұрды да құлатты, өлтірді де шапты ол

Естіп еді ол, Машу2 деп аталған таулар туралы,

Күзеткен күннің шығуы мен батуын

Ол осы тауларға жақындады,

Төбесі жетеді теміріне аспанның,

Төменінде - тозаққа тіреледі көкірегі олардың,

Шаян-адамдар күзетеді олардың қақпаларын;

Қаһарлы олардың түрлері, көздерінен өлім көрінеді.

Жылтылдаған жарқылы олардың таулардан асып тұр –

Қорғайды олар Күннің шуағы мен батуын

Көре сала оларды Гильгамеш –

Үрей мен қорқыныш оның жүзін тұнжыратты.

Есін жинап, ол беттеді оларға;

Шаян-адам әйелі өзінің айғайын салды:

"Сол, кім, бізге келе жатқан жақындап, тәні құдайлардікі - денесі оның

Шаян-адамға әйелі былай деп жауап береді:

"Үштен екісінде ол құдай, біреуінде - адам ол!"

Шаян-адам Гильгамешке айқайлады,

Ұрпағына құдайлардың сөз айтты: "

Неліктен келесің сен алыс жолменен,

Қандай жолмен жеттің маған сен,

Өткелдері қиын қай өзендерді жүзіп өттің?

Менің білгім келеді, неге келдің сен,

Менің білгім келеді, қайда жол тарттың сен!"

Гильгамеш шаян-адамға былай деп жауап берді:

"Інім менің, қуушы жабайы есектерді далада,

Ілбісіндерді жазықта, Энкиду,

інім менің қуушы жабайы есектерді далада,

Ілбісіндерді жазықта,

Кіммен біз кездесіп бірге, көтерілдік тауларға

Бірге ұстап, өлтірдік Бұқаны

Өлтірдік бал қарағайлы орманда Хумбабаны,

Досым менің, сондай мен сүйген,

Барлық істерді онымен бөліскен едік біз,

Энкиду, досым менің, сондай мені сүйген,

Барлық істерді онымен бөліскен едік біз, -

Адам тағдырына тап болды ол!

Алты күн өтті, жеті күн өтті

Мұрнына оның кіргенше құрттар.

Қорықтым мен ажалдан, өмір маған жоқ:

Батыр туралы ой бермейді маған маза!"

Алыс жолмен шел далада кеземін мен:

Энкиду туралы ой, маза бермейді маған -

Кеземін алыс жолмен шел далада мен!

Қалай өксігімді басамын мен, қалай жұбанамын?

Досым менің сүйікті, айналды топыраққа!

Энкиду, сүйікті досым менің, айналды топыраққа!

Ол өлгендей, мен де солай әлем бе,

Оянбас үшін мәңгі-бақи?

Қазір ғой, шаян, сені мен кездестірдім, -

Ажалды, мен қорқатын, көрмей-ақ қояйын!

Утнапиштуға, әкеме менің, асығыс барамын мен,

Соған, кім, тірі қалып, құрамына құдайлардың қабылданған

Және сонда өмір тапқан!

Мен одан өмір мен өлім туралы сұраймын!"

Шаян-адам сөйледі, сөйлегенде

былай деді ол Гильгамешке:

"Болмаған, Гильгамеш, ешқашан мұнда жол,

Жүрмеген ешкім әлі таулы соқпақпен:

Ішінде ол он екі майданға созылған,

Қап-қараңғы түнек, көрінбейді жарық -

Шыққанда Күн жабады қақпаларын,

Батқанда Күн ашады қақпаларын,

Батқанда Күн тағы жабады қақпаларын.

Шығарады құдайлар ол жақтан тек Шамашты,

Шарпиды ол тірілерді сәулесімен, -

Сен ше - қалай сен өте аласың сол есіктен?

Кіресің де, ешқашан шыға алмайсың ол жақтан!"

Гильгамеш шаян-адамға былай деді:

"Сағынышымен менің тәнімнің, қайғысымен жүрегімнің,

Аптап пен аязда да, қараңғы мен түнекте де

Күрсіну мен жылауда да, - алға жүремін мен!

Қазір аш маған, қақпасын таудың!"

Шаян-адам Гильгамешке былай деді:

"Жүре бер, Гильгамеш, жолыңмен өзіңнің ауыр,

Өтесің сен Машу тауларын,

Өтесің ормандар мен тауларды батыл сен,

Кері аман-сау өтіп келесің!

Ашық саған қақпасы таулардың".

Естігенде мұны Гильгамеш,

Тілін алып шаян-адамның,

Жолымен Шамаштың бағыттады ол табандарын.

Өтті ол енді бірінші майданды -

Қараңғы түнек, көрінбейді жарық,

Алдын да, артын да көре алмайды ол

Екінші майданды енді өтті ол -

Қараңғы түнек, көрінбейді жарық,

Алдын да, артын да көре алмайды ол

Үшінші майданды өткенде, ол артына қарады,

Рухтанды да, алға басты ол

Төртінші майданды енді өтті ол -

Қап-қараңғы, көрінбейді жарық,

Алдын да, артын да көре алмайды ол

Бесінші майданды енді өтті ол -

Қап-қараңғы, көрінбейді жарық,

Алдын да, артын да кере алмайды оя

Алтыншы майданды енді өтті ол –

Қараңғы түнек, көрінбейді жарық,

Алдын да, артын да көре алмайды ол –

Жетінші майданды өткенде - Қарады ол түнекке,

Қап-қараңғы, көрінбейді жарық,

Алдын да, артын да көре алмайды ол

Сегізінші майданды өткенде, - қараңғылыққа ол айғай салды:

Қап-қараңғы, көрінбейді жарық.

Тоғызыншы майданда салқынды ол сезді, -

Сезді беті оның желдің лебін, -

Қап-қараңғы, көрінбейді жарық,

Алдын да, арқасын да көре алмайды ол,

Оныншы майданда жақындады шығатын есікке,

Бірақ, он майдандай, бүл майданда,

Он бірінші майданда таң бозарып келеді,





Он екінші майданда жарық көрінді,

Асықты ол, тастар тоғайын көріп:

Асыл тас жемісін беруде

Көз тартып пішіні, шоқтарды тағынған,

Өседі аспан тасы жапырақтана -

Өнім беріп, түрімен ғажайып,

Тастар бағын өткенде Гильгамеш,

Көз салды ол бүл кереметке.

10-КЕСТЕ

Сидури - бибісі құдайлардың, тұратын жарда теңіз жағалауындағы,

Сонда тұрып ол, ашыған сырамен сыйлайды оларды:

Берді құмыра оған, берді алтын тостаған оған, -

Жамылғымен жабылған, көрінбейді адамдарға.

Жақындады Гильгамеш үйіне оның,

Тері киген, күл басқан, Ішінде сақталған тәні құдайлардың,

Ішін оның қайғы жеп барады,

Жүзі оның зарыққан алыс жол жүргендей.

Көрді алыстан оны бибі. Ойлана, оз жүрегіне сала,

Кеңеседі өзімен-өзі ол:

"Мүмкін, бүл құтырған кісі өлтіруші шығар.

Қай жақсыны мұнда көресің?"

Көріп оны, бибі, жапты есігін,

Жапты есікті, салды ысырмасын.

Гильгамеш сол дүрсілді естіп,

Көтерді де жүзін, сөйледі оған.

Гильгамеш оған былай дейді, бибіге:

"Бибі, сен нені көрдің, неге есікті жаптың,

Жаптың есікті, ысырмасын салдың?

Ұрсам мен есікті, сындырамын ысырмасын!

Сидури - бибі айғай салды Гильгамешке,

Ұрпағына құдайлардың сөйледі сөз:

"Неліктен келесің сен жолмен алыс,

Қандай жолмен маған жеттің сен,

Өзендерді жүзіп өттің бе, өткелі қиын?

Неге келдің сен, білгім келеді менің,

Қайда жолың сенің жатыр, білгім келеді менің!"

Гильгамеш оған, Сидури бибіге былай деді:

"Мен - Гильгамешпін, өлтірген орман қарауылын,

Бал қарағайлы орманда өлтірген Хумбабаны, .

Жеңген Бұқаны, түскен аспаннан,

Қырып-жойған арыстандарды тау асуларында".

Бибі сонда Гильгамешке былай айтты:

"Егер сен болсаң - Гильгамеш, өлтірген қарауылын орманның,

Бал қарағайлы орманда өлтірген Хумбабаны,

Қырып-жойған арыстандарды тау асуларында, -

Неліктен сенің жақтарың солған, еңсең түскен

Ішіңе зарығу сенің мекендеген,

Ұқсайды сенің жүзің жүргенге алыс жолмен,

Аптап пен аяз бетіңді шарпыған,

Сағымды іздеп, неге жүгіресің сен шол далада?"

Гильгамеш сонда бибіге былай дейді:

"Қалай солмасын менің жақтарым, түспесін еңсем,

Қалай болмайды жүрегім қайғыда, жүзім солған,

Қалай ішіме кірмесін менің сағыну,

Қалай ұқсас болмайын мен жүргенге алыс жолмен,

Қалай аптап пен аяз менің күйдірмесін маңдайымды?

Інім менің, қуушы жабайы есектерді далада,

Ілбісіндерді жазықта, Энкиду,

Інім менің, қуушы жабайы есектерді далада, Ілбісіндерді жазықта,

Кіммен біз, кездесіп бірге, көтерілдік тауларға,

Бірге ұстап, өлтірдік Бұқаны.

Өлтірдік бал қарағайлы орманда Хумбабаны,

Досым менің, сондай мені сүйген,

Кіммен біз барлық істерді бөлістік,

Энкиду, досым менің, сондай мені сүйген,

Кіммен біз барлық істерді бөлістік,

Ұшырады ол адам тағдырына!

Мен жыладым оны жоқтап алты күн, жеті түн,

Бермей оны көрге, -

Тұрмас па екен деп досым менің, менің дауысымнан?

Кіргенше оның құрттар мұрнына!

Қорықтым мен ажалдан,

Сүре алмаймын мен өмірді!

Қарақшыдай, кеземін шел далада:

Сөздері Энкидудың, батырдың, бермейді маған маза

Алыс жолдармен қаңғырамын шел далада:

Қалай үндемеймін мен, қалай жұбанамын?

Досым менің сүйікті айналды топыраққа!

Энкиду, досым менің сүйікті айналды топыраққа!

Ол өлгендей, дәл сондай, мен де өлем бе.

Оянбас үшін мәңгі-бақи?

Енді міне бибі сені мен кездестірдім, -

Ажалды, мен қорқатын, көрмейін!"

Бибі Гильгамешке былай жауап берді:

"Гильгамеш! Қайда барасың сен?

Өмірді іздеген таба алмайсың сен!

Құдайлар жаратқан адамды, -

Белгілеген адамға олар өмірді,

Ұстап қалды өмірді өз қолдарында.

Ал сен, Гильгамеш, тойдыр қарыныңды,

Күндіз де, түнде де бол сен жайдары,

Күндіз өткіз тойларды,

Күндіз де, түнде де ойна да биле сен!

Таза болсын сенің киімдерің,

Шаштарың таза, шайын сумен,

Қарашы, қалай сенің қолыңды ұстайды сәби,

Өзіңнің құшағыңмен қуант құрбыңды - Тек осы адамның ісі!"

Гильгамеш сонда бибіден сұрайды:

"Енді, бибі, айтшы, - қайда жол Утнапиштиге?

Қандай оның белгісі, бер оны маған сен,

сен маған сол жолдың белгісін бер:

Мүмкін болса - өтемін теңізбен,

Мүмкін болмаса - жүремін шөл далада мен!"

Бибі Гильгамешке былай деді:

"Ешқашан, Гильгамеш, болмаған өткел,

Өте алмаған ешқайсысы теңізбен,

Мұнда ертеде келгендердің, -

Шамаш-батыр өтеді теңізден,

Шамаштан басқа, кім мұны істей алады?

Өткел қиын, жол ауыр,

Терең ажал сулары, оны бөгеген,

Гильгамеш, өтіп теңізбен, -

Ажал суларына жетіп, - не істейсің сен?

Бар, Гильгамеш, Уршанаби, кеме жасаушысына Утнапиштидің,

Бар оның пұттары, орманда ол ұстайды жыландарды;

Тап та оны, кездес онымен,

Мүмкін болса - сонымен от,

Мүмкін болмаса, онда кейін қайт"

Естіп бұл сөздерді Гильгамеш,

Көтерді қолымен ол ұрыс балтасын

Суырып алды белдігінен өзінің семсерін,

Ағаштар арасына кіре түсті тоғайға,

Найзадай ұмтылды олардың арасына,

Сындырды пұттарды, еліріп кенеттен,

Тапты жыланды сиқырлы орман ортасында,

Буындырды оны өз қолдарымен.

Қанғанда құштары Гильгамештің,

Басылды долылық кеудесінде,

Айтты ол өзінің жүрегіне: "Таба алмаймын мен қайықты!

Қалай жеңемін ажал суларын,

Қалай өтемін теңізден шексіз?"

Гильгамеш тоқтатты өзінің долылығын,

Орманнан шықты да, түсті ол өзенге,

Уршанаби қайықта келеді, жүзіп сумен,

Жағаға қайығын ол бағыттады.

Гильгамеш кеме жасаушы Уршанабиге былай деді:

"Енді, Уршанаби, - айтшы жол қайда Утнапиштиге?

Қандай оның белгісі - бер оны маған сен!

Сен маған сол жолдың белгісін бер:

Мүмкін болса - өтемін теңізбен,

Мүмкін болмаса - жүгіремін шел даламен!"

Уршанаби, Гильгамешке былай дейді:

"Пұттар анау, Гильгамеш, тұмар еді маған,

Мені ажал суларынан олар қорғап еді,

Сындырдың сен оларды долылығыңда өзіңнің,

Ол пұттарсыз өткізу сені қиын,

Ал балтаны қолыңа, Гильгамеш,

Кіре түс ішіне орманның, шап онда сырықтарды,

Он бес қадамды жүз жиырмасын.

Қалақтарды жасап, майлап, маған әкеліп бер оларды".

Гильгамеш естіп, бұл сөздерді,

Ұрыс балтасын ол көтерді қолымен,

Суырып алды белдігінен өзінің семсерін.

Кіре түсті орманға, шапты онда сырықтарды,

Он бес қадамды жүз жиырмасын, -

Қалақтарды жасады, майлады, оған әкелді оларды.

Гильгамеш пен Уршанаби қайыққа мінді,

Бағыттап қайықты толқындарға, жүзді онымен.

Алты апталық жолды үш күнде өтті,

Уршанаби ажал суларына кірді.

Уршанаби сонда Гильгамешке былай деді:

"Байқа, Гильгамеш, сырықты ал сен.

Ажал суларына қолыңды тигізбе, сақтан!

Екінші, үшінші мен төртіншіні,

Гильгамеш, сен ал,

Бесінші, алтыншы мен жетіншіні,

Гильгамеш, сен ал,

Сегізінші, тоғызыншы мен оныншыны, Гильгамеш, сен ал,

Он бірінші мен он екіншіні, Гильгамеш, сен ал", -

Жүз жиырмасыншыда бітті сырықтары Гильгамештің,

Шешті де ол белбеуін беліне байлаған,

Шешті де Гильгамеш киімін, жайды ол оны,

Желкендей, оны қолдарымен көтерді.

Утнапишти көрді оларды алыстан,

Ойлана жүрегімен өзінің кеңесті,

Өз-өзімен ол кеңесті:

"Неліктен пұттар қайықтағы сынған,

Келе жатқан онда иесі емес оның?

Сол, кім жақындайды, менің адамым емес ол,

Оңынан да қараймын мен, солынан да қараймын мен,

Мен қарадым да оған - тани алмадым мен,

Мен қарадым да оған - түсіне алмадым мен,

Мен қарадым да оған - біле алмадым, оның кім екенін."

Гильгамеш сонда алыстағы Утнапиштиге былай дейді:

"Мен алыстағы Утнапиштиге жету үшін,

Кім туралы айтылады аңыздар, соны көру үшін,

Мен көп кездім, шарладым барлық елді.

Мен көтерілдім қиын тауларға,

Барлық теңіздерден мен өттім,

Тәтті ұйқыда қандырмадым көздерімді өзімнің,

Азаптадым өзімді үздіксіз сергектікпен

Тәнімді өзімнің толтырдым зарығуға,

Жетпей бибісіне құдайлардың, киімді мен тоздырдым,

Өлтірдім мен аюларды, қорқауларды,

Арыстандарды, барыстар мен жолбарыстарды.

Бұғылар мен киіктерді, мал мен мақұлықтарын даланың,

Жедім олардың етін, терісімен олардың риза еттім өз тәнімді,

Жапты есігін бибі мені көргенде,

Шайыр мен Кирмен майладым мен сырықтарды,

Жүзгенде қайықпен, тимедім суға мен, -

Таба алам ба мен өмірді, іздеген мен!"

Утнапишти Гильгамешке былай дейді:

"Неліктен Гильгамеш, сен толдың зарығуға?

Денеңде сенің құдайлар мен адамдардың тәні болғандықтан ба,

Әкең мен анаң сені жаратқан соң ба пенде етіп?

Білдің бе сен, - Гильгамеш пендеге

Қойылыпты ма орындық жиынында құдайлардың?

Берілген оған, пендеге, шектеу.

Адамдар - сары судай, құдайлар - майдай,

Адамдар мен құдайлар - топан мен бидайдай!

Асығыстық жасадың сен, Гильгамеш, киіп теріні,

Жүрсің әрі киіп сен оны патшаның аспа бауындай, -

Өйткені - менде сен үшін жауап та жоқ,

Сен үшін ешқандай кеңес те жоқ!

Шын ажал аямайды адамды:

Саламыз ба біз үйлерді мәңгіге?

Қоямыз ба таңбаларды мәңгіге?

Айырылыса ма ағайындар мәңгіге?

Өшпенділік адамдарда мәңгі ме?

Мәңгі ме ағуы өзеннің тасқын сумен?

Мәңгі ме айналуы құрттың инелікке?

Көз, шыдайтын сәулесіне Күннің,

Ерте кезден бүгінге дейін кездеспеген,

Тұтқын мем Өлік ұқсас бір-біріне -

Ажал бейнесін көрсетеді емес ме олар?

Әмірші ме адам? Бергенде Эллиль оларға батасын,

Жиналады Ануннакилар, ұлы құдайлар,

Мамет86, тағдырды жаратқан, тағдырды олармен бірге таразылайды:

Олар өлім мен өмірді белгіледі,

Айтпады ешкімге өлер сағатын!

Бірақ айтты:"Тіріге тіршілік!" - деп.

11-КЕСТЕ

Гильгамеш сонда, алыстағы Утнапиштиге, былай дейді:

"Қараймын саған мен, Утнапишти,

Елден ерекше сен бойлы емессің - меңдейсің сен.

Кереметтей емессің сен - меңдейсің сен,

Қорқынышты емес маған шайқасу сенімен;

Дем алғанда, сен де арқаңа жатасың -

Айтшы, қалай сен тірі қалып,

Құдайлар жиынына қабылдандың әрі онда өмір таптың".

Утнапишти былай дейді, Гильгамешке:

"Мен ашайын саған, Гильгамеш, сырын асыл сөздің,

Және құпиясын құдайлардың айтайын.

Орналасқан Евфрат жағасында, -

Шуриппак, қала, сен білетін,

Бүл ежелгі қала, жақын оған құдайлар.

Құдайларды ұлы топан суын жасауға көндірді олардың жүректері".

Кеңесті басшысы олардың Ану, Эллиль, батыр, кеңесшісі олардың,

Олардың хабаршысы Нинурта, мұраты олардың Эннуги1.

Ақшыл көзді Эа олармен бірге ант берген, Бірақ айтты ол лашыққа олардың сөзін:

"Лашық, лашық! Қабырға, қабырға!

Тыңда, лашық! Есте сақта, қабырға!

Шуриппақтық, Убар - Тұтудың ұлы,

Бұз үйіңді, жаса кеме,

Ұмыт молшылықты, қамын ойла өмірдің,

Елең қылма байлықты, құтқар өз жаныңды!

Кемеңе өзіңнің тие бүкіл жандыны,

Сол кеме, сен жасайтын,

Сырт пішіні төрт бұрышты болсын,

Ені мен ұзындығы тең болсын,

Мұхиттай, жап оны шатырмен!"

Мен осыны түсіндім де, былай дедім Эаға, әміршіге:

"Сөзді сол, әмірші, сен маған айтқан,

Құрмет тұтам мен, бәрін дәл солай орындаймын.

Не жауап айтайын мен қалаға - халық пен қарттарға?"

Эа, маған құлына өзінің, былай деді:

"Ал сен оларға мынадай сөз айт:

"Білемін мен, жек көреді Эллиль мені, -

Мен енді тұра алмаймын сендердің қалаларыңда,

Эллиль жерінен кетемін мен,

Түсемін Мұхитқа, әміршім Эаға!"

Ал сендердің бастарыңа жаудырады ол жауынды,

Білесіңдер құпиясын құстардың, баспанасын балықтың,

Болады жер бетінде барлық жерде мол түсім,

Таңертең нөсер құяды, ал түнде

Өз көздеріңмен көресіңдер, сендер нан жаңбырын".

Болар-болмас көрінгенде таң сәулесі,

Шақыруыммен менің бүкіл өңір жиналды,

Бүкіл ерлерді мен бағынуға шақырдым борыштылыққа -

Бұзды үйлерді, дуалдарды бұзды,

Бала тасып жүр шайырды,

Ерлер көтеріп жүр себеттерде жабдықтарды.

Бес тәулікте салдым мен шанағын:

Ауданы денесінің үштен біріндей,

Биіктігі бүйірінің жүз жиырма шынтақтай,

Жүз жиырма шынтақ ернеулері оның төбесінің2.

Салдым мен қоршауларын, сыздым мен сызбасын:

Жасадым мен кемеде алты палуба

Жеті бөлікке оны бөліп олармен;

Оның түбін тоғыз бөлікке бөлдім,

Ұрдым оған су қазықтарын,

Таңдадым мен тұтқаны, салдым жабдықтарды,

Үш өлшем кирді балқыттым мен пеште,

Үш өлшем шайырды құйдым онда мен,

Үш өлшем зәйтүн майын құйды жүк тасушылар:

Оның бір өлшемі кетті майлауға,

Екі өлшемін зәйтүннің тығып қойды басқарушы.

Сойдым мен бұқаларды тұрғындарына қаланың,

Сойдым мен қойларды күнде,

Шырындарын жемістердің, майды, сикераны, ақ та, қызыл да шарапты

Ішкіздім мен халыққа суындай өзеннің, Тойлады олар, жаңа жыл күніндей.

Аштым мен хош иісті майларды, өз қолдарымды майладым.

Дайын болды кеме Күн батарда,

Ол ауыр еді - жылжыта бастадық оны,

Тіредік оны қазықтармен үстінен де, астынан да,

Үштен екісімен кірді ол суға.

Барлық дүниемді арттым мен оған,

Барлық күмісімді тиедім мен оған,

Барлық алтынымды тиедім мен оған,

Барлық жанды мақұлықтарды, арттым мен оған.

Көтерілді кемеге бүкіл жанұям мен руым менің,

Даланың малын, аңдарды, барлық ұсталарды мен мінгіздім.

Шамаш уақыт белгіледі маған:

"Таңертең нөсер құяды, ал түнде

Нан жаңбырын көресің сен өз көзіңмен, -

Отыр кемеге, шайырла оның есіктерін".

Белгіленген уақыт келді:

Таңертең құйды нөсер, ал түнде

Нан жаңбырын көрдім мен өз көзіммен.

Қарадым мен ауа райына -

Қорқынышты еді қарауға ауа райына.

Мен міндім кемеге, шайырладым оның есіктерін -

Шайырлағаны үшін кеме жасаушы Пузур - Амурриге

Салтанатты сарайды бердім мен, бар байлықтарын қоса.

Болар-болмас көрінгенде таң сәулесі,

Айналды қара бұлт тірегінде аспанның.

Адду даңғырлайды оның ортасында,

Келеді оның алдында Шуллат пен Ханиш3,

Жүрді, хабаршылар, тау мен жазықта.

Эрагель4 жұлды сырғауылын бөгеттің,

Келді Нинурти, жыртып төсемені,

Ануннактар5 жағып шамшырақтарды,

Олардың жарығымен жер бетін мазалады,

Аддудан сілейіп қалды аспан,

Болған жарық - түнекке айналды,

Бүкіл жер қақ жарылды, тостағандай.

Бірінші күн құтырды Оңтүстік желі,

Тез келді де, батырды суға тауларды,

Ұрыстағыдай, жетіп жерге.

Біреуді біреу көрмейді,

Аспаннан да адамдар көрінбейді.

Құдайлар қорықты топан судан,

Көтерілді, кетті аспанға Ану,

Жармасты иттердей, созылды сыртында.

Иштар айғайлады, толғақ азабындағыдай,

Бәйбішесі құдайлардың, даусы әсем:

"Айналса еді сол күн саз балшыққа,

Барған соң мен кеңесінде құдайлардың қастыққа,

Қалай ғана бардым мен кеңесінде құдайлардың қастыққа,

Құруына адамдарымның неге жарияладым соғысты?

Сол үшін туамын ба мен өзім адамдарды,

Балық халқындай, толтыру үшін теңізді!"

Ануннакилік құдайлар онымен бірге жылайды,

Құдайлар бой ұсынды, болуда жылауда,

Тығылысады бір-біріне, кепті олардың еріндері.

Соқты жел алты күн, жеті күн,

Топан сумен дауыл жабады жерді.

Келгенде жетінші күн,

Дауыл топан сумен тоқтатты соғысты,

Олар, әскердей еді шайқасқан.

Басылды теңіз, басылды дауыл - тоқтады топан су

Аштым мен тартпа көмейін - сәуле түсті менің бетіме,

Қарадым мен теңізге - тынышталыпты,

Бүкіл адамдар саз балшыққа айналыпты!

Шатырдай тегіс, болыпты жазық.

Мен тізерлеп, отырдым да, жыладым,

Бетімнен менің ақты жас.

Іздей бастадым ашық теңізде жағалауды -

Он екі қашықтықта көтерілді арал.

Ницир тауының маңында тоқтады кеме.

Ницир тауы шайқалтпай ұстап қалды кемені,

Бір күн, екі күн ұстап тұр Ницир тауы кемені, шайқалтпай.

Үш күн, төрт күн ұстап тұр Ницир тауы кемені, шайқалтпай.

Бес пен алты күн ұстап тұр Ницир тауы, кемені шайқалтпай.

Басталғанда жетінші күн.

Көгершінді шығардым да ұшырдым мен;

Барып, көгершін қайтып келді кемеге:

Орын таппады,

Қарлығашты шығардым да ұшырдым мен;

Барып, қарлығаш қайтып келді кемеге:

Орын таппады,

Қара қарғаны шығардым да ұшырдым мен;

Қара қарға барып, судың түскенін көріп,

Қайтпады кері: қарқылдайды, шұқып бәрін ластайды.

Шықтым мен, төрт жаққа құрбандық шалдым,

Тау мұнарасында хош иісті заттарды түтіндеттім: Жеті де жеті аспапты қойдым,

Тостағандарына олардың салдым миртаны, құрақ пен самырсынды,

Құдайлар хош иісті сезді,

Құдайлар жақсы иісті сезді,

Шыбындардай жиналды, құдайлар қасына құрбандық шалушының.

Келген соң құдай-ана,

Көтерді ол үлкен алқасын,

Ану жасаған қуанышына оның:

"О, құдайлар! Мойнымда менің көкшіл тас -

Мен ұмытпағандай әркез оны,

Солай бұл күндерде менің мәңгі есімде,

Ұмытпаймын мен ешқашан оларды!

Құрбандыққа жақындасын барлық құдайлар,

Эллиль бұл құрбандыққа жақындамасын,

Өйткені ол ойланбастан, топан суын жасады

Және менің адамдарымды қырғынға ұшыратты!"

Эллиль, келісімен ол сонда,

Кемені көріп, ызаланды Эллиль,

Игиг құдайларына ашуланды:

"Қандай жан бүл құтқарылған?

Бір де бір адам тірі қалмауы керек еді!"

Нинурта оған сөйледі,

Сөйлегенде оған, Элильге, батырға былай деді:

"Кім, Эадан басқа, құратын ниеттерді,

Және Эа біледі барлық істерді!" Эа оған сөйледі,

Сөйлегенде оған, Элильге, батырға былай деді:

"Сен - батырсың, құдайлар арасында данасың!

Қалайша, қалай ойланбастан, топан суды жібердің?

Күнәсі барға күнәсін арт сен - Кінәліге кінәсін арт сен -

Сабыр етсең, өлім болмайды, төзе білсең, жеңілген болмайды

Топан суды сен жібергенше,

Арыстан келіп, кемітпеді ме адамдарды!

Топан суды сен жібергенше,

Қасқыр келіп кемітпеді ме адамдарды!

Топан суды сен жібергенше,

Аштық келіп, қырып-жоймады ма жерді!

Топан суды сен жібергенше,

Індет келіп, жеңбеді ме адамдарды!

Мен ашпадым құпиясын ұлы құдайлардың -

Данаға түс көру жібердім мен, ол түсінді құпиясын құдайлардың.

Ал енді оған кеңес бер!

" Көтерілді Эллнль, көтерілді кемеге,

Ұстап мені қолымнан, алып шықты сыртқа,

Тізе бүктірді қатарыма менің жарымды,

Маңдайымызға жанасты, екеуміздің ортамызға тұрды, бізге батасын берді:

"Осы кезге дейін Утнапишти адам еді,

Бұдан былай Утнапишти бізге, құдайларға тең,

Утнапишти алыста, өзендер сағасында тұрсын!"

Алып кетті мені алысқа, орналастырды өзендер сағасына.

Кім бүгінде жинар еді сен үшін құдайларды,

Табуың үшін сен өмірді, іздегеніңді?

Алты күн мен жеті түн ұйықтамай көрші!"

Отырғаны сол еді оның, аяқтарын созып, -

Ұйқы басты оны, түнегіндей шөл даланың,

Утнапишти өзінің құрбысына былай дейді:

"Қарашы батырға, өмірді қалаған!

Ұйқы басты оны, түнегіндей шөл даланың"

Құрбысы оның сөйледі оған, алыстағы

Утнапиштиге: "Тиіссен оған, оянады адам!

Сол жолмен кейін асықпай қайтады,

Сол қақпаларымен өз жеріне кайтады!"

Утнапишти сөйледі оған, өзінің құрбысына:

"Адам өтірікші! Сені ол алдайды:

Міне, пісіріп оған нанды, қойып жүрмін бас жағына,

Және күндерді, ол ұйықтаған, белгіле қабырғада,"

Пісіріп нанды ол, қойып жүр бас жағына,

Және күндерді, ол ұйықтаған, белгілейді қабырғада.

Бірінші наны оның бұзылды,

Жарылып кетті екіншісі, көгерді үшіншісі,

Төртіншісі - оның ағарды қабығы,

Бесіншісі кепкен еді, алтыншысы болды жаңа піскен,

Жетіншісі - сол уақытта оған ол жанасты да, содан оянды.

Гильгамеш сонда былай деді, алыстағы Утнапиштиге:

"Бір сәтке ғана жеңді мені ұйқы -

Сен маған жанасып едің, сол сәтте ояттың".

Утнапишти Гильгамешке былай жауап берді:

"Түр, Гильгамеш, санашы нандарды,

Күндерің, сенің ұйықтаған белгілі болды саған:

Бірінші наның сенің бұзылды,

Жарылып кетті екіншісі, көгерді үшіншісі,

Төртіншісі - оның ағарды қабығы,

Бесіншісі кепкен еді, алтыншысы болды жаңа піскен,

Жетіншісі - сол уақытта сен ояндың".

Гильгамеш Утнапиштиге тағы мынадай сөздер айтты:

"Не істейін мен, Утнапишти, қайда барамын мен?

Тәнімді менің биледі Ұрлаушы6,

Менің бөлмелерімде ажал тұрады,

Қайда барсам да мен - барлық жерде ажал тұрады!"

Утнапишти сонда кеме жасаушы Уршанабиге былай дейді:

"Күтпесін сені кемежай, ұмытсын сені өткел,

Кім келсе жағалауға, сол оған ұмтылсын!

Адам, сол сен әкелген, - алба-жұлба киімі тәнін оның ораған,

Жойды терілер сұлулығын оның тәнінің.

Жетелеп, Уршанаби, апар оны жуынуға,

Жусын ол тазарғанша өзінің көйлегін,

Тастасын терілерін - әкетеді оларды теңіз.

Сымбатты болсын тәні оның,

Жаңа таңғыш басына тақсын,

Киім кисін, жалаңаш жерін қымтасын.

Барғанша ол өз қаласына

Жеткенше өз жолымен,

Киімі тозбасын, бәрі жаңа болсын!"

Жетеледі оны Уршанаби, апарды оны жуынуға,

Әбден, тазарғанша жуды ол өз көйлегін,

Тастады терілерін - әкетті оларды теңіз,

Сымбатты болды тәні оның,

Жаңа таңғышпен байлады ол басын

Барғанша ол өз қаласына

Жеткенше өз жолымен,

Киімі тозбайды, бәрі жаңа болады.

Гильгамеш пен Уршанаби мінді қайыққа,

Қайықты итерді де толқынға, жүзді онда,

Құрбысы оның сөйледі оған, Утнапиштиге

"Гильгамеш көп жүрді, шаршады және еңбектенді, -

Өз еліне қайтқанда, не бересің сен оған?"

Ал Гильгамеш енді ілгекті бақанды көтерді

Қайықты жағаға ол беттетті, Утнапишти Гильгамешке былай деді:

"Гильгамеш, сен коп жүрдің, шаршадың және еңбектендің, -

Не берейін мен саған, оз еліңе қайтқанда?

Гильгамеш, асыл сөзді мен ашамын,

Гүл құпиясын да мен саған айтамын:

Бүл гүл - теңіз түбіндегі шамырттай,

Тікенектері оның, раушандікіндей, түйреп алады қолыңды сенің.

Егер ол гүлге сенің қолың жетсе, -

Боласың сен әрқашан жас.

Гильгамеш естіп мұны.

Ашты ол қақпағын құдықтың7,

Аяқтарына ауыр тас байлады,

Тартып кетті оны олар тереңдігіне Мұхиттың.

Ол ұстады гүлді, өз қолын түйретіп,

Кесті аяқтарындағы ауыр тастарды,

Алып шықты теңіз оны жағалауға.

Гильгамеш сонда, кеме жасаушы

Уршанабиге былай дейді:

"Уршанаби, сол гүлді - гүлді даңқты,

Өйткені сонымен адам өмірге жетеді.

Апарамын оны мен Урукқа қоршалған,

Жеткіземін халқыма, гүлді сыйлаймын:

Егер кәрі адам одан жасарса,

Мен дәм татам одан - оларда менің жастығым"

Жиырма шақырымнан соң, үзіп алды бір тілімді,

Отыз шақырымнан соң дамылдауға тоқтады,

Көрді Гильгамеш суатты, сулары салқын,

Түсті оған, шомылды суға.

Сезіп жылан иісін гүлдің,

Інінен көтерілді, гүлді әкетті,

Қайтқанда кері, терісін тастады.

Сол арада Гильгамеш отырды да жылады,

Беттерінен ақты жас;

Сонда ол Уршанабиге былай дейді:

"Кім үшін Уршанаби, еңбектенді қолдарым?

Кім үшін қансырайды менің жүрегім?

Өзіме-өзім игілікті әкелмедім мен,

Әкелдім игілікті арыстанына жердің!

Жиырма шақырым ары қазір тербетеді гүлді иірім,

Ашқанда құдықты, жоғалттым мен қаруларымды, -

Таптым мен бірдеме, белгі болған маған: бас тартамын мен!

Және жағалауда қайықты мен қалдырдым!"

Жиырма шақырымнан соң үзіп алдық бір тілім,

Отыз шақырымнан соң тоқтадық дамылдауға,

Жетті олар Урукқа қоршалған.

Сонда Гильгамеш, кеме жасаушы Уршанабиге былай дейді:

"Көтеріл, Уршанаби, жүр қабырғаларымен Уруктың,

Көз сал ірге тасына, сипа кірпіштерін, -

Оның кірпіштері күйдірілмеген бе,

Қабырғалары оның салынған емес пе жеті даналармен?"

Библиотека Всемирной Литературы, том I.

Поэзия и проза Древнего Востока.

М., Художественная литература, 1973, - С. 4-53.





АВЕСТА

Ардви Сураға мадақ

(Яшт 5, "Ардви сур - Яшт")

Қуанышына таза Ардви суларының және Мазданың жаратқан киелі өсімдіктерінің шаттансын, Ахура-Мазда!

1. Аян берді Ахура-Мазда

Спитама-Заратуштарға,

Табын оған о, Спитама,

Арнасынан асып аққан,

Шипалы Ардви суларына.

Ахураға шын берілген,

Тұрарлық ол мақтауға.

Табын оған егінді де өсірген,

Қалың малға қорек болып,

Байлықты ол көбейткен,

Табын оған, о, Заратуштра.

2. Қуатын ол арттырар,

Ер жігіттің қалаулы.

Сымбаттанып толысар,

Суын ішсе бойжеткен.

Суын ішіп, киелі қуанышқа бөленер,

Бала күткен аналар.

Табын ұлы - даңқты суына,

Арнасына оның тең келмес.

Жермен аққан өзендер,

Бастау алып Хукарья шыңынан.

Ворукаша теңізіне құятын,

Табын оған, тасып аққан суына.

3. Бір арнасы Ардвидің

Жеті каршварға жетеді.

Қысы, жазы тоқтамай

Тіршіліктің ашып тынысын.

4. Жараттым оны мен,

Жаратушы Мазда тәңірі.

Қуанышына әр үйдің,

Ауыл мен аймақты,

Қорғасын деп жараттым

Тірек болсын өмірге.

Құтқарсын деп жараттым

Суға зәру болғанда,

Елдер менен аймақтар.

3. Ағады Ардви сулары

Тәңірі оны жаратқан

Арналары оның қуатты

Ағады ол әсем-сымбат ағыспен

Ойланады, толғанып:

4. "Сиынар екен кім маған

Даңққа бөлер кім мені.

Суыма шайынып киелі,

Қасиетінен дәм татып

Киелі хаома сүтінің?

Сүйсініп адалдығы мен әділеттілігіне

Кімге ауар менің көңілім?

Сыйлар едім соған мен

Игілік пен бақытты."

5. Бақыт сұрап табынамын,

Дұға оқып дауыстап.

Құрбандық шалып, арнайы

Құрметтеймін мен Ардви-Сураны.

Қастерлейін мен сені

Киелі хаома сүтімен,

Және брасман талымен.

Өнерге толы сөзіммен

Ойыммен де ісіммен.

Ақылға салып айтылған

Шыншыл-әділ сөздермен

"Табынамыз сондықтан,

Табын деп оған шақырған

Игі Ахура-Мазда жаратқан".

IV

14. "Табын оған о, Спитама..."

15. Табын құдіреті мен нұрына

Сымбатына көз тоймас.

Кідірмей-ақ ағады,

Толассыз ол ағады

Күн мен түнге қарамай.

16. "Табын оған, о, Спитама...

17. Арианам-Вайджа жерінде

Киелі Датии жағасында

Сиынды оған дұға арнап,

Жаратушы Ахура-Мазда

Қасиетті хаома сүтімен Және брасман талымен...

18. Өтінді ол Арвиден:

"Сәттілік маған жіберші Игі Ардви-Сура

Шын сенімді қабылдап,

Жолына түссін шындықтың.

Порушаспа баласы Спитама-Заратуштра".

19. Тілегін оның қабыл ап,

Айтқанын оның орындады.

Киелі суға шайынса

Шын ниетімен орындап,

Сенімнің барлық жорасын

Сәті түсіп, бақ қонар

Нағыз діндар адамның.

VII

24. "Табын оған, о, Спитама..."

25. Құрбандық шалды оған Әсем-сымбат

Йима Хукарья шыңында

Жүз жылқы мен мың сиырды,

Сан жетпес қойларды.

Құрбандыққа шалды оған Әсем-сымбат

Йима Табын малдың иесі.

26. Өтініш айтты Ардвиге:

"Жолыма бер сәттілік

Игі Ардви-Сура тәңірі.

Билігім жүрсін менің,

Адамдар мен дэвтерге.

Қаһарымнан қаймықсын,

Көріпкел-көзбайлаушы мен мыстанда

Кавиилік тиранда.

Және зұлым карапандарда,

Аман сақтап қалайын

Ашкөзінен дэвтердің

Байлық пен дәулетті

Табын мал мен жайқалған егінді".

27. Тілегін оның қабыл ап

Айтқанын оның орындады.

Киелі суға шайынса,

Шын ниетімен орындап

Сенімнің барлық жорасын,

Сәті түсіп, бақ қонар

Нағыз діндар адамның,

Бақыт үшін табынамын оған...

29. Жүз жылқы мен мың сиырды,

Сан жетпес қойларды

Баври атты елінде

Аждаһар-Дахака үш басты,

Құрбандық шалып,

Митраға мадақ

(Яшт 10 "Михр яшт")

Шаттансын Ахура-Мазда... қуанышына Митраның, жайылымдары кең оның, шалғын шөп иесі Раманаға сый-құрмет пен атақ-даңқ.

1. Ахура-Мазда үн қатты

Спитама-Заратуштраға,

"Мен жараттым Митраны,

Жайылымдары кең оның.

Арналған маған дұғалар

Мен мадақтауларға

Лайықты ол дағы".

2. Елдің берекесін кетірер пасық,

Өз сөзінде тұрмаған.

Жүз опасыздан да артық

Әділеттілерге келтірер кесірі оның

Сөз берсең егер досыңа да жауыңа,

Өз сөзіңе берік бол, Спитама

Келісім сөзі ортақ қой,

Адалға да жауызға.

3. Жайылымы кең Митра,

Тарту етер желден жүйрік тұлпарларын,

Өз сөзінде тұрғанға.

Әділ жолды көрсетер,

Ахура-Мазда жалыны.

Ал киелі әулиелер

Құдіретті Фравашылар

Ұрпақтарын өрістетер,

Өз сөзінде тұрғанның.

4. Бақыт сұрап жалбарынамын,

Құрметтеп мен Митраны.

Құрбандық мал арнармын,

Жайылымдары кең оның.

Табынамыз біз Митраға,

Жайылымдары кең оның.

Тоқшылық пен тыныштық

Ариилік елдерге әкелетін.

5.Қолдасын бізді,

Кең жазық жайылымдары үшін

Қол үшін берсін бізге,

Жауымызды жайратып,

Рухымызды көтерсін.

Ар-намыс, бақыт үшін

Қолдасын бізді ол,

Құдіретті, жеңімпаз

Арбауға көнбейтін,

Дүниедегі барлықтың

Мақтауына тұратын

Митра Жайылымдары кең оның.

12. Аспандағы құдайлардың

Ең алғашқысы болып,

Хара үстінде көтерілер

Мәңгілік күн алдында.

Тұлпарлары жатады,

Алғашқы болып жетеді,

Әсем нұрлы шыңдарға.

Көз алдында жатар-ды,

Бүкіл арий өлкесі.

14. Қос батырлар, қанды шайқас,

Алдында осында келіп жиналар.

Табын-табын малдар еркін жайылған,

Биік таулар арасында,

Көк-орай шалғын жайлаулар да осында.

Тереңінен толқыған көлдер-дағы осында

Алқабы кең, суы мол

Тасқыны келіп құйылған

Парура Ишкатана

Харайвидаға Мервке де,

Соғдыдағы Гавиге

Немесе Хорезмге келіп құйылар.

15. Шығыс пен Батысқа

Сол жақтағы қапталға да

Оң жақтағы қапталға да

Жер үйығы Каршварға

Мекен еткен оны коп адам

Отырықшы - Хванирата

Көз алдында құдіретті Митраның.

16. Барлық каршварлар үстінен

Ұшып өтер Көк тәңірі,

Бақыт сыйлап баршаға

Барлық каршварлар үстінен.

Ұшып өтер Көк тәңірі,

Билік беріп таңдаулыларға

Жеңісті ол нығайтар,

Ақиқатты таныған.

Табынып оған, дәстүрлі

Суға шайыну рәсімін жасаса,

Бақыт сұрап табынамын мен...

17. Табынамыз Митраға біз...

Ешкім де алдай алмас оны,

Үйдегі үй иесі де,

Әулеттегі қария да,

Тайпадағы көсем де,

Ел билеген патша да.

18. Ал егер жалған айтса,

Үйдегі үй иесі,

Әулеттегі қария,

Тайпадағы көсем де,

Ел билеген патша болса да

Жайратып салар Митра,

Ашуланып, ызаланса

Сол үй мен әулетті де

Тайпа менен көсемді,

Жер жастандырар

Әулеттегі қарияны,

Тайпадағы көсемді,

Ел билеген патшаны.

Жалған айтқан жексұрынды

Ойламаған тұсынан.

19. Соққы берер айбаттанған Митра.

20. Тұлпары да мінгізбес,

Қарсы тұрса Митраға

Жылжымай, шаппай тұрып алар

Жаяуға да мінгізбей,

Барар жолына апармай.

Найзасы кері ұшар,

Жалған айтқанның лақтырған.

Дұғаланған сөздерден,

Айтқан уәдесінен тайғанның.

21. Айласын егер асырып

Дәл тигізсе біреуге

Зияны оның дарылмас,

Дұғаланған кесір сөздерден

Уәдеден тайғанның

Найзасын жел ұшырып әкетер

Митраға қарсы келгеннің.

Дұғаланған кесір сөздерден

Уәдеден тайғанның.

Бәрін сұрап жалбарынамын мен...

22. Табынамыз Митраға біз...

Аппаттан аман алып қалар,

Жұттан сақтап қалар,

Жалған сөз егер айтпаса.

23. Бәле-жаладан сақта бізді,

Жұттан аман алып қалар

Митра Ешкім оған жалған айтпаса.

Осылай сен үрейін ұшырарсың

Митраға қарсы келгеннің,

Уәдесінде тұрмағанның,

Қолынан күші кетер олардың

Қаһарлансаң егер сен

Аяғын нық басып тұра алмас

Көздерінің жанары сөнер,

Құлақтары жабылып керең болар.

24. Қанша өткір болса да найзасы,

Алыстан атылса да оқтары

Жақын келіп, дарымас.

Көмекке келіп, қол ұшын бергенге

Дана да құдіретті, білгені кеп

Митра Көздері оның мириад

Жалған сөйлемесе ешкім оған.

Бақыт сұрап табынамын мен...

25. Табынамыз Митраға біз...

Құдіретті иемізге, Игілікті дарытушы,

Қызыл тілді шешенге,

Сұрағанға қолы ашық

Әсем де сымбатты, әрі дана.

Құдайылық сөз,

Дарыған оның бойына.

Қаһарлы сарбазға

Игілікті, қолы оның қарулы.

26. Дэвтердің басын допша қағып түсірер,

Уәдені бұзған адамдарды,

Азғырған сиқыршыны жазалап,

Бүкіл елге жол бастап

Жеңіске де жеткізер

Жалған сөзге ермесе.

27. Бағынбаған елдерді

Тура жолдан тайдырар,

Басындағы бағынан,

Қолындағы жеңістен де айырар.

Қауқары жоқ жауына

Ол мириад соққы бағыттар.

Көреген де, құдіретті

Ешкім оған жалған айтпас.

28. Табынамыз Митраға біз...

Тірек болар,

Діңгегіне ұлы үйлердің,

Есігін де бекітер.

Мал мен жанға толтырар

Құрметпен оған табынса,

Басқалардың бұзар қамалын

Ашуланса егер ол

29. Жаман да, жақсы боласың,

Сен Митра, ел үшін.

Жаман да, жақсы боласың,

Сен Митра, адамдар үшін.

Сен бітіммен де, соғыспен де,

Елдерді басқарасың Митра.

ХVІ

64. Табынамыз Митраға біз...

Ақиқат, әсем Сенімге

Жанында оның ұлы Тірек бар.

Ақиқат Сенім ұрығын

Таратар барлық жеті аймаққа (каршварларға).

65. Жүйріктердің жүйрігі

Игілердің игісі, Мықтылардың мықтысы,

Батырлардың батыры,

Игілік пен молшылық

Дарытушы құдірет.

Табын-табын мал мен ұлдарды

Игі өмірді сыйлаушы Ақиқат билік беруші.

66. Ізін басып ілесер Аши

Игілік пен байлық иесі

Жүйрік арбаларға мініп ап

Оның мен бірге Даңқта

Және кавилер Хварнасы

Мызғымас жеңіс тұғырын

Сыйлайтұғын құдайлар.

Әділетті фравашылар да,

Сол қосынның ішінде.

Ерсе егер оларға кім

Әділеттілермен бірге болады.

Бақыт сұрап табынамын мен...

XVII

67. Табынамыз Митраға біз...

Тұлпарларын ерттеп ап.

Шығыстан шығып аралайды,

Үстінен қарап әсем каршварлардың

Және жарық - Хванирата,

Және бақыт Мазда дарытқан

Биік жеңіс тұғыры

Қатар жүреді онымен.

68. Онымен бірге шарлайды

Дүниенің төрт тарабын Әсем, сұлу Ашида,

Ал Маздаға деген ұлы Сенім

Жолдарын ашып тұрады.

Ал көктегі қанатты тұлпарлар

Жарқыраған ақ боз аттар

Көлеңкесі түспей аспанға

Кеңістікті жарып өтеді.

Ал Жеңіс құдайы

Алысқа оны сілтейді

Үрейін алып дэвтердің

Күнәкар, жалған айтқандардың...

69. Қарғысына қалмайық,

Қаһарланған тәңірдің.

Мың соққысын бағыттар,

Ашуланса жауларына.

Көздеріне сан жетпес

Құдіретті, көріпкел

Ешкім оны алдай алмас.

Бақыт сұрап табынамын мен....

XVIII

70. Табынамыз Митраға біз

Алдында оның жүреді Веретрагна

Ахура оны жаратқан.

XIX

71. Табынамыз Митраға біз...

Қолын созып қуанар

Жаратушы Ахура-Маздаға

Айтады сонда былай деп:

"Тірі жанды жаратқан

Жаратушы, Қасиетті Рух"

72. Сақтап қаламыз тұрған мекенді

Тастап оны кетпейміз!

Үйімізді қорғаймыз,

Елімізді қорғаймыз

Халқымызды жауға тастап кетпейміз.

Құдіретті тәңірі,

Бәрін жаудан қорғайды.

73. Өшіккен жаудың айбынын

Жеңесің сен, Митра!

Игілерді өлтірген

Дұшпанды сен талқанда!

Тұлпарларың қанатты,

Арбаларың әсем-ақ.

Шақырса егер көмекке Табыларсың қасынан.

74. Шақырамын қолда деп,

Қол ұшын бер қысылтаяңда.

Көңілің толып құрбандыққа

Сый-құрметті қабыл ал

Қорғаны бол еліңнің,

Ұзағынан мекендейік

Игі-әсем жерімізді.

75. Қорғанысың сен,

Митраны құрметтеген елдердің,

Жайылымдары кең оның.

Сындырасың сағын елдердің,

Бағынбаған Митра.

Шақырамын сені көмекке

Қолдасын келіп көмекке

Құдіретті, қуатты

Мадақтауға тұрарлық

Құрметтеуге лайық Митра!

Ұлы елдің иесі

Бақыт сұрап табынамын мен...

XX

76. Табынамыз Митраға біз...

Қоныс-мекен беретін

Рашну да сыйлайды

Ұрпақтарға ұзақ өмір.

Ата-қоныс қорғаны,

Адалдардың тірегі.

Қауымдардың қорғаны,

Адалдардың тірегі.

Ең жақсы ұрпақ сыйлайсың,

Жеңіске де жеткізесің,

Ахураның жаратқан.

Ақырет күні жатар,

Топ-тобымен домалап

Әділ сөзді бұзғандар.

Бақыт сұрап табынамын мен...

77. Дарытты оған Ахура-Мазда

Мың қасиет пен

Сан жетпес көздерді.

Ол қасиет арқылы,

Сол көздер арқылы,

Ізін ашып отырған

Жалған айтқан сұмдардың

Сан жетпес көздері.

Мың да бір қасиеті

Алдауға мүмкіндік бермес

Құдіретті Митраға.

Көздері оның сан жетпес

Ешкім оны алдамас.

Бақыт сұрап табынамын мен...

XXII

78. Табынамыз Митраға біз...

Қолын созып, көмек сұрар одан,

Ел билеген патша да

Қолдауын оның өтінер

Тайпалардың көсемі.

79. Көмек сұрар, қол жайып,

Отбасының от ағасы

Қолдауын оның өтінер,

Үй иесі түздегі.

Сиырдағы табындағы

Қолдауын оның өтінер,

Сүтке толсын желін деп.

Қол созып, қолдауын өтінер

Әділетті шаруа да,

Әділеттілік сұраған,

Шақырар оны көмекке.

80. Көмек күткен бұл дауыс

Көк жарығын тіліп өтер,

Дүниені айналып,

Жеті каршвардың бәріне жетер

Қолдауын оның сұраған

Жерде қалмас даусы малдың да.

81. Бауын шешіп,

Айдап егер әкетсе

Табынынан ажыраған,

Мал да қолдауын өтінер:

"Табынға қашан қосар деп

Құдіретті Митра

Жайылымдары кең оның.

Айдап кеткен зұлымның

Ажыратып алқабынан

Ақиқатқа жолға салар деп".

82. Көңілі толса адамға,

Саған қолдау жасар Митра,

Жайылымдары кең оның.

Көңілі егер толмаса

Талқандар оны Митра,

Жайылымдары кең оның.

Бақыт сұрап табынамын мен...

XXIII

83. Табынамыз Митраға біз...

Табынды оған

Нұрлы, әсем Хаома

Алтын көзді, қасиеті бар емдейтін

Биік Харати шыңында.

Барсманмен кіршіксіз

Киелі таза сулармен

Қатесіз айтылған сөздермен.

84. Абыз етіп сайлады,

Өзіне оны Ахура-Мазда.

Жан-тәнімен берілген

Даусымен әсем Мазда ән айтқан.

Жан-тәнімен абыз табынды,

Мадақ әсем ән айтты

Жаратушы Ахура-Маздаға.

Періштелерге де табынды

Жетіп жатты дауысы,

Жұлдыздарға көктегі.

Жұмыр жерді айналып,

Жетті барлық жеті каршваларға.

85. Ол алғашқы абыз еді, Жұлдыздар жазып,

Рухпен жаратылған Хаоманы

Биік Харати шыңына жеткізген

Сақтап қалды Ахура-Мазда.

Және әулие-періштелер

Әсем жүзін, сымбатты келбетін.

Сүйсінер оған құндағы,

Тұлпарлары жүйрік оның.

86. Табынайық Митраға

Жайылымдары кең оның.

Құлағы бар мыңдаған,

Көздеріне оның сан жетпес!

Мадақтау мен арналып

Оқылған дұғаларға

Лайықсың сен.

Құрметтеген сені үйлерде,

Болсын лайым игілік.

Брасман шыбықтарын

Және сүт құйылған кесені

Қолына алып тазарған,

Өсімдікті ұнтақтап,

Хаоманы көтеріп,

Айтсын әр күн сайын

"Ахуна-Варьяны".

87. Мақұлдады бұл сенімді

Жаратушы Ахура-Мазда

Игі ойдың еркімен,

Ақиқатпен ең жақсы

Билікпен тіленген

Қасиетті намыспен,

Мәңгілікпен тұтасқан,

Таңдап алған сенімді

Мәңгілік періштелер

Таңдады бұл сенімді.

Ал игі Митраға

Жаратушы Ахура-Мазда

Билігін берді әлемнің.

Ал мәңгілік періштелер

Сені тәңірі деп таныды

Жаратылысқа деген

Игі сенімді

Тазартасың сен Митра!

88. Бұл екі дүниеде

Қолда бізді Митра,

Жайылымдары кең оның.

Бұл пәни дүниеде де,

Ол бақи дүниеде де

Жалған ажалдан сақта,

Қанға батқан туын көтерген

Ашуланған жаудан сақта.

Бойды кернеген кектен сақта.

Екі көзін қан жауып,

Қаңғып қашқан дэвтерден сақта.

89. Қолда бізді о, Митра,

Жайылымдары кең оның.

Қуат бер астымыздағы атымызға

Бойымызды аман сақта.

Жауды алыстан көретін,

Көзімізге қуат бер.

Жеңейік жауымызды,

Бір соққымен.

Бақыт сұрап табынамын мен...

XXIV

90. Табынамыз Митраға біз...

Кесіп өтер жер шарын

Күн ұясына батқан соң...

Екі қапталдан қайырып,

Құшақ жетпес кең даланы

Көз алдынан кетірмес

Аспан мен жер арасындағыны.

91. Қолында балта жүз қырлы,

Сары темірден жасалған.

Алтынменен көмкерілген,

Бұл қаруға тең еш нәрсе келмес

Жеңіске ол жеткізеді.

92. Қорыққанынан дірілдеп,

Ангро-Майнью аяғын басып тұра алмас.

Қорыққанынан дірілдеп,

Ашуда қашар безілдеп.

Қорыққанынан тұра алмас,

Жалқаулық та бойдағы.

Құттары қашып, тізелері бүгілер

Ойдағы барлық дэвтердің,

Азғындаған күнәкар қарсы оған келе алмас.

93. "Қарғысына қалмайық

Қаһарланған Митраның

Жайылымдары кең оның!

Ашуың бізге тимесін, Митра

Жайылымдары кең оның!"

Құдайлардың күштісі,

Құдайлардың батылы,

Құдайлардың ептісі,

Жерге жетер әмірі

Жеңген жауын Митраның.

Бақыт сұрап табынамын мен...

XXV

95. Табынамыз Митраға біз...

Тұра алмас алдында оның қалтырап,

Қаптаған қалың дэвтер,

Жалған айтқан күнәкарлар.

Самғап ұшар көк тәңірі елдердің

Оң жақтағы жерлерді,

Құлашы кең даланы

Жайылымдары кең оның.

96. Оң қапталында Митраның

Аша досы Сраоша қатар ұшар.

Ал сымбатты да қуатты

Рашну Сол қапталдан қосылар.

Ал сулар менен жасыл шөп

Және ізгі фравашылар

Қоршап оны бірге ұшар.

97. Үлестіріп оларға Митра,

Қорамсақтан жебе тартар.

Көрініп қалса жау егер,

Алғашқы болып жайратар

Аттарыменен адамдарды (жауларды)

Бір соққымен Митра.

Қалтырайды сондықтан,

Көрінгенде Митра

Аттар менен адамдарда.

Бақыт сұрап табынамын мен...

XXVI

98. Митраға табынамыз біз...

Ақ боз түсті тұлпарлары

Найзасы ұзын, тым өткір,

Жебелері жүйрік желден де.

Алыстан-ақ сұлатар

Қолына тисе қаруы,

Епті сарбаз жігіттің.

99. Барлық игі дүниенің,

Сақшысы етіп жаратты оны

Жаратушы Ахура-Мазда.

Сақшысы да қорғаны ол,

Барлық игі дүниенің.

Жаратқанын Мазданың,

Көз ілмей ол қориды.

Жаратқанын Мазданың

Қорғайды ол көз ілмей.

Бақыт сұрап табынамын мен.

XXVII

100. Табынамыз Митраға біз...

Қашып одан құтылмас,

Жалған айтқан зиянкес.

Шығысқа да қашса да,

Батысқа да қашса да,

Ранхи бастауына барса да,

Жер ортасында жүрсе де,

Қолына келіп түседі.

101. Қармап оны ұстайды

Қос қолымен Митра;

Адасқан сүрең, бақытсыз,

Жанында жоқ қуаныш

Көрмейді деп ойлайды

Зұлымдық пен жалғанды

Көз салмаса Митра.

102.0йлаймын мен былай деп:

"Дүниеде адам жоқ

Арам ойын асырған

Ізгі Митра ойынан

Дүниеде адам жоқ

Жаман сөзін асырған

Ізгі Митра сөзінен.

Дүниеде адам жоқ

Жаман ісін асырған

Митраның ізгі ісінен.

І03.Дүниеде адам жоқ

Ақыл-ойы тең келер,

Ұшқыр ойы мен Парасатына

Митраның. Дүниеде адам жоқ

Митрадай сақ құлақ,

Бәрін көріп тұрады.

Көздері оның қырағы:

104."Сиынады кім маған?

Елемейді кім мені?

Құрметтейді кім мені,

Алдамақшы кім мені?

Кімге сый-сияпат, мол бақыт,

Тән саулығын сыйлай алам кімге мен?

Игілікті тілеген Сыйлай алам кімге мен?

Ұрпағын өсіріп-өрбітіп

Көбейте алам кімнің мен?

105.Қолымдағы құдіретті билікпен

Қаптаған көп сарбаздарды

Сыйлай алам кімге кенеттен?

Басын алар залымның,

Зұлымдық егер жасаса.

Дұшпан болса ел патшасы,

Қаһарына мініп жазалар.

106.Кімге дерт пен апатта,

Ел жалмаған жұтты

Жіберемін кімге мен?

Ел билеген ұрпағын

Аздырамын кімнің мен?

107.Қолындағы билігін

Қаптаған қалың әскерін,

Тартып бірден алармын

Сөзінде егер тұрмаса.

Басын кесіп алармын,

Ел билеген залымның.

Бақыт сұрап табынамын мен...

108. Табынамыз Митраға біз...

Найзасы - оның күмістен,

Сауыты көмкерілген алтынмен.

Қамшысы бар қолында

Кең иықты сарбаздың.

Құрметтейтін Митраны,

Елдерге ол келгенде

Кең алқаптарды тарту етер

Мал жаюға молынан.

Толсын деп мал мен жанға

Көкорай шалғын жер.

109. Қолдасын ол көмекке келіп,

О, Митра мен Ахура!

Қамшысымен сабалап

Аттарын ол терлетер

Атылған өткір жебеден

Жер жастансын қанішер.

110.Табынамыз Митраға біз...

Кесіп өтер жер шарын

Күн ұясына батқан соң...

Екі қапталдан қайырып,

Құшақ жетпес кең даланы

Көз алдынан кетірмес

Аспан мен жер арасындағыны

Бақыт сұрап табынамын мен...

XXIX

111. Табынамыз Митраға біз.

О, Митра, үй иесі

Иесі ол ру менен халықтың,

Ел мен тұтас қауымның.

112. Жиырма есе күші бар,

Екі достың сөзінде.

Отыз есе күші бар,

Ел азаматтары сөзінде.

Қырық есе күші бар,

Қызметтестер сөзінде.

Елу есе күші бар,

Ерлі-зайыпты сөзінде.

Алпыс есе күші бар,

Тәлімгер-шәкірттер сөзінде.

Жетпіс есе күші бар,

Ұстаз бен шәкірт сөзінде.

Сексен есе күші бар,

Күйеу мен ата сөзінде.

Тоқсан есе күші бар,

Екі ағайын сөзінде.

ПЗ.Жүз есе күші бар,

Әке мен бала сөзінде.

Мың есе күші бар,

Екі елдің сөзінде.

Күшіне енді сан жетпес,

Маздаясналық сенімнің.

Одан соң келер қуатты күндер

Зор жеңістер кезеңі.

114. Айтты сонда Митра:

Келемін мен сиынса,

Жарлы болсын, бай болсын

Хара тауынан көтерілемін

Нұрын шашқан күндей болып.

Келемін мен сиынса,

Жарлы болсын, бай болсын,

Ангро-Майныо Зұлымның

Айтқанына көнбесе.

Бақыт сұрап табынамын мен...

XXX

115. Табынамыз Митраға біз...

Табын оған сен дағы.

Ілімін оның біліп ал,

Спитама Табынсын сонда Митраға,

Барлық маздаясналық халықтар.

Жайылған ірі-ұсақ малдағы,

Қанаты бар құстағы.

116. .Жаратушы деп танитын

Ахура-Мазда құдайды,

Аман-сақтап, қолдайды,

Солардың бәрін Митра.

Қасиетті Хаома Киелі суға шайынсын

Ал ізгі сенім ізбасарлары.

Келіп одан дәм татсын.

Құрметтесін Митраны

Жайылымдары кең оның,

Көңілі толып жайлансын.

117. Сұрады Ахура-Маздадан

Спитама-Заратуштра:

"Айтшы маған Ахура Ізгі ниетті әулиелер

Киелі суға қалай шайынады,

Құрметтеп тәңірі Митраны

Қалмасын десе көңілі

Жайылымдары кең оның?"

118. Айтты сонда Ахура-Мазда:

"Үш күн, үш түн,

Таза суға шайынсын.

Отыз дүре соққандай

Күнәсін жусын өкініп

Құрметтесе Митраны

Жайылымдары кең оның;

Екі күн, екі түн

Таза суға шайынсын

Жиырма дүре соққандай

Күнәсін жусын өкініп

Құрметтесе Митраны

Жайылымдары кең оның;

Қасиетті судан дәм татсын

Білмесе сөздерін

Қасиетті жазудың.

Бақыт сұрап табынамын мен...

XXXI

119. Табынамыз Митраға біз...

Құрметтеп оған сиынды

Нұрлы, жарық мекенінде

Жаратушы Ахура-Мазда тәңірі.

120. Қолдарын созып,

Мәңгілік періштеге

Құдіретті Митра

Нұрлы, жарық жұмақтан

Алып шықты алтындалған әсем арбасын.

121. Арбаны бұл тартады,

Төрт ақ боз ат.

Жаралған мәңгі рухтан

Жел қанатты тұлпарлар.

Тұяқтары алдыңғы,

Алтынменен қапталған

Тұяқтары арттағы

Күміспенен қапталған.

Төртеуі бірдей жегілген

Бір қамытқа.

122. Митраның оң қапталында

Қатарласып барады

Тура жолдан таймайтын

Ұзын бойлы, сымбатты

Рашну Сол жағында

Митраның Ақиқат Сенім ілімі

Бірге ұшып барады,

Ақ мақтаға оранып.

Киелі суға шайынады

Рәсімі ол Маздаға деген сенімнің.

123. Ереді соңынан Митраның

Құдіретті Веретрагна

Ашуланса жауына ол

Өткір азу тістерімен

Жарып өтер дұшпанды

Ал Митраның алдында





Хварносы кавилердің,

Жалындап ұшар ыстық от.

124. Арбасында Митраның

Жайылымдары кең оның;

Мың садақ оғының қайсысы

Құдіретімен құдайлардың

Ұшып барып, тиеді

Зұлым дэвтер басына.

125. Арбасында Митраның

Жайылымдары кең оның

Мың жебе бар, алтын ауызды

Жасалған қауырсынынан

Жыртқыш құстардың.

Құдіретімен құдайлардың

Ұшып барып тиеді

Зұлым дэвтер басына.

126. Арбасында Митраның

Жайылымдары кең оның;

Бар мың найза қайралған.

Құдіретімен құдайлардың

Ұшып барып тиеді

Зұлым дэвтер басына.

Арбасында Митраның

Жайылымдары кең оның;

Бар мың айбалта қайралған

Болат темірден жасалған.

Екі жүзді, өткір өздері

Ұшып барып тиеді

Зұлым дэвтер басына.

127. Жайратып жауын осылай

Айтқан сөзінде тұрмаған

Шығыс пенен Батысты

Екі тұсын терістіктің Аралап өтіп

Әсем каршварлар арқылы,

Нұрлы Хванирата арқылы

Қайтып кері оралар,

Жайылымдары кең оның.

Бақыт сұрап табынамын мен...

XXXII

128. Табынамыз Митраға біз...

Ақ боз жүйрік тұлпарлар,

Алтын сәулелі, нұрлы күнді

Көк аспанда тартып, әне, барады.

Жарығы көкте жарқырайды

Киелі суды бұрғанда

Тұрағына өзінің.

129. "Нұры жаусын адамға, -

Деді сонда Ахура-Мазда, -

О,3аратуштра әділетті

Атын атап абыздар,

Құдайларға сиынса,

Брасманды қолына алып

Құрбандық шалсын Митраға.

Сол адамның үйіне,

Ырыс әкелер Митра.

Толсын оған көңілі,

Діндарлар мен Абыздың

Ниеті егер сай келсе

Киелі сөз бен ақылға".

130. "Қатер төнер адамға, -

Деді сонда Ахура-Мазда, -

О, Заратуштра әділетті

Атын атап, сиынса

Абыз егер күнәкар,

Надан болса білімсіз

Алғанымен брасманды қолына,

Оқыса да ұзақ дұғаны,

Қабыл болмас ниеті".

131. Аямас жанын Мазда

Мәңгілік періштелерде

Аямас жанын Митра

Жайылымдары кең оның

Құрметтеп, сиынбаса

Мазда мен Митраға,

Және киелі періштелерге.

Қастерлеп тәңірді

Шындықты,

Елеп те ескермесе

Әлем заңы мен Рашнуды.

Дүниенің тұтқасы - Шындықта

Ақталмас жаны оның.

Сиынамын бақыт үшін...

132. Біз табынамыз Митраға...

"Сиынамын мен Митраға

Игілікті, құдіретті,

Көк тәңірі құрметті.

Мейірімі кең, ғажайып

Мекені оның жұмақта

Жау жасқанар қас батыр.

133. Қасында оның о, Спитама

Жеңістің қайтпас қаруы,

Түнекте көз ілмейді

Алдай алмас ешкім оны.

Құдайлардың құдіреттісі,

Ақылдысы әрі де

Соңынан оның ереді Хварно.

Құлағы бар мыңдаған,

Көздеріне сан жетпес

Алдай алмас ешкім оны".

Бақыт сұрап табынамын мен...

134. Табынамыз Митраға біз...

Құдіретті құдай ол

Жаратқанын қасиетті рухтың

Жарқыратар таңертең

Айдай болып нұрланар

Жарық түссе дүние.

135. Тиштри жұлдызындай

Жарқырайды жүзі оның

"Сиынамын мен Митраға,-

Деді сонда Ахура-Мазда

Арбасы оның бөленген,

Күн сәулесіне.

Арбасын оның жаратқан,

Киелі рух жұлдыздармен көмкеріп.

Сиынамын мен құдіретті Митраға

Көздері оның сан жетпес

Алдай алмас оны ешкім".

Бақыт сұрап табынамын мен...

XXXV

136. Табынамыз Митраға біз

Табынамыз Митраға біз

Елдерге аралап ол барғанда,

Ел ішінде жүрсек те

Құрметтейміз Митраны біз.

Ел сыртында жүрсе де,

Жер астында жүрсе де,

Құрметтейміз Митраны біз.

137. Сиынамыз Ахура мен Митраға

Мәңгілік, құдіретті тәңірлерге.

Сиынамыз ай мен жұлдыздарға,

Күнге де біз табынамыз

Брасман шөбімен.

Табынамыз құдіретті,

Елдердің барлық иесі - Митраға.

Табынамын мен оған,

Дұға оқып дауыстап,

Құрбандық шалып қастерлеп,

Жайылымдары кең оның.

Табынамыз Митраға біз

Жайылымдары кең оның;

Дарытушы игілік пен

Тыныштық арилілік елдерге.

Көмекке келіп қолдасын

Кең жазира дала үшін.

Қолтықтан демеп қолдасын,

Мейірімі түссін біздерге,

Жазып жанымыздағы жараны.

Жеңісті бізге сыйласын,

Бақыт сиын берсін бізге,

Ар-намыс пен бақ үшін,

Құдіретті жеңімпаз,

Алдауға ермейтін,

Мадақтауға мәңгілік

Тұрарлық ол - Митра.

Жайылымдары кең оның;

Табынамын мен Митраға,

Құдіреті ол жаратқанның.

Киелі суға шайынып,

Дұға оқимын мадақтап,

Сиынамын мен Митраға,

Мадақ айтып дауыстап.

Жайылымдары кең оның.

Табынамыз Митраға біз,

Жайылымдары кең оның.

Сүтке толы хаомамен

Брасман шыбықтарымен

Өнерлі шешен тілімізбен

Сөздер айтып киелі

Ісіміз және сөзіміз

Арналады бір оған.

Сиынамыз біз оған

Шындық сөзді айтқанда,

"Сиынамыз дұға оқып

Бұйырды оған сиын деп

Ахура-Мазда жаратқан".

138. "Жаратқан жалғыз иеміздей..."

Жаратқан жалғыз иеміздей

Қасиетті сөздер мен мадақты,

Күш пен қуатты берсін Митраға,

Жайылымдары кең оның

Және Раманаға - жасыл желек, шалғын иесі

"Ақиқат - Сыйдан артық..."

Ахура-Маздаға мадақ

(Яшт 1 "Ормазд яшт ")

Қуанышқа бөленсін Ахура-Мазда, жойылсын Ангро-Майнью "Орнықсын Ақиқат еркімен құдіреттің". Игі оймен, игі сөзбен, игі іспен мадақтаймын ізгі ойды, ізгі сөзді, ізгі істі1. Тапсырамын өзімді игі ойға, игі сөзге, игі іске, бас тартамын зұлым ойдан, зұлым сөзден, зұлым істен.

Арнаймын сендерге Мәңгілік Қасиеттілер дұға мен мадақты игі ойыммен де, игі сөзіммен де, игі іспен де, бойымдағы "өмірлік қуатпен".

Мадақтаймын Ақиқатты: "Ақиқат сыйдан артық" Игілік келер, қонар бақ Ақиқатты сыйдан артық көргенге"(үш рет)2. Атаймын өзімді Маздаға табынушы, заратуштралық, дэвтердің қарсыласы, Ахура ілімін уағыздаушы деп3.

Ақиқаттың қорғаны - Ізгі Хварнаға арналады дұға мен мадақ, салтанат пен атақ-даңқ. Ақиқаттың қорғаны - Саванхн мен Висьеге арналады дұға мен мадақ, салтанат пен атақ-даңқ.4 (Ақиқаттың қорғаны - Ізгі Рапитвинге арналады дұға мен мадақ, салтанат пен атақ-даңқ. Ақиқаттың қорғаны - Фрадат - фшаваға және Зантумға арналады дұға мен мадақ, салтанат пен атақ-даңқ.)5 (Ақиқаттың қорғаны - Ізгі Уазеринаға арналады дұға мен мадақ, салтанат пен атақ-даңқ Ақиқаттың қорғаны - Фрадат - вира мен Дахьюмаға арналады дұға мен мадақ, салтанат пен атақ-даңқ.)6

Ізгі Нұрлы, Ахура-Мазда қуанышына - дұға мен мадақ, салтанат пен атақ-даңқ7.

"Жаратқан жалғыз иеміздей" дейді абыз, "Ақиқаттың жалғыз иесі" десін білгір діндар адам8.

1. Сұрады Ахура-Мазадан

Спитама-Заратуштра:

«Айтшы маған қасиетті Рух»

Жаратқан жарық дүниені,

Киелі сөздің ішінде9,

Барлығынан құдіретті,

Барлығынан қуатты,

Ізгі мен игісі қайсысы.

2. Қайсысы жеңіс әкелер,

Шипа болып жандағы жараға,

Жайратар жауласқан,

Адамдар мен дэвтерді.

Жаратылған бұл дүниеде,

Құпия қандай ой бар

Айтшы соны Тылсым Рух!

3. Аян берді Ахура-Мазда:

"Есімім болар ол менің,

Спитама-Заратуштра,

Қасиетті құдайлар есімі

Киелі дұға сөзінде,

Ең құдіреттісі,

Ең қуаттысы,

Игі-ізгісі сол болар.

4. Ол жеңімпаз, үстем бәрінен

Шипа болар жаныңа.

Жайратар ол жауласқан,

Адамдар мен дэвтерді.

Жаратылған бұл дүниеде

Тұңғиық-терең ой да сол –

Тылсым Рух!"

5. Жалбарынды Заратуштра:

"Айтшы деп маған сол есімді

Игі жаратушым Ахура-Мазда

Ұлы, әсем, ең игі,

Құдіретті, әрі шипалы,

Талқандайтын дұшпанды,

Адамдар мен дэвтерді

Әрекетшіл бәрінен!

6. Жайратар ем сонда мен

Дұшпан болған дэвтерді,

Жайратар ем сонда мен

Сиқыршы мен мыстанды,

Жетпес еді сонда маған шамасы

Дэвтер мен адамдардың,

Сиқыршы мен мыстанның".

7. Аян берді Ахура-Мазда:

"Есімім менің - Ізденуші

О, әділетті Заратуштра

Екінші менің есімім - табын малдың иесі,

Үшінші менің есімім - құдіретті,

Төртіншіден, мен Ақиқат,

Бесіншіден барлық Ақиқат,

Алтыншыдан - мен Парасат,

Жетіншіден мен Парасатты,

Сегізіншіден - мен іліммін,

Тоғызыншыдан мен ойшыл-данамын.

8. Оныншыдан - мен Қасиетпін,

Он біріншіден - Қасиеттімін мен,

Он үшіншіден - мен қуатты күшпін,

Он төртіншіден - кекшіл емеспін,

Он бесіншіден - мен Жеңімпазбын,

Он алтыншыдан - Әділ қазымын,

Он жетіншіден - көрегенмін бәрін байқайтын,

Он сегізіншіден - Емшімін жанға шипа болатын,

Он тоғызыншыдан - мен Жаратушымын,

Жиырмасыншы - мен Маздамын.

Авеста: Избранные гимны; Из Видевдата/

Пер. с авест., предисл., примеч. и словарь.

И. Стеблин-Каменского. - М.: Дружба народов,

1992. - С. 14-54, 76-118.





ЗОРОАСТРЛЫҚ МИФОЛОГИЯ

Фравашылар

"Яшт " 13 бойынша баяндалған ("Фравардин-Яшт ")

Фравашылар (ежелгі парсы және орта парсы. Фравати) - ізгі маздаяснашыл жанының бір көрінісі (қазақ халқындағы - аруақ ұғымына сәйкес келеді. З.Қ.).

Көк нұрға бөленген оларды Ахура-Мазда (жаратылыстың басында Амеша-Спенталармен бірге, алғашқы адам Гайа-Мартан пайда болғаннан бұрын жаратты). Жаратушының өзінің де фравашы бар. Фравашылар көк аспанда тұрады, олар әсем, киелі, ізгі. Олар көптеген мириад, (Ангро-Майнью көк аспанға тарпа бас салғанда, ізгілер фравашылары жұлдызды сарбаздармен бірге Ахура жаратқандарды қорғауға шықты, олар адам басына шыққан шаштай, көк аспанға қаулап кетті), бірақ олардың қатары содан бері көбеймеді де, азаймады да, өйткені әрбір фравашы әу бастан болады, адам туғанға дейін, содан соң тәннен ұшып кетеді, көк аспанға қайтып оралады.

Фравашылар - әлемдік тәртіп

Ақиқаттың қорғандары.

Егер олар болмаса, егер олар,

Ізгі адамдардың

Құдіретті фравашылары

Ахура-Маздаға көмектеспесе,

Онда Ахурада

Болмас еді таңдаулы,

Мал-жан мен адамдар;

Друджу-күш, Друджу-билік,

Друджудың сыбағасы тәндік әлем болар еді.

Аспан мен жер арасында (онда)

Жалған Pyx жеңісін тойлар еді,

Аспан мен жер арасында

Жалған Рух жеңер еді

Шайқаста Қасиетті Рухқа

Ол жеңісті бермес еді.

Фравашылар - жаратушылар. Олар әлемді жаратты, аспандағы жұлдыздарды жақты. Олардың құдіреті, олардың ізгілігі мен қасиеті арқылы Ахура-Мазда қолдайды.

... Көгілдір нұрлы аспанды,

Жұмыртқаның қабығындай

Жерді орап жатты1.

Фравашылар құстар мен сүт қоректілерге тіршілік тынысын дарытты. Олардың құдіретімен таусылмас бұлақтардан бастау алған сулар ағады, жерден өсімдіктер өсіп шығады, жел еседі, бұлттар сейіледі, ана құрсағына бала бітеді. Сатавеса, Хафтаринға және нұрлы жүзді Тиштриймен бірге ізгі адамдар фравашылары су сұрап шөлдеген жерлерге жауын жаудырады, - әрқайсысы өз отбасы, өз қауымы, өз аймағы, өз елі үшін. Жыл бойы темір дулығалы, қалқаны бар қолында, қанжарлармен қаруланған игі фравашылар, көз ілмей туған жерін, туған үйін дэвтерден қорғайды - әркім кезінде өзі тұрған үйді және дэвтер қолы лап қойса, фравашылар айқасқа ұмтылады, олар өздерінің еңбегімен тапқан мүлкін қорғайтын даңқты сарбаздар сияқты. Жылдың соңғы он күнінде барлық фравашылар көк аспаннан жерге - оз қауымдарына түседі; рахметін айтқан адамдар олардың құрметіне мейрам арнап, гимндер айтады. Оларды жақсылап шын көңілмен қарсы алған адамдарға фравашылар:

Үйің толсын мал мен жанға!

Құс қанатты тұлпарың мен

Темірдей мықты арбаң болсын!

Ер жүректі, қызыл тілді ерің болсын!

- деп батасын береді.

Заратуштра мен Гайа-Мартан фравашыларына ерекше құрмет көрсетіледі. Біз құрметтейміз Гайа-Мартан фравашын, ол алғашқы болып Ахура-Мазда ойы мен өсиетін естіді. Одан (Ахура-Мазда) арийлік халықтарды таратты. Біз құрметтейміз Спитама-Заратуштра тағдыры мен Фравашын, Ақиқатқа сенімді. Ол алғашқы болып ізгі ойды ойлады, ізгі сөзді айтты, алғашқы абыз, алғашқы сарбаз ретінде ізгі істі бастады. Алғашқы малшы ретінде алғашқы болып малға құқық берді. Алғашқы болып ақиқат Ашаны таныды, дэвтерге қарғыс айтып, Сенімді өзіне таңдады, ...Барлық тірі жанның ішінде дэвтердің жаратқанын құрметтеуге тұрарлық емес екендігін ашық айтты.

Ізгі, күшті, киелі,

Ізгілер фравашыларына табынамын.

Ай мен Күнге, жұлдыздарға

Анаграна Раугамаға2

Жол сілтеді ізгілер.

Ел басына күн туып, елге жау шапқанда, ізгі фравашыларды көмекке шақырады. Сонда олар, егер көңілдері қалып, ренжімесе көмекке келеді. Ізгілердің қуатты фравашылары құс қанатты тұлпардай ұшып жетеді.

Аши, Даэна және Чиста

"Яшт" 16 ("Дэн Яшт") және "Яшт"

17 ("Ард-Яшт ") бойынша баяндалған.

Ізгі Аши (орта - парсы. Аржи), Ахура-Мазда мен Спента Армаити қызы, Амеша-Спента қарындасы - молшылық пен табыс құдайы.

Құдіретті билеуші,

Әсем, сұлу, даңқты

Қуатты да, күшті

Саулық та содан,

Игілік те содан.

Ашаға мейірімді адамдар, ештеңеден таршылық көрмейді: олардың үйі де қолайлы, қорасы да малға толы, әсем де, ұзақ мерзімді, ал қоймалары алтын мен бағалы киімдерге толы. Аши жаумен шайқаста жеңіске жетуге көмектеседі. Сондықтан адамдар Ашидан оларға қайырымды болуын өтінеді, құлағына жағымды әндер айтып, киелі сусын сүтті хаомамен, брасман бұтақтарымен шайынып, табынады. Аши игі-жақсылықтардың құрбандық сыйларын құрметпен қабылдап, друджеванттардың сыйын қабыл алмайды. Бірақ науқас болса ізгі маздаяснашылдың да табынуын дертінен айыққанша қабыл алмайды, діни рәсімге тек тәні сау ғана келе алады. Ашидің баласы жоқтарға да құлағы керең.

Ол кәмелетке толмағандардан да, тұрмыс құрмаған жас қыздардан да құрбандық қабылдамайды - құдай оларға ашулы. Ол олардың сатқындығын ұмыта, кешіре алмайды. Өйткені, жас жігіттер мен қыздар бір рет оны сатып кетті ғой. Бұл арийлік тайпалардың тұрандармен - көшпелі - друджванттардың ішіндегі ең зұлымдарымен соғыста орын алды. Екеулері де Ашийді иелену үшін шайқасты, оны ұстап алу үшін соңынан қуады. Аши алдымен, бұқаның тұяқтарына жасырынады, кейін қойдың қалың жүніне жасырынады. Бірақ әр кез оның жасырынған жерін жас жігіттер мен қыздар тауып алып, қуғыншыларға көрсетіп қояды.

Ашиге көптеген батырлар мен патшалар Ахура-Маздаға жағымды істерін қолдау үшін жалбарынады: дэвтер мен шайқаста қолдау іздегендер де, мал табындарына және егіс алқаптарына өсім-өнім тілегендер де, - Аши жүрегі мұндай ізгі тілектерден қуанышқа толады және ол әрдайым көмекке келіп, игі істерге қол ұшын берді. Бірақ Хваниратада құдайды ренжіткен күнәкарлар да көп болды. Әсіресе, ол баласыз ерлі-зайыптыларды көргенде қатты налыды. Бұл адамдар өздерін Маздаға табынушылар деп санады! Олар гаттар айтып, дұға оқыды, шайыну рәсімін жасады, ал өмірде ұятсыз күнәға батты. Маздаяснашыл Жақсылық қатарын көбейту үшін өмір сүреді ғой, ізгі сенім рухында бала тәрбиелеп, өсіру - зороастрлық басты ізгіліктің бірі. Құдай үш рет Ахура-Маздаға баласыз адамдар үшін шағымданды:

- Мен оларға не істеймін. Олар дұрыс жол көрсетуші абыздардың айтқанын тыңдамайды. Оларды, адамдарды тағдырдың тәлкегіне тастасам ба екен, дэвтермен өздері күрессін, ал мен көк аспанға ұшып кетсем бе екен? Әлде жерде қалсам ба?

- Көк аспанға ұшып кетпе, - деді оған Ахура-Мазда, - жерге де сен қайтып оралма. Менің қасымда қалып, көмек бер. Мен сені құрбандық шалып құрмет тұтам, - ал сен маған игі істерді іске асыруға қол ұшын бер, әрқайсысы олардың жеңіспен аяқталсын!

Содан бері Аши Ахура-Маздамен бірге немесе ахуралық құдайлардың қасында еріп жүреді. Аши құдайы жерден алыстағанмен, адамдарға игі істерді бастауына қолдау көрсетеді, рахметін айтқан адамдар, оған арнап құрбандық шалады.

Даэна (орта парсылық. Дэн) - Ашидің сіңлісі, "(маздаясналық) сенім" - "адамның діни санасының, оның жан дүниесінің, адамгершілігінің, ой үрдісінің, оның "сөзі мен ісінің" бейнесі.

Әр адамның - ізгінің де, күнәкардың да - өз Даэнісі бар, өлгеннен соң әркім онымен кездеседі - егер қайтыс болған адам ізгі өмір сүрсе - әсем, сымбатты жас қыз ретінде, егер күнәлі болса - мыстан кемпір ретінде. Сондай-ақ тайпаларда, қауымдарда, тұтас халықтың да өз Даэнасы болады", (Даэн қазақ тіліндегі "дін" ұғымына сәйкес келеді - 3. Қ.). Даэна мен Ашиге атақты Чиста - ізгі таңдау құдайы еріп жүреді. Чиста абыздардың ақ киімін киеді. Ол зороастрлық дін қызметкерлерге және сенім ұстаздарына тәлім береді, "Авестаны" дұрыс түсіндіруге көмектеседі; Ахура-Маздаға жағымды патшалар билігіне қамқорлық етеді.

Веретрагна және Варагн құсы

"Яшт" 14 ("Варахран" немесе

"Бахрам Яшт ") бойынша баяндалған.

Веретрагна (орта парсы. Варахран, кейінгі дәстүрде және фарсиде Бахрам) - соғыс пен жеңіс құдайлы, әсем, қуатты, тез, теңдесі жоқ, қорған және қамқор. Веретрагнаның он келбеті - инкарнациялары бар. Сол бейнелерінде ол адамдар мен құдайлар алдына келеді. Веретрагна дауылы желдей дәу ағаштарды жерге иіп, тамырларымен жұлып алады. Алтын мүйізді бұқаға немесе нұрлы жүзді Тшитрий сияқты - ақ боз атқа, әсем, алтын құлақты, алтын жүгенді қос өркешті түйеге айнала алады. Соғыс құдайы сол сияқты он бес жасар баланың және кемелденген ер адам бейнесін, Хварнаның құдайылық, патшалық көрінісі -тау ешкінің, Варагн құсының бейнесін де ала алады. Кең қанатты Варагн құсы самғап ұшады, ал қанатында оның ғажап құдірет бар. Егер оның қауырсынын алып, денені сипаса жаудың сиқырлық дуасы кетеді. Мұндай қауырсын иесін ешкім өлтіре де, қорқыта да, залым көзімен дуалап қоя да алмайды. Варагн құсының қауырсыны - сәттілік пен жеңіс әкелетін бой тұмар.

Хварна

Авеста мен әр түрлі дәуірдегі пехлевилік мәтіндердің біріктірілуі негізінде баяндалған; өлең аудармалары - "Яшт"19 ("Залшад- Яшт") алынған.

Хварна (орта парсы. Фарр) - абстрактілі құдайылық мән, харизма, тылсым күш; жоғарғы құпия бастаудың және Ахура-Мазданың жарқыраған киелі оты - Атардың көрінісі.

Құрметтейміз біз қол жетпейтін,

Құдайылық Хварнаны

Даңқы әлемге танылған

Мейірімді, келбетті

Епті, әрі ұстатпайды

Жаратылысы дара оның.

Хварна барлық істе сәттілік, бақыт, ізгі тағдыр, даңқ пен салтанат әкеледі.

Қол жетпейтін Хварнаға

Ие болса кімде-кім,

Киелі сыйлықтарды онда,

Игілікті алады ол.

Өмірде бақытсыз болғандардың да Хварнасы да жаман. Хварна биліктің, құдай қалауының, патшалық тектің рәмізі, батырлықтың көрінісі. Барлық Иран батырлары Хварнаға ие болу үшін күреседі, ал оған жетіп, ерліктер жасайды немесе патша тағына отырады.

Әр тайпаның, әр қауымның, ауыл-аймақтың, отбасының өз Хварнасы бар. Фравашылармен бірге Хварна зороастрлық үйін қориды.

Ахура-Мазданы қоршаған басқа құдайлар сияқты Хварна да адамдарға әр түрлі бейнеде, өз инкарнацияларында келеді.

Митра

"Яшт" 10 ("Михр-Яшт") бойынша баяндалған

Кең жайылымды Митраны (орта парсы. Михр) Ахура-Мазда жаратқанда оған көптеген қасиеттер дарытты, сондықтан Митра жаратушы құдайды мақтағандай мақтауға тұрарлық.

Митра - құдіретті, батырлығы ақырған арыстандай келбетті, жеңімпаз. Оның алдында барлық дэвтер қан қақсайды. Оның мың құлағы мен мың көзі бар. Ол алданбайды. Митра -келісілген шарттың сенімділік құдайы, Ахура-Мазда орнатқан заң мен тәртіптің сақшысы. Ал құдіретті құдай, дүниені және ондағы жақсылықты Жаратушы Ақиқат жолындағыларға - Ашавандарға келісімді бұзбауды өсиет етті! Жауыңмен келісім жасасаң да, бір діндегімен де, Аша жолындағымен де келісімді бұзба, екі жақты ғой келісім: друдждықпен де, ашалықпен де. Өйткені келісім бұзған адам бүкіл елді бұзады, жүз кавийлер, карпандар, ашемаугтермен басқа дін бұзарлар, құдайдан безген дэвке табынушылар, өтірік оймен, жалған сөзбен азғырғандар сияқты Аша жолындағыларға соққы береді.

Кең жайылымды Митраның мекені - Хара Березайтиде, көк аспан биігінде. Ахура-Мазда мен Амеша-Спента оны жаратты. Онда түнекте, аязда, аптап ыстықта, дэвтерде, ауру-сырқау да, жамандық та жоқ. Митраның алтын көк арбасын ол үшін Спента-Майныо, Киелі Рух жаратты. Оның арбасы Тиштрий келбетіндей жұлдыздармен безендірілген, жалдары қалың төрт ақ боз шегілген, олардың алдыңғы аяқтары күміспен көмкерілген.

Таң сәріде, әтештер күн көтерілгенін естіртіп шақырғанда Митра өз арбасына мініп көкке көтеріледі. Арбакеш-игі Аши, Ахура-Мазда қызы аттарды қамшылап, нұр шашқан жарыққа асықтырады, тұлпарлар танаулары желбіреп, Тшитрий жауынына шомылған даладағы шөптердей алтын нұрға бөленіп желден озып шабады.

Митра жел көлеңкесін де түсірмейді, өйткені көлеңкелері оларға иіссе алмайды.

Күнге жеткен соң арба кері бұрылады, сонда Митра нөкерлерімен бірге ұлы жұлдыз алдында аспан күмбезімен шеру құрады. Iзгі Аши арбаны басқарады, ал сымбатты Даэна жолды ашады, маздаясналық сенім көрінісі - Даэнаны көргенде дэвтер қорыққандарынан бытырап қашады. Даэнаның қасында молшылық силаушы ІІаренди отырады.

Сраоша мен Рашну құдайлары (орта парсы. Рашн), "Митраның .ағайындары" арба жанында, Сраоша оң жағында, Рашну "әділеттілік құдай, "жалғанды" талқандауда оған теңдес ешкім жоқ" - сол жағында, Чистамен бірге, ол ізгі фравашылар барлық жақтан бірге ұшады. Олардың бәрі - Митраның көмекшілері. Олардың бәрі егін жайқалған, күтімді малға толы, әсем, тұрғыны мол - хваниратаға аспаннан көз салады. "Қызғалдақтар, қызыл хризантемалар мен "әтеш айдарлары" - Митра, Сраоша мен Фравашылар инклрнациялары" күнге сәлем береді. Митра адамдардың оған мадақтаулар айтып, табынуын, құрметтеуін қатты қадағалайды. Оған тілек айтушылар көп. Митраға сиынады сарбаздар ат жалын құшақтап - олардың бәрі друджвант - көшпелілерімен шайқаста күш-қуат беруін сұрайды, найза, қылыш, оқтарын мүлт кетпей, дәл тиетіндей етуін, соғыс аттарын жауды қудалау үшін төзімді етуін сұрайды. Митра тілектерін қабыл алып, маздаясналықтарды шайқасқа бастайды. Митраға дұға оқып, суға шайынып, жау шапқыншылығынан қорғауын, тоқшылық пен гүлденуді өтініп малшылар мен диқандар да табынады. Мазданы құрметтейтіндердің бәрі Митрадан олардың сенімін нығайтып, олардың ойлары, сөздері мен істері игі болатындай сәттілік, барлық игіліктерді ғылымдылық, қасиеттілік, білім. Ақиқаттағы басымдылық, киелі сөздерді дұрыс айтуды оларға сыйға тартуын сұрайды, - Митра осындай сәттілік сыйлайды.

Митра арбасы хванирата аспанын шығыстан батысқа, солтүстік пен оңтүстікке қиып, барлық Каршварлар үстінен өтеді; Митра бастаған құдайлар көз алмай жерге қарайды. Олар заңдардың качни орындалатынын, келісімді бұзатын ант ұрғандар жоқ па деп қадағалап бақылайды. Митра көріп қалса, олардың сазайын тартпады. Ал мың көзі бар Митра оларды көрмей қоймайды, олар әділ жазадан қашып құтылмайды. Олар Ранхи бастауларына қашып құтылса да құтылмайды, - арба оларды қуып жетеді. Арбада жыртқыш құс қауырсынынан жасалған мың алтын ауызды оқ, мың өткір найза, мың айбалта, екі жүзді мың қанжар, мың өткір түйреуіш бар. Осының бәрі дэвтер мен ант бұзарларға арналған: бірінші оқтың немесе найзаның, я түйреуіш жалған айтушыны құлатып түсіреді.

Егер жалған айтса

Үйдегі - үй иесі,

Рудағы - ру басы

Тайпадағы көсем,

Немесе ел билеуші

Бірақ ұрып құлатар

Ашуланған Митра.

Хаома

"Ясна" 9 ("Хом-Яшт") және

"Ясна" 10 бойынша баяндалған.

Ворукаша мұхитының ортасында, игі аралда Ахура-Мазда мәңгілік өмір ағашы Хаоманы (орта парсы Хом), - барлық емдік өсімдіктер өзегін жаратты. "Хаоманың діңгегіне құдай Заратуштра фравашын орналастырды, тарихтың соңғы кезеңі - жақсылық пен зұлымдықтың ажырау кезеңіне дейін Воху-Мана мен Аша-Вахиштаның қорғауында пайғамбар осы жерде (діңгек ішінде - З.Қ.) жатты3. Хаоманы күзетуге Жаратушы 99999 ізгі фравашыларын және киелі Кара балығын қойды".

Құстар емдік ағаштардың ұрықтарын ұрлап әкетіп, барлық жерлерге таратты. Содан бері сары, алтын түсті, емші тәндік дүниедегінің ең әсемі, хаома Хваниратаның таулы беткейлерінің барлық жерлерінде өседі (мүмкін ол басқа каршварларда да бар шығар бірақ, оны ешкім білмейді: жай адамға оған жол жабық).

Мейірімді Ахура-Мазда адамдарға оның ғажап қасиеттерін ашты. Хаоманы суға бықтырып, содан соң келіге салып түйіп, шырынын алып, сүт пен арпа дәндерін қосып, бірнеше күн ашытады. Мұның бәрін хаома өсімдігін, хаома сусынын, осы сусын құдайы -алтын көзді хаоманы мадақтайтын "Ясна" әнұрандарын айта отырып, жасайды:

Мен мақтаймын

Бұлт пен жаңбырды,

Тәніңді сенің өсіретін

Асқар таулар шыңында

Мен мақтаймын сен өскен,

Биік тауларды, о Хаома!

Ахура-Маздаға арналған масайтатын құдайлар сусыны Хаома, тәнге қуат, денге саулық беріп, дерттен айықтырады, өмірді ұзартады, дэвтермен күреске жігерлендіреді, ізгілік пен сенімді нығайтады. Оны ішкен адамға дүниенің тылсым құпиясы ашылады, ол Лқиқат-Ашаны Жалғаннан, Жақсылықты Зұлымдықтан тез ажыратады. Ангро-Майньюдің зұлым ойларын танып, дэвтердің өшпенділігін жеңеді.

Хаома шырынын жер бетінде алғаш алған адам Вивахвант (орта парсы. Вивангх). Бұл құдайға жағымды ісі үшін оған нұр жауып, сәттілік келді. Ол Иима атты ұлды болды. Иима жер бетіндегі алғашқы патша; нұрлы жүзді Йима, табын-табын малы бар, туғандардың ішіндегі киелісі, адамдар арасындағы күн теңдес. Хаома шырынын алғандардың бәріне ұлы игілік дарыды. Заратуштраның әкесі Порушаспада хаома нәрін алған. Ахура-Мазда Хаома құдайын ахуралар мен язаттарды мадақтасын деп алғашқы дінбасы етіп тағайындады. Хаома алғашқы болып Митраға дұға оқыды:

Табынамыз біз Митраға,

Табынды оған

Нұрлы жүзді Хаома,

Ахура-Мазда ізгі тілекпен Хаомаға жұлдыздармен безендірілген белдікті сыйға тартты, ізгі зороастрлық сияқты белдікті беліне таққан Хаома Ұлы Жаратушының игі ойларын, игі сөздерін, игі істерін қорғауға шықты. Ол Хваниратадан билік құмар болып өскен зұлым Кересаниді қуып шықты; Хаома жалған айтушыларды, қарақшылармен адам өлтіргендерді; нәпсіқұмарларды, кавилер мен йату-сиқыршыларды қудалады. Хаомаға даңқ, Хаомаға игілік. Ол ажалды алыстатады, жалғанды жеңеді. Зороастршыл жанын Құдай сөзіне бағыттайды. Ол жегілген аттарға күш береді, киелі мәтіндерді ыждағатты оқитындарға білім, қыздарға күйеу, ата-аналарға сенімі берік балалар сыйлайды. Ол -жалған айтушылардың серіктеріне жау, әсем, алтын көзді. Хаомаға даңқ.

Ардвисура Анахита

"Яшт" 9 ("Ардвисур" немесе

"Абан-яшт " бойынша баяндалған)

Хукарьи тауының алтын шыңдарынан, мың жігіттің бойына тең биіктен Ардвисура Анахита (орта парсы. Анахид, фарсы. Нахид), ұзындығы жер бетінде аққан судың бәріне тең, қуаты толысып аяға ұмтылады, кеңейіп тасиды, емдік қасиеті бар, дэвтерге жау, Ахура сеніміне берілген, Ардви өзеннің әсем құдайы судың, киелі Датум стихиясының билеушісі:

Жағадан жағаға толқиды

Барлық Ворукаша теңізі,

Ардви келіп құйғанда

Толқындары ортасында толқиды.

Ардвисура-Анахита - махаббат құдайы, ғашықтық туғызатын, табын мал мен ошақтың қорушысы, арийлік елдердің қорғаны. Ол еркектердің белдегі ұрығын жаратады, барлық әйелдерді ана болуға дайындап, толғақтарын жеңілдетеді, омырауларына уақытында сүт дарытады: қиыр шетсіз, атына заты сай, ұзындығы барлық суларға тең. Ақиқат Ашаға иланушы барлық жаратылыстың қамқоршысы. Оның қамқорлығының арқасында жер бетіндегі ұсақ, ірі мал да, адамдар да көбейді. Ол шынында да Мазда жаратқан, Ақиқат Ашадан бастау алған барлық жақсылықты қориды. Ардвисура-Анахита сымбатты, текті жерден шыққан сұлу қыз бейнесінде кездеседі.

Сроша

"Ясна" 57 ("Срош-Яшт") бойынша баяндалған

Екі рух, ізгі мен зұлым, дүниедегі барлықты жаратқан соң, Сроша (орта парсы. Срош, фарс. Суруш) - әділетті, ізгі тәртіптің құдайы бір сәтте көз ілмеді. Ол ұйқы дегенді білмейді: ол қырағылықпен Ахураның жаратқанын қориды. Оның жел мен жаңбырдан жүйрік, ұшқан құстан да озған төрт алтын тұяқты тұлпарлары бар, атылған жебеде, Срошаның тұлпарларын қуып жете алмайды. Үнді елінен батыстағы елдерге дейін Хваниратаны айналып, маздаясналықтарды бұзақы Айшманың тонауы мен соққысынан қорғап жүреді. Өткір көздерімен Зұлымдықтың жасырынған жерін тауып, талқандайды. Құдіретті залым дэвтер дэвінің алдында да оның жүрегі дір етпейді, қайта оның құдіретінен барлық дэвтер тозақ түнегіне барып тығылады. Олар түнді күтеді. Хвархшайта - ұясына батқан соң да, Хванирату түн құшағына оранғанда да, түнек туындылары қайта шығып, маздаясналықтар ауылын кезіп кеткенде де Сроша тыным таппайды. Ол қырағы, көз ілмейді. Зұлымдықты бір соққымен жығады. Адамдар игілігі үшін ол әрқашан өз орнынан табылады.

Сраоша құдайлардың құдайы, құдіретті - Ахура-Мазда мен Спента Армайти ұлы. Аши мен Даэна - оның туған апайлары; Митра кең жайылымды оның туған ағасы; Әділеттілік құдайы Рашну да Сраошаның ағасы, өйткені әділеттілік құдайылық мойынсұну тектес. Ал оның басты жаулары - Айшма мен Нахатья, олар адамдарды арбап, күнәға итермелейді. Сраоша дэвтерді аластатады, сөйтіп алданған маздаясналық қайтып ізгілік жолына түседі. Сраошаның көрінісі - қызыл хризантемалар және қырғауыл. Оның тәні Мантра-Спента -қасиетті сөз. Мазда жаратқандардың ішінен ол бірінші болып Ахураны мадақтады, қолына үнтақталған брасман алып, (бірінші) болып Амеша-Спентаны құрмет тұтты. еріштелердің ортасына барып отырды. Ол бірінші болып "Гаттарды" айтты, олардың мағынасын язаталарға түсіндірді. Хараити тауының ұшар биігінде орналасқан үйіне "Ахуна Вайрья", "Ясна" дұғалары алғашқы болып түсті. Сраошаның даналығы мен білімділігінің арқасында Періштелер Даэна - маздаясналық сенімді нығайту үшін, киелі ахуралық ілім орындалсын деп жерге жеті каршварларға түсті. Ал Сраошаның өзі дүниеге заңға (тәртіпке) шақырушы ретінде адамдарға келді, олардың рухы мен тәнін нығайтты, барлық көсемдер Сраоша еркіне сай билік құрды.

Рашну

"Яшт"12 ("Рашн-Яшт") бойынша баяндалған

Ізгі әлемдегі әділеттіліктің сақшысы кім? Даналықтың өзі кім? Жалған жақсылықтың бет пердесін киіп адамдар жүрегіне ұялағанда, Жалған мен Жақсылықтың ара жігін ашатын кім? Жалғанды жеңуде Ахура жаратқандардың ішіндегі табандысы кім? Ол - ізгі әлемнің өзі. Өйткені (Ахура-Мазда мен Спента-Армайти ұлы, Даэна, Аши, Сраоша мен Митраның туған інісі) - Рашну (орта парсы. Рашн) Разишта - "Ақиқаттың Ақиқаты" әрқашан әлеммен бірге болады. Ол Митраның он жағында болып, аспандағы салтанатты шеруінде серік болады, ал Митраның артында Веретрагна еріп жүреді.

Митра мен Рашну

Бірге отырып сұрайды:

"Кім сөзінде тұрмады

Жалған сөйлеп Митраға?

Кім ұмытты Рашнуды?

Мен соған жіберемін ауру мен өлімді.

Берілген маған билікпен?

Ізгі Рашну! Шыншыл, ізгі сөзді, бәрін білетін көріпкел, Рашну, Разшита, язаталар ішіндегі ең қырағысы Рашну (онда оттың ұшқыны бар), ол - ең әділетті заң жүргізуші би. Ол билік шешім айтатын барлық жиналысқа қатысып, әділетті шешім айтады. Рашну мен Митрадан ешкім жалған айтып құтылмас. Ахура-Мазда бақи дүниеге өсиет етті:

- Қайда ол болмасын, Рашнуды (Разшитаны) құрметтеңдер!

Хвархшайта өз жолымен жүретін аспандағы жолға бет алып, брасманның үш бұтағын біріктіріп мені, Ахураны мадақтаңдар. Менің барлық игі қасиеттеріме мадақ сөз айтыңдар; Ахура-Маздаға бергендей мынау дайындалған варуға, от пен брасманға, қайнаған (сүтке де) майдан жасалған варуға және өсімдік майына өз үлесін беріңдер. Сонда Рашну Разшита сендерді де қолдайды! Ізгілер Рашну Разшитаға табынады. Ахура өсиет еткендей. Барлық жерде оған құрмет көрсетіледі; өйткені ол барлық жерде болатын құдай.

Геуш-Урван

"Яшт "9 ("Гауш-Яшт ") бойынша баяндалған.

Геуш-Урван (орта парсы. Гошурун) - "Бұқа Жаны", құдіретті Ахура-Мазда жаратқан, мал табындарының қорғаушысы, ізгі әйел құдайы. Оған табынғанда немесе қолдауын сұрағанда зороастрлықтар оны Дрваспа деп атайды. Дрваспа - "Жылқы малының қамқоры"; осы эпитет оның екінші атауына айналды. Дрваспаның қолдауымен қорадағы мал семіріп, төлдейді. Құдай аспаннан жайылып жүрген сиырларға, қалың жүнді қойларға, жер жыртқан өгіздерге қарап тұрады. Егер, бірақ киелі Мазда өсиеті бұзылса ол қатты ашуланады.

Вайю

"Яшт" 15 ("Рам-Яшт") бойынша баяндалған.

Жел құдайы Вайю (орта парсы. Вай) көк аспан биігінде тұрады, барлық басқа жаратылыстың құдіреті оған тең келмейді. Ол бәрінен де тез, ең қарқынды: ол кез келгенді қуып жетіп, зұлымдық үшін қатты жазалайды. Оны, ізгі сарбазды жаратушы Ахура-Мазда, Вайюге шексіз уақыт Зерван Акарана мен шетсіз кеңістікті байланыстыруды бейнелеудің ұлы міндетін жүктеді, - Ахура-Мазда айтуымен Вайю әлемдік тәртіп пен жаратылыстық жоғарғы сақшысы болды! Ол ер жүрек, Ақиқатқа сенімді, Мазданың өзі оған, Арьяна Вэджада, алтын тұғырда, алтын нұр сәулесі астында құрбандық шалды. Ол өзі (Вайюдан) сәттілік сұрады: "О, Вайю дарыт маған (сәттілік) Ангро-Майньюдің жаратқанын жеңейін, ешкім жеңе алмасын ізгі Рух жаратқанды".

Вайю, көк аспан биігінде тұратын, Жаратушыны қолдап, оған сәттілік дарытты. Вайюдің қасиетті есімдері көп және олар киелі күшке ие. Алға қарай ұмтылған, кейін қарай ығысқан - оның есімі. Дэвтерге қарсы, ұзын найза ұстаған, (Храфстра?) індерін талқандаған оның есімі, Мазда мен Ашаға берілген құдай сарбаздың есімдері өте көп. Вайю жер мен аспан аралығындағы кеңістікті-ауаны, ауа етихиясын бейнелейді: Жаратылыс басында Жақсылық пен Жамандық қақтығысқан етихиялардың бірі. Ахура-Мазданың жаратқандары Ангро-Майнью туындыларымен ауада шайқасты, Жақсылық пен жамандық бұл стихияда араласып кетті. Сондықтан әуе етихиясы ізгі Рухқа да, Зұлымдыққа да тиесілі, сондықтан ауа мен желді бейнелейтін Вайю туралы зороастрлықтар, ол екі дүние арқылы өтеді, бірі - ізгілік рухы жаратқан дүние, екіншісі -зұлым рух жаратқан дүние, - дейді. Даңқты сарбазға жалындаған от алдында дұға оқып, тілек айтады:

- Біз табынамыз ізгі Вайюға, біз көк аспан биігіндегі Вайюға құрбандық шаламыз! Сенің бұл бөлігіңде (Сенің-яғни, Вайюмен теңестірілетін "ауа кеңістігі") біз соған құрбандық бағыштаймыз, о Вайю Спента-Майньюға тиесілі. Біз Ізгі Рухқа тиесілі Вайюға, нұрлы да құдіретті Вайюға құрбандық бағыштаймыз!

"Кіші Авесталық" зороастризмде Вайюмен қатар (кейде онымен теңестірілетін) жел бейнесі Вата құдайы кездеседі; жиі-жиі "ізгі" және "зұлым" Вата-оңтүстік және солтүстік желдер ажыратылады. Пехлевилік дәстүрде Вайю ипостастарының бұл айырмашылығы бірден көзге түседі. "Ізгі" Вайю-Язат және "зұлым " Вайю, әдетте өлім дэві аставибірге айтылады, және кейде оның (Астовидад) функциясын атқарса, кейде онымен теңестіріледі.

Арьяманның ізгі міндеті

"Видевдат " 22 бойынша баяндалған. Парадата династиясының таққа отыруы туралы мифологиялық оқиғалардың тарихтың осы кезеңіне қатысы шартты.

Сол уақыттардың өзінде, Заратуштра келгенге дейін көп ғасырлар бар уақыттарда-ақ адамдар біртіндеп дэвтер мен пұттарға табыну дұрыс еместігін түсіне бастады.

Оңбаған Ангро-Майньюдің жіберген дертімен апатының көптігі сонша, Жаратушы Ахура-Мазданың шамасы жетпейін деді. Сонда ол Мантра-Спентаны оқыды:

- Жәрдем бер маған ізгі Мантра-Спента! Емдеп, жаз менің дүниемді, қуып шық Друнджа туындыларын.

- Бірақ, мен оны қалай қуамын? Сенің бұйрығыңды қалай орындаймын, Мазда маған ол белгісіз ғой, - деді Мантра-Спента.

Сонда Ахура-Мазда Арьяманды, өзі жаратқан тон мен жан саулығының рухы, ізгі язатаны көмекке шақыруға ұйғарды. Ол Арьяманың құрметіне бағыштап суға шайынды, оған арнап жылқылар мен түйелерді, ірі қара мен ұсақ малды құрбандыққа шалды. Содан соң жаршысы Найрьо-Сангханы (отты рухты) шақырып алып:

- Ұш Найрьо-Сангха, елшім, жаршым менің, ізгі Арьяманға, мына сөздерді оған жеткіз: "Мен, Ахура-Мазда, ізгі дүниенің жаратушысы, осы әсем, нұрлы, алыстан көзге түсетін дүниені жаратқанда жексұрын Ангро-Майнью маған (және менің жаратқандарыма) қарап, өзінің қара сиқырларымен 999999 ем қонбайтын дертті жаратты! Сондықтан Арьяман мені мен мен жаратқан дүниені дерттен тазарт" суға шайынып, дұға оқып құрметтедім сені, мың жылқы мен түйені, мыңдаған ірі қара мен ұсақ малды құрбандыққа шалдым саған арнап - бәрі саған! Лайықты құрмет көрсеттім саған, Арьяман!" Мазда үнсіз қалды - сол сәтте-ақ Мазда сөзін екі етпейтін Найрьо-Сангха жаршы Арьяман мекеніне келіп, оған жаратушының еркін жеткізді.

Арьяман ізгі құлшыныс пен от болып жалындады. Зұлымдықты жою, дүниені тазарту -Ахура-Мазда оған осындай қасиетті міндетті жүктеді! Уақыт өткізбей ол ізгі сұрақтар тауына аттанды (Заратуштра Ахурадан "ақиқат сенімнің" мәні мен өсиеттері туралы сұрақтар қойған тау ("Видевдат"19.11)) Ол өзімен тоғыз бұқа, тоғыз түйе, тоғыз бас ұсақ мал алды. Ол тоғыз ұзын арық (борозда) қазды, дұға оқып дертті кетіретін дауа сөздер айтты, сөйтіп ізгі Мантра-Спента сөзімен Друджаны қуып, дүниені тазартты. Ахураның еркі мен бұйрығы сол еді.

Вивахвант

"Ясна" 9.4 бойынша баяндалған

Арийліктерге Хаома сусынының ғажайып қасиеттерін тайпаластарына Вивахвант атты ізгі адам ашты. Ол алғашқы болып алтын түстес сары шөптің нәрін алды. Оның бұл құдайға жағымды ісі үшін рақым түсіп, Йима атты ұлды болды (орта парсы. Йима, Джам, кейінгі дәстүрде Джам, Джамшед, фарси. Джамшид). Йима жарқыраған, табын-табын малы бар, күн тәріздес дара туған. Ал Вивахвант Хаоманың алғашқы абызы болды.

Йима патшалығы

(Авесталық дәстүр)

"Видевдант " 2 бойынша баяндалған

Йима Хишаэта - Нұр шашқан Йима адамдардың ішіндегі Заратуштраға дейін Ахура-Мазда сұхбаттасқан алғашқы адам болды; оған (Ахура-Мазда) Ахура мен Заратуштра дінін хабарлады, Оған, сымбатты Йимаға Ахура-Мазда:

- О, сымбатты әсем Йима, Вивахванта ұлы, менің Сенімімді жеткізуші және сақтаушысы бол! - деді.

Бірақ Йима пайғамбар болуға әлі дайын емес-тін. Ол Ахураға:

- Мен Сенімді сақтап, жеткізу үшін жаратылмадым, үйренбедім, - деп жауап берді.

- Егер сен Менің Сенімімді сақтап, жеткізбесең О, Йима, - деді Ахура-Мазда, - онда мен үшін дүниені өсір, көбейт! - Сен дүниеге қорғаныш, сақтаушы және ұстаз бол! Жерде патшалық ет!

- Иә! - Мен сенің әлеміңді өсіремін, мен сенің әлеміңді арттырамын, мен әлемнің қорғаны, сақшысы және қорушысы боламын! Менің билігімде суық желде, ыстық аптап та, дерт те, өлім де болмайды, - деді Йима қанаттанып.

Сонда Ахура-Мазда салтанатты түрде Йимаға алтын мүйізді және алтынмен безендірілген қамшыны табыс етті. Сол сәтте аспаннан Ахура-Мазда батасын алған алғашқы жерлік патшаға қолқабыс болу үшін құдайылық Хварна ұшып келді. Хварна жарығына Нұрланған Йима Хукарьи шыңына көтерілді. Онда Йима Ардвнсура Анахитаға - жүз жылқы, мың бұқа және он мың қойды құрбандыққа шалды, сөйтіп сұлу, әсем құдайдан сұрады:

О, ізгі Ардвисура Анахита

Сәттілікті серік қыл маған,

Билігіме бір менің бағынсын

Барлық каршварлар,

Дэвтер менен адамдар,

Сиқыршы мен перілер (пайрика).

Дэвтерден мен аман алып қалайын

Мүлікпенен жиналған қорды,

Егін мен табын малды

Тыныштық пен ар-намысты.

Ардвисура Анахита Йимаға сондай сәттілік берді. (Содан соң осындай дұға Йима Геуш-Урваннан - табындардың ізгі қорушысынан сәттілік сұрады, оның да қолдауына ие болды), (Содан соң Вайюға арнап дұға оқыды - ол да тілегін қабыл алды).

Соңында Иима Ахура-Мазданың ізгілікті қызы, Аши құдайынан қолдауын өтінді:

Ашаға ол былай деп тілек айтты:

"Сәттілік жіберші маған,

Ізгілікті Аши, Сен

Семіртейін табынды

Ахура-Мазда Жаратқан.

Мәңгі өмір сүретін етейін

Жаратқанын Ахура-Мазданың.

Жолатпайын мен

Аштық пенен шөлді,

Ахура-Мазданың жаратқан дүниесіне.

Осылайша Вивахвант ұлы Йиманың патшалыққа қолы жетті. (Йима патшалық еткенде аяз да, ыстық та, кәрілік пен өлім де, дэвтерден туған қызғаншақтық та болған жоқ. Вивахванта ұлы, тайпалардың мінсіз патшасы Йима жер бетінде патшалық құрғанда баласы да, әкесі де он бес жастағы бозбала күйінде қалды)8. Қой үстіне бозторғай жұмыртқалаған үш жүз жыл өтті. Жер тірі жанға толды. Мал төлдеді, балалар дүниеге келе бастады. Мал-жан мен адамдарға орын табылмады. Жер тарылды. Сонда Ахура-Мазда Йиманы өзіне шақырып алып, жерді кеңейтуге бұйырды.

Йима тал түсте күн жолындағы жарыққа шықты. Ол алтын мүйізбен жерді үрлеп, қамшысымен жерді сызды да:

- Мейірімді Спента Армайти, аяңды аш, кеңей, мал-жан мен адамдарға орын болсын! -деді. Сөйтіп Йима бұл жерді бұрынғысынан үштен біріне ұлғайтты, мал-жан мен адамдар өз қалауынша, оз еркінше жүретін жер тапты.

Тағы да үш жүз қыс өтті, - жер тағы да мал мен адамдарға толып кетті. Ахура-Мазда Йиманы қайта шақырып алды. Йима Жаратушының бұйрығымен жерді бастапқыдан үштен екісіне ұлғайтты. Тағы үш жүз қыс өткен соң барлығы да үшінші рет қайталанды; Йима Жаратушы берген құралдармен жерді кеңейткенде, ол Жаратылыстың басында Ахура-Мазда жаратқанның үштен-үш бөлігіне ұлғайды. Сөйтіп, онда мал мен адамдар өз қалауынша, өз еркінше орналасты. Бірақ адамдарға мәңгілік рақаттану жазылмаған еді. Бақи, күнәкар әлемге (3) солтүстіктен аязды қатты қыс келді, барлық тіршілік иесі апат болу керек еді.

Ахура-Маздаға бұл белгілі болатын. Арьяна Вэджада, Вахви Датий жағасында ол ахуралар мен язаттарды кеңеске жинады. Бұл кеңеске Вивахванта ұлы, ізгі Йима да шақырылды. Өзінің нөкерлері - ізгі фравашылармен бірге ол құдайлар алдына келді. Сонда Ахура-Мазда Жаратушы оған былай деді:

- О, мінсіз Йима, Вивахванта ұлы (дүниеге) боранды, аязды, қатты қыстар келеді, қарлы бұлттар қалың болады. Бәрін қар басады, тінті тау шыңдары да, өзен де қар астында қалады. Тірі жанның бәрі қатты күйзеледі. Қарашы мынау далаға Йима. Міне, сенің нәрлі шоп пен малға, таза мұздай бастауларға толы патшалығың. Құтқар мына шұрайлы жерді] Өйтпегенде, оны қыс бітіп, қар ерігенде су басады. Қорған сал Йима, жерді қорша! Қоршау торт жағына ат шаптырымдай болсын және ол Вара деп аталсын.

- Варамен аязды қыстан, дэвтерден, зұлымдықтан қорға, қорғанның ішіне, қауіпсіз мекенге жер бетіндегі ең әсем, ең сымбатты, ең жақсы ұрғашылар мен ерлердің ұрығын апар. Барлық мал түрінің ұрығын, барлық өсімдіктер ұрығын және жердегі ең дәмді, хош иісті тағам ұрығын сонда әкел Адамдар Вара ішінде болғанда бәрін жұпты ет. Онда ұзындығы Хатрадай су жүргіз, жасыл желек ек, қанша желінсе де таусылмасын, үй, қора-қопсы, қалқа сал. Вараның алдыңғы аймағына тоғыз, ортасына алты, ішкісіне үш өткел өткіз. Алдыңғы өткел аймағына мың, ортаңғыға алты жүз, ішкіге үш жүз еркек пен әйелдің ұрығын әкел. Оларды алтын мүйізбен Вараға айдап, кіргіз де, іштен жарық түсіретін есік тереземен бекіт.

- Есіңе сақта, О, Йима, ол Варада бүкір де, мүгедек те, есі ауысқан да, қалы барлар да, кемістер де, аурулар да, тісі шірігендер де, алапеспен ауырғандар да, Ангро-Майнью белгісі болып табылатын басқа кемісі барлар да болмауы керек.

Йима қатты састы. Ахура-Мазда тапсырған іске оның шамасы жетпейтін еді. "Бірақ, мен Вараны қалай саламын", - деп ойлады ол. Бәрін білетін Ахура оның ойын естіп қойды:

- О, Йима, Вивахванта ұлы, - деді ол, - Топырақты аяғыңмен таптап, қолыңмен, адамдар балшықты илегендей иле.

Ізгі Йима рухтанып, өз күшіне сеніп, бәрін Ахура бұйрығына сай істеді. Зұлым солтүстік желдері мен қарлы борандарынан Варнамен қорғалған жерде Йима он сегіз көше салды, барлық ерлер мен әйелдердің, жердегі ең жақсы жануарлардың, ең биік, хош иісті өсімдіктердің, ең тәтті, хош иісті жемістердің ұрықтарын Варнаға әкелді. Әкелген ұрықтардың бәрін жұп-жұбымен жұптастырды, Йима мекеніндегі, қорған ішіндегі адамдар мен аңдар, өсімдіктер барлық уақытта жұптасып жүрді. Қорғанға Иима есік пен терезе салды. Ұлы еңбек аяқталғанда, жер жаратылмаған және жаратылған Нұрға бөленді. Вараны мекендеушілерге жұлдыздар, Ай мен Күн жылына тек бірақ рет шығып, бататын сияқты болып көрінді. Жыл бір күн сияқты болды.

Өз тобырымен зұлым рух тап берді, солтүстік желі соғып, аяз түсті, қар жауды. Ал Йима патшалығында жасыл шөп өсіп, құстар әндетті.

Әр қырық жыл сайын ер жұптан егіз бала - ұл мен^қыз дүниеге келді. Үй жануарлары да солай төлдеді. Адамдар Иима салған Варада бақытты өмір сүрді. Олар жүз елу жыл өмір сүрді, кейбіреулер тіпті елемеді дейді.

Құстар патшасы Каршиптар Варнаға Мазданың заңын әкелді. Заратуштра мен оның ұлы Урватат-Наро фравашылары игі Варнаны қамқорлықтарына алды. Йима, Вивахвант ұлы күнәға батқанша уайым, қайғысыз алтын күндер өтіп жатты.

Гайа-Мартан

(Соңғы дәстүр)

"Меног-и-Храт " 27.14-18, "Денкарт

" VII 1.6-11,14-15 бойынша баяндалған.

Алғашқы адам және ізгіліктің алғашқы жаршысы Гайа-Мартан (орта парсы. Гайомарт) Ахура-Мазда жаратқан әлемге көп игілік әкелді.

Оның айтып жеткізерсіз игілігі, оның друдждық дэвтердің ең зұлымдарының бірі -Арзурды өлтіруі болды. Уақыты жетіп, мерзімі келгенде ол ғарыштық салтанат құруы үшін өмірден өтті. Оның өлімі дэвтерге кесір әкелді: ол әділеттілікпен өзін Ангро-Майньюға тапсырды.

Екінші игілігі, адамзат тегі және барлық ізгілердің ерлер мен әйелдердің жаны соның денесінен пайда болды.

Үшіншіден, металдар да оның денесінен шықты. Гайа-Мартанның игі ойы, игі сөзі, игі ісі арқасында жерде Мазда еркі салтанат құрып, оған ұнамды Аменша-Спента патшалығы орнады.

Гайа-Мартан Жаратушының алғысын алған еді. Гайа-Мартан өлгенде бүл алғыс оның ұрпақтары - алғашқы адамдар жұбы, Машйа мен Машиойға берілді.

Ахура-Мазда алғашқы адамдарға ізгілікті өмір сүріп, дэвтерге табынбауды өсиет етті. Олар Ахура-Маздаға ұлы жомарттығы үшін алғыс айтып, тапсырылған істі атқаруға аттанды; оларда Гайа-Мартан сияқты жаратушының еркін орындады, рақат пен ләззаттың дәмін татты, өйткені ізгілікпен өмір сүрді. Жаратушы оларды егін егуге үйретті, өзінің ұлы даналығының бір бөлігінің дарытты және өсиеттер түсірді. Құдайға ненің жағымды, ненің жағымсыз екенің танып, даналық дарыған Машйа мен Машиой үй салуды, жер өндеуді, мал бағуды, киім тігуді үйренді. (Олардан көптеген халықтар тарады. - 3. Қ.). Барлық жерде, жеті каршварлардың бәрінде адамдарға Гайа-Мартанның Сиямак арқылы таралған алғысы дарыды. Үш мың жыл бойы адамдар осы алғыспен өмір сүрді. Соның арқасында зұлымдыққа толы дүниеге батырлар мен әулиелер келді, адамдар жалғаннан жиреніп, Ақиқат жолына түсті.

Патшалық Хварнаның мұрагерлері

"Яшт" 19.13-39 бойынша баяндалған

Йима Вивахванта ұлы жалғанға еріп, күнәға батқанда өзінің таңдаулыларына береке мен патшалық дәреже беретін отты Хварна одан тайды. Варагн құсының бейнесіне еніп, ол Йимадан алыстап кетті. Содан бастап, патшалықтан айырылған Йима басы ауған жаққа қаңғырып кетті. Оның ендігі үлесі еш жерден пана таппай, дүниені кезу.

Күнәға батқан Йимадан Хварна үш рет тайды.

Сонда ол Хварнаны қолына қондырды,

Мың мәрте ақылды Митра

Хварна Йимадан екінші рет тайғанда, ол Траэтаонның (орта парсы. Фретон, фарси. Фаридун) қолына тиді. Ал үшінші рет отты шеңбер емші Тританның ұлы - даңқты Керсаспаға (орта парсы. Керсасп, фарси. Гаршасп) дарыды. (Бірақ бұл көп ғасырлардан кейін орын алды. Болашақ патша Траэтаон мен даңқты Карсаспа әлі дүниеге келмеген еді. Йима күнә жасаған соң адамдар үшін тоқшылық пен молшылықтағы, дерт пен өлімнен ада өмір аяқталды. Әлемге зұлымдық қайтып оралды.) Парадата патшаларының тағын друдж дэвтерінің ішіндегі ең құдіреттісі, қорқынышты үш басты жылан Ажи Дахака (орта парсы. Дахак, фарси. Заххак) тартып алды.

Хварна үшін күрес

"Яшт "19.46-54 бойынша баяндалған

Ажи-Дахака тақты тартып алғанда, Йима жоғалтқан патшалық Хварна оған келіп түспеді. Алғаш рет Арьяна Вэджада Жаратушы батасын алмаған Парадата патша билік құрды.

Хвариа аспанда Митраның - келісім құдайының қолында болды. Өйткені отты шеңбердің болашақ мұрагерлері Траэтаон мен Керсаспа әлі туған жоқ еді.

Жексұрын Ангро-Майнью оны өзінің жерде патшалық құрған үш басты ұлына алып беруді ойластырды. Зұлымдықтың түп бастауының бұйрығы бойынша Хварнаны алып келуге Ака-Мана, Айшма, Ажи-Дахаканың езі және оның серігі - өз ағасын өлтірген Спитьюра аттанды.

Зұлымдарға қарсы тұрып, олардың алдын алып, залымдар ойын іске асырмау керек болды. Ахура-Мазда Хварнаны алып қалуға өз әскерлерін - Спента-Майньюді, Даэна мен От -Атарды жіберді. Аспандағы жарқыраған шеңберді алғашқы болып Атар көрді, Сөйтіп оны ұстап қалу үшін бірден ұмтылды. Бірақ қызған темірді қолына қалай аларын білмей, ойланып қалды. Содан соң батылы бармаса да қолын созды. Кенет артынан:

- Жоғал Атар, Ахура-Мазда Оты,тиме Хварнаға! Егер қол тигізетін болсаң, мен сені құртамын, бұл дүниеден мәңгілікке жоғаласың! - деген ащы дауысты естіді.

Бұл жақындап қалған Ажи-Дахаканың даусы еді. Атар қорқып қолын тартып алды. Ажи-Дахака Жыланның түсі ете сұсты еді. Атар кейін шегінді. Хварнаны қармап қалу кезегі Жыланға тиді, ол қолын созып, алға ұмтылды. Бірақ Атар үш басты азу тісті құбыжық алдында қорқынышын басып, бар даусымен:

- Артқа, Ажи-Дахака, жылан! Тиме құдайылық Хварнаға, қолыңды тарт одан! Әйтпегенде мен жалын болып, сенің аузыңда жанамын, сені күлге айналдырамын, ешқашан зұлымдық жасай алмайтындай ғып! Жоғал! - деп ақырды. Дахака қорыққанынан қолын тартып алды. От өте сұсты еді. Сөйтіп қарсыластар бір-бірін қорқытып тұрғанда, Хварнаның жердің қиыр шетіне ұшып, Ворукаша мүхитының ең түбіне батып кеткенін байқамай да қалды.

Бұл игі су рухы Апама-Напаттың (орта парсы. Абан) иелігі еді. Ол Хварнаны су қойнауына жасырды, Ангро-Майньюдің өзі де Дахака да қанша талпынса да оны мұхиттан таба алмайтын еді. Осылай зұлым Ажи-Дахака Хварнасыз патша болды. Мұны көрген Ахура-Мазда:

Тірі жанның кімде-кімі

Қол жетпейтін Хварнаны

Иелене алса егер,

Қасиетті сыйлықтарға,

Бақ пен береке әкелетін қолы жетер,

- деді.

Ажи-Дахака ет пен сүйектен жаралған еді. Сондықтан оны өлтіруге болатын. Бүл ерлікті жасау үшін туатын батыр дүниеге келді. Ол Траэтон еді. Траэтонның әкесі Хаоманың екінші абызы

- Ииманың алыс, жетінші буынындағы ұрпағы Атвйа (орта парсы. Аспйа, фарси. Атибин) болды. Йиманы (Дахака мен Спитьюра өлтірген) күннен бері жер бетінде оның жеті ұрпағы ауысты. Әр ұрпақ жүз жыл өмір сүрді) - қастандық пен жасалған өлімнен жеті жүз жыл өткенде Атвйа туды.

(Йиманың әкесі, ізгі Вивахвант, бақи дүние үшін Хаоманың алтын түстес шырынын алған алғашқы адам болды. Атвйа бұл ізгі істі екінші болып қайталады. Траэтаонның дүниеге келуі Атвйаның осы игі ісі үшін құдайлардың оған жіберген рақымы болды. Болашақ прадата патшасына зұлым Дахаканы тақтан тайдыру жазылған-тын. (Осы игі ерлігі үшін Траэтаон шешесінің құрсағында жатқанда-ақ Гайа-Мартанның батасын алды. Жаратушының еркі (және) диқан заңы (маздаясналық) діннің басты қағидасы осы болып табылатын).

Траэтаон

Әр түрлі дәуірдегі зороастрлық мәтіндер бойынша баяндалған.

Фабуланы авторлық қалпына келтіру

(фигуралық жақшадан тыс), негізінен жасанды кіргізілген.

Траэтаон Атвйан, (батырлар үйінен шыққан ұл, Атвйа Хаома нәрін алғаны үшін құдайлар әкесіне сыйлаған), (Варнада туды). Ол жылан Ажи-Дахака патшалығында өсті, айналасындағы зұлымдықтан басқа ештеңе көрмеді. Халық азапты, қиын күндерді басынан өткізіп жатты, киелі стихиялар қорланды, мал қырылды, мазандық дэвтер мен түнек тобырларының қуанышында шек болмады. (Олардың барлық жеті каршварларда қаулап өскеніне жақында мың жыл толатын).

Заңсыздық тоқтап, Ақиқат қайтадан салтанат құруы үшін Траэтаон жер бетіне жіберілді.

(Гайа-Мартанның батасы туғанға дейін Траэтаонға дарыған еді). (Ал өзінің ұлы Мақсаты туралы ол тоғыз жасқа толғанда білді).

Бір күні Атвйа баласына Ажи-Дахаканың даңқты, әрі күнәкар Иима бабаларын зұлымдықпен өлтіргені туралы айтып берді. (Иима Хварнасы қазіргі кезде аспандағы Митрада еді). Траэтаон бабасының өлімі үшін жыланнан кек алуға ант берді.

Жылдар өтті, Траэтаон ер жетті, толысып кемелденді. Оның ізгі маздаясналық сенімге ұмтылған ақылы мен сезімін бір мақсат - айдаһарды тақтан құлатып, өлтіру, Хваниратадан дэвтерді қуып, Ангро-Майныо жіберген дерттен адамдарды айықтыру билеп алды.

Иима тегінің мұрагері, сымбатты бозбала он беске де толды. Өлімге бас тіккен шайқасқа шығар алдында, ол ахураларға арнап құрбандық шалып, қолдауларын сұрауы керек, өйткені жыланнан басқа, Парадата патшаларының бәрі ізгі істі бастаудан бұрын құдайлардан осылайша қолдауын тілейтін.

(Өз жерінде, Ахура-Мазданың өзге он бес ең жақсы Хванирата елдерімен бірге уақыт бастауында жаратқан торт бұрышты Варнада) құдіретті Хаошьянгха зұлымдық қолшоқпарларын қырған). Варнаның өзінде Траэтаон Ахура-Мазда қызы ізгі Ашиге табынып, дұға арнады: Ашидан ол сұрады:

"Сәттілік тілеші маған ізгі

Аши Жеңсін деп үш басты Дахаканы.

Ақырындап, асықпай Аши

Жақындап келді оған

Ізгілікке бөленді,

Атвйа мұрагері

Құдіретті Траэтаон.

Содан соң - ізгі жомарт, игі тілектерді қайтармай қабыл алатын Анахитаға жүз жылқы, мың бұқа, он мың қойды арнап, құрбандық шалды.

"Сәттілік осындай жіберші маған

О, ізгі. қуатты Ардвисура Анахита,

Жеңейін мен шайқаста

Ажи-Дахака құбыжықты

Сонда сұраған сәттілікті,

Берді оған ізгі Ардвисура Анахита.

Осындай тілекті сол төрт бұрышты Варнада, Траэтаон көк аспан биігіндегі Вайюға да айтты.

Вайюда да даңқты Траэтаонның барлық игі істеріне сәттілік дарытты.

Ахуралар патшалық әулет мұрагерлерін қолдады, ал жыланға бірде-біреуі қол ұшын бермеді. Зұлымдықтың мың жылдық билігінің соңы да жақындады! Маздаясналықгар жүрегінде, міне, көп ғасырлар бойы әділеттілік пен шындыққа деген үміт өшкен еді, енді, міне, ол Атар сияқты, түнекті жарықтандырып қайтадан жалындады. (Жұлдызшылар мұны білген-тін, олар баршаға жария етті: Жердегі істерді көктегі Сары шаян шоқ жұлдызы басқарғанда, дүниені мың жыл Дахака билейді, Мың жыл өтті. Кентавр шоқжұлдызының уақыты туды).

Ахуралар Траэтаонмен бірге болды, ол олардың батасын алды. Енді тек Веретрагнаның шайқас алдындағы батасын алуы қалды. Бұл тілек те орындалды. (Алдымен Траэтаонға көктегі Хварна қолдау беріп, ұшып келді), бұл Отты игілік Маздаға берілген барлық Парадата патшаларына сәттілік тілейтін. (екінші рет Ийманы күнәсі үшін тастап, ол Траэтаонға қара қанатты құс Варагн бейнесінде ұшып келді.). Бұл құс Хварна мен (жеңімпаз Веретрагнаны) бейнелейтін.

Осылайша Траэтаон таққа отыруға бата алды. Варагн құсы Хварнамен бірге оған жеңіс пен сәттілік әкелді. (Енді ол Заратуштрадан кейінгі ең күшті адам болды).

Траэтаон Варагн құсының қауырсындарында қандай күш бар екендігін білетін:

Игілік дарытады бізге,

Қауырсындары мен сүйегі,

Құдіретті Варагн құсының.

Ешкім оны жеңе алмас.

Траэтаон осындай күшке не болды - ол сиқырлы қауырсынды алды. Ол сонымен қатар Заратуштраның болашақ ұлы Саошьянт - құтқарушының қаруына да ие болды.

Енді Траэтаонның Ажи-Дахаканы жекпе-жекке шақыруына болатын. Ақиқат пен Друдждың аяусыз, қанды шайқасы басталып та кетті. Траэтаон жеңді. (Ол күнәға батқан Дахаканы құлатып, байлап-матап тастады.

Үш басты жыланды жеңіп, байлап-матағанымен, Траэтаон оны өлтіре алмады, оны шынжырмен Демавенд жартасына шегелеп тастады. Сол отты жанар таудың аузында ол осы күнге дейін байлаулы тұр, шынжырды шайнап, шарасыз ашуланады.

Кейде Ажи-Дахаканың гүрілінен Спандармат - Жер сілкініп, үйлер құлайды, жартастардан тас бөлшектері үгітіліп, тарсылдап жерге құлайды, қан сияқты ыстық тасқындар жер қойнауынан атқылайды. (Әлемдік тарих аяқталып, Ақірет күн туғанда, Дахака бұғаудан босап, қайтадан Ахура жаратындыларына тап береді, - сонда ол өлтіріледі, дүниеден қайтып келместей болып кетеді).

(Осылай ізгі Траэтаон, Йима әулетінің мұрагері Хваниратаны өзінің үш ұлы үшін аман алып, сақтап қалды).

Траэтаон ұрпақтары

"Бундахишн"31.4-12; 34.6, "Денкарт" VII. 1.23.

Дахаканы жеңген Траэтаон бес жүз жыл билік құрды. Сол бес жүз жылдың он екі жылы Арьи (орта парсы. Аирик, фарси. Иредж) патшалығына келді. Траэтаонның үш ұлы бар еді, олардың кішісі Арья (Арнавак) болды. Оны Ахура-Мазда Гайа-Мартан мен патшалық Хварнаның мұрагері ретінде таңдап алды. Өйткені оның ағалары Сахнавак ұлдары Сайрима (орта парсы. Салм, фарси Сельм) мен Тур (орта парсы және фарси Тур) өте қызғаншақ, күнәкар; екеуінің де жүректері қара, арам еді; Арьяның жаны мен ойы да әкесінікі сияқты ізгі Ақиқатқа берілген еді. Оның көк тәңірге ашылған парасаты дэвтер мен Жалған үшін алынбайтын қамал болатын. Тек оның мінезі даңқты Траэтаонға тартпады, ол батыр да, сарбаз да емес-тін, тыныш өмір сүріп, күндерін құдайға құлшылық етумен өткізді, мойынсұнуды уағыздады.

Ахура-Мазда ұяң Арьяны қатты ұнатты, Парадата патшаларының мұрасы – Гайа-Мартанның батасы дарыған Хварна Траэтаон тірі кезде-ақ Арьяға дарып, бойына сіңді.

Арьяның да үш баласы: екі ұлы мен қызы болды. Ұлдарының есімі: Ванидар және Анастох, қызының есімі - Гузак.

Қызғаншақ зұлымдар Сайрима мен Тур Дахакадан алыс кетпеген еді, олар екі ғасыр ерте, үш басты аждаһар патшалығында туғанда друдждық тобырға қажет-ақ болар еді және Жалғанның қатарында алғашқылардың бірі болатыны күмән туғызбайды. Олар Арья мен оның ұлдары - Вандир мен Анастохты өлтірді. Арья тек он жыл ғана Арьяна Вэджа мен жеті каршварға патшалық етті. Сайрима мен Тур Арьяның қызы жас Гузакты да өлтірмекші болды. Бірақ Траэтаон (оны) жасырын ұстады. Гузак қыз босанды. Алыс даладағы жасырын қорғанда, Траэтаонның қорғауымен ол өз баласын өсіріп жатты. Ол күндіз далаға шығып, елдің көзіне түсуге қорықты.

Сонда да Сайрима мен Тур оны аңдып жүріп, өлтірді. Траэтаон оз немересі Гузактың қызын алыс Мануш тауында жасырып, бақты. Ол бой жетіп өскенде де өз мекенін тастап кете алмады. Мануш тауында оның он ұрпағы - Траэтаон мен Арьяның мұрагерлері туып, ер жетті. Барлық туған балаларға сол киелі таудың атын берді. Оныншы буыннан Мануш-и Хуршед-виник - "Күн тұмсық" туды; оның былай аталуы, ол туғанда оның тұмсығына күн сәулесі түсіп, алтындай жарқырады. Мануш-и Харшед виник пен оның қарындасынан Мануш-Хурнар туды, ал Мануш-Хурнара мен (оның) қарындасынан Манушчихр, Арья үшін кек алатын, Парадата тағының мұрагері дүниеге келді.

Манушчихр

"Бундахшин" 12.10; 31.12,14, "Денкарт" VII. 1.29,

"Меног-и-Храт " 27.42-43 бойынша баяндалған.

Белгіленген мерзімде Ахура-Мазда жаршысы Найрью Сангха Манушчихрге аспаннан отты Хварнаны әкеліп берді, құдай барлық патшаларды - алғашқы заң орнатушылардың билігіне бата берген сияқты оған да батасын берді. Жаратушының қолдауына ие болған Манушчихр Тұран жеріне, ағасын өлтіргендердің отанына соғысқа аттанды.

Әділеттілік уақыты да жетті! Ол Сайрима мен Турды өлтіріп, әлемді талқандалудан аман алып қалды. Олардың өлімі дэвтер үшін орны толмас шығын болды. Бірақ зұлымдық рухынан дем алған соқыр күштер тыным таппады. Енді Тұрандықтардың ішіндегі ең зұлымы - Франграсйан (орта парсы. Фрасйак Тур, фарси. Афрасиаб) кек алуға бел байлады.

Манушчихр және Франграсйан

Әр дәуірлердегі зороастрлық мәтіндер бойынша баяндалған.

Фабуланы (фигуралық жақшалардан тыс) авторлық

толықтырулар "Шахнаме " сюжеті негізінде жасалынған.

Франграсйанда Манушчихр сияқты Траэтаон руынан шыққан, ол Пашанганың ұлы болатын. Ағасы Керсеваза да (орта парсы. Керсеваз, фарси Герсеваз) Франграсйан сияқты зұлым, дэвтерге табынушы болатын. Ағайындылардың үшіншісі, Аграэрата (орта парсы. Агрерат, фарси. Агрерас, Агрир). "Бундахшин" 29.5 Агрерат, Пашанга (ұлы) (рата ретінде) Сақастан жерінде тұрған және оның аты Гопатшах) ізгі, дана, таза - сонысымен Ахура-Маздаға жаққан еді.

Сайрима мен Тұр Манушчихр қолынан қаза тапқаннан кейін Франграсйан мен Керсеваза Арьяна Вэджадаға жорық жасау үшін әскер жинай бастады. Көп уақыт өтпей патша Пешенга сарайының алдында тұрандықтардың қалың қолы жиналды. Франграсйан Манушчихрді тез жеңетініне күмән келтірмеді.

Бастапқыда Франграсйанның жолы болды, бірақ бұл құдай берген сәттілік емес еді. Зұлым тұрандықтарды Ангро-Майнью қолдады. (Фраграсйан әскері Манушчихр әскерін Падашхвар тауында қоршауға гүсірді. Ирандықтар тегеурінге шыдамай жеңіліс тапты, олардың қатарлары толмас шығынға ұшырады), Тұрандық жеңістің алыс емес екенін, тұтқындарды қалай өлтіріп, Манушчихрдің басын қалай алу керектігін ойлай бастады. Бірақ Франграсйан мен қанішер Керсеваздың кесіріне қарай, Аграэрата олардай емес-тін. Аграэрата язаталардан қолдауын сұрады, ол бүл тілегенін алды, ирандықтар бүл қыргын апаттан аман қалды. Ашуланған олар өз інісін бірден өлтіртті. Бірақ Ахура-Мазда бұл игі ісі үшін Аграэратаны қатты құрметтеді: Аграэрата Гопатшах атты ұлды болды.

Манушчихр мен оның сарбаздары ажалдан аман қалды. Бірақ Франграсйан жеңіп, (Арьяна Вэджада билік құрды. Манушчихр жүз жиырма жыл мемлекетті басқарса, оның он екі жылы тұрандық жаулап алушының билігінде болды).

Бірақ ол жеңісінің өте қысқа болатынын білмеді, ол өлгенге дейін билік құрамын, ал тұрандықтардың ирандықтарға үстемдігі мәңгілік жалғасады деп ойлады. Сөйтіп ол Хварнаны алсам деп армандады. (Атар мен Ажи-Дахака таласып ала алмағаннан кейін). Хварнаға су стихиясы Апам Напат ие болған және оны Ворукаша иірімдеріне жасырған еді. Бірақ Франграсйан мұхит жағасына бірден аттанбады: алдымен Ардвисура Анахитаға жартас басында жүз жылқы, мың бұқа, он мың қойды құрбандыққа шалды. Одан қолдауын өтінді. Ардвиден сұрады ол былай деп:

Сәттілік жіберші игі Ардвисура

Ворукаша мұхитында ие болайын Хварнаға,

Ие болар оған өткендегі және болашақтағы,

Арий елдерінің патшалары.

Құдайға арнап осы дұғаны оқығаннан кейін ғана, ол мұхитқа бет алды. Мұхитқа қанша сүңгісе де ол Хварнаны ала алмады. (Ардвисура Анахита оған сәттілік бермеді). Содан кейін де ол жеті каршварды кезіп Хварнаны іздегенде оның жолы болмады.

Екеуі де теріс бұрылды

Хварна да, Спитама да

Бұл менің еркіммен - Ахура-Мазданың

Болған іс еді.

(Иә! Спитама-Заратуштраның көрегендігінде шек жоқ. Ол дүниеге келмей тұрып та, сиқыршы Франграсйанға кедергі жасады).

Кезінде Йима көптеген елді мекендер мен қалалар салған Бакуир тауының ішінде, жер астына ол өзінің патша сарайын тұрғызды.

Гүлденген Арьяна Вэйджа жері жаулап алушылар езгісіне түсті. Бірақ жаулап алушылар басшысы тек зұлымдық жасамады. Ол көптеген жақсы істерді де атқарды. Теңізден алыс тұрған кемелер кірмесін деп жеті канал қаздырды, жағада көптеген елді мекендер мен қалалар тұрғызды, көшпелі сақтар жеріндегі Кансава (орта парсы. Кансу, Кеянсих, кейінгі дәстүрде Канеай) көлінің тұзды суын бұрды. Франграсйан Касава көлінен шығатын көптеген бұлақтар ашты, сөйтіп өзен суы адам мен мал-жан ішуге жарамды болды. (Әлемдік тарих аяқталғанда осы көлден Саошьянт дүниеге келеді).

Манушчихр мен Франграсйан кездесіп келісімге келді. Манушчихр әскерінің ең мерген сарбазы Арьяхшута тауынан атқан садақ оғы қай жерге түссе, тұрандықтар мен арийліктердің шекарасы бұдан былай сол жер арқылы өтетін болды. Манушчихр ең мерген танылған Эрехшті шақырып алып:

- Отаның мен халқыңның тағдыры сенің қолыңда. Бар ардақты әке баласы! Құдайлар қолдасын! - деді.

Эрехш атқан оқ Хванавантқа түсті. Франграсйан жаулап алған Падахшвар тауының баурайындағы жерлерді ол (Манушчихр) келісім бойынша Франграсйаннан кері, иран елдерінің иелігіне қайтарып алды.

Заратуштра дүниеге келер алдында

Денкарт VII. 2.3-60 бойынша баяндалған.

Мифологиялық нұсқалардың қайталануы және

оларға қысқаша түсіндірмелер - "Затспрам " 14.1-5.

Отты Хварнаның бір бөлігі Хаосрав өлгеннен кейін Гайа-Мартанның рұқсатымен Арватаспа ұлы Кави Виштаспа патшаға өтті. Өйткені патшалардың алғашқысы болып ұлы пайғамбар ілімін қабылдап, оған қолдау көрсетуі Виштаспаға жазылған еді. Хварнаның тағы бір бөлігі Заратуштраға дейін өмір сүрген игі жақсыларды баурап алды.

Ал сәттілік пен табыс, молшылық әкелетін, құдайдың таңдаулылары тұратын отты жердің қалғаны Заратуштраның ата-бабасын бауырына басты. Жаратушы Ахура-Мазда белгіленген күні пайғамбардың тәндік қабығы (терісі - 3. Қ.) пайда болатын затты жаратты. Кавилер Хварнасы бүл затты тесіп өтіп, онымен араласып кетті - бұл Ахураның еркінде еді. Игі Құдай бұл затты Шексіз Нұр Анагранам Раучама патшалығына көтеріп апарды. Одан ол төменге, күн аймағына, содан соң - Ай аймағына, кейін қозғалмайтын жұлдыздарға және соңында жерге түсіп, Ахура-Мазданың киелі стихиясы - отқа енді.

Сонда Фрахимраваның әйелі қыз балаға - болашақтағы Заратуштраның анасына жүкті болып жүріп от алтарына жақындағанда, Хварна мен киелі зат от жалынынан оның тәніне кірді.

Сол күннен бастап Фрахимраваның таңғажайып оқиғалары орын ала бастады. Бір күні ауыл адамдары алтардағы от ағаш салмаса да өшпейтінін байқады. Олар бүл ғажапқа ұзақ қарап, түкке түсінбеді, содан соң тайпа Ратуына барып, бүл оқиғаны қалай түсіну керек? -деп сұрады.

Бірақ данышпан Рату ештеңе айта алмады, тек адамдарға ізгілікті сақтап, құдайларға табынуға кеңес берді.

Уақыты жеткенде Фрахимраваның әйелі қыз туды. Ауылдастары оған коп мән бермеді. Бірақ дэвтер қатарында әбіржушілік басталды.

Пайғамбардың болашақ анасына Дукдауб деген есім қойылды. Ол он беске толғанда, Зұлым Рух әулеті оның тайпасына үш апат (жұт) жіберді: суық қысты, қара індетті және друджвант көшпенділерді; зұлымдық ауылдастарын Фрахимраванның қызы сиқыршы және бәлені сол әкелді деп сендірді.

Ашуланған топ Фрахимраван үйіне келді. Шоқпарларын сілкілеп, Фрахимраваннан үй ішімен тайпадан кетуін талап етті. Фрахимраван оларды тыңдап болып былай деді:

- Менің қызымның сиқыршы болуы мүмкін емес. Ол туғанда түн еді, алайда айнала жарыққа бөленді. Ол үйдегі ошаққа жақындағанда, от күндей жарқырап жанады. Қараңғы бөлмеге кірсе, ол жарық болып кетеді. Мен оның неліктен жарқырайтынын білмеймін, бірақ сиқыршының мұндай жарық шашпайтынына сенімдімін!

Дэвтер адамдарды ақылынан адастырды, олар Фрахимраванның сөзіне құлақ аспады. Фрахимраванға Отанын тастап кетуден басқа ештеңе қалмады. Ол Падирагтараспаға, Спитама елінің ру басына аттанды. Падирагтараспа ауылына барар жолда, Дукдауб бір жазық жерге тоқтады. Айналада орман мен тау, көк аспаннан басқа ештеңе жоқ еді. Кенеттен күн күркірегендей дауыс естілді:

- О, Дукдауб қыз! Отанымды мәңгіге қалдырып барамын деп өкінбе. Әкең жол алған Спитама еліне бара бер. Өйткені сен барған жеріңді киелі етесің, атын шығарасың.

Дукдаубты Падирагтараспаның ұлы Порушаспаға ұзатты, той болған күні Хварна ізгі ерді баурап алды. Жақсылық пен зұлымдықтың араласу кезеңінің соңы жақындады.

Ахура-Мазда өзіне Воху-Мананы шақырып алып:

- Дукдауб ізгі ойды сақтай ала ма? Сақтаса, егер оның ойы таза, сөзі әділ, істері жақсылыққа толы болса, біз ол арқылы пайғамбарды жарық дүниеге әкеле аламыз, - деді.

Аша-Вахшита және басқа Амеша-Спенталар ізгі құдайды, Фрахимраван қызының ойының да, сөзінің де, ісінің де адал екеніне сендірді.

- Бірақ Заратуштраны біз суды, жерді, өсімдік пен шөптерді жаратқандай жарата алмаймыз: өйткені ол бәрінен жоғары тұрған, ерекше жаратылыс! Онда екі мән біріккен: құдайылық және адамдық: Онда менің елшім, Найрьо-Сангх пен Йимадан туғандардың ішіндегі киелісі, ізгісі қосылған.

Сонда Амеша-Спента кісі бойындай Хаома діңгегін алып, оның ішіне Заратуштра Фравашын орналастырды. Отыз жыл өтті.

Воху-Мана мен Аша-Вахшита тәндік қалыпқа кіріп, Хаома діңгегін қолдарына алып, аспаңнан Спитама әулетінің жайылымындағы биік ағашқа қонды. Бұл ағаштың ұшар басында екі құс ұя салған еді. Құстар өте бақытсыз болды. Олар балапан басып шығаруды армандайтын, бірақ дэвтердің жыландары жеті жыл бұрын барлық ұрпақтарын жалмап кеткен болатын. Содан бері жұмыртқаны жарып шыққан балапандарды жыландар жалмап қоятынын білген құс-ана жұмыртқа баспады.

Мәңгілік қасиетті Воху-Мана мен Аша-Вахшитаны көрген құстар Хаоманы беруін өтініп, жалынып-жалбарынды. Олар құдайылық өсімдік оларды зұлымдықтан сақтайды деп сенді.

Хаома ұяға салынды. Бұл құстарды құтқарды. Жыландар балапанды жалмап қоя алмады. Хаома Заратуштра фравашын құстар мен ұяны қорғап қалды.

Дукдауб Порушаспаға күйеуге шыққаннан кейін, Воху-Мана мен Аша-Вахшита Спитаманың әулеттік жайылымына қайтып оралды, олардың ойында осында қалған Хаома еді.

Бір күні Порушаспа Вахвий Датий жағасына суға барды. Кездейсоқ Порушаспа ағаш басындағы алтын Хаоманы көріп қалды. Ол бүл әсем өсімдік Ахураға лайықты деп тауып, Хаоманы үйіне алып келді. Әйеліне:

- Дукдауб! Міне, ғажайып Хаома өсімдігі. Сақта оны! - деді.

Содан соң ол тазару рәсімін жасады, таза киімдерін киіп, Хаома шырынын дайындады.

Осының алдында Амеретат пен Харватат Спитаманың әулеттік жайылымына үлкен жауын бұлтын айдап әкелді. Қойлар мен адамдардың қуанышына көктен жылы жауын жауды. Барлығы бүл киелі судан тойғандарынша ішті. Сумен бірге олардың бойына Заратуштра тәні үшін Жаратушы жаратқан киелі зат дарыды.

Бүл зат (Заратуштра) ата-анасының бойына дару үшін Порушаспа Амеша-Спентаның ақылымен жайылымға алты ақ сиырды жайды. Олардың ішінде екеуі қысыр қалғанды. Порушаспа оларды қайтадан қораға әкелгенде, желіндерінде сүт пайда болды. Порушаспа әйелі сауған сүт пен хаома шырынын араластырып, ғажап сусын дайындады. Онда Заратуштраның рухани мәні мен тәндік заты бар еді. Олар хаоманы ішті.

Осылайша Заратуштра тәні үшін жаратушы жаратқан зат су мен өсімдік арқылы оның ата-анасының денесіне өтті.

Заратуштарға анасы осылай жүкті болды.

Дэвтер тумаған Заратуштраны анасының құрсағында өлтіруге ұйғарды. Олар Дукдаубка жан шыдамас ауруларды жіберді. Дукдауб сиқыршы Йатуге барады - ал бұл күнә; ал сиқыршы тәуіп, дэвтердің айтуымен Дукдаубке дәрі орнына, у береді деп үміттенді.

Дерттен жаны қысылған Дукдауб сиқыршы тәуіп үйіне бет алды. Бірақ оны аспаннан естілген Ахура-Мазда даусы тоқтатты.

- Қайда барасың ізгі әйел? Біл, сиқыршының уы - ем болмайды. Тазару рәсімін жаса; қолдарыңды жуып, ағаш салып, от алтарын қуант - сонда сен дертіңнен айығасың.

Дукдауб солай істеді. Тәні сауығып, дерті қайтты. Заратуштра тууға үш күн қалғанда ауыл аспан нұрына бөленді. Мұны көрген Йима дэвтерге: Үш күн үш түннен соң ұлы пайғамбар келеді. Енді сендерге құдайдай табынып, құрмет көрсетілмейді, - деді.

Дүние қуанышқа бөленді. Аңдар мен құстар өз тілдерінде бір-біріне пайғамбардың дүниеге келетінін айтып, қуанып жатты.

Заратуштраның дүниеге келуі

"Затспрам "14.6-16; "Денкарт " VII 3.2-3. бойынша баяндалған.

Заратуштра дүниеге келетін түні, Ангро-Майнью дэвтердің басшыларын шақырып алып, бала дүниеге келген бойда өлтіруге бұйырып, оларды Порушаспа үйіне аттандырды. Бірақ Ахураның игі жаратқандары толғатқан Дукдаубты қоршап, қорғап тұрды, әсіресе, Хварна мен ошақтағы от көз ілмеді. Дэвтер Заратуштраның анасына зиян тигізгенді қойып, жақындай да алмады. Оларды от жалыны мен Хварна нұры шыдатпады.

Соңында, Ангро-Майнью Ака-Манды жіберіп, былай деді:

- Сен тәнсізсің, Заратуштраның ақылына кіріп, оның ойын бізге, дэвтерге қарат, - деді.

Сонда бәрін білген Ахура-Мазда жаңа туған пайғамбарды қорғауға Воху-Мананы жіберді. Ізгі ой Заратуштраны зұлым ниеттен сақтап қалу керек еді. Ака Ман Порушаспа үйіне келіп, есікті ашып ішке кірейін деді. Бірақ оның жолында Воху-Мана кезікті. Воху-Мананы үйге зұлымдықты кіргізбеу үшін Жаратушының жібергенін түсінген Дэв шайқасқа дайындалды. Бірақ Воху-Мана жол беріп "Kip" деді. Ака Ман қулықты түсінбеді. "Мен кешіктім! Воху-Мананың өзі үйге кедергісіз кіргізсе, мен Заратуштраға кесір келтіре алмаймын", - деп шешкен ол кері қайтты. Ал Воху-Мана Дукдаубтың қасына келді. Заратуштра жарық дүние есігін ашқан сәтте Воху-Мана оның парасатына енді, одан жаңа туған нәресте жыламады да, қорықпады, ақ жарқын жүзімен қуанып, күлді.

Анасының жанында отырған жеті сиқыршы балгерлер таңданғаннан тіл қата алмай қалды. Ал Порушаспа:

- Бұл құдайылық белгі. Мен ұлым дүниеге күлгенде одан таралған құдайылық нұрды көрдім, - деді.

Сол сәтте екінші ғажайып орын алды - бала сөйлеп кетті:

"Жаратқан ізгі ием,

Жаратқан ізгі ием,

Ақиқатқа сай іс берген,

Маздаға игі билік берген.

Аранын ашқан азғынды

Ауыздықтап байлаған".

Ешкім бұл сөздерді - "Ахуна-Вайрьяның" киелі сөздерін түсінбеді. Бүкіл ғаламда Ахура-Мазда мен Амеша-Спента, ал дэвтерден тек зұлым рух қана жаңа туған Заратуштраның Ахура-Маздадан сенімді - ізгі зороастрлық ілімді қабылдағанын түсінді, сол сәттен бастап соңғы дәуір - бөліну дәуірі басталды.

Ахура-Мазда оған рухани дүние тілімен: "Сен менің алғашқы абызым және пайғамбарым болуың керек! Сен күнәкар әлемге ақиқат сенім мен ізгілікті әкелесің. Ал, Мен, Ахура-Мазда, сенің қорғаның, әрі ұстазың болам", - деді.

Ангро-Майнью тозақта жатып өкірді.

Келесі күні Порушаспа толғақты қабылдаған жеті сиқыршы-балгерге келіп, олардан:

- Неліктен жаңа туғанда адам алдымен жылайды, ал күлуді кейін бастайды? - деп сұрады.

Сиқыршы-балгерлер:

- Жаңа туған нәрестелердің жылайтын себебі, олар күнә мен өлім барын сезеді. Ал өзінің ізгілігін сезген ғана күледі, - деді.

Заратуштраның ағалары мен қарсыластары туралы

"Затспрам " 15.1-6 бойынша баяндалған.

Заратуштра дүниеге келген ауылда бес ағайынды карапандар тұрды: Брат-рухш, Брат-райш, Брат-реш Тұр ("Денкартта" Браток-реш; жаңа парсы және фарси Братарваш, Братарвахш), Хазан және Ведасп (бұл есімдер "Авестада" кездеспейді, болжам бойынша оқылады).

Олар Айшма мен Манушчихр әпкесі, Манушактан туған Кахваредхд (орта парсы. Кохаред) ұрпақтары еді. Заратуштраның ең басты қарсыласы ағайынды - Карапандардың үшіншісі Брат-реш Түр болды, өйткені Порушаспаның да бес ұлы бар, ал Заратуштра үшіншісі-тін.

Заратуштраның ортаңғы болуы да кездейсоқтық емес, өйткені ол әлемдік тарихтың ортасында дүниеге келді. Ол туғанға дейін әлемге үш мың жыл болған еді, ол туылғаннан кейін де әлем үш мың жыл болады.

Заратуштраны Карапан Дурасроб өлтірмекші болады

"Денкарт" VII3.3-31 бойынша баяндалған

Бірнеше күн өтті. Кішкене Заратуштраның күлкісі мен құпия сөздері Порушаспаға тыныштық бермеді. Тылсым белгірлерді қалай түсінуге болады? Ол құдайылық белгілер ме? Ал дэвтердікі болса ше? ... Порушаспаның жүрегінде қорқыныш пайда болды.

Сөйтіп, ол осы аймақтағы атақты сиқыршы Дурасробқа барып, Заратуштраның туылуы және ғажап оқиғалар туралы баяндап берді.

Карапанның қуанышында шек болмады. Не істегенін өзі білмеген аңқау әке оның алдына киелі нәрестені жайып салды. Дурасробқа Заратуштраны өлтіру үшін қолын созып, оның басын езіп тастауға болатын еді. Дурасроб нәрестеге қолын созды.

Бірақ тылсым күш оның жексұрын қолдарын кейін тартты. Дурасроб аузын ашып, азу тістерімен нәресте басын мылжалап тастамақ болды. Бірақ бұдан да ештеңе шықпады. Көк тәңірлері Заратуштраны қорып, оған Дурасробты жібермеді. Сонда Дурасроб Заратуштраның жөргектерін шешіп денесінде ерекше белгілерін іздей бастады. Кенеттен нәресте нұрлы жарыққа бөленді. Порушаспа қатты састы, ұлын қайта орап үйіне алып кетті.

Ашуланған карапан сиқырлы дұғаларын оқып, дэвтерді көмекке шақырып, таң сәріге қарай Порушаспаға ұлына деген үлкен қорқыныш ұялатты. Порушаспа ұлынан қасқырдан қорыққан қойдай қорқатын болды. Ол дэвтердің дұғалауының ықпалымен Дурасробтың үйіне келіп, Заратуштраны өлтіруін өтінді.

Зұлым екі айтқызбады. Ол бір құшақ кепкен ағаштарды әкеп, Порушаспаға нәрестені ағаш үстіне жатқызуын өтінді. Порушаспа солай істеді. Есі кеткен әке мен сиқыршы ошақтағы от қашан жанады деп күтіп отырды.

Бірақ зұлым әкелген отын жанбады. Дурасроб пен Порушаспа таң атқанға дейін күтті, ертесімен сүйікті анасы ұлын іздеп, тауып үйіне алып кетті.

Бірнеше күн өтті. Дурасробтың дуалауымен пайда болған қорқыныш Порушаспаға маза бермеді. Ол карапан үйіне келіп, тағы да Заратуштраны өлтіруді өтінді.

Дурасроб баланы бұқалар табыны суатқа баратын тар жолға жатқызды. Сиқыршы бұқалар баланы таптап өтетініне кәміл сенді. Зұлым Дурасроб пен Порушаспа жол жиегіне барып отырды. Бір кезде бұқалар тұяғының тарпылы жерді дірілдетіп, мөңіреген дауыстары айналаны азан-қазан етті. Бұқалар топ бастаушының соңынан суатқа бет алды. Кенеттен табын ішінен бір бұқа суырылып алға шықты. Аяқтары жерге батып кететіндей, баланы денесімен жауып тұрып алды. Топ бастаған бұқа ашуланып, өкірді. Бірақ бұқа орнынан қозғалмады, табын оны тас бөгетті айналып өтетін су сияқты айналып өтті. Күні бойы бұқа тапжылмай нәрестені күзетіп тұрды. Тек табын қайта кері қайтқанда ғана, ол тұрған жерін тастап, үйірге ілесіп, ауылға қарай бет алды. Таң сәріде сүйікті анасы келіп Заратуштраны үйіне алып кетті.

Есінен айырылған Порушаспа карапаннан ұлынан құтқаруды қайта-қайта сұрай берді. Не істерін білмеген карапан Дурасроб нәрестені жылқы табынының жолына тастады. Бірақ оқиға дәл солай қайталанды.

Өшіккен Дурасроб таудан қасқырдың апанын тауып алды. Қасқыр аң аулауға кеткенде ол қасқырдың барлық күшіктерін өлтіріп тастады. Ол өз туыстарын өлтіріп жатқанын жақсы білді, өйткені қасқырларды қыру Ахураға жағатын іс еді. Бірақ, мақсат үшін құрбандыққа бару қажет-тін. Дурасроб Заратуштраны апанда қалдырды, өйткені қасқыр өз күшіктері үшін кек алып, нәрестені талап өлтіретініне сенімді болды.

Бірақ бәрі басқаша болды. Қасқыр апанға бір парасангке де жақындай алмады, миы ашып, меңіреу болып қалды. Бүл Ахураның игі жаратылыстарының ісі-тін. Заратуштраны талағанның орнына, ол өлгенін білмей өз күшіктерін жалай берді.

Бүл кезде үйдегі күтушілер үй иесінің өз ұлын алып кетіп, қайтып оралмағанына мазасыздана бастады. Өйткені, баланы емізетін уақыт келген еді. Аспан тұрғындары да қорқа бастады. Воху-Мана мен Сроша таң ата қасқыр апанына қалың жүнді қой Куршнкті жіберді. Қой Заратуштраны емізіп, кейін апанға Дукдаубты ертіп әкелді. Дукдауб Заратуштраны қолына алып, жүрегіне басты. Сүйікті ұлын енді тіпті Нодар мен Ран келсе де, ешкімге бермеуге ант етті.

Порушаспа қайтып карапан Дурасробқа келмеді. Үмітін үзген Дурасроб зұлым сиқыршыларды ертіп Порушаспа ауылына аттанды. Олар пайғамбардың киелі жеріне аяқ басқанда, Дурасроб ауыл үстіндегі Хварнаның құдайылық нұрын көрді. Сөйтіп, Заратуштраны өлтіре алмайтынын ұқты. Ал оған ерген Браток-реш:

- Мен дүниедегі ең дана карапанмын, маған көптеген құпиялар белгілі, бірақ Зартуштра менен өткен дана екен, туғанына бір ай толмаса да, көп нәрсені таныпты. Воху-Мананың өзі келіп, оған ізгі сенім Ақиқатын ашты. Барлық жеті каршварларда жақында осы сенім орнайды! Мен бұған қалай қарсы тұруды білмеймін. Тек бір нәрсеге сенімдімін: біз пайғамбарды өлтіре алмаймыз, - деді.

Үйінде отырған Порушаспа Браток-реш Тұрдың бұл сөзін естіді. Ол аттарын арбаға жегіп, карапандармен кездесуге асықты. Браток-реш Тұрдан:

- Мен сені дұрыс түсінсем Браток-реш Тұр, менің ұлым құдіретті карпандардан да дана, құдіретті ме? - деп сұрады.

Карапан Браток-реш Тұр солай екенін мойындап, Порушаспаға болашақ туралы баяндады:

- Мен өзімнің ой қанатыммен Заратуштра нұрын көрдім. Бұл нұр бүкіл жаратылысқа, жұлдыздар мен Айға, Күнге, көк аспанның өзіне таралды. Мен жердегі өмірдің аяқталатынын білетінмін, бірақ соңы немен бітетіні маған белгісіз. Ал Заратуштраға ол да белгілі. Оған бәрі белгілі! Менің тағы білгенім Кави Виштаспа патша оны оз қанатына алады, - деді.

Бозбала Заратуштраның ізгілігі туралы

"Затспрам " 20 бойынша баяндалған.

Аңыз оның ізгі арманы туралы былай дейді: Заратуштра он беске толғанда, оның аға-інілері - Порушаспа ұлдары әкелерінен енші талап етті. Барлық мүлікті таратып болған соң, киім-кешекті таратудың кезегі келді. Порушаспа қоймадан қымбат маталар мен қалыңдығы торт елі белбеуді алып шықты. Заратуштра өзіне белбеуді таңдады да, оны сол сәтте-ақ беліне тағып алды. Бүл таңдауға оны туғанда парсатына енген Воху-Мана итермеледі. Ал оның басқаларға қамқорлығы туралы аңызда былай баяндалады. Заратуштра елінде ағысы қатты өзен бар еді, ешкім бұл өзенді кешіп те, жүзіп те өте алмайтын. Жеті шал мен әйелдер тасыған өзен жағасында не істерлерін білмей тұрады. Заратуштра оларға көмекке келеді. Оның ақылымен олар бір-бірінің қолдарынан мықтап ұстап алды. Заратуштра ең алдында тұрып, бәрін аман-есен өзеннің арғы бетіне өткізді. Ахура-Мазданың жас тәлімгеріне күнәкар тілектер мен сезімдердің жат болғандығы, оның ізгілікті дұрыс сақтағаны да белгілі. Ол жиырма жасқа толғанда, әке-шешесінің рұқсатысыз елді мекендерді аралап кетті, қайда келмесін:

- Ізгілікке кім жақын және кедей-кепшікке кім бәрінен көп көмектеседі, - деп сұрайтын.

Тұрандық Аурвайто-Диханның кенже ұлы оған:

- Әр күн сайын ат бойындай қазанға толы асты, сүтті және т.б тағамдарды кедей-кепшікке тарататынын айтты. Сонда Заратуштра Аурвайто-Диханның ұлы тұратын жерге аттанды, оның ықпалымен бір қатар байлар кедейлерді Аурвайто-Диханның ұлы сияқты молымен тамақтандыратын болды.

Оның ізгілік пен күнәні ажырата білетіндігі туралы мынадай аңыз бар.

Заратуштра осы өңірдегі ең дана, білімді деген адамдардың жиынына келіп: "Жан үшін не ізгі, не жағымды?", - деп сұрайды. Оған: Кедейлерге қамқор болу, малды күтіп-бағу, отқа отын ағаш салу, хаоманы сығу, дэвтерге, дұға оқып табыну, - деп жауап береді. Сонда Заратуштра кедейлерге қамқор болды, отқа отын ағаш салды, хаоманың шырынын сумен араластырды. Бірақ ешқашан, ешбір жерде дэвтерге Заратуштра табынған емес.

Заратуштраның Воху-Манамен кездесуі

"Затспрам " 21.8-11, "Денкарт " 7. 3.51-62 бойынша баяндалған.

Заратуштра отызға толғанда, ол Воху-Манамен жүздесті. Дүниенің тағдыры шешілетін осы күні Заратуштра хаома дайындау үшін су алуға Аеватан өзеніне барды. Таяз жерді кешіп, таза, суық су алу үшін жағадан біраз ұзап кетті. Кенеттен (өзен жағасын бойлап өзіне қарсы) оңтүстік кешвар жақтан келе жатқан ер адамды көрді.

Бұл Воху-Мана болатын. Заратуштраға оның бойы үш найзаның ұзындығындай болып көрінді. Оның келбеті сымбатты, жүзі нұрлы еді, Заратуштра алдында періштелердің бірі тұрғанын ұқты.

Заратуштра су алып, жағаға шықты. Воху-Мана оған қарсы келіп:

- Сен кімсің? - деді.

- Мен Спитама руынан шыққан Заратуштрамын, - деп жауап берді Заратуштра періштеге.

Сонда Воху-Мана сұрады:

- О, Заратуштра Спитама! Бұл өмірде сен нені ойлап қайғырасың, не сені мазалайды? Сен бәрінен бұрын неге ұмтыласың? Сенің ең құпия арманың не?

- Ізгілік туралы, - деп жауап берді Заратуштра, - сол менің қайғым, сол мені мазалайды, соған мен ұмтыламын. Мен ізгілікті іздеушімін.

- Біл, - деді Аспан елшісі, - бүл дүниеде ізгілік бар, сенің уайымың бос уайым емес. Мен саған ізгілік жаршысы ретінде келіп тұрмын. Мен - Воху-Мана, ізгі Оймын. Бірақ, дүниеде менен де құдіретті біреу бар, ол - Ахура-Мазда.

Сөйтті де Воху-Мана Заратуштраға соңымнан ер деп бұйырды.

Періштелермен болған алғашқы кездесу

"Затспрам " 21.11-27 бойынша баяндалған

Воху-Мана Заратуштраға:

- Ер соңымнан О, ізгі Заратуштра, періштелер жиналысына, - деді.

Періштеден қалып қоймас үшін Воху-Мана тоғыз адым жасағанда Заратуштраға тоқсан тоғыз адым жасау керек болды. Міне, ол жеті Амеша-Спентаның жиынын көрді. Әулиелерден таралған Нұрдың жарығы соншалық, Заратуштра оларға жақындағанда жердегі өз көлеңкесін көре алмады.

Олар Арьяна Вэджада Датий Вахви жағасында отырды. Заратуштра қатты дауыспен Ахура-Мазда мен Амеша-Спенталарға мадақ әндер айтты, содан кейін оған арнайы белгіленген орынға барып отырды.

Әулиелер оған: Сұрай бер! - деп белгі берді, Заратуштра:

- Бұл жалған дүниеде ең кемел нәрсе не? - деп сұрады.

- Біріншіден - ізгі ойлар, екіншіден - ізгі сөздер, үшіншіден - ізгі істер, - деді Ахура-Мазда.

- Игілік деген не, одан да ізгі не бар, бәрінен де ізгі не? - деп сұрады Ахура-Мазда жауабын түсінген Заратуштра, ұлы құдай аузынан төмендегідей жауап алды:

- Амеша-Спента есімдері - игілік. Олардың келбеті - одан да ізгі. Ал олардың өсиеттерімен уағыздарын орындау бәрінен де ізгі О, ізгілікті Заратуштра (осыдан кейін "Ормазд Яшт" үзіндісі келтіріледі. Оны "Авеста" бөлімінде толық аударғандықтан бүл жерде тоқталған жоқпыз. - З.Қ.)

Ахура-Мазда пайғамбарға бастапқы қос рух - Ізгілік пен Зұлымдық туралы баяндады.





Игілік иесі Жалғанға айтты:

"Ойымызда біздің, өсиетімізде, ниетімізде

Шешіміміз бен сөзімізде, ісімізде,

Ар-ұятымызда, жан-рухымызда біздің бірікпейді".

Осы сөздерді айтып, Жаратушы Заратуштраға өзінің құдайылық парасатын көрсетті, Заратуштра құдайылық парасаттың сән-салтанатына сүйсіне қарады. Оған көк Аспанның шексіз түнекке - Ангро-Майнью мекеніне қарсы тұратындығы ашылды. Содан соң Амеша-Спента салтанатты түрде Заратуштраға ақиқат сенім құпиясын ашты.

Алдымен Заратуштра Ахураның "ізгі ойлар, ізгі сөздер, ізгі істер" өсиетін қайталап, жалындаған оттан өтті. От оған еш зиян тигізбеді.

Содан соң Заратуштраның кеудесіне бір шыны балқыған темір құйды. Темір суыған кезде, пайғамбар оны қолымен алып, періштелерге ұсынды.

Ахура-Мазда сонда:

- Маздаясналы сенім жеңіп шыққаннан кейін, егер онда жіктелу пайда болса немесе қандай да бір дін бұзарлық кірсе сенің нағыз ізбасарларың, о, ізгі Заратуштра, от пен темір сынағынан өтеді және тәндік жаратылыстың ішіндегі ерекшесі - саған Заратуштра бұрынғыдан да берік сенетін болады, әділдік пен Ақиқаттың сенің жағыңда екеніне көздері жетеді. Ал дэвтерге табынушыларға сынақтан өту жоқ! - деді.

Үшінші (сынақта) қанжармен (Заратуштраның қарнын жарды?); құрсағында қанға батқан ішкі мүшелері көрініп тұрды; бірақ оларға қолдары тигенде, жаралар бітіп, сауығып кетті. Бұны да Ахура атап өтті:

- Сен және сенің ізбасарларың, ең таза дінді қабылдағандар, осы үш сынақтан - отпен, темірмен және өткір қанжармен сынаудан өте алады, - деді.

Дұғалардың құпия мағыналары

"Ясна" 19.1-15; 20.1-3 бойынша баяндалған

Түп нұсқаларда қайталау қысқартылған.

О, құдіретті Ахура-Мазда, ізгі құдай, дүниені Жаратушы! Сен маған аспан мен судан, жер мен малдан, өсімдіктер мен оттан, ізгі адамдардан, дэвтер мен храфстрадан, материалдық дүниеден, тіпті Мазданың барлық ізгі жаратқандарынан бұрын болған, Ақиқат пен ізгіліктің дәні бар қандай сөзді айтпадың? - деп сұрады Заратуштра.

Сонда Ахура-Мазда айтты:

- "Ахуна-Вайрья", о, Спитама-Заратуштра, қасиетті "Ахуна-Вайрья!"

Ен алдымен осы сөзді айттым, ол соз дүние және ондағының бәрі жаратылғанға дейін айтылды, жер мен аспан, өсімдіктер мен су, адамдар мен аңдар пайда болғанға дейін айтылды. Міне, ол сөздер:

"Жаратқан ізгі ием,

Ақиқатқа сай іс берген,

Мазданың игі билігі.

Кедей-кепшік, ізгіге

Қорған болған қолдауы."

Иә ізгі Заратуштра! Бұл Ахуна-Вайрьяның" әр бөлігін мәнерлеп, дауыстап, сөздерін қалдырмай айтқанда одан адамға жүздеген діни ғұрыптарды орындағаннан да көп жақсылық келеді.

- Бұл бақи дүниеде, о, сенімді Заратуштра, - деп сөзін жалғастырды Ахура-Мазда, -"Ахуна-Вайрьяны" ойымен айтып, содан соң машығына сай, мәнерлеп дауыстап айтса, сонда мен, Ахура-Мазда, оларды өлгеннен соң Чинват көпірі арқылы ізгі жандардың мәңгілік рақат орны - шексіз Нұр мен Амеша-Спента патшалығына алып өтемін. Бірақ бүл қасиетті дұға сөздерінің бірін тастап кетсе, оған кешірім жоқ! Оның жанын мен ізгі пәни дүниеден қуамын. Өйткені Жаратушы мен Рату аталатын бүл қасиетті дұға сөздерін дүние жаратылғанға дейін айтқанмын. Ол жер бетінде айтылған, айтылып жатқан және айтылатын сөздердің ең игісі! Мен оларды ең ізгі Ақиқат үшін айттым.

Алғашқы - "Жаратқан ізгі нем," - жолын айту арқылы оны айтқан адам мені, Ахура-Мазданы дүниені жаратушы - ие, Ратудың рухани иесі, бәрінен де биік, құдіретті деп таниды. "Ізгілікке сай іс берген" дегенде - ол барлық игінің менен бастау алатынын мойындайды. Келесі "Мазданың игі билігі" деу арқылы табынушы дүниеде менің патшалығымның тезірек орнауын тілейді. Соңғы - "Кедей-кепшік, ізгінің қолдауы болған қорғаны" - деу арқылы - маздаяснашыл мені кедейлер мен ізгілердің қорғаны деп таниды.

- Екінші қасиетті дұға - бүл "Аша Вахишта, немесе "Ашэм Boxy", - деді Мазда өз шәкіртіне. Міне бүл сөздер:

"Ақиқат сарқылмас ізгілік

Игілік келер, Игілік соған

Ақиқатқа игілік"

Алғашқы үзінді Аша - Ақиқат - ең жоғарғы игілік, ол барлық тірі жандар үшін игіліктің бастауы екенін білдіреді. Екінші үзінді ізгілер мен зұлымдарды ажыратады және Ақиқатқа Мазданың тек игі жаратқандары ғана тиесілі екенін жариялайды. Үшінші үзінді екіншіні жалғастырады "Ақиқаттан асқан құндылық жоқ" - бұл Мантра-Спента, Киелі Сөз, олар қоршаған әлемге ықпал етеді, оларды айтқан адам жақсылықты нығайтып, Ақиқат патшалығын жақындатады. Бүл дұғаның әрбір сөзі - Ахура-Мазда сөзі.

Берекелі жер туралы

"Видевдант "3.1-13,22-25 бойынша баяндалған;

"Меног-и- Храт " 5 және 6-дагыга ұқсас.

Заратуштра Ахурадан жердің киелі стихиясы жайлы - оны ахуралық сенімді ұстанушы, маздаясналықтың қалай өңдеу керектігі туралы сұрады:

- О, бақи дүниенің жаратушысы, ізгі! Біріншіден, бұл жердің жанаты қайда?

- Ақиқатында, ізгі адам қолына отын алып, қолына барасман алып, қолына сүт алып, қолына келі алып, сенімнің киелі сөздерін айтқан, кең жайылымдар иесі Митраға, игі өріс сыйлайтын жасыл желек пен жайылымдар құдайы Раманға тілек айтқан жер жанаты.

- О, бақи дүниенің жаратушысы, ізгі! Екіншіден, бұл жердің жанаты қайда?

Сонда Ахура-Мазда айтты:

- Ақиқатында, ізгі адам үй салып, түтін түтеткен, жар таңдап, бала сүйген, табын-табын мал жайған жерде. Бүл үйде содан бері тоқшылық пен береке.

- О, бақи дүниенің Жаратушысы, ізгі! Үшіншіден, бүл жердің жанаты қайда?

- Ақиқатында, О, Спитама-Заратуштра, егін егіп, өңделген, жеміс-жидек өскен жерде.

- О, бақи дүниенің Жаратушысы, ізгі! Төртіншіден, бүл жердің жанаты қайда?

- Ақиқатында, ұсақ-ірі мал жайылған жерде.

- О, бақи дүниенің Жаратушысы, ізгі! Бесіншіден, бұл жердің жанаты қайда?

Сонда Ахура-Мазда айтты:

- Ақиқатында, ұсак-ірі мал көңін (қи, тезек) берген жерде.

- О, бақи дүниенің Жаратушысы, ізгі! Біріншіден, ең жаман жер қайда?

Сонда Ахура-Мазда айтты:

- Эрезура жотасында, о, Спитама-Заратуштра, Жалған апанынан шыққан дэвтер жиналатын жерде.

- О, бақи дүниенің Жаратушысы, ізгі! Екіншіден, ең жаман жер қайда?

Сонда Ахура-Мазда айтты:

- Ақиқатында, өліктер, өлген иттер мен адамдар көмілген жерде.

- О, бақи дүниенің Жаратушысы, ізгі! Үшіншіден, ең жаман жер қайда?

Сонда Ахура-Мазда айтты:

- Ақиқатында, қабыр белгі, зираттар салынған жерде.

- О, бақи дүниенің Жаратушысы, ізгі! Төртіншіден, ең жаман жер қайда?

Сонда Ахура-Мазда айтты:

- Ангро-Майнью зиянкестерінің (Храфстра?) көп жиналған апаны.

- О, бақи дүниенің Жаратушысы, ізгі! Бесіншіден, ең жаман жер қайда?

Сонда Ахура-Мазда айтты:

- Ақиқатында, о, Спитама-Заратуштра, ізгі адамның әйелі мен баласы қайыр тілеп, сүйретіліп, азынап жылаған жерде.

- О, бақи дүниенің Жаратушысы, ізгі! Біріншіден, бұл жерді үлкен қуанышқа кім бөлейді?

Сонда Ахура-Мазда айтты:

- Өліктер көп көмілген жерді тазартқан адам.

- О, бақи дүниенің Жаратушысы, ізгі! Екіншіден, бүл жерді үлкен қуанышқа кім бөлейді?

Сонда Ахура-Мазда айтты:

- Өлген адам жерленген зираттар мен қабыр-белгілерді алып тастаған адам.

- О, бақи дүниені Жаратушы, ізгі! Үшіншіден, бүл жерді үлкен қуанышқа кім бөлейді?

Сонда Ахура-Мазда айтты:

- Ангро-Майнью зиянкестері жиналған апандарды талқандаған адам.

- О, бақи дүниені Жаратушы, ізгі! Төртіншіден, бүл жерді үлкен қуанышқа кім бөлейді?

Сонда Ахура-Мазда айтты:

- Егін егіп дән алған о, Спитама-Заратуштра, жасыл желең, жеміс-жидек жинаған. Сусыз жерді суарып, сулы жерді құрғатқан.

Игі диқан жыртпаған жер жаман. Ол бала сүймеген сымбатты әйел сияқты.

О, Спитама-Заратуштра егер жерді оң қолмен де, сол қолмен де өңдесе, сол оны қуантады.

Жерді оң қолымен де, сол қолымен де өңдеген адамға, о Заратуштра жер: "Мені оң қолымен де, сол қолымен де өңдеген адам! Мен барлық елде өмірге қажетті барлық байлықты өндіремін", - дейді.

Егерде кімде-кім жерді оң қолымен де, сол қолымен де өңдемесе О, Заратуштра жер оған: "Мені сол қолыңмен де, оң қолыңмен де, оң қолыңмен де сол қолыңмен де өңдемесең, әркімнің есігін торып, қайыр тілеп тұрасың; ауызға апарған асты әрқашан сенің алдыңнан алып кетеді - ол игілігі мол адамға бұйырады", - дейді.

- О, бақи дүниенің Жартушысы, ізгі! Маздаясналық сенімнің мәні қашан айқындалады.

Сонда Ахура-Мазда айтты:

- Егін салып, бидай жинағанда.

Кім егін салып, бидай жинаса, сол ізгілік /АША/ таратады, сол маздаясналық сенімді дамытады, он мың "Ясна" дұғасын оқығандай маздаясналық сенімді нығайтады. Егін салғанда, дэвтер қара терге түседі. Егін шыққанда, дэвтер әлсірейді, үн дайындағанда, дэвтер өкіреді; ұннан дайындалған тағам пісіргенде, дэвтерден үрей лебі шығады. Әрқашан үйде нан болсын, нан дэвтерді қырып-жояды, олардың ауыздары күйіп, бытырап қашады. Астық мол болғанда қасиетті сөзді еске алу керек. Тойып тамақ ішпеген адам ізгі іспен шұғылдануға да, шаруашылықпен айналысуға да, ұрпақ жалғастыруға да қабілетті емес. Өйткені ас адамның арқауы, ас арқылы тіршілік жалғасады, ас болмаса тіршілік тоқтайды.

- О, бақи дүниені Жаратушы ізгі! Бесіншіден, бұл жерге кім зор қуаныш әкеледі?

Сонда Ахура-Мазда айтты:

- Ақиқатында, О, Спитама-Зартуштра ізгі адамға еңбегіне қарай әділ ақысын берген. Егер Ақиқатында, О, Спитама-Зартуштра, ізгі адамның адал еңбегін жесе, оны Спента-Армайти түнекке, жалған дүниеге, үшкір темір үстіне түсіреді.

Оттың құндылығы мен Керсаспаның кешірілуі туралы

"Ривайат" 18. Al-a4, dl-a4, dl-d.22, f 1-/36 бойынша баяндалған.

Заратуштра Ахура-Маздадан сұрады:

- Не құнды - тәндік бақи дүние ме әлде Атар, Ахура-Мазда оты ма?

- От, - деп жауап берді Ахура. - Атар (тәнсіз дэвтерді мыңдап қыратын), киелі отты стихия. Ол тәндік дүниеден де құнды, өйткені от болмаса, дүние де болмас еді. Мен отты өз парасатымнан, оның жалынын - Шексіз Нұр Анагранам Ргучамадан жараттым.

Дүниені жаратар алдында ол Амеша-Спенталармен және язаталармен кеңесті. Бүл кеңесте от та болды. От өзін тәндік дүниеде жаратпауын, өзіне материалдық бейне - Спеништі бермеуін өтінді, өйткені, егер жалын жаратылса, адамдар оған тиесілі құрмет көрсетпей, қорлап, күл қоқсықты жағуы мүмкін ғой. Оттың барлық өтінішін тыңдап болған, Ахура-Мазда періштелерден сұрады:

- Егер мен Отты түсініп, оны тәндік дүниеде жаратпасам, мен дүниені жарата алмаймын. Не жақсы, дүниені жаратқан ба, әлде Отты сақтаған ба?

Періштелер дүние жаратылуы керек деп шешті, яғни Оттың материалдық бейнесі -Спеншита жасалуы керек. От бүл шешімге қарсы шығайын деп еді, Жаратушы (Отты) ренжіткеннің бәрі тозаққа барады деп жариялады.

Ахура-Мазда Заратуштрадан сұрады:

- Кімнің жаны ең ізгі сеніңше? Бұл дүниеге кім таусылмас игілік әкелді?

- Керсаспа, - деп жауап қайырды Заратуштра.

- Онда қара! - деді Ахура-Мазда, сөйтіп Керсаспа жанын шақырды. Керсаспа тозақтан келіп, Заратуштрадан араша түсуін өтінді. Бірақ Ахура даусын қатайтып:

- Ары тұр, Керсаспа жаны! Өйткені сен менің алдымда жексұрынсың: сен менің ұлымды -Ахура-Мазда ұлын қорладың! - деді.

- Кешір мені, о, Ахура-Мазда, болашақта бар қыла гөр мені, Гаронмандағы болмысты қи маған! - деп жалынды Керсаспа. Мен жылқылар мен адамдарды жалмаған Сэрвара айдаһарын өлтірдім ғой. Егер мен бүл ерлікті жасамасам, Сэрвара сенің барлық жаратқаныңды жалмап, дүние тазармас еді, болашақ болмыс мүмкін болмай қалар еді. Сен Ангро-Майньюға қарсы ешбір құрал таба алмайтын едің.

- Ары тұр, о, Керсаспа жаны! - деп ашуланды құдай. Өйткені сен менің алдымда жексұрынсың: сен менің ұлым - Ахура-Мазда отын қорладың!

- Кешір мені, о, Ахура-Мазда, болашақта бар қыла гөр мені, Гаронмандағы болмысты қи маған! - деп тағы жалынды Керсаспа. - Өйткені, мен Гандарву жыланын өлтірдім ғой! Егер мен Гандарвуды өлтірмесем Ангро-Майны сенің жаратқандарыңды жеңер еді!

- Ары тұр, о, Керсаспа жаны! - деп қайталады Ахура-Мазда бұл жолы да. - Сен менің алдымда жексұрынсың: Сен менің ұлым Ахура-Мазда отын қорладың!

- О, Ахура-Мазда, мені Парадиз (жұмақ) бен Гаронманға кіргізе гөр! - деп зарлады Керсаспа қамығып. - Мен алып құбыжықтарды өлтірдім ғой. Мен дэвтер жалған айтып сендірген Желді жеңдім. Егер мен осы ұлы ерліктерімнің тым болмаса бірін жасамағанда, дүниенің түпкілікті тазаруы мен болашақ өмір мүмкін болмас еді. Кешір менің күнәмді, ұлы Ахура, Мені Парадиз бен Гаронманға кіргізе гөр! Егер мені Парадизге кіргізу мүмкін болмаса, өткен өмірдегі күшім мен жеңімпаздығымды қайтып бер, мен Ангро-Майнью мен дэвтерді талқандаймын, мен тозақ түнегін талқандаймын.

- О, Керсаспа жаны мен саған оны бермеймін, - деді Ахура- Мазда. Өйткені адамдар күнә жасайды, адамдар күнә жасауларын қоймайынша, сені, немесе жерде өмір сүрген басқаны кері қайтару мүмкін емес. Өлілер жер бетінде тек күнәсіздер қалғанда ғана кайта тіріледі.

Сол уақытта Керсаспа зарын тыңдаған рухани дүние язаталары да, тәндік дүние язаталары да оны аяп кетті. Заратуштрада шыдамады, оның тозақта жатқан батырға жаны ашыды.

- О, Ахура-Мазда, - деді пайғамбар - Керсаспа жанына мейірімді бол Әлемнің зұлымдықтан тазаруы соның арқасында жүзеге асады ғой. Кешір оны, Ахура. Заратуштра сөзін аяқтағанда, От: "Керсаспа күнәкар, оған кешірім жоқ. Мен оны Парадизге кіргізбеймін", - деді.

Сонда Геуш-Урван, Бұқа жаны:

- Мен оны тозаққа жібермеймін. Ол маған өмірде көп жақсылық ' жасады, - деді.

- Кешір оны, - деп іліп әкетті Заратуштра отқа қарап. Сөз беремін саған, дүниеге қайтып оралғанда, мен барлық адамдарға сені қастерлеп, құрметтеуге өсиет етемін, тек Керсаспаны кешір, - деді.

Содан соң Заратуштра Ахура-Маздадан:

- Уақыт соңында өлілердің алғашқысы болып кім тіріледі, - деп сұрады Керсаспа, - деді ұлы Құдай.

- Егер Керсаспа соншалықты күнәкар болса, неліктен ол бірінші болып қайта тіріледі? -деп сұрады Заратуштра.

- О, ізгі Заратуштра, - деді Ахура-Мазда - Керсаспа өлгендердің алғашқысы болып, қайта тіріледі, өйткені оның жасаған ерліктері болмаса, сен де, игі жаратылғандарда болмас еді, - дэвтер бәрін жойып жіберер еді.

Йиманың күнәсінің кешірілуі

"Ривайат "31 бойынша баяндалған.

Маған тән дарығандардың ішінде ең әрекетшіл болғанның жанын көрсетші, - деп өтінді Заратуштра Ахура-Маздадан. Сонда Ахура-Мазда солтүстік бағыттағы (тозақтағы - 3. Қ.) Ииманың жанын көрсетті. Йима тізерлеп тұрып, өкінді. Ол қайыршыдай көне киім киген екен, о дүниедегі күнәкарлар солай киінетін.

Ахура-Мазданы көріп, ол өмірде істеген істері үшін қатты ұялып, дірілдеп кетті, бірақ Жаратушыға жақындап, темен барып отырды. Бұл кім? - деп сұрады Заратуштра.

- Бұл Йима, Вивахванта ұлы, - деген жауап алды.

- Не үшін ол қатал жазаланды? - деп сұрады Заратуштра. - Йима Вивахванта ұлы жерде адамдар арасында тұрғанда не істеді?

- Ол адамдар арасындағы мен маздаясналық сенімді бірінші ашқан алғашқысы болды, -деді Ахура-Мазда, - бірақ ол оны қабылдамады.

Ол даналық танытпай, Ангро-Майнью мен дэвтер жолына түсті. "Мен суды, жерді жараттым, мен өсімдіктерді жараттым, мен күн мен айды, жұлдыздар мен аспанды жараттым", - деп жалған сөздер айтты. Бірақ ғарышты қалай жаратқанын өзі де білмейді. Осы жалған сөзі үшін Хварна мен патшалық ұлылықтан айырылды, ал тәні дэвтердің қолына түсті.

- Бірақ дүние үшін Йима не жақсылық жасады? - деп сұрады Заратуштра.

- Дэвтер адамдарға қойды өлтіріп, орнына пілді алыңдар дегенде Йима оған қарсы шықты. Йиманың бұл әрекеті дүние үшін игі болды, - деп жауап берді Ахура-Мазда.

- Бұл дүниеге Йима не жамандық істеді?

- Мен оған дінді жібергенде, ол қабыл алмады, - деді Құдай.

Сонда Йима жаны Заратуштраға жалбарынып:

"Ахура дінін сен қабылда! Дэвтер саған не айтса да тыңдама! Ангро-Майнью ізіне ерме! Маған қарашы: мен маздаясналық сенімді қабылдамадым, мен дүниені жаратушымын деп елестеттім, - міне енді не болдым! Хварна мені тастап кетті, мен құладым, тозақтан бірақ шықтым. Бұл, болашақта ізгілер үшін өмір бар, дүние Зұлымдықтан тазарады, Ахура-Мазда салтанат құрады!"

Осы сөздерді айтысымен-ақ Ахура-Мазда, Амеша-Спента және басқа язаталар Йима күнәсін кешірді. Йима солтүстікті тастап, күнәдан тазаруға оңтүстікке кетті.

Заратуштраның алғашқы уағыздары

"Денкарт " VII 4.1-28 бойынша баяндалған

Құдайылық Ақиқат нұрынан қуат алған Заратуштра Жаратушымен жүздескеннен кейін туған ауылына қайтып оралды. Бірден абыз карапандардың жиылысына барып, тайпа Ратулары мен діндарлар алдында бар даусымен "Ахуна-Вайрьяны" оқыды, содан соң халықты Ахура-Мазда сеніміне кіруге шақырды:

- Менің сөзімді түсінетіндер үшін, - деді пайғамбар, - мен Мазданың әрекеттері туралы хабар берем. Менің сөзім Ахураны мадақтайды. Ахураның аяны - бұрмаланбаған ізгі рухқа бағытталған, киелі ойларға толы. Менің айтқандарым жақсылық пен нұрдан бастау алады. Сонымен, құлағыңды түріп, мағыналы сөздерімді тыңда о, адам: Ол саған және әркімге жақсылықты таңдауды көрсетеді; таңдау сенім мен сенің тәніңе қатысты. Ұлы уақыт келгенше, бізді даналығы толысқандар оқытады.

Екі рух (Спента-Майнью9 мен Ангро-Майнью) қос егіз бастауында өздерінен таза және арам ойды, сөзді және істі паш етті. Ізгі даналар екеуінің арасындағы айырмашылықты біледі, зұлым ниеттілер білмейді; ойлары ізгі адамдардың қос рух туралы пікірлері де, сенімдері де дұрыс.

Алғаш рет олар болмыс пен бейболмысты (өмір мен өмірдің жоқтығын) дүниенің негізін жаратқан кезде, жамандық бар жерде арамдық та болды, ал ізгі рух әрқашан қасиеттілікпен (Ашамен) ажырамас бірлікте болды.

Бұл рухтардың зұлымы өзіне арам істі таңдады, ал мызғымас аспанды мекендейтін ізгі рух адалдықты таңдады. Ахураны әділ ісімен құрметтейтіндер Маздаға сеніп, адалдық жолына түсті. Сол сияқты әр адам жақсылық пен зұлымдық арасында оз таңдауын жасауы керек. Бірақ таңдаушылар арасында дэвтерге алданып, оларға ергендер әділдікті таңдамады. Тек арам рух өз таңдауына тоқталды, ол күмәнданды, сөйтіп бұл дүниеге жамандық тілегендердің бәрі дереу Айшмаға жиналды. Ал ізгі даналықты және әділ билік таңдағандар Ахураға арқа сүйеді; ол оларға мызғымас беріктікті, Армаити дарытты. Олар әрқашан сен (Ахура-Мазда) Жаратуды бастағандағыдай болып қала берсін!

Залымдарды жазалау уақыты келгенде, саған, Мазда билік пен ізгі даналық беріледі. Ахура екеуіне де билігін жүргізеді - залымды олар ары тазаның қолына береді. Иә, дүниені нұрландыруға ұмтылғандар әрқашан сенімен болайық, Ахура-Мазда қолдасын бізді, қолдасын бізді қасиетті (Аша). Кім мұнда ізгі дана болса, Шексіз нұр патшалығы мәңгілік болады.

Залымға, апат әкелушіге талқандалу апаты төніп келеді; бірақ ізгі рухты мадақтау жанына жаққандар бір сәтте ізгі рухтың мекенінде, Мазда мен Адал (Аша) мекенінде кездеседі.

Сонымен екі билеуші туралы біліңдер: олардың ісін Мазда адамдарға ашты. Олар туралы үнемі, ыждағаттылықпен айтыңдар: бұл ілім ертеден-ақ арамдарды құртқан. Ол жаны тазаларға қуат береді, ол оның даңқын арттырады10. Мұндай сөзге таңғалған Кавилер, Ратулар мен карапандар шуылдап кетті. Ал Заратуштра одан әрі қанаттанып, барлық ізгі дүниеге әділдікті қолдау мен дэвтерге табынбау туралы айтып кетті:

- Амеша-Спенталарға табыныңдар және ойларыңмен де, сөздеріңмен де, істеріңмен де дэвтерден аулақ болыңдар! - деп айқайлады ол Заратуштраның бұл сөздерінен кейін дэвтерге табынушылар, карапандар мен кавийлер пайғамбарға ұмтылды, оны байлап-матап, өлтіруді талап етті. Бірақ карапандар мен кавийлердің арасында Аурвайто-данг атты тұрандық бар болатын. Оны сол Каршвардың билеушісі сияқты бәрі құрмет тұтатын; оның әскері де көп, құдіреті де мол еді. Осы Аурвайто-данг көпшілік шешіміне қарсы шықты.

- Сендер бұл адамды өлтіруге тиіс емессіңдер. Одан менің көздерім құдайдың таңдаулысы белгісімен ерекшеленген даралықты, Ахура Жаратындыларын көріп тұр. Ол қуатты да, құдіретті болады, ал егер сендер оны өлтірсеңдер, бізді құдай ұрып, көк тәңірі парасаты бізден ұшады, халқымызға көріп-білмеген қауіп төнеді, - деді.

Бірақ Аурвайто-данг ұрпақтары карапандар мен кавийлер жиылысында өте көп еді, - ал олар Заратуштраны бұндай басбұзар сөздері үшін өлтіру керек деп беріспеді. Аурвайто-данг оларды әрең дегенде тыныштандырды.

- Жоқ, о, Спитама-Заратуштра, - деді Аурвайто-данг пайғамбарға бұрылып, мен сенің ахуралық, заратуштралық сенімді қабылда дегеніңді тыңдамаймын. Сонда ол Аурвайто-дангқа қарап, қанаттанып сөйлеп кетті:

- О, Аурвайто-данг! Ахура-Мазда, барлықтың ұлы жаратушысы менен сұрады: "О, Заратуштра! Сен бізден жерге, туған ауылыңа қайтып ораласың, сонда сені қоршаған адамдар арасында ең ізгісі, сонымен қатар құдіретті де, беделдісі де кім деп ойлайсың?" Сонда мен Жаратушы Ахура-Маздаға: "Ол-Аурвайто-данг Тұр, о, ізгі Ахура-Мазда", - деп жауап бердім. Сонда Ахура-Мазда маған: "Оны, о, ізгі Заратуштра, оны Аурвайто-дангты, сен адамдар арасынан біріншісі ғып ахуралық, заратуштралық сенімге қаратуың керек. Өйткені, бүл беделді адам ақиқат сенімнің нығаюына көп ықпал етеді, оның соңынан көптеген адамдар сенімге енеді. Ал егер о, ізгі Заратуштра Аурвайто-данг сенің сөзіңе сенбей, ахуралық, заратуштралық сенімге кіргісі келмесе, сен оған айт:

"Сен үлкен күнә жасайсың, өлімнен кейін саған кешірім жоқ. Өйткені Аурвайто-дангқа ізгінің бары, сенімнің бары белгілі, сондықтан менің сенімімнің бар екенін білмейтінге қарағанда оның күнәсі ауыр". Міне, о, Аурвайто-данг Ахура-Мазда маған осы сөздерді айтты.

Заратуштраның сыннан өтуі

"Видевдант" 19.1-16,43-47. "Денкарт" VII. 36-41 аталған үзінділерді "Видевданттан " қысқаша қайталап айтылған.

Солтүстік елден, солтүстік елдерден (каршварлардан) өлім иесі, дэвтер дэві Ангро-Майныо ұшып жетті. Өлім иесі Ангро-Майнью айтты:

- Друдж! Бар, өлтір Заратуштраны!

Друдж, дэв Буити, залым кесапат оны қоршап алды. Өзін кесірден сақтау үшін Заратуштра "Ахуна-Вайрьяны" оқыды.

- Ізгі Жаратушының жаратқан суын мадақтаңдар, маздаясналық сенімді ұстаныңдар!

Жеңілген Друдж дэв Буити, залым кесапат кері қайтты. Ол зұлым рухтың қара түнек мекеніне қайтып оралып, былай деді:

- Азаптаушы Ангро-Майнью! Оған, Заратуштра-Спитамаға өлім дарыта алмадым: Ол ізгі нұрға толы.

Заратуштраның сол кезде жаны сезді: "Зұлым дэвтер, мені өлтірудің қамына түскен екен". Сонда зұлым рухқа, жау ойының қаталдығына мызғымаған Заратуштра бекіді. Ахура-Маздадан: "Жердің қай бұрышында болмасаң да, Порушаспа үйін қорға", - деп сұрады.

Заратуштра Ангро-Майньюға былай деп мәлімдеді.

- Залым Ангро-Майнью! Дэвтер жаратқанның бәрін талқандаймын құтқарушы келгенше пайрико Хнафаитиді жоямын.

Оған залым Ангро-Майнью қарсы сөз айтып:

- Қырма менің жаратқандарымды, ізгі Заратуштра! Сен Порушаспа ұлы, ажалы бар анадан тудың ғой. Ізгі маздаясналық сенімнен бас тарт, Ваданг патша бөленген бақытқа сен де бөленесің", - деді.

Оған Заратуштра:

- Сүйегім де, жаным да, өмірім де қиылып кетсе де, бас тартпаймын мен ізгі маздаясналық сенімнен, - деп жауап қайырды.

Оған Ангро-Майнью қарсыласып:

- Кімнің сөзімен жайратасың, кімнің сөзімен қуасың, қандай қарумен менің жаратқандарымды жайратасың? - деді.

Спитама-Заратуштра айтты:

- Шындықпен, хаомамен және Мазда аузынан шыққан сөздермен! Міне, менің ең тамаша қаруым! Сол сөзбен жайратамын, сол сөзді айтып қуамын, сол қарумен жоямын сенің жаратқандарыңды, о, залым Ангро-Майнью!

(Бұл қаруды) қасиетті Рух жаратты, ол оны шексіз уақытта зерван акаранада (жаратты (оны), ізгі ниетті, ізгі билікті Амеша-Спенталар жаратты.

Зұлым Рухқа осы киелі сөздерді айтып, өзінің адалдығына кәміл сенген Заратуштра ұлы ұстазы Ахурадан ғарыштық зұлымдыққа қарсы тұруда қолдау көрсетуін сұрады:

- Ахура-Мазда, Қасиетті Рух, ізгілікті, бақи дүниені Жаратушы!

Бұл Друдждан, зұлым Ангро-Майньюдан құтылу үшін не істеуім керек? Қорлықты қалай жеңем, бұл аймақтан Насуды қалай қуам? Ізгі адамды қалай тазартам, ізгі әйелге тазалықты қалай дарытам?

Сонда Ахура-Мазда айтады:

- Табын Сен, Заратуштра, ізгі маздаясналық Сенімге (Даэнаға);

Табын сен, Заратуштра көзге көрінбейтін Амеша-Спенталарға, табын сен Заратуштра көк аспанға, шексіз уақытқа (зерван акаранаға), көктен әрекет етуші Вайюға, табын сен Заратуштра, жазда жаратқан дауылды жел (Ватаға), Ахура-Мазда қызы (Спента-Армайтиге), табын сен Заратуштра менің фравашыма, Ахура-Мазда фравашысына, рухы оның Қасиетті Сөз (Мантра-Спента). Өз атыңнан табын, о, Заратуштра Ахура-Мазданың бұл жаратқандарына (Ахура-Мазда) айтқанын орындап, Заратуштра:

- Табынамын Ахура-Маздаға, ізгі дүние жаратушысына, табынамын кең жайылымдар иесі Митраға, қаруы қуатты, қаруы жеңімпаз оның. Табынамын ізгі Срошаға, қаруын дэвтерге бағыттаған. Табынамын қасиеті сөзге (Мантра-Спентаға), кек аспанға табынамын, табынамын шексіз уақытқа (зерван акарана), Вайюға, табынамын мен құдіретті желге (Ватаға) Мазда Жаратқан, Сымбатты, сұлу Ахура-Мазда қызы Спента-Армайтиге. Табынамын мен ізгі маздаясналық сеніміне (Даэнаға), Аша заңына, дэвтерге қарсы тұратын, - деді ол.

Заратуштра "Ахуна-Вайрьяны" оқыған кезде барлық дэвтер байланып, жеті қат жер астына қудаланды, сонда олардың тәні түпкілікті ыдырап, жойылды. Тәндік қабығы жоқ дэвтердің ешбір кесір келтіре алмайтыны адамдарға айқын түсінікті болды. Адамдар олардың жалған құдайлар екенін және оларға ешқашан, еш жерде табынбау керек екенін түсінді.

Періштелермен болған алты кездесу

"Затспрам " 22 бойынша баяндалған.

Ахура-Маздадан аян алған алғашқы кездесуден кейінгі он жылда Заратуштра Амеша-Спенталармен тағы да алты рет кездесті.

Оның екінші кездесуі Воху-Манамен болды. Бұл кездесу Хукарья мен Уехинду тауларының биік шыңдарында өтті. Онда Заратуштрамен бірге Қасиетті рух белгісімен ерекшеленген бес түрлі ахуралық жандар ере келді. Сол күні, Воху-Манмен кездесу алдында, олардың тілдері толық босап, адамша сөйлеуге мүмкіндік алды. Балықтар мен су астындағы тіршілік иелері атынан Арзува балығы Ахура-Мазда жаратқан ұлы балық, оны Ариз немесе Кара деп те атайды, інде (тұратындардан) ақ тышқан мен ақ сусар; қанаттылардан - Карпишта, суда жүзетін құс сияқты, кездесуде аңдарға суға барар жолды көрсететін қоян да болды, ал жайылу мен саууға арналған малдан ақ ешкі қатысты. Осы айтылған барлық жануарлар өз парасаттары қабілетінің деңгейінде Заратуштрамен бірге Мазда сенімін қабылдады. Солар арқылы ахуралық сенім Ақиқаты барлық жануарлар әлеміне таралды.

Аша Вахишта және От рухымен болған үшінші кездесу үлкен Тоджан өзенінде өтті. Бұл кездесуде Заратуштраға от табиғатының киелі стихиясы және зороастрлық дінінің барлық сакральды оттары туралы аян берілді.

Басқа жерде болған төртінші кездесуде Заратуштра Темірлер Рухы - Хшатра Вайрийден темірлер мен алтынның қорғандық қасиеті туралы мәлімет алды.

Жер стихиясы мен барлық жеті каршварлардың қолдаушысы Спента Армаити Заратуштраға көктемде, өзі де Аснаванд тауларынан Вахви Датияға түскен көктемдей болып келді. Армаити жерге қайта жаңғырған өмір, жасыл желек шөптерді алып келді, сөйтіп Заратуштраға жер стихиясы мен оның қолдаушысының қасиеті ашылды.

Алтыншы кездесу Аснаванд тауында болды. Су Рухы Хаурватат Заратуштраға су стихиясының қасиеті туралы аян берді.

Жетінші, соңғы кездесуде - өсімдік Рухы Амеретат, мәңгілік бейнесі Заратуштраға өсімдіктерге қалай қамқорлық жасау керектігін айтты. Бұл кездесу алдымен Дареджа өзенінің жағасында, содан кейін Вахви-Датии жағалауында және тағы да шексіз жердің басқа аймақтарында өтті.

Заратуштраның елден қуылуы

"Затспрам " 23.1-4, 24.8, "Бундахишн " 32.3 бойынша баяндалған.

Он жыл бойы Заратуштра өз тайпасында ахуралық сенімді уағыздады. Оның ойлары тек Ахураға бағытталды, ол тек әділдікті сақтау жөнінде қамықты, өз ойында әрдайым ұлы құдайларға сұрақ қойды:

Сұраймын сенен, ақиқатты айтшы маған О, Ахура!

Жақсы өмірдің негізгі қалай қаланады?

Сұраймын сенен, ақиқатты айтшы маған О, Ахура.

Әуел баста Артаны (От Рухын) кім жаратты?

Күн менен жұлдыздарға жолды кім салды?

Қай құдіретті күшке сай Ай толысып, туады?

Осыны және басқаны О, Мазда, білгім менің келеді!

Он жылда өзінің уағызын немере інісі Мадио-Монгха (орта парсы. Медиок-мох, соңғы дәстүрде Медио-мах), Арастайн ұлына бағыттады. Медио-монгха пайғамбар сөзін түсінген оның алғашқы ізбасары болды.

Қатты қамыққан пайғамбар Ахура-Маздадан сұрады:

- Тұтас он жылда тек бір-ақ адам менің соңымнан ерді, О, Ахура! Неліктен бұлай?

- Ұлы Жаратушы болашақтың пердесін сәл ашты. Оз пайғамбарымыздың жанына берік сенім ұялатты. Заратуштра ізбасарларының, Ақиқат сарбаздарының шексіз көбейетін уақыты да келеді, - деді Жаратушы.

Сенімге беріктігі нығайған Заратуштра қайтадан Ахураны мадақтауын жалғастырды:

Түп бастаудан сені ғана таныдым.

Жақсылыққа жақсылық

Жамандыққа жамандық бір сенен ғана

Сен менен "сен кімсің?" Сен кімменсің? — дегенде

"Мен Заратуштра, әділдік іздеуші,

Жалғанның жауымын, сені ғана мадақтаймын", —

дедім мен.

Бірақ руластары Заратуштра сездеріне бұрынғыдай бет бұрмады. Олармен сенім туралы сөйлесейін десе, өзін қудалады. Сонда Спитама-Заратуштра отанын тастап, жат елге аттанды. Ол бір өзі, Ахура-Мазданың кеңесі және бұйрығымен Виштаспа патшалығына бет алды, сөйтіп өзімен абыз-карапандар арасындағы тартысқа нүкте қойды.

Бірақ бөтен елде де оны жалған карапандар мен кавийлер барлық жерден қудалады.

Қысты күні кавий Вэпйа Спитама-Заратуштраны үйіне қондырмады. Оған суықтан бүрісіп тоңса да, балағаттап баспана бермеді.

Жазасын алсын, ол жандары жазаға тартылатын Чинват көпірінде.

(Қуғынға ұшыраған Заратуштра ешбір жерде пана таппады).

Қайдан пана табамын, қайда барып қорғанам?

Жерлестерден де, тайпаластардан да қорған таппадым.

Мейірімсіз маған руластар қауымы мен

Друдждарға табынатын елдердің билеушілері.

Виштаспаның дінді қабылдауы

"Денкарт " нұсқасы.

"Денкарт " VII. 4.64-87 бойынша баяндалған.

Барлық қуғын сүргіннен кейін Заратуштра Кави Виштаспаға келді. Осы ұлы патша иелігіне аяқ басқан Заратуштра Вахви Датий жағасында Ардвисура Анахитаға арнап дұға оқыды:

"Ол тіледі Ардвидан

Сәттілік беріп қолдашы,

Игілікті Ардвисура.

Арватаспа ұлы,

Құдіретті Виштаспаны

Сенім жолына түсірейін

Сенімге сай сөйлеп,

Іс жасасын сенімге сай".

Ал игі Ашадан Заратуштра Виштаспаның әйелі патшайым Хуатосаны (орта парсы. Хутос) дінге кіргізуін өтінді. Құдай пайғамбар тілегін қабыл алды.

Сөйтіп язаталардың қолдауына ие болған Заратуштра, шабытты сөзбен патшаны, дэвтерді қарғап, игі құдай Ахура-Маздаға табынып, маздаясналық болуға шақырды.

Виштаспа өзіне келген жиһанкезді көк Тәңірінің жібергенін және оның Ақиқатты айтып тұрғанын бірден ұқты. Бірақ қаншалықты дана болса да, ол Заратуштра ілімін бірден қабылдамады. Виштаспаның айналасындағылардың ақылын Зака діні билеп алғанды. Виштаспаның нөкерлерінің қатарында (Закадан басқа да) кавилер мен карапандар бар болатын. Олар Виштаспаны біздің елге келген құдай пайғамбары да, Ақиқат сенімнің жаршысы да емес, есі ауысқан қаңғыбас, ұятсыз дін бұзар, құдайдан безген біреу. патша құдайлар қаһарына қалмайын десе, уақыт оздырмай оны өлтіруі керек деп азғырды.

Сөйтіп, патшаның келісімімен Заратуштраның қолдарын байлап, аяқтарына кісен салып қараңғы зынданға қамады.

Пайғамбар азапты күндер кешті. Оның тәні суықтан жаурады, аштық пен шөл қысты. Оған киім де, тамақ пен сусын да берілмеді. Заратуштраның бойынан күші кетті. Аяқ-қолы байланған ол суық еденде жатып, Ахура-Маздаға арнап дұғалар оқыды. Заратуштраның өлетін уақыты жетті деп ойлаған карапандар зынданның есігін ашып, өлі тәнді алып шығуға бұйырды. Бірақ Заратуштраның тірі екенін көргенде, бұл ғажапқа өздері де сенбеді!

Ал аяқ-қолы байланған Заратуштраны Кави Виштаспа алдына әкелгенде, екінші ғажайып орын алды. Заратуштраның әлсіреген, жаралы денесі арамзалардың көз алдында қайта қалпына келе бастады. Біраздан соң патша мен дэвке табынушы карапандар алдында дін аман, күш қуаты толысқан адам тұрды.

Виштаспаның көзі ашылғандай болды, оның ақылын билеген жаман ой бірден сейілді. Патшаның өз алдында тұрған адамның құдай елшісі екеніне бірден көзі жетті.

("Затспрам" нұсқасы бойынша (23.5) Зардушты діни пікірсайысқа шақырып, оған 33 сұрақ қояды. Аңыздың барлық детальдары айтылмаған).

Сонда Виштаспаға аспан елшілері - Амеша-Спента мен Ахура-Мазданың Отты нұры Күн сияқты жарқырап түсті. Виштаспа және жанындағылардың бәрі - бүкіл сарай, карапандар мен кавилер үрейден дірілдеп кетті.

Бірақ Атар, Ахура-Мазда Оты:

- Қорықпа Виштаспа! Бізден саған зиян келмейді. Амеша-Спенталар саған Ареджетаспа елшілері - қарақшы хиониттер сияқты келіп тұрған жоқ. Біз ізгілік пен жақсылық әкелеміз. Біз сені ахуралық, заратуштралық, ең ізгі ақиқат дінді қабылдап, .шуға тұрарлық емес, дэвтерден бас тартуға шақырамыз! Егер сен Ахура-Маздаға табынып, Заратуштра-Спента дінін қабылдасаң біз саған ұзақ патшалық пен ұзақ өмір - Жаратушының еркімен 150 жыл өмір сүруді тарту етеміз, және саған Пешотан атты ұл бұйырады, ол бақи дүниеден мәңгілік әлемге кеткенде мәңгілік өлмейтін Ратуға айналады. Егер сен О, Виштаспа, заратуштралық, ахуралық дінді қабылдамасаң, егер оз басыңды, ойларыңды, сөздерің мен ісіңді табынуға тұрарлық емес дэвтерден тартпасаң, біз саған ауыр азап жібереміз: сенің қаның жер бетіне шашылады, аузыңа су жетпейді.

Бірақ, тіпті, осыдан соң да Виштаспа толқып тұрады! Жоқ, оның жүрегінде күмән қалмады, дэвтермен карапандар зұлымдық тобыры екеніне, ал оған Ақиқат пен ізгілікті, ары таза ахуралық емші Заратуштраның әкеп тұрғанына ол сенді. Бірақ, оны қорқыныш тежеп тұрды. Ол өзінің дінді қабылдағанын халық алдында айтып, дэвтерден бас тартса, қанішер Ареджатаспа хиониттерді оған қарсы соғысқа айдап салады, сарбаздарым осы соғыста жер жастанады деп қорықты. Ахура-Маздаға патшаның бұл күмәнданулары белгілі еді. Виштаспаны сол соғыста жеңіске жететініне сендіру керек болды. Құдай өзінің жаршысы Найрью Сангханы шақырып алып, бұйырды:

- Ұш, Найрыо Сангха Кави Виштаспа патшаға, Аша Вахиштаға айт: "О, Аша Вахишта! (Адам қолымен) жасалған кеселердің ішіндегі ең әсемін ал да Кави Виштаспаға осы кеседен вар қосылған хаоманы ішкіз". (Вар темір жүзіктен және бұқаның бірнеше қылшығынан жасалған тұмар).

Аша Вахишта Найрью Сангха арқылы жаратушы айтқан бұйрықты орындады. Виштаспаның ғажап сусынды ерніне тигізгені сол еді, оның рухы бекіп, үрейден айырылды. Патша сол уақытта-ақ жаңа дінді қабылдап, өзін Спитама-Заратуштраның ізбасарымын деп жариялады да, кесені әйелі, патшайым Хуатосаға ұсынды.

Осы оқиғадан соң жеті каршварлардың тұрғындарын қатты таңдандырған ғажайып оқиғалар орын алды. Олардың үйлеріндегі жинақтағы оттардың бәрі бірден жарқырап жанды, мал-жан, бұқалар мен сиырлар топырлап билеп кетті, міне ғажап! Ақсақалдар мұндайды өздері де, ата-бабаларының айтқандарынан да естеріне түсіре алмады. Ал осы сәтте орманда немесе тау бөктерлерінен хаома өсімдігін жинағандар жабайы аңдардың қалай билегендерін көрді.

Дэвтер тозақ түнегінде аунап түсті. Енді Ахура-Мазда әскері көбейген үстіне көбейе түседі. Айшма, дэвтердің ішіндегі ең зұлым дэв хьониттер еліне қашып, Ареджаспаны паналады, өйткені сол кезде Ареджаспа тұрлардың ішіндегі ең құдіреттісі еді. Ол Ареджаспа еліне құйындай соқты, хиониттерді Виштаспаға соғыс ашуға, оның патшалығын құртуға шақырды.

Ізбасарлары мен ұрпақтары

"Ясна " 12.1,4,8; 53.2-3; "Денкарт " VII.5.8-10;

"Арта-Виаф намак " 2; "Бундахшин " 32.5-32.6; "Яшт " 13.39;

"Затспрам " 23.11,23.3 бойынша баяндалған.

Патша мен патшайымнан кейін ақиқат сенімді патша інісі Асмохванва (орта парсы. Асмок-хванвато), Заривари (орта парсы Зарер, фарси Зерир) және текті рудан шыққан екі адам Хвова-Фрашаоштра (орта парсы. Фрашоштар) және Вишаспаның кеңесшісі Джамаспа (орта парсы. Джамасп) қабылдады.

Содан соң маздаясналық дінге Кави Виштаспа патшалығының ақсүйек - текті адамдары, ал олардың артынша қарапайым халық та кіре бастады.

"Өзімді Маздаға сиынатын, заратуштралық, дэвтерге қарсы, Ахурадан үйренген, Періштелерді мадақтайтын, Періштелерге табынатын деп санаймын.

Ахура-Мазданы ізгі, барлық игілік содан деп білемін.

Зұлымдардан, залымдар мен қиянатшылдардан, тірі жанның ішіндегі ең жауыздары дэвтерден, дэвтер дэвінен, көзбояушылардан, адам мен тірі жанға ойымен де, сөзімен де, ісімен де, келбетімен де кесір келтіретіндерден, жалғанмен бірігуден бас тартамын.

Өзімді Маздаға табынатын, заратуштралық, даңқты да тәубешіл деп санаймын. Ізгі ойды мадақтаймын, ізгі сөзді мадақтаймын, ізгі істі мадақтаймын".

Заратуштра патшаның қолдауына ие болып, құрметке бөленді. Заратуштраның басқа адамдардан рухани білімі ғана асып түскен жоқ. Жеті каршварда медицина мен астрономияны, шаруашылықты қалай жүргізуді, барлық тазару рәсімін одан артық білетін адам болмады. Заратуштра өсиеттерін, уағыздары мен тәлімін адамдар алтын әріптермен арнайы дайындалған өгіз терілеріне жазып алды. Бұл - Авеста кітабы - (адамзат) даналығының ұлы жемісіне айналды. Заратуштраның көрегендігі соншалық, ол қарғыс атқыр Ескендірдің үш жыл билік құратынын да айтып кетті, бұл да, "Авестада" жазылған.

Пайғамбар екі рет әйел алды. Біреуі "қызметші", екіншісі "билікті" әйелі болды.

("Қызметші" әйелінен екі ұл бала - Урватат-Нару (орта парсы. Аурвад-нар) және Хвара Читру (орта парсы. Хуршед чихр) туды; "биліктегіден" - ұлы Исад-вастру (орта парсы. Исадвастр және үш қызы Френи (орта парсы. Френ, кейінгі дәстүрде Френо), Трити (орта парсы. Срит, кейінгі дәстүрде Срито) және Поручисту (орта парсы. Поручист) туды.

Исад-вастра маздаясналық діннің бас абызы, Хвара-читра әскер басы-қолбасшы, ал Урватат-нара - малшы, егінші диқан болды. Осылайша Пайғамбардың үш ұлынан сословиелерінің арғы тегі бастау алады. Олар Заратуштраның осы дүниедегі үш қасиетін алғашқы абыз, алғашқы сарбаз, алғашқы малшы қасиеттерін бейнелейді.

Урватат-нар Заратуштрамен бірге Иима Варын биледі. Поручиста Джамаспаға күйеуге берілді. Кави Виштаспаның өзі олардың тойында болды. Той үстінде Заратуштра қызына өсиет айтты.

(Фреш пен Трити маздаясналық діннің ұлы жақтаушыларына айналды.)

Хиониттермен болған ұлы шайқас

"Аяткар Зарернар " бойынша баяндалған.

Заратуштраға Ақиқат ашылған күннен отыз жыл өткенде, Виштаспа дінді қабылдағаннан он сегіз жыл өткен соң, пайғамбар қайтыс болардан он жеті жыл бұрын, ол алпысқа толғанда Виштаспа патшалығына, Франграсйаннан кейінгі уақыттағы залым друджға табынушылар - хьона, халқы хиониттер басып кірді. (Олардың патшасы Ареджеспаны Виштаспа дінді қабылдағаннан кейін Айшма соғысқа итермеледі.

Алдымен Ареджеспа сиқыршы Видрафш пен қылмыскер Намхваспқа 20000 таңдаулы әскер қосып елшілікке жіберді. Оларды қарсы алған Джамаспа патшаға:

- Ареджаспадан, хиониттер патшасынан екі елші келіп тұр, хиониттер мемлекетінде олардан сымбатты ешкім жоқ. Бірі - сиқыршы Видрафш, ал екіншісі - қылмыскер Намхвасп, оларға 20000 таңдаулы әскер ере келген. Қолдарында хат бар, - деп мәлімдеді.

Виштаспа хиониттер елшілерін шақыруға бұйырды. Олар Виштаспаға құрмет көрсетіп, хатты ұсынды. Бас қаламгер оны ашып, оқып шықты:

"Мен, сізді мырзам, Ахура-Маздадан қасиетті маздаясналық сенімді қабылдады деп естідім. Егер сіз бұл жолдан бас тартпасаңыз, одан бізге үлкен кесір мен апат келеді. Бірақ, егер сіз, мырзам қасиетті сенімді тастап, бізбен бір дінді ұстансаңыз біз сізге қызмет етіп, жылдан-жылға көптеген алтын мен күміс, жақсы тұлпарлар мен патша сыйлықтарын тарту етеміз. Ал егер сіздер бұл дінді тастап, бізбен бір дінді ұстанбасаңыздар, біз сіздерді шабамыз, жаңаны құртып, құрғақты өртейміз, адамдар мен малды айдап әкетеміз, құлдыққа салып, қинап еңбек еткіземіз".

Бұл сөздерді естіген Виштаспа уайымға батты, Ареджаспа елшілеріне ештеңе айтпады. Елшілерге жауап беруге Заривари сұранды. Патша оған өз атынан сөйлеуге рұқсат етті. Батыр қолбасшы Заривари үндеуге былай деп жауап қайырды:

"Виштаспадан Ареджатаспаға, хиониттер патшасына сәлем! Ең алдымен: біз бұл қасиетті дінді тастамаймыз және сендермен бір дінді ұстанбаймыз. Біз бүл қасиетті сенімді Ахура-Маздадан алдық және одан бас тартпаймыз, келесі, біз сендермен өлімге бас тігіп, шайқасамыз.

Ақ орманның алқабында

Заратуштралық Моуруда (Мервте -З.Қ.)

Өзенде жоқ, тауда жоқ.

Ат шаба алатын алқапта.

Терең көлде жоқ, биік тауда жоқ, жазық алқапта ұрыс тағдырын шешер тұлпарлар мен жаяу әскер. Сендер ол жақтан, біз бүл жақтан келерміз, сендер біздерді, біз сендерді көрерміз. Біз сендерге құдайлар дэвтерді қалай өлтіретінін көрсетеміз".

Бас қаламгер хатты мөрмен бекітті. Ал сиқыршы Видрафш пен қылмыскер Намхвасп оны алып, Виштаспаға құрмет көрсетіп, шығып кетті.

Олар кеткеннен соң, Виштаспа Заривариге тау шыңына от тұтатуға бұйырды және жан-жаққа жаушы шаптырып, барлық елдерді қару алып, сенімді қорғауға шақырды.

- Су мен Бахрам отына қамқор болатын абыздардан басқа, он жас пен сексен жастың арасындағылардың ешқайсысы үйінде қалмасын, - деді патша.

Патшаның бұйрығы жарияланды, елдің ерлері қолдарына қару алды. Бір айдан соң Виштаспаның жорық шатырының жанына қалың әскер жиналды, олардың көптігі сонша ұран тастаған кезде әскерлер даусы аспанға жетті, ат тұяғының дүрсілінен жер сілкінді.

Әскер түнгі ұйқыға кетер алдында Виштаспа өзіне бидахша Джамаспаны шақыртып, былай деді:

- Мен білемін, Джамаспа сен данасың, көп білесің. Сен он күн жауын жауса, жерге неше тамшы таматынын білесің. Сен шөптің қай кезде шығатынын, қай гүлдің түнде, қай гүлдің күндіз гүл ататынын білесің. Қай бұлттың жауын әкелетінін, қайсының әкелмейтінін де білесің. Сен Виштаспа мен Дахаканың ертеңгі шайқасында не болатынын, кейанидтер тегінен шыққан Виштаспа патшаның ұлдары мен бауырларының қайсысы өліп, қайсысы тірі қалатынын да білесің.

Джамаспа-бидахш жауап қайтты:

- Менің анадан тумағаным жақсы еді, тусам да жазмышқа сай бала кезімде өлгенім артық еді! Құс болып, теңізге құлағаным жақсы еді! Мырзам, сұрақты қоймағаныңыз жақсы еді! Бірақ сіз сұрадыңыз, менің ақиқатты айтудан басқа шарам жоқ. Бірақ сізге шындықты тек үш рет - қылыш үстінде, оқ үстінде және садақ үстінде мені өлтіртпеймін, ашуымды маған бағыттамаймын десеңіз ғана айтамын деді.

Виштаспа үш рет ант берді, бидахш Джамаспа сөзін жалғастырды:

- Анадан тумағанның, туса да кәмелетке толмай, бала кезде қайтыс болғанның жолы болды. Өйткені ертең көп аналар ұлдарынан айырылады, көп ұлдар әкеден, әкелер ұлдарынан айырылады, көп ағайын бауырларын, әйелдер ерлерін жоғалтады. Көптеген Иран тұлпарлары иесіз қалады, хиониттер арасынан иелерін іздеп таппайды. Сенің ұлдарың мен ағайындарыңның жиырма үші қаза болады.

Виштаспа бұл сөздерді естігенде тағынан жерге құлап түсті. Содан соң оң қолына семсерін, сол қолына қанжарын алып Джамаспаға тап берді, сенімді бидахшасына ауыр сөздер айтып, оны сиқыршы-пайрика мен өтірікшінің ұлы деп атады.

- Сенің айтқаның бекер! Егер мен Ахура-Мазда Хварнасымен маздаясналық сеніммен және інім Зариваридің өмірімен ант етпесем, мына өткір семсермен, қанжармен басыңды кесіп, жерге тастар едім!

- Сіз қателесесіз, мырзам, - деді Джамаспа-патшам жерден тұрып, тағыңызға отырыңыз, өйткені менің айтқанымдай, болар іс болады.

Бірақ Виштаспа тұрмады, тіпті басын да көтермеді. Сонда Виштаспа батырлары бірінен соң бірі патшаларына келіп, ертеңгі ұрыста жауды талқандаймыз деп ант берді. Заривари 15 мириад; Падхосров -14 мириад, Виштаспаның ұлы Фрашавард - 13 мириад, ал басқа ханзада батыр Спентадата (орта парсы. Спендидат, Спендатт, фарси. Исфандияр) бірде бір хионитті тірі қалдырмаймын деп ант берді.

Сонда Виштаспа тағынан тұрып:

- Джамаспа, сенің болжағаның болмайды. Мен мыстан темір есікті қорған салдырып, ұлдарымды, сен опат болады деген батырларымды сонда қамап ұстауға бұйрық беремін. Жаудың қолы оларға тимейді, - деді.

- Егер сен солай істесең, хиониттермен кім шайқасады! - деді.

Джамаспа Заривари, Падхосров, Фрашаварт - құдіретті батырлар. Оларсыз сен Ареджатаспаны жеңе алмайсың. Виштаспаның серіктері демалуға кетті.

Міне, түн де өтті, екі жақ та қанды шайқасқа бет алды. Ұрысқа алғашқы болып, жалындаған оттай салт атты Заривари араласты. Он-он бір хионитті бір ұрғаннан жер жастандырды ұлы батыр. Ареджатаспа маңындағыларға:

- Сендердің араларынан Заривариді өлтіретін бір ер жүрек батыр шыға ма? Сол батырды мен бидахш етемін, оған әйелдікке қызымды беремін. Өйткені, егер Заривари кешке дейін тірі болса, көп уақыт өтпей біздерден, хиониттерден ешкім тірі қалмайды. Сонда сиқыршы Видрафш алға шықты. Ол атын ерттеп, қолына дэвтердің тозақта зұлымдық пен у қосып дайындаған сараңдық пен күнәдан жасалған, дуаланған найзасын алып, Заривариге қарсы шапты. Бірақ маздаясналық сарбазбен бетпе-бет кездесуден қорқып, жылан сияқты жыраға жасырынды, жырадан Заривариге артынан тап беріп, жотасына семсерін салды, семсердің терең кіргені соншалықты, жүрек тұсынан бірақ шықты. Заривари жерге сұлап түсті, айғайлаған дауыстар, соғылысқан қылыш үндері, атылған жебе ызғырығы саябырсып қалды.

- Заривари мерт болды! - деп аһ ұрды шайқасты таудан бақылап тұрған Виштаспа. -Сендердің араларыңнан Заривари руы үшін кек алатын бір батыр шыға ма? Мен оған қызымды беремін, сарайымды сыйға тартамын, жоғары қолбасы етіп тағайындаймын.

Ешкім басын көтермеді, жерге қарай берді. Кенеттен Зариваридің жеті жасар ұлы Баствар алға суырылып шықты:

- Ат ерттеңдер! Мен шайқас алаңына барып, патшамның інісі, менің әкем Заривари тірі ме екен, әлде жау қолынан қаза тапты ма екен барып көрейін, - деді.

- Сен әлі жассың, - деп тоқтатты Виштаспа. - Хиониттер сені өлтіреді. Ал Заривари мен оның ұлын өлтірсе, біздің сағымызды сындырғандай болады.

Баствар жалынғанда, сөз таластырған да жоқ, үндемей бұрылып кетті. Ол патшаның қосшысына барып:

- Патшамыз Виштаспа мен үшін ат ерттесін деп бұйырды, - деді. Атқосшы сеніп, ат ерттеді. Баствар хиониттер қатарын жарып өтіп, Видрафш Заривариге тосқауылдан тап берген жерге шауып жетті. Оның тұлпары демі таусылған өлік үстіне үнсіз көз салды. Сонда Баствар әкесіне жоқтау айтты:

Өмірдегі тірегім!

Кім сені мерт қылды?!

Даңқты әкем менің!

Қаныңды сенің кім текті?!

Енді не істеймін? Егер аттан түсіп, басыңды құшып, бетіңдегі шаңды сүртсем, қайтадан атты ерттеу қиынға соғар. Хиониттер келіп, сені өлтіргендей мені де өлтіріп кете ме деп қорқам.

Баствар атына қамшы басып, жау қатарын жарып өтіп, Виштаспаға шауып жетті:

- Мен әкемді, сенің інің Заривариді көрдім. Ол мерт болды. Мені шайқасқа жіберсін, әкем үшін кек алайын, - деді. Оның өтінішін Джамаспа қолдады:

- Жібер оны, өйткені бақыт оның жағында. Ол жауды жеңеді.

Виштаспа ат ерттеуге бұйрық беріп, Бастварды атқа отырғызды, қорамсақтан жебені алып, Зариваридың ұлына ұсынды. Ізгі қаруына былай деп бата берді:

- Үш енді жеңіс әкелер жебе! Ұрыс шайқаста жеңіс әкел! Бізді күн сайын даңққа бөле, жауыңа өлім әкел!

Ареджаспа жеті жасар баланың Видрафш қолынан қаза болған Заривари сияқты батылдықпен шайқасып жүргенін көргенде қайран қалды. Тек Зариваридің ұлы ғана осылай шайқаса алатын. Ареджатаспа мұны сезіп, атой салды:

- Хиониттердің ішінде қайсысы мына баламен жекпе-жекке шығады. Табылса сондай е, қызымды соған беремін, хиониттер патшалығының бидахшасы етемін!

Тағы да Видрафш алға шықты. Қайтадан дэвтердің тозақта зұлымдықпен у қосып дайындаған, сараңдық пен күнәдан жасалған, дуаланған найзасын қолына алды, Бастварға қарсы шапты. Бірақ бетпе-бет кездесуге батылы бармай, жақындап барып тоқтады.

- Жалғанның жақтасы, жексұрын сиқыршы! - деп ақырды Баствар - кел бері! Әкем Зариваридің ізгі жанын қалай алсаң, мен сенің дэвтік жаныңды солай алайын!

Сонда Видрафш атын тебініп, шапқан бойда найзасын Батсвардың қолына қадады.

Мұны көрген Заривари жаны:

- Қолыңа тиген найзаны суырып ал, қорамсақтан жебені алып, зұлымға жауап қат! - деді.

Баствар найзаны жұлып алып, жебені адырнасынан алып, садағына тартты, Виштаспа жебесі жауыздың жүрегіне барып қадалды. Сиқыршы жерге домалап түсті.

Баствар өліктен Заривари киімін-Видрафи олжасын шешіп алып, оған оранды да, әкесінің атына мініп жауға шапты. Хиониттер ондап, жүздеп қырылып жатты. Жас бала семсерімен хиониттер қатарын жусатып, өзіне жол ашты. Біраз уақыттан соң ол маздаясналық әскердің туын көтерген Джамаспа ұлына жақындады. Джамаспа Заривариге жоқтау айтып, Бастварға:

- Кет, неге келдің? Сенің саусақтарың жебе тартуға үйренбеген ғой, жаудан қалай қорғануды да сен білмейсің. Хиониттер әкеңді мерт қылғандай сені де мерт қылар, - деді.

Сонда Баствар былай деді:

- Ұста мына туды жеңіс үшін, егер Виштаспаға аман жетсем, оған сенің ер жүрек, батырлығың туралы айтармын.

Содан соң Баствар жауын қыра жүріп, ер жүрек батыр Спентадата шайқасып жатқан жерге келеді.

Спентадата, әскерге басшылық етуді Заривари ұлына тапсырып, хиониттер патшасы 12-мириадтар мирады әскерімен бекінген тауға бет алды. Ол таудан хиониттерді қуып жазыққа түсірді, біраз уақыттан соң хиониттерден Ареджаспадан басқа тірі ешкім қалмады.

Спентадата оны тұтқындап, аяқ қолы мен мұрнын кесіп алды, көзін күйдіріп, шошақ құйрық есекке теріс отырғызды да:

- Құры киелі маздаясналық жерден! Мен Спентадата батыр қолынан не көргеніңді айтып бар, - деп ақырды.

Заратуштрадан кейін

Жолма-жол ескертулерде көрсетілген пехлевилік

деректер бойынша баяндалған.

Заратуштра Виштаспа дінді қабылдағаннан кейін отыз бес жылдан соң, Аша Вахшита айының Хварна күні, екінші айдың 11-ші күні 77 жасынан 40 күн асқанда дүниеден өтті. Оны қасқыр тәрізді Братрок-реш Тур өлтірді. Ол залым сол жерде-ақ ауыр өлімнен өзі де мерт болды. Сол айда, Виштаспа дінді қабылдағаннан 63 жыл өткенде Фрашаоштра қайтыс болды. Үш жылдан соң Джамаспа дүниеден озды, ал тағы 14 жыл өткенде Асмохванва қайтыс болды.

(Кави Виштаспа ахуралық дінді қабылдағанға дейін 30 жыл, одан соң 90 жыл, барлығы -120 жыл патшалық құрды).

Даналық рухының пайымдаулары

Парасаттылыққа ие болу екі дүниеде де жан мен тәнге аса қажет (9) (10) Нағыз (таза) ғажаптардың ғажабы, күмәнсіз игілікті маздаясналықтар сеніміне, жаратушы Ормазд пен Спитама руынан шыққан Зардуштың сырласуынан белгілі, (11) барлық игілікті жаратушы, жаратылғанның бәрін парасатпен жаратса, (12) және көзге көрінбейтін өзгерістерді оның қолдауы - парасаттан, (13) тұтастық (?) ("бүлінбеген") және мәңгілікке, ең бастысы ("пайдасы") мәңгі өмірге парасат арқылы жетеді: (14) бір данышпанның (15) айтқаны белгілі: (16) "Егер құдайлар сенімі - ақиқат, ал заң - әділетті болып, жаратылысқа жақсылық пен мейірімділік тілесе, (көп) адамдарға көп дін, көп сенім, көп ұстанымдар не үшін керек? (18) Ең алдымен ("олардың") қай діні мен сенімі құдайылық істер үшін зиянды және залалсыз? (19-20) Бұл істе таңдаулы болу үшін, коп қиындықтардан өту керек екенін ескеру керек, (21) сонымен қатар, ақыр соңында тән күл топырақпен араласып кетеді, ал бар үміт тек жанда болады (23). Әркім жаны үшін қиындыққа төзіп, өз ісін білуі керек, (24) (25) өйткені адам бір істі абайсызда ("білместікпен") істесе, ол кішкене қателік, (26) ал біле тұра істелген күнә ауыр күнә болып табылады".

Жаратушы Ормаздтың, Амахраспандалар және аспан мен жердегі барлық құдайлардың игі хабарымен әрі құдіретті қолдауымен осы "Парасат рухының пайымдауларын" жазып отырмын. Осыған дейін жанға ие болмаған, ештеңеге ие бола алмайды, өйткені көк пен жердегі қос қамал сияқты, бірін алсаң екіншісін алу мүмкін емес. Барлық игі істерді істеу мүмкін емес екені айқын түсінікті болған соң, ол бүл жағдайды түсініп, білім алу үшін басқа қалалар мен аймақтарға аттанды. Ол даналығымен аты шыққан адамдардан діндері мен нанымдары туралы коп сұрады, зерттеп оларды, таныды. Бір діннің екінші дінге жау, қарсы екенін көргенде, ол бұл діндер, нанымдар мен сенімдер құдайылық жаратындылар деп санауға тұрмайтындығын түсінді, өйткені құдайылық сенім - бұл ақиқаттылық, ал заң - әділеттілік. Ол осы таза сенімге кірмегендердің, бәріне күмәнданып, бәрінен қиындықтарды көретініне көзі жетті. Осыдан соң ол сенімді ұстану мен зерттеуде ыждағаттылық танытып, осы дін дәстүрлерін терең білетін даналардан: "Тәнді сақтап, жанды аман алып қалу үшін не маңызды, не жақсы? - деп сұрады. Сонда олар (Авестада) баяндағандай: "Ең маңызды - парасат, өйткені жерді парасатқа сай игеруге, көк аспанды парасатпен бағындыруға болады. Ормазд жердегінің бәрін туа біткен парасат (күшімен) жаратты. Жерде, көкте парасатпен басқарылады", - деп жауап берді. Сөйтіп, ол парасаттың артықшылығы мен құндылығын көргенде, Ормаздқа, амахраспандтарға және парасат рухына деген құрметке бөленді.

Сөйтіп ол Парасат Рухынан пана тапты, басқа амхраспандтарға қарағанда Парасат Рухына көп дұғалар оқып, сиынды. Сондай-ақ барлығы игі істерді парасат арқылы қалыптастыруға болатынын және Парсат Рухының көңілі толуы үшін ыждағатты болу керек екенін білді. Содан бастап оның Парасат Рухын құрметтеуге ынтасы артты. Дананың ақ ниеті мен ойын көрген Парасат Рухы (тәндік бітімде) оған келіп, былай деді: "Әділеттілігімен әсем достым! Менен, Парасат Рухынан ілімді қабыл ал! Құдайлардың (қанағатымен), зәрдуштіктердің қуанышына, мен саған жол сілтеуші болайын, осы дүниеде - тәніңді, о дүниеде - жаныңды сақта," - деді. Дана Парасат рухынан: "тәнді қалай сақтап, күтуге болады?," - деп сұрады. Парасат Рухы "Өзіңнен төменді теңім деп сана, теңіңді үлкен деп, үлкенді басшым деп, басшыңды мырзам деп сана. Мырзалармен шыншыл, кішіпейіл, жауларыңа бекзат, кең пейілді болу керек. Өсек айтып күнәға батпа, өсек айту сиқырлық жасағаннан да ауыр. Сараңдық демонына алданып қалмайын десең аш көз болма, осы дүние игіліктері сен үшін дәмін жоғалтып, ал о дүниеліктер сағымға айналмасын. Ашуланба, өйткені ашушаң адам ашуланғанда (өзінің) игі істерін, құдайларды құрметтеуді ұмытады. Ашу басылмайынша оның ойына тек күнәкарлық пен зұлымдық қана келеді. Ал ашу айтылғанда, Ахриман тәрізді қайғырма, өйткені қайғырған адам осы және о дүниенің қуанышынан айырылады және оның жаны мен тәніне зиян келеді. Өз істеріңнен зиян шегіп, өкінетіндей әр нәрсеге бір құмартпа.

Өмірің өз нәрін жоғалтатындай күнәкарлы қызғанышқа бой алдырма. Қарапайымдылықпен күнәкарлыққа барма, өйткені игілік, байлық, билік, біліктілік және абырой адамның тілегінен емес, жазмыш пен құдайлар еркінен туындайды. Уақытты бос өткізбе, істейтін істерің жүзеге аспай қалмасын. Әйелдің асылын таңда, өйткені жақсы аты бар әйел жақсы. Ас алып отырғанда коп бос сөйлеме, өйткені амахраспандтар Хордад пен Амордадқа13 үлкен күнә тимесін. Байлаусыз ("ашық") жүрме, сен үшін қос аяқтылар мен торт аяқтыларға және сенің балаларыңа зиян келмесін. Жаның күнәға батпас үшін бір аяғың жалаңаш жүрмесін14. Демондар үстемдігін жүргізбесін және бүл күнә үшін демондар тозаққа тартып кетпесін десең, тұрып дәрет сындырма15. Ынталы, игі парасатты бол, өз ыждаһатыңмен өмір сүр, құдайлар мен

әулиелерге өз үлесін бер, өйткені, мұндай әрекет - (сенің) міндеттеріңнің ішіндегі ең игіліктісі. Сен өз ынтаңды жоғалтпайын десең, басқаның байлығын алма, өйткені өз еңбегімен таппай, басқадан алған жан, адам басын алып, миын жегенге ұқсайды. Басқаның әйелінен алыс бол, әйтпегенде бүл (затты) - байлықты, тәнді, жанды сен жоғалтасың. Жауларыңмен әділетті күрес, достарыңа адал бол Кекшіл адаммен тартыспа және оған ұрына берме. Өсекшімен патша сарайына барма. Жаманмен дос болма. Наданмен істес болма, араласпа, ақымақпен айтыспа, мас адаммен жолға шықпа, арамзадан қарыз алма.

Құдайларды құрметтеп, мадақтауда, табынуда, ғылымдарды игеруде ынталы және жанкешті бол, өйткені айтылғандай, басқаға көмек көрсету үшін ен жақсысы - парасат, ал даңққа бөленіп, жанды аман алып қалу үшін ең жақсысы - адамгершілік. Іс тындыру мен әділеттілік үшін ең жақсысы - игі ниеттілік, ал әділ сөйлеп, араша түсу үшін ең жақсысы -талап, ал әркімнің батылдығы үшін ең жақсысы - сенімділік. Кіршіксіз таза (болу үшін) ең жақсысы қанағатты, шыншыл болу. Өзіңді зұлымдық пен қарсылықтан (қатерден) қорғау үшін ең жақсысы - оз міндеттерін орындау. Патшалар мен мырзалар алдындағы ең жақсысы - қанағатты сөз, ал жиылыста - шешендік. Достардың тыныштығы үшін ең жақсысы - достық. Өз-өзімен үйлесімді болу үшін ең жақсысы - пайдалы болу.

Адам үшін үлкендерге қатысты ең жақсысы - сыпайылық пен қарапайымдылық, кішілерге төзімділік пен жылы шырайлылық. Туысқандарға катысты ең жақсысы - тілектестік. Денсаулық үшін ең жақсысы - орнымен тамақтанып, тәнді еңбекпен шыңдау. Билеушілерге қатысты ең жақсысы - (олармен) бір пікірде болып, (оларға) пайда әкелу. Қол астындағылар мен қызметшілерге қатысты ең жақсысы - дұрыс жүру мен үлгі көрсету. Аз қайғыру үшін ең жақсысы - қанағат. Ал билеушілер үшін ("билікте болғанда") ең жақсысы - жақсыны жақсылығынан, ал залымды олардың залымдылығынан білу, жақсыны марапаттап, залымды - жазалау. Барлық жерде және әрқашан ең жақсысы -күнәдан сақтанып, игі істер жасауға ынталы болу. Әр күн сайын ең жақсысы - Ормаздтың жасампаздығын, Ахриманның жауыздығын ойлап, есте сақтау, ал өзіңді (оны) арсыздықтан сақтау үшін ең жақсысы - өзіңді білу. Осының бәрі шын және әділетті, бірақ парызды орындау мен ұстамдылық - бәрінен де жоғары. Пұтқа табыну мен дэвтерден бойыңды алыс ұста, өйткені Кай Хосроу Чечист өзенінде пұттарды қырып тастамаса, жердегі тәртіпті ("істі") қалпына келтіріп, ант бұзғандар мен пұтқа табынушыларды талқандау үшін әр мың жылдықтың соңында Ошидара, Ошидармах және Сошйанс келетін үш мың жыл бойы күрес күшейіп, қайта тірілу мен қалыпқа келу мүмкін болмас еді. Жақсы істерді істеуде талапты бол, о дүниеде олар саған көмекке келетін болсын. Осы дүниеде жақсылық жасағанда асып-тасыма, өйткені, бүл дүниедегі жақсылық көктемгі күн сәулесі сияқты келеді, оны ешбір тау ұстап қала алмайды. Бұл дүниедегі өмірдің қызығына берілме, нәсіпқұмардың жаны әлсірейді. Үлкен байлыққа құмартпа, өлгеннен соң бәрі қалады.

Билікке үміт артпа, өйткені соңында сен биліксіз қаласың. Даңқ пен құрметке үміт артпа, өйткені о дүниеде даңқ көмектеспейді. Ұрпағың мен ата-тегіңе де үміт артпа, өйткені ақырында саған (тек) өз істерің сүйеніш болады. Өмірге үміт артпа, өйткені бәрібір ажал сені қуып жетеді; мәйітің иттер мен құстарға жем болады, сүйегің жерге түседі, үш күн, үш түн жаның қасыңда болады, ал төртінші күні таң сәріде ол ізгілікті Срошаның, игілікті желдің, құдіретті Вахрамның16 көмегімен, Асдвихадтың, зұлым желдің, Фрезишт пен Назишт17 дэвтердің, Хешмнің арам әрекеттеріне қарамай биік көпір Чандварға (жетеді), ізгі де, күнәкар да осы жерге келеді. Онда коп айтыс-тартыс болады, қанға боялған Хешм мен барлық жаратындыны жалмап қоятын Аствихад зұлымдық тілеуде тойымдылықты білмейді. Михр, Сроша және Рашн үшеуі арқылы бұл іс орындалады. Әділетті Рашн ізгі жан үшін де, күнәкар үшін де, мырзалар мен патшалар үшін де көктегі таразы басын бір жағына тартпайды, (таразының тартысын) тырнақтай да өзгертпейді, ешкімге жамандық ойламайды. Мырза мен патшаға да, сарбазға да, қарапайым адамға да әділетті қарайды. Ары таза адамның жаны осы көпір арқылы өткенде, көпір бір фрасангке кенейеді, жан ізгілікті Срошаның қолдауымен одан өтеді. Оның игі істері әлемдегі ең сұлу қыз бейнесінде алдынан шығады. Сонда ары таза адамның жаны: "Сен кімсің ("Сен кім боласың"), сенен жақсы сұлуды бүл әлемнен көрмедім? - деп сұрайды. Қыз бейнесі: Мен сұлу емеспін, игі ойлы, игі істі, игі сенімді жас жігіт, мен сенің игі істеріңмін! Дүниеде дэвтерге табынуды көргенде, сен (одан) бас тартып, құдайларға табындың. Жақсы адамды қудалап, тонап, жәбірлеп, мал-мүлкін тартып алғанын көргенде, сен оны басқаны тонаудан, жәбірлеуден ұстап қалдың. Сен жақсы адамға қамқорлық жасап, басына пана бердің, алыс-жақын (жерлерден) келгендерге садақа үлестірдің. Мал-мүлік пен байлықты адал жолмен таптың. Жалған үкім шығару керек болса, пара беріп, жалған куә бер десе, сен одан бас тарттың, сен әділетті және ақиқатқа сай сөйледің. Мен сенің ойлаған, айтқан, істеген игі ойларыңмын, игі сөздеріңмін, игі істеріңмін, егер мен саған осылай сыйлы болсам, мен сыйлы болып жаратылғанмын, мен саған осылай құнды болсам, мен құнды болып жаратылғанмын, мен сен үшін осындай әсем болсам, мен әсем болып жаратылғанмын," - деп жауап береді. Сөйтіп ары таза адам жаны ары қарай қозғалғанда, оның алдынан хош иісті самал жел соғады. Ол Срошадан: Бұл не қылған хош иісті самал жел, мен дүниеде мұндай әсем самал желді кездестірген емеспін? - деп сұрайды. Сонда ізгілікті Сроша оған: "Бұл хош иісті самал жел жұмақтан", - деп жауап береді. Содан соң ол бірінші қадамымен игі ойлар биігіне, екіншісімен - игі сөздер, үшіншісімен - игі істерге көтеріледі. Ал төртінші қадамымен ол шексіз игі жарық (биігіне) көтеріледі, сонда барлық құдайлар мен амахраспандтар оның алдынан шығып: "Зұлымдық пен қауіпке толы дүниеден қауіп-қатерсіз бұл дүниеге қалай жеттің игі ойлы, игі сөзді, игі істі, игі сенімді жас жігіт," - деп сұрайды. Сонда жаратушы Ормазд: "Сұрамаңдар одан, қымбат (болған) тәнін тастап, ол осы қауіпті жолдан өтті. Одан да оған тәтті-дәмді тағамдармен таібyozarom беріңдер, үш түндік сапардан жаны оның дем алсын. Оны ("толық") безендірілген таққа отырғызыңдар", - дейді. Ары таза еркек пен әйелге (олар) өлгеннен соң көк құдайларының ең жақсы тағамдары, ең алдымен таібуоzarәm майын беріп, салтанатты таққа отырғызатыны белгілі, сөйтіп олар, мәңгілік рақатқа бөленіп, құдайлар қасында болады. Ал күнәкар адам өлгенде оның жаны қайда барарын білмей, оның басын үш тәулік бойы айналып жүреді: "Қайда барам? Нені паналаймын?" деп өксиді. Ол үш тәулік бойы өзінің істеген барлық күнәларын көреді. Ал төртінші күні дэв Визарш оның жанын байлап-матап, Чандвар көпіріне апарады, сонда ізгілікті Рашн күнәкарды барлық күнәлары үшін айыптайды. Содан соң дэв Визарш оның жанын ұрып-соғып қинайды. Күнәкардын жаны өксіп жылап, жалынып-жалбарынады, өмір үшін (көп) арпалысады, (бірақ) бәрі сәтсіз (?) Сөйтіп оған жақсылардан да, дэвтерден де ешкім көмекке келмейді, дэв Визарш барлық ызасымен оны ең төменгі (?) тозаққа тартып түсіреді. Сонда (басқа) ешкімге ұқсамайтын қыз оның алдынан шығады, арсыздың жаны зұлым қызға: "Сен кімсің, сендей албастыны мен дүниеден көрген жоқпын, - дейді. Сонда албасты: "Мен сенің зұлым істерің, зұлым ойларың мен зұлым сөздерің, жалған сеніміңмін! Өйткені, сен құдайларға табынғанды көргенде, (одан) бас тарттың, дэвтер мен демондарға табындың. Жақсы адамдарға пана болып, алыс-жақын жерлерден келгендерге садақа беру керектігін білсең де, сен жақсы адамды жәбірлеп, садақа бермедің, тіпті оған есігіңді де ашпадың. Әділ үкім шығарып, пара бермей, жалған куә болмай, шын сөйлеу керек екенін білсең де, сен (одан) бас тарттың, жалған үкім шығарып, жалған куә бердің, өтірік сөз айттың. О! Мен сенің ойлаған, сөйлеген, істеген зұлым ойларың, зұлым сөздерің, зұлым істеріңмін. Мен сыйсыз болсам, сыйсыз болып жаратылғанмын, құрметсіз болсам, құрметсіз болып жаратылғанмын, мәнсіз болсам, мәнсіз болып жаратылғанмын. Содан соң ол бірінші қадамымен зұлым ой тұңғиығына, екіншісімен - зұлым сөзге, үшіншісімен - зұлым іске түседі, ал төртінші қадамын жасағанда жалған Зұлым Рухтың және басқа дэвтердің алдына келеді. Сонда дэвтер оны әжуалап, мазақ қып: "Ормаздға, амахраспандтарға, хош иісті жұмаққа көңілің қалай толмады. Қараңғы тозақты, Ахриман мен дэвтерді көргің келді ме, біз сені азаптаймыз, аямаймыз, ұзақ уақыт бойы тек зұлымдықты ғана көресің", -дейді. Ал зұлым Рух бақырып: "Сұрамаңдар одан, қымбат тәнін тастап, харам жолға түсіп, ол осында келді. Тозақтың ас-дәмін әкеліңдер оған", - деді. Сөйтіп оған уларды, жылан уын, сары шаян және т.б тозақ дәмін әкеліп жегізеді. Өлгендер қайта тірілгенше, соңғы қалыпқа қайта келгенше, ол тозақта зұлымдықтар арасында жазасын алып жатады. Оның жейтін асы, ең алдымен қан тәріздес бірдеңе". Парасат рухы данаға: "Бүл сенің тәнді сақтау мен жанды құтқаруға байланысты алған жауабың. Мен саған дәйекті ("жақсы") жауап бердім, сен білдің. Осыған жақсылап ұмтыл, өйткені ол тәнді сақтау мен жанды құтқарудың ең басты жолы", - деді. Дана Парасат Рухынан: "Не жақсы, адамгершілік пе, әлде шындық па? Ізеттілік пе, әлде парасат па? Ізгі ниеттілік пе, әлде қанағат сезімі ме? -деп сұрады. Парасат Рухы: "Жан үшін адамгершілік жақсы, ал барлық дүние үшін -шындық жақсы, құдайларға - ізеттілік жақсы, адамға (денеге) - парасат жақсы, барлық іске - ізгі ниеттілік, ал тән тыныштығы мен Ахриманға және дэвтерге бой алдыр - мау үшін қанағат сезімі - жақсы", - деп жауап берді. Дана Парасат рухынан: "Қандай игілік іс ең жақсы", - деп сұрады. Парасат рухы: "Ең үлкен игі іс - адамгершілік, екіншісі - шындық, үшіншісі - гаханбар мейрамын (өткізу), төртіншісі - барлық діни ғұрыптарды (орындау), бесіншісі - құдайларды құрметтеу және жолаушыға баспана беру, алтыншысы - баршаға жақсылық тілеу, жетіншісі - ізгі адамдарға ізгілікті болу", - деп жауап берді. Дана Парасат рухынан: "Қандай жер бақытты?" - деп сұрады. Парасат рухы: "Алдымен ары таза адам тұрған жер бақытты, екіншіден - от ғибадатханалары орнатылған, үшіншіден - мал жайылған, төртіншіден - игерілген тың жер, бесіншіден - зиянкестерден тазартылған, алтыншыдан - құдайларды құрметтейтін және зороастрлықтар мекендейтін, жетіншіден -өңделген шөлді жер, сегізіншіден - зұлымдардың қолынан жақсылардың игілігіне өткен, тоғызыншыдан - жерден алған байлықты құдайлармен, зороастрлықтармен құрметтеуге тұрарлық адамдармен бөліскен, оныншыдан - суға шайынып, құдайларға (табынатын) жер бақытты"- деп жауап берді. Дана Парасат рухынан: "Қандай жер бақытсыз?" - деп сұрады. Парасат рухы: "(Біріншіден) - тозаққа айналған, екіншіден - жазықсыз қан төгілген, үшіншіден - дэвтер мен демондар бас қосқан, төртіншіден - пұтқа табынатын орындар бар, бесіншіден - жалқау және зұлым адам мекендейтін, алтыншыдан - өлікті жерлейтін, жетіншіден зиянкестер ін қазған, сегізіншіден - (жер) жақсы адамдар бөлігінен зұлымдардың қолына өткен, тоғызыншыдан - өңделген жер шөлге айналған, оныншыдан -қайғырып, өксіген жер бақытсыз", - деді. Дана Парасат рухынан: "Тазару орны деген не және қанша тазару орын бар? Тозақ деген не, қанша тозақ орны бар? Ізгі адамның жұмақтағы күні не болмақ және оған жақсылық неден? Күнәкарды тозақта қандай зұлымдық пен жаза күтіп тұр. Және тазару орнындағылардың тағдыры қандай?" - деп сұрады. Парасат рухы: "Бірінші жұмақ жұлдыздар тұрағынан ай тұрағына дейін; екінші -ай тұрағынан күн тұрағына дейін; үшінші күн тұрағынан жаратушы Ормазд тұратын көкжиектегі жұмаққа дейін. Бірінші жұмақ - (ол) игі ойлар, екінші - игі сөздер, үшінші -игі істер. Ізгілер жұмақта қартаймайды, өлмейді, қорқыныш, үрейді, қамығуды білмейді; бақыт пен қуанышқа, шаттық пен жомарттыққа бөленеді. Онда әрқашан хош иісті самал жел соғып тұрады, оларда ешқашан зерігу сезімі болмайды. Олардың құдайлармен, амахраспандтармен және ізгі адамдармен әңгімесі, дидарласуы мен сырласуы мәңгілікке созылады. Тазару орнына байланысты оның жер мен жұлдыздар тұрағы арасында (орналасатыны) белгілі. Онда олар үшін суық пен ыстықтан басқа бақытсыздық жоқ. Бірінші тозақ - (бүл) зұлым ойлар, екінші - зұлым сөздер, үшінші - зұлым істер, төртінші -қадам жасағанда күнәкар ең қара түнек тозаққа түседі, оны Ахриманның алдына алып келеді. Ахриман мен дэвтер оны әжуалап, мазақтап: "Ормаздпен, амахраспандтарға, жұмаққа көңілі толып, қанағаттанбай, бізбен қараңғы тозақты көрген қандай екен. Біз (сені) аямаймыз, азаптаймыз, ұзақ уақыт зұлымдық көресің", - дейді. Содан соң олар оны жазалап, әр түрлі жауыздық жасады. Бұл жер қарлы суық жерден де суық, отты ыстық жерден де ыстық, бұл жерде кеміргіштер күнәкарларды сүйек кемірген иттей кеміреді, бүл жердегі иістің сасықтығынан басың айналып, құлайсың, түнектің қалыңдығы соншалық, оны қолмен ұстауға болады. "Дана Парасат рухынан сұрады: Ормазд дүниені қалай жаратты? Амахраспандтар мен Парасат рухын қалайша жаратты? Ахриман, дэвтер мен демондар қалай пайда болды? Жазмышты өзгертуге бола ма? Парасат рухы: "Ормазд дүниені, амахраспандтар мен Парасат рухын өзінің Нұрынан, шексіз уақыттан жаратты, өйткені шексіз уақыт - өзгермейді, мәңгілік бай сезім, ешкім оны ұстап тұра алмайды (және) билігінен шыға алмайды. Ал Ахриман дэвтер мен басқа да сиқыршы, көз бояушыларды күнәдан, өз-өзінен жасады. Ол Ормазд бен шексіз уақыттың 9000 жылына ("қысқа") келісім жасады, (бүл мерзім) біткенше, ешкім еш нәрсені өзгерте алмайды. 9000 жыл өткен соң Ахриман жойылады, ізгілікті Срош Хешмді талқандайды, ал Михр, шексіз уақыт пен әділеттілік рухы, тағдыр мен жазмыш Ахриманның барлық жаратқанын, соңында сараңдық дэвін де талқандайды. Сөйтіп, Ормаздтың барлық жаратқандары бастапқы қалпына қайтып оралады. Адамдарға, басқа дүниеге барлық жақсылық пен жамандық жеті планета және он екі шоқ жұлдыз арқылы келеді. Дана Парасат рухынан сұрады: "Кешвардан-кешварға өту мүмкін бе, әлде мүмкін емес пе? Аспан қандай заттан жасалған? Жердегі су қалай жылжиды?" Парасат рухы жауап берді: Кешвардан-кешварға құдайлар немесе дэвтер рұқсатымен ғана өтуге болады, басқаша болуы мүмкін емес. Аспан жарқыраған темірден жасалған. Ал жердегі судың жылжуы адам тәніндегі қанның қозғалысындай. Дана Парасат рухынан сұрады: "Ахриман және оның дэвтері, олардың қолшоқпарлары мен Ормазд және амахраспандтар бейбіт келісімге келуі мүмкін бе, әлде жоқ па?" Парасат рухы жауап берді: "Жоқ, мүмкін емес, өйткені Ахриман тек жалған ойлайды, оның ісі ашу-ыза, кек пен дұшпандық, ал Ормазд ізгілікті ойлайды, оның ісі игілік, жақсылық, әділдік. Жақсы, жаман мінезден басқасының бәрін өзгертуге болады, жақсы мінез ешқашан жаманға айналмайды, ал жаман мінезді жақсыға айналдыру мүмкін емес. Өзінің игі табиғатына сай Ормазд ешқандай зұлымдық пен жалғанды қолдамайды, ал Ахриман өзінің зұлым табиғатына сай жақсылық пен әділеттілікті қабылдамайды, сондықтан олардың арасында ешқандай бейбіт келісімнің ("махаббаттың") болуы мүмкін емес." Дана Парасат рухынан сұрады:"Не жақсы, парасат па, шеберлік пе, жақсылық па?" Парасат рухы жауап берді: "Жақсылығы жоқ парасатты парасат деп айтуға болмайды. Парасат жоқ шеберлікті шеберлік деп айтуға болмайды." Дана Парасат рухынан сұрады: "Неліктен ("егер") жан-жануарлар, құстар мен балықтар (әрқайсысы) өз тіршіліктеріне үйренген (бейімделген), ал адамдар көп күш жұмсап, тер төгіп, еңбектенбейінше ("адами") харекетке үйреніп, біле алмайды?" Парасат рухы жауап берді: "Адамдар алғашында данышпан болып жаратылғаны соншалық, олар игі іс немесе күнә жасағанда, игі іс үшін құрметті, күнә үшін жазаны өз көздерімен көрді; бірде-бір күнә адамдардан басталмады. Содан соң Ахриман, игі іс үшін берілетін құрметті, күнә үшін өтелетін жазаны жасырып қалды, дәл осы туралы Авестада: "Ормаздтың жаратқандары үшін залым Ахриманның істеген зұлымдығы, ол төрт (нәрсені) жасырып қалды, атап айтсақ: игі іс үшін - құрметті, күнә үшін - жазаны, адамның ойын және істің соңын". Осы себепті ол әлемге көптеген діндер мен күнәкарлық сенімдерді таратты. Игі істер мен харекеттерді білмегендіктен әркім өзі үйренген дінге сеніп, соны ақиқат санайды, сол діннің арқасында билігі мықты болған соң, сол дінді ең күшті деп санайды. Бірақ патшалар патшасы Виштаспаның билігіне ие болса, кім күмәнсіз білім арқылы жаратушы Ормазд сөзіндегі, Спитама руынан шыққан Зәрдушт арқылы әділетті де, ақиқат сенімге ие болады. Өйткені, барлық материалдық және рухани құбылыстарды дәл осындай нақты, анық түсіндіретін (басқа) сенім жоқ қой. Бұрмаланғаны соншалық (басқа діндердің) олардың бастапқы сөздері ортаңғы (сөздерімен), ал ортаңғылары - соңғыларымен үйлеспейді.

Дана Парасат рухынан сұрады (2) "Қандай қорған берік? (3-4) Қандай дос, қандай мұрагер жақсы? (5) Қандай дос көңіл көтеру үшін жақсы? (6) Байлықтың қайсысы жақсы? (7) Қуаныштың қайсысы маңызды?" (8) Парасат рухы жауап берді: (9) "Құдайлар қорғаны берік, (10) жақсы аға - жақсы дос, (11) жақсы мұрагер - жақсы ұл, (12) жақсы мінезді әйел - көңіл көтеру үшін жақсы дос(ІЗ).

Адалдықпен жиналған байлық жақсы, (14) ең жақсы қуаныш - денсаулық, бейбітшілік, жақсы даңқ пен ізгілік". XV (1) Дана Парасат рухынан сұрады: "Не жақсы кедейшілік пе, байлық па әлде билік пе?" (3) Парасат рухы жауап берді: Басқаның мал-мүлкін тонаудан жиналған байлыққа қарағанда, ізгіліктегі кедейлік жақсы, (15) өйткені айтылған: (6) "Тіпті ең қауқарсыз кедей, егер оның ойы, сөзі мен ісі әрқашан ізгілікті болып, құдайларға қызмет етуге бағытталса, әділеттілікке сай (осы) дүниедегі әрбір (игі) істен өз үлесін алады (7). Байлықты арамдықпен тапқан адам, егер (оны) игі істерге, мейірімділікке, садақаға да жұмсаса да, оның байлығы игі іс болып табылмайды, өйткені игілік, иесіне тиесілі (9). Адал еңбекпен табылған адамның байлығы, (10) артады және оның (игі) істері мен қуанышына сақталады. Одан жақсы ештеңе жоқ, сондықтан оны ең жақсы деп санау керек." (12) Билікке қатысты, (13) ауыл-аймақты жақсы басқарған, кешварды жаман басқарғаннан жақсы, (14) өйткені жаратушы Ормазд жаратылғанды қорғау ("қамтамасыз ету") үшін жақсы билікті жаратты, (15) ал залым Ахриман жақсы басқаруға қарсы жаман басқаруды жаратты.

(16) Жақсы билік - қала халқымен, кедей-кепшікті қолдап, (оларды) әділ заңдар мен ғұрыптар арқылы басқаратын, (17) әділетсіз заңдар мен ғұрыптарды қабылдамайтын, (18-19) су мен отты қорып, құдайларды құрметтейтін, игі істерді қолдайтын, (20) кедейлерге қол ұшын беріп, (оларға) араша түсетін, (21) жаны мен тәнін ақиқат, ізгі маздаясналық сенімге тапсырған билік. (22) Егер кімде-кім құдайлар жолынан тайса, ол осы жолға қайта оралуға бұйырады, (23) құдайлар жолына қайта түсіреді. (24) Қолындағы мүліктен құдайлар мен қайыршыларға үлес таратады, (25) тәнді жанға бағындырады. (26) Осындай жақсы билікті құдайлар мен амахраспандтар (билігіне) тең (билік) деп атайды. (27) Жаман билік (28) әділ заңдар мен ғұрыптарды жоятын, (29) езгіге, күштеу мен әділетсіздікке жол беретін, (30) рухани игіліктерді жоятын, (31) игі істерді қателік деп санайтын, (32) ізгі адамдарға игі істерді істетпейтін, (33) оларға кесір келтіретін билік. (34) Олардың барлық ойы өзіне осы дүниедегі байлықты жинауға, зұлым менмендікке, (37) жақсы адамдарды қудалап, (38) кедейлерді құртуға бағытталған. (39) Осындай зұлым билікті Ахриман мен дэвтер билігіне тең билік деп атайды.

XVII (1) Дана Парасат рухынан сұрады: (2) "Қандай қуаныш бақытсыздықтан да жаман?"

(3) Парасат рухы жауап берді: (4) "Күнә арқылы байлыққа жетіп, соған қуанса, оның бүл қуанышы - бақытсыздықтан да жаман."

XVIII (1) Дана Парасат рухынан сұрады: (2) "Адамдар үшін маңыздысы мына торт нәрсе: (3) осы дүниенің тұрақсыздығы, тәннің өлетіндігі, жанның жауапкершілігі, тозақ алдындағы қорқыныш, олар бүл туралы неге аз ойлайды?" (4) Парасат рухы жауап берді: (5) "Сараңдық дэвтерінің арбауынан және көңілі толмағандықтан".

XIX (I) Дана Парасат рухынан сұрады: (2) "Қорқыныш пен алдамшы өмір өлімнен жаман емес пе?"

(3) Парасат рухы жауап берді: (4) " Қорқыныш пен алдамшы өмір өлімнен де жаман, (5) өйткені әркімнің өмірі қуаныш пен осы өмірдің қызығын көруге арналған, (6) және айтылғандай: егер онда (өмірде) қуаныш пен ләззат жоқ, тек қорқыныш пен алдап арбау ғана болса, онда өмір өлімнен де жаман."

XX (I) Дана Парасат рухынан сұрады: (2) "Патшалар үшін не пайдалы және ме зиянды?"

(3) Парасат рухы жауап берді: (4) "Патшалар үшін дана және ізгі адамдармен сырласқан пайдалы, (4) өсек тасушылармен, қулармен әңгімелескен зиянды."

XXI Дана Парасат рухынан сұрады (2) "Рухани дүниені тәркі етіп, осы дүниені қалаған адамның тағдыры соңында не болады? (8) Астамшыл адам тағдыры соңында не болмақ?"

(9) Парасат рухы жауап берді: (10) "Рухани дүниені тәркі етіп, осы дүниені қалаған адам, өлгеннен соң төртінші күні жазаланады, су сепкен оттай сөнеді".

(11) (Егер) кімде-кім біреуді мазақ етсе - оның тәні де, жаны да абырой таппайды. (12) Аузын ашқан сайын, күнәсі ұлғайып, (13) тәнін демондар жаулап алады, онда жақсылықтың нышаны да қалмайды. Ол жақсы адамдарды келеке етіп, жамандарды мадақтайды, (15) осы дүниеде оның тәні абыройын жоғалтады, көкте оның жаны күнәға батады. (16) Тозақта оны жазалау үшін ол мазақ демонына беріледі, (17) бұл демон әрбір жазасын алған сайын, оны мазақ етіп қорлайды, ол зұлымдық пен өлім жер бетіне келгенде - екеуінен де... (19) Қиямет қайымдағы қыл көпір кекшіл адам үшін басқа күнәкарларға қарағанда ауыр болады, (20) өйткені кек (онымен) бірге жүреді, (21) кез келген күнәдан арылу кекпен салыстырғанда жеңіл, (22) кек адамның бойында қалады, тіпті қайта тірілгенге дейін (онымен) бірге жүруі мүмкін. (24) Таза сенім көрсеткендей, румдықтар мен тұрандықтардың ирандықтарға жауласуының негізі, олардың Эраджды өлтіру кегінде және бүл кек олармен қайта тірілу күніне дейін болады.

(27) Жалқау адам адамдардың ішіндегі ең абыройсызы деп аталған, (28) Авестадан белгілі болғандай, (29) Ормазд жалқау үшін бір дәнді де артық жаратпады. (30) Сол себепті жалқауға сыйлық та, садақа да бермеу керек, баспана беріп, үйге кіргізудің де қажеті жоқ, (32) өйткені оның ішкен ас-суы арам, еңбекпен табылмаған.(ЗЗ) Жалқаулық пен арамтамақтықтан оның тәні абыройдан айырылады, ал жаны күнәға батады. (34) Жақсыға да, жаманға да жауыз, (35) екі дүниенің игіліктеріне тұрақсыз адам, құдайларды құрметтеп, табынуда да тұрақсыз. (36) Осы үш себептен құдайлар мен амахраспандтар оның тілегін қабыл алмайды, (37) тілеген игілігін бермейді, (38) ол ізгі адамдар алдында да абыройын жоғалтады, (39) жаны күнәға батады. (40) Астамшыл адамның достары аз, жаулары көп болады, (41) Оның біреуге тартқан сыйы, құдайларға көрсеткен құрметі, оның астамшылдығынан қабылданбайды, (42) ол көмек сұраса, оған көмек сирек ("аз") көрсетіледі. (43) Тозақта оның жанын жазалау үшін астамшылдық демонына тапсырады, (44) астамшыл демон оны аяусыз жазалайды".

XXII. Дана Парасат рухынан сұрады: (2) "Талаптанып осы дүниедегі игілік пен байлыққа ие болуға бола ма, әлде жоқ па?"

(3) Парасат рух жауап берді: (4) "Бұйырмаған игілікке талаптанып жете алмайсың, (5) бұйырған игілік, талаптансаң тез келеді. (6) жердегі талап, егер уақыт соның (жағында) болса да пайдасыз, бірақ о дүниеде ол (адамға) көмекке келіп, таразы басын тартады".

XXIII (1) Дана Парасат рухынан сұрады (2) "Парасат пен даналығың болса, тағдырмен тартысуға бола ма, әлде болмай ма? (3) Парасат рух жауап берді (4) "Құдіретті даналығың мен парасатың болса да, тағдырмен тартысу мүмкін емес, (5) тағдыр жақындағанда, жақсылықта да немесе жамандықта да данышпан адам толқиды, ақымақ - білгішсінеді, (6) қорқақ батылданады, батыр қорқаққа, (7) талапты - жалқауға, жалқау - талаптыға айналады. (8) Егер бір заттың айқындалған себебі болса, (9) ол басқаларын (одан) ығыстырып шығарады".

XXIV (1) Дана Парасат рухынан сұрады: (2) "Байлыққа ие болып, игі істер істеп, абыройлы болған үшін құдайлар бірдеңе ("заттар") бере ме, әлде жоқ па?"

(3) Парасат рухы жауап берді: (4) "Береді, егер ол тағдыр мен жазмыш деп аталса. (6) Алдымен тағдыр болады, (7) сонан соңғыны ("екіншіні") - жазмыш дейді. (8) Алайда құдайлар оны толық ашпайды, ол рухани дүниеде ғана айқындалады, (9) өйткені, Ахриман осы сылтауды (пайдаланып), жеті планета күшімен ізгі адамдардан байлық пен осы дүниелік игіліктерді тартып алып, оны жаман адамдарға бөліп береді".

XXV (1) Дана Парасат рухынан сұрады: (2) "Байлардың кімі кедей, кедейдің қайсысы бай?"

Парасат рухы жауап берді: (4) "Байдың ішінде барына қанағаттанбайтыны кедей, (5) өйткені оның көзі тоймайды. (6) Кедейдің ішінде барын қанағат қылған бай, (7) өйткені оның көңілі тоқ".

XXVI (1) Дана Парасат рухынан сұрады: (2) "( Кім) жаман - көзі соқыр ма, әлде жүрегі соқыр ма? (кім) жаман - надан ба, әлде тәрбиесіз бе?"

(4) Парасат рухы жауап берді: "Егер көзі соқырдың бірдеңе туралы білімі болса, үйрене алса, оның кезі бар, (6) егер көзі бардың білімі жоқ, үйреткенді қабылдай алмаса, ол соқырдан да жаман. (7) Тәрбиесіз наданнан жақсырақ, (8) тәрбиесіз біреудікін әділетсіздікпен тартып ала алмайды, (9) наданның бар ойы тонау мен зорлауға бағытталған. (10) Наданға байланысты, тек тағдырдың (жазғаны) арқылы ғана ақыл қалпына келеді".

XXVII (1) Дана Парасат рухынан сұрады: (2) "Неліктен Гайомардтан, Хошанг Пешдадидтен патшалар патшасы Виштаспаға дейін таралған патшалар мен билеушілердің жолы болды, (3) Құдайлардан көп нәрсе иеленді, (4) әсіресе, құдайларды құрметтегендері көп байлыққа не болды ал олар бәрінен де мейірімсіз, сатқын, күнәкар еді ғой. (6) Сонда олардың әрқайсысы қандай игілік үшін жаратылған, (7) Олардан не пайда бар?" (8) Парасат рухы жауап берді: "Жақсылық пен жамандықтағылар туралы біліп, танып қал, (10) өйткені жердегінің бәрі тағдырдың және Зурван атты шешуші уақыт жазымымен болады. (11) Эр жаста не жазылса, сол келеді, (12) ата-бабалардың аруағынан белгілі болғандай Ормазд жаратқан нәрселерге келер жақсылық келмей қоймайды. (14) Гайомардтың пайдасы (15) біріншіден, ол Арзурдты өлтірді және әділеттілікке сай өзін Ахриманға тапсырды. (16) Екіншіден, барлық адамдардың, ерлер мен әйелдердің (қайта тірілетін) жандары соның тәнінен шықты. (18) Үшіншіден, металдардың бәрі соның тәнінен жаратылған. (19) Хошанг Пешдадидтің пайдасы, (20) дүниені талқандайтын дэв Мезандардың/47/ үштен екі бөлігін сол қиратты. (21) Ұзын бойлы Тахмурупаның пайдасы, (22) Ахриман жасырған жеті жазуды ашты. (24) Табын-табын малы бар, Вивахтың ұлы Джемшидтің пайдасы, Ормаздтың жаратқандары үшін 6000 жыл (бойы) ажалды токтатты, (26) олар қартаймайтын, соққыны сезбейтін, зақымданбайтын болды. (27) Екінші пайдасы - ол Йимкард панасын салды, (28) Авестадан белгілі болғандай Маркусан нөсері кезінде Ормаздтың жаратқандары, адамдар мен басқалардың көбі өледі. (29) Сонда ол Иимкардтың есігін ашады, (30) адамдар мен жан-жануарды және басқаларды шығарады, сөйтіп дүние қалпына келеді. (32) Үшінші пайдасы (мынада), надан, суайт Ахриман бүлдірген әлемнің үйлесімділігін қалпына келтірді. 49 (33) Төртіншісі, ол дэвтерге піл орнына қойды бермеді.

(34) Аждахак Бевараспа мен ант ұрған Фрасияг Тұранның пайдасы, (35) билік Бевараспа мен Фрасиягқа тимегенде, ант ұрған зұлым рух оны (билікті) ашу дэвіне беріп қоятын еді. (36) Егер билік ашу (дэвінің) қолына өтсе, оны тартып алу қиын, (37) өйткені (билікте) тән жоқ.

(38) Феридунның пайдасы, ол күнәға батқан Аждахак Бевараспаны ұрып жығып, байлап тастады. Ол басқа да көптеген дэвтерді өлтіріп, Хванирах кешварынан (оларды) қуып шықты. Ал Кавустың пайдасы, оның денесінен Сиявуш жаратылды. Сиявуштың пайдасы Кай Хосровты дүниеге әкеп, Кандизды салды. Кай Хосроудың пайдасы Фрасиягты өлтіріп, Чечист өзенінде пұттарды қиратты.

Дана Парасат рухынан сұрады: "Кім шыдамды? Кім күшті? Кім жылдам? Кім қуанышты? Кім бақытсыз?" Парасат рухы жауап берді: "Жаратушы Ормазд шыдамды, (өйткені) ол 9000 жыл Ахриманның өзінің жаратқанына тигізген зұлымдығын көрсе де, оны жойған жоқ. Көк - күшті, парасат - жылдам, ізгілер жаны қуанышты, күнәкарлар жаны бақытсыз". Дана Парасат рухынан сұрады: "Кімді көп қадағалау керек және кімді көп қорғау керек?" Парасат рухы жауап берді: "Кәмелетке толмаған баланы, әйеліңді, мал-жанды және отты коп қадағалап, қорғау керек". Дана Парасат рухынан сұрады: "Қандай өмір жаман? Парасат кімді көп айыптайды?" Парасат рухы жауап берді: "Өтірік пен қорқынышта өмір сүрген жаман, осы дүниеге берілген адамды парасат айыптайды." Дана Парасат рухынан сұрады: "Абыздардың, жауынгерлер мен диқандардың міндеті неде?" Парасат рухы жауап берді: "Абыздардың міндеті - сенімді сақтау, құдайларды құрметтеуді, құдайларға арнап дұға оқуды, заң шешімдерін (орындауды) қадағалау. Адамдарды ізгілікке, жұмаққа бағыттау. Жауынгерлердің міндеті - жауды қайтарып, елін, жерін, тыныштықты қорғау. Ал диқандардың міндеті - өз қабілетіне сай жерді өңдеу, дүниенің гүлденіп, дамуына ықпал ету". Дана Парасат рухынан сұрады: "Қолөнершілердің міндеті неде?" Парасат рухы жауап берді: "Қолөнершілердің міндеті - білмейтін іспен айналыспау, білген ісін жақсылап атқарып, ақы алу. Өйткені білмейтін адам бір істі бастап, бүлдіруі мүмкін. Ал егер білмеген ісіне көңілі толса, онда бүл іс оның күнәсіне негіз болады". Дана Парасат рухынан сұрады: "Қандай билеуші, бастық, дос, туыс, әйел, ұл, ел жаман?" Парасат рухы жауап берді: "Елдің тыныштығын сақтап, халқын қанағаттандыра алмаған билеуші жаман. Қол астындағыларға қорған бола алмаған бастық жаман. Сенімді ақтамаған дос жаман Игілік-ырысы мен тыныштығы жоқ ел жаман. Қиындықта көмектеспеген туыс жаман. Ата жолын қумаған ұл жаман. Татулықты білмеген әйел жаман". Дана Парасат рухынан сұрады: "Ормазд осы дүниеде кесірін тигізе алмайтын бірдеңе жаратты ма?" Парасат рухы жауап берді: "Парасатты, қанағатшыл адамға кесір тигізу қиын". Дана Парасат рухынан сұрады: "Қандай адамды бай, қандай адамды кедей деп санау керек?" Парасат рухы жауап берді: "Мына адамдарды бай деп сана: Бірінші - ақылы жетілген, екінші - денсаулығы мықты, қорқынышты білмейтін, үшінші - болған іске көңілі толған, төртінші -әділеттілігіне сай тағдыры дос болған, бесінші - құдайлар мен адамдардың алдында абыройлы адам, алтыншы - ізгі маздаясналық сенімге үміт артқан, жетінші - әділдікпен байлық жиған. Ал мына адамдарды кедей деп сана: Бірінші - ақылы жоқты, екінші -денсаулығы жоқты, үшінші - қорқыныш пен үрейде, өтірік айтып өмір сүретінді, төртінші - басында еркі жоқты, бесінші - тағдырымен дос болмағанды, алтыншы - құдайлар мен адамдар алдында абыройы жоқты, жетінші - туғаны жоқ қарияны". Дана Парасат рухынан сұрады: "Қандай күнә ең ауыр?" Парасат рухы жауап берді: "Адамдар жасайтын күнәнің ішіндегі ең ауыры - содомдық. Екінші (күнәкар) - содомдық күнәға берілген (жақын), үшінші - ізгі адамды өлтірген, төртінші - қандас жақын некені бұзған, бесінші - сутра міндетін орындамайтын, алтыншы - Вахрам отын сөндірген, жетінші - кәмшат терілі жануарды өлтірген, сегізінші - пұттарға табынатын, тоғызыншы - әр дінге сеніп, табынатын, оныншы - сеніп, тапсырған мүлікті талан-таражға салатын, он бірінші күнәкарлығынан жалған айтуды қолдайтын, он екінші - еңбекпен тамақ таппайтын, он үшінші - манихейлік ереске ерген, он төртінші - сиқырмен айналысатын, он бесінші -дінбұзарлыққа ерген, он алтыншы - дэвтерге табынатын, он жетінші - ұрлық пен ұрлықшыны қолдайтын, он сегізінші - келісімді бұзған, он тоғызыншы - кекшіл, жиырмасыншы - басқаның мүлкін күшпен тартып алған, жиырма бірінші - ізгі жанды ренжіткен, жиырма екінші - жала жапқан, жиырма үшінші - астамшылдық көрсеткен, жиырма төртінші - неке адалдығын бұзған, жиырма бесінші - тексіздік танытқан, жиырма алтыншы - өтірік, жалған айтқан, жиырма жетінші - өткен іске өкінген, жиырма сегізінші -жақсы адамды азаптап, соған қуанған, жиырма тоғызыншы - күнәға тез барып, игі істі қиындықпен орындайтын, отызыншы - біреуге жақсылық істеп соған өкінген. Дана Парасат рухынан сұрады: "Қандай жолдармен, қандай игі істермен адам жұмаққа жетеді?" Парасат рухы жауап берді: "Бірінші - игі іс - адамгершілік, екіншісі - әділеттілік, үшіншісі - ізгілік, төртіншісі - қанағат, бесіншісі - жақсы адамға жақсылық жасау қажеттігін білу және адамға дос болу, алтыншы - аспан мен жердегі барлық жақсылық Ормаздтан екеніне сенімді болу, жетінші - зұлымдықтың бәрі Ахриманнан екеніне сену, сегізінші - ақыретке сену, тоғызыншы - жанға деген махаббаттан туыстық некеге барған. Оныншыдан - сутра міндетін орындаған, он біріншіден - адал еңбек еткен. Он екіншіден - маздаясналық сенімге иланған, он үшіншіден - әркімнің білгірлігі мен шеберлігіне ізгі ниетті (қызғанбайтын), он төртінші - жақсының жақсылығын көріп, өзі де жақсылыққа ұмтылған, ізгі ниетті, он бесіншіден - жақсы адамдарды жақсы көретін, он алтыншыдан - өз ойынан зұлымдық пен өшпенділікті қуған, он жетінші - қызғаныштан таза, он сегізіншіден -жаман ниеті жоқ, он тоғызыншыдан - ешкіммен жауласпаған, жиырмасыншыдан - қайтыс болған адамның мал-мүлкіне зиян тигізбеген, жиырма біріншіден - тәнінде зұлымдық қалдырмаған, жиырма екіншіден - ұяты күнәға бармаған, жиырма үшіншіден -жалқаулықтан аулақ болған, жиырма төртіншіден - құдайларға сенген, жиырма бесіншіден - жұмақ пен тозақтың бар екеніне, жанның жауаптылығына, жұмақтағы рақатқа, тозақтағы - азапқа күмән келтірмеген, жиырма алтыншыдан - өсек пен қызғаныштан аулақ болған, жиырма жетіншіден - өзі жақсылық жасап, өзгені де жақсылыққа тартқан, жиырма сегізіншіден - жақсыға дос, жаманға қарсы болған, жиырма тоғызыншыдан - алдап арбау мен залымдыққа бармаған, отызыншыдан - өтірік пен жалған айтпайтын, отыз біріншіден - антты бұзудан бас тартқан, отыз екіншіден - өзіне жақсылық пен пайда әкелу үшін басқаға зиян тигізбеген, отыз үшіншіден - жолаушы, науқас, кеміске қонақжайлылық көрсеткен.





XV (1) Дана Парасат рухынан сұрады: (2) "Не суық, не ыстық? (3) Не жарық, не қараңғы? (4) Не толық, не толымсыз? (5) Ненің соңы пайдасыз? (6) Тойып болмайтын не нәрсе? (7) Ешкім ұрлай алмайтын не нәрсе? (8) Сатып алуға болмайтын не нәрсе? (9) Әрқашан көңілді толтыратын не нәрсе? (10) Ешқашан көңіл толмайтын не нәрсе? (11-12) Жаратушы Ормазд адамнан нені тілейді, залым Ахриман нені тілейді? (13) Осы және рухани әлемнің соңы қандай? (14) Парасат рухы жауап берді: (15) "Ізгі жанның жүрегі жылы, күнәкардікі - суық, (16) ізгілік - нұр, күнә - түнек. (17) Құдайлар қолдауына үміт артқан - толымды, дэвтерден қорған күткен - толымсыз. Осы дүниеге шаттанып, рухани дүниені тәркі еткен адамның ақыры пайдасыз. Білімге ешкім тоймайды.

Таным мен білгірлікті ешкім ұрлай алмайды. Ақыл мен ақылдықты ақшаға сатып ала алмайсың. Әркім қанағаттанып, көңілі толатын нәрсе - Парасат. Әркімнің қанағаттанбайтыны, көңілі толмайтыны - ақымақтық. Жаратушы Ормаздтың адамдардан тілейтіні: "Әрқайсың мені біліңдер, "өйткені мені танығандар соңымнан ереді және мен үшін талпынады. Ахриманның адамдардан тілейтін: "мені танымаңдар," өйткені сендер білесіңдер Ахриманды танығандар оның зұлымдығының соңынан ермейді. Сондықтан бүл адамнан (Ахриманға) ешбір көмек болмайды. Осы және рухани дүниенің соңы туралы: Осы дүниенің соңы - өлім, жойылу, ал рухани дүниенің соңы - адамның жаны баратын жер, онда өлім де, қартаю да жоқ. Онда ізгі адам жаны мәңгілік қуанышта құдайлармен, амахраспандтармен ізгі рухтармен бірге болады. Ал күнәкарлар жазасын тозақта мәңгілік алады. Сау адамның науқасынан айыққысы келетіндей, күнәкар жаны да жазадан құтылғысы келеді". Дана Парасат рухынан сұрады: "Қандай адам мықты? Қандай жол қорқынышты? Қандай жауапкершілік ауыр? Қандай қатынас тартымды? Қандай іс үлкен өкінішке әкеледі. Қандай сыйлық пайдасыз?" Парасат рухы жауап берді: "Өз демондарымен күресе алған, әсіресе бес демонмен: сараңдық, залымдық, нәпсіқұмарлық, батылсыздық, көңіл толмағандықпен күресе алған адам мықты. Чандвар көпірі арқылы өтетін жол ("өтерде") қорқынышты; күнәкар жанның жауапкершілігі ауыр; отбасы-некелік ("балалар") қатынас тартымды және қажет. Қасиетсіз адам үшін жасалған іс үлкен өкінішке әкеледі. Абыройсыз адамға тартылған сый пайда¬сыз". Дана Парасат рухынан сұрады: Адамдардың қанша түрі бар?" Парасат рухы жауап берді: "Адамдар үш түрлі болады: бірі (түрі) - адам, бірі - жарты адам, бірі - жарты - дэв. Адам - Ормаздтың жасампаздық қабілетіне, Ахриманның талқандаушылық қабілетіне, өліп, қайта тірілуге, аспан мен жердегі жақсылық пен зұлымдықтың негізі - Ормазд пен Ахриман екеніне кәміл сенеді. Оның жалғыз нанымы - таза, ізгі маздаясналық сенім, ол ешқандай елестерге сенбейді, (оларға) ермейді. Жарты адам - материалдық және рухани істерді өз қалауынша орындайды, оның ісі Ормазд еркінен де, Ахриман еркінен де бастау алады. Жарты дэв -аты мен табиғаты адам болғанымен барлық ісінде ол екі аяқты дэвке ұқсайды. Ол жерді де, аспанды да, игілікті де, күнәні да, жұмақты да, тозақты да білмейді, жанның жауапкершілігі туралы мүлдем ойламайды. Дана Парасат рухынан сұрады: "Ахриман адамдарды (жиі) немен алдайды, қайтіп тозаққа апарады? Парасат рухы жауап берді: "Ахриман адамдарды артықшылықпен және кемшілікпен, ересь демондарымен, күмәнмен және сараңдықпен алдайды. Адамдардың өшпенділігінен оның қуанышы артады, ол адамдардың кесірімен қоректенеді, көкшілдерді мекендейді, залымдармен сырласады". Дана Парасат рухынан сұрады: "Адамдарға үлкен кесір келтіретін күш деп Ахриман нені санайды?" Парасат рухы жауап берді: "Егер Ахриман адамдардан өмірін, әйелін, баласын, дүниедегі бар байлықты ұрлап алса, ол осы арқылы біреуге кесір келтірдім деп ойламайды, бірақ егер жанын ұрлап, бойын жайласа: "Осы арқылы мен үлкен зиян келтірдім", - дейді, өйткені бұл (жан) - оның (қайта жаралуы) қалпына келуі үшін қажетті жалғыз нәрсе.

Дана Парасат рухынан сұрады: "Байлықтан артық не бар? Патшалардың патшасы не болып табылады? Неден қашып құтылуға болмайды?" Парасат рухы жауап берді: "Парасат дүниедегі барлық байлықтан артық. Тағдыр патшалардың патшасы, зұлым желден ешкім қашып құтыла алмайды," Дана Парасат рухынан сұрады: "Аспандағы сансыз коп жұлдыздардың міндеттері мен әрекеттері қандай? Күн мен ай, жұлдыздар қалай қозғалады?" Парасат рухы жауап берді: "Аспандағы жұлдыздардың біріншісі -Сириус, оны ең үлкен, маңызды, даңқты (жұлдыз) деп атайды, дүниенің гүлденуі мен дамуы Сириусқа (жолында) тәуелді. (Бұл) жұлдыздың мәні - су, ол судың ұлғаюына қызмет етеді, мәні өсімдік болып табылатын жұлдыз - (өсімдіктің көбеюіне), (мәні мал-жан болып табылатын) - мал-жанның көбеюіне, су, от, өсімдік және мал мәні адам мәнін ұлғайтуда. Вега жұлдызы Харбуз (тауының) өткеліне орналасқан, дэвтер, сиқыршылар мен демондар осы өткелден кері қайтады, өйткені олар күн, ай және жұлдыздар жолын қиып өтіп, бұза алмайды. Жеті қарақшы шоқ жұлдызы 99999 ізгілікті жанмен бірге тозақ қақпасын қарауылдайды, 99999 дэвтер мен демондар, сиқыршылар көк пен жұлдыздарға кері әрекет етіп, тозақты айнала қозғалады. Оның (шоқ жұлдыздың) басты мақсаты - он екі шоқ жұлдыздар белгісін ("үйін") қалыпты қозғалыста ұстау, бүл он екі шоқ жұлдыз қарақшының (көмегі) қуаты мен ықпалы арқылы қозғалады. Әр шоқ жұлдыз Харбуз (тауына) көтерілгенде Жеті қарақшыға сүйенеді және одан қорған болуын өтінеді. Басқа сансыз, есепсіз жұлдыздар жерлік жандар деп аталады, өйткені туылған немесе туылмаған Ормаздтың жаратқан әрбір денесіне оған сай бір жан бар болады. Ал күн мен айдың қозғалысы негізінен дүниеге жарық беріп, барлықтың өсіп-өнуіне (қызмет) етеді. Күн, ай, жыл, жаз, қыс, көктем, күз және тағы басқа есептеулердің дәлдігі үшін адамдар күн мен айдың қозғалысын жақсы ("көбірек") білулері керек" Дана Парасат рухынан сұрады: "Бақытты деп қай байды айтады, ал бақытсыз деп кімді айтады?" Парасат рухы жауап берді: "Байлықты адал еңбегімен тапқан бақытты, ал (оны) күнә жасап тапқан - бақытсыз". Дана Парасат рухынан сұрады: "Неліктен жалқау, надан, жаман адам құрмет пен байлыққа жетеді, ал ақылды, жақсы адам таршылықта, қиыншылықта өмір сүреді?" Парасат рухы жауап берді: "Егер жалқау, надан, жаман адамға тағдыры дос болса, оның жалқаулығы ынтаға, надандығы - даналыққа, жамандығы - жақсылыққа айналады, ал егер ақылды, жақсы адамға тағдыры қарсы болса, оның даналығы - ақымақтыққа, ақылы - надандыққа айналады, ал білімі мен іскерлігі пайдасыз болып қалады". Дана Парасат рухынан сұрады: "Құдайларға қалай дұрыс табынып, олардан тарқаған жақсылық үшін қалай құрметтеуге болады? Жан амандығы үшін қалай тәубеге келеді?" Парасат рухы жауап берді: "Таза, ізгі маздаясналық сеніммен құдайларға табынған дұрыс, оның негізі - ізгілік, әділеттілік, құдайларға деген сенім. Аз да болса, көп те болса бергені үшін құдайларға рахмет айтып, қанағат қылу керек, олар туралы әрдайым ойлау қажет. Егер, тіпті, Ахриман және дэвтер арқылы қиындық келсе де, құдайлар ісіне сеніп, оларға табыну керек, жамандық Ахриман мен дэвтерден деп, оз игілігің мен пайдаң үшін біреуге зиян тигізбе. (Мұндай адам) Ормазд туындыларына жаны ашып, игі істер істеуге талпынады, әсіресе оған су мен отты күтуде ыждағаттылық таныту керек. Ол құдайлардың адамға жақсылықтан басқа ештеңе тілемейтініне, ал Ахриман мен дэвтердің зұлымдықтан басқа ештеңе істемейтініне күмән келтірмеулері керек. Тәубеге келсек, негізі - өз еркіңмен күнә жасамау, егер білместіктен, надандықтан, кереғарлықтан күнә жасалса ол (күнәкар) дәстүр мен жақсы адамдар алдында тәубесіне келсін. Егер осыдан кейін ол күнә жасамаса, жасаған күнәсі денесінен, қатты желдің даладан шөп-шалаңды сыпырып кеткеніндей кетеді." Дана Парасат рухынан сұрады: "Құдайларға қалай сыйынып, оларды қалай құрметтеу керек?" Парасат рухы жауап берді: "Әр күн үш рет күн мен Михрға бетін бұрып, өйткені олар бірге қозғалады. Сол сияқты ай, Вахрам отына немесе от алтарына таң сәріде, тал түсте және кешкісін табынып, (оларға) рахмет айту керек. Егер, құдай сақтасын, көктегі құдайлар мен жердегі адамдарға, жан-жануарларға және басқа Ормазд жаратындыларына күнә немесе жаман қылық жасалса, (ол туралы) өкініп, күн, Михр, ай мен Ормазд оты алдында тәубеге

келуі керек, және күнәдан тазару үшін, шамасы келгенше кэп ("жақсы") ізгі істер жасау қажет. Дана Парасат рухынан сұрады: "Неге наданды оқытқан кезде ол ғылым мен даналар ілімін жаза (уайым-қайғы) деп санайды, неліктен оны оқыту қиын?" Парасат рухы жауап берді: "Дана адам даналығын жақсылық дегені сияқты, надан адамда оз надандығын жақсылық деп санайды". Дана Парасат рухынан сұрады: "Неліктен жаман жақсыға дос болмайды, ал қабілетсіз адам - қабілеттіге жакындамайды?" Парасат рухы жауап берді: "Өйткені (өзінің) қабілеттілігі мен шеберлігінен мені кем санай ма деп, қабілетсіз қабілеттіден қорқады. Сондықтан, ол жақсы және солар сияқты адамдардан алыс жүреді. Жаман жақсымен дос болмайды, өйткені уақыты келгенде олар (жамандар) ізгі адамдардан жеңіліс тауып, талқандалады". Дана Парасат рухынан сұрады: "Осы дүниедегі таулар мен теңіздер не үшін жаратылған?" Парасат рухы жауап берді: "Бүл дүниедегі таулар, желді тежеп, тегеурінін тұсау үшін керек, бүл жерде жаңбыр бұлттары түзіледі, ал олар Ахриман мен дэвтерді құртып, Ормазд жаратқандарын сақтап, тіршілікке тыныс береді. Ал дүниедегі теңіздерді Жаратушы Ормазд Харбуз (тауының) етегінде ("аймағында") тіршілікті қолдап, сақтау үшін жаратты". Дана Парасат рухынан сұрады: "Неліктен сенде екі білім мен тәлім - рухани және тәндік біріккен?" Парасат рухы жауап берді: "Өйткені мен туа біткен парасатпын, әу бастан көк пен жерден шыққанмын, Ормаздпен болғанмын. Ал Жаратушы Ормазд қүдайлармен жердегі мен көктегінің бәрін (өзінің) туа біткен парасатының құдіретімен білімі және тәлімімен жаратты және сонымен бағыттайды. Дүние қайта қалпына келгенде Ахриман мен оның құйыршықтарын тек парасат арқылы жеңуге болады. Қайта тірілу мен соңғы қайта қалыпқа келуді жүзеге асыратын Сошйанс пен Кай Хосроу және тағы басқалар мұны парасат қуатымен орындайды. Әр істегі білім мен тәлім, таным, уақыт ағымы парасат арқасында ғана іске асады. Ізгі адамдардың жаны парасат күші мен қорғаны арқылы тозақтан құтылып, жұмаққа, жоғары жұмаққа жете алады, ал жер бетінде адамдар парасат арқылы жақсы өмірге, қуаныш пен даңққа және барлық игілікке жетеді. Жердің орналасуы, судың жермен ағуы, өсімдіктердің өсіп-гүлденуі, әр түрлі түстер мен иістер, дәм мен әр түрлі жер жағымдылығы, негізінен парасат арқылы айқындалған және жаратылған. Харбуз тауының әлемді айнала орналасуы, жеті кешвардан жердің пайда болуы, Харбуз тауының үстіндегі аспан, күн мен айдың, он екі шоқжұлдыздың, алты гханбарлардың және фравардиганның бес күні, игі ойдың, игі істің, игі сөздің мекені

(болып табылатын) жұмақ, ең жақсы рухани жұмақ даңқы, көк пен жердегі жолдар, Чандвар көпірі парасат күші арқылы алдын ала айқындалып, жаратылған. Жаңбырлы ("сулы") бұлттың теңізден суды жинауы, (оның) ауада жиналуы, және біртіндеп тамшылап жерге жаууы, Ормазд жаратындыларының жұмақ пен тозақ табиғатын, Ормаздық, амахраспандтардың және т.б. құдайлардың өз жаратындыларына игі істерін білдіруі, Ормазд жаратқандарының Ахриман мен дэвтерді жоюы тек парасаттың үлкен құдіреті арқылы мүмкін. Ізгі маздаясналық сенімге, сөзге, рухани ілімге (еру), дэв өліктерін жою және оларды адам көзінен жасыру, ең жетілген құрал - парасат арқылы іске асады. Суды, тіпті, жер астында жасырынған суды күнге көрсету, (жерді) өңдеп, құнарлы, пайда (әкелетін) ету, мал мен жанға, сиыр мен қойға тыныштық пен тоқшылық тек парасат күші арқылы мүмкін. Адам мен малдың, қой мен сиырдың және басқа жануарлардың науқасын түсініп, дәрімен денін сауықтыру, тыныштандыруды парасат күші арқылы іске асырады. Әр адамның тағдыры парасатының арқасында жақсы болса, ("онда") жұмақтағы жазмышы да жақсы болады. Виштаспа, Зәрдүшт, Гайомар және басқалардың жұмақтағы жазмышы үлкен парасатынан болды. Ал Йима, Феридун, Кавус және басқа билеушілер, Виштаспа және басқа билеушілер (жазмышы - сенім олардың) сияқты құдайлардан құдіретті қуатты алғанмен - сенімге келмеді, өйткені құдайларын құрметтеуге парасаттары жетпеді. Ахриман мен дэвтердің ақылы аз, мінезі табансыз адамдарды алдап, тозаққа түсіретіні белгілі ғой. Егер мінезі, ғұрпы, іс-әрекеті дұрыс болса, ол үшін парасатқа рахмет айту керек, өйткені Ахриманың Зәрдүшті: "Егер таза маздаясналық сенімнен бас тартсаң, билікті Вадага руының билеушісіне, Дахакаға (?) бергенім сияқты мен бүкіл дүниені мың жыл бойы саған билетемін", - деп алдағаны белгілі ғой. Зәрдүшт кемелді ақылының, абыройлы мінезі мен ісінің арқасында (оған) сенбеді, алданбады, адаспады. Ол Ахриманға айтты: "Мен Ормазд үйреткен адал сеніммен, хаомамен, Брасманмен сендердің - дэвтер, демон, сиқыршылар, тәндеріңді құрытып, жоямын", - деді. Мұны естіген Ахриман есеңгіреп, тозаққа қашты, ұзақ уақыт есін жия алмады. Ормазд пен Ахриман келісімге келе алмағанда (?) барлық жаратқан, жасағандарымен, құдайларымен, амахраспандтарымен жиналып, өз парасатына рахмет айтып, оны бағалағаны белгілі. 9000 жыл бойы, өлілердің қайта тіріліп, ақырғы қайта қалыпқа келгенге дейін, барлық жаратылған, жасалған нәрселер парасатпен қорғалып,

басқарылатыны белгілі. Надан, жаман мінезді адам байлық пен билікке жетсе де, (осы) билік пен байлығы үшін оны мадақтауға болмайды." Дана Парасат рухынан сұрады: "Неліктен надан билеуші биліктің арқасында надандық пен ақымақтықты даналық пен шеберлікке айналдырады, ал кедей данышпан өзінің (кедейшілігінен) бойындағы даналық пен тәлімді ақымақтық пен пайдасыздыққа айналдырады?" Парасат рухы жауап берді: "Сараңдық демонының алдауы мен зорлық-зомбылығының ықпалымен адамдар қолында мүлкі мен байлығы бардың адами қасиеттері туралы көп айтады, оның іс-әрекетін жоғары бағалайды, бірақ құдайлар мен амахраспандтар алдында пәк таза, данышпан кедей, надан патшаға қарағанда құнды болады". Дана Парасат рухынан сұрады: "Қандай адам (өзінің) жақсылығымен, қандай (өзінің) зұлымдығымен белгілі?" Парасат рухы жауап берді: "Жаман адамдармен өмір сүріп, еңбек етсе де атын айтып мақтаған адам (өзінің) жақсылығымен, жақсы адамдармен өмір сүріп жаман атымен белгілі болған адам жамандығымен белгілі, өйткені айтылған: жақсылармен дос болған жақсылық әкеледі, жаманмен жақын болған - жамандық әкеледі". Дана Парасат рухынан сұрады: "Ерлердің киесі кім? Әйелдердің киесі кім? Тұлпарлардың киесі кім? Жыртқыш аңдардың киесі кім? Дәнді дақылдың киесі кім?" Парасат рухы жауап берді: "Дана, әділетті, игі, шыншыл ер -өз теңінің киесі. Жас, ізгі ниетті, сенімді, сыпайы, үй иесі бола білген әйел - өзіңе тең әйелдердің киесі. Ұзын құлақ, төлі мол сиыр - сиыр киесі. Чихров23 құсы - құстар киесі, жел канаты тұлпар - жылқылар киесі, қоян - жыртқыш аңдар киесі, бидай - дәнді дақылдар киесі". Дана Парасат рухынан сұрады: "Қандығыз қайда орналасқан? Иимкард қорғаны қайда салынған? Самның мәйіті қайда жатыр? Срошаның мекені қайда? Үш аяқты есек қайда түр? Қайта тірілтуші хом (оның көмегімен қайта тірілу мен соңғы қайта қалпына келу орын алады) қайда өседі? Гопатшах қайда болады? Кар балығы не үшін керек? Сенмуровтың ұясы қайда? Чинамрош қайда отырады, оның міндеті не?" Парасат рухы жауап берді: "Кандығыз шығыста, Садвес (өзенінің) маңайында, Эранвеж шекарасында орналасқан. Иимкард қорғаны Эранвежде жер астында. Ормазд жаратқан әр жаратындының ұрығы, адамның, қойлардың, құстардың, ең жақсылары мен таңдаулылары сонда. Әр 40 жыл сайын ондағы ер мен әйелден бала дүниеге келеді, олардың өмірі 300 жылға (тең), ауру мен бақытсыздық онда аз. Самның мәйіті Пешансех даласында, Демавенд тауының бөктерінде (жатыр). Ол далада бидайдан басқа, ағаш та, өсімдік те жоқ, оның жасыл түсі негізінен жусан (бояуынан). Құдайлар мен амахраспандтар Сам мәйітін қорғау үшін 99999 игі жандарды тағайындаған, сондықтан дэвтер мен демондар оған кесір келтіре алмайды. Сроштың мекені негізінен Арзахта, содан соң Савахта, -барлық әлемде. Үш аяқты есек Варкаш теңізінің ортасында, өлікке төгілетін барлық су мен барлық кір үш аяқты есекке жеткенде, ол өзінің жанарымен барлықты тазартады. Өлілерді тірілтуші Хом Варкаш теңізінің ең тереңінде өседі, 99999 ізгі жандары оны қорғайды, Кар балығы оны айналып жүзеді оны бақа және т.б зиянды мақұлықтардан қорғайды. Гопатшах Эрванежде Хванирах Кешварында (жасайды), ол аяғынан беліне дейін бұқа, белінен жоғары адам. Ол үнемі теңіз жағасында тұрады, құдайларды құрметтейді, теңізге қасиетті суды құяды, соның әсерінен теңіздегі сансыз көп зиянкестер жойылады. Егер, құдай сақтасын, ол құдайларды құрметтеп, зиянкестерді жою үшін теңізге қасиетті суды құймаса, онда әрқашан жауын жауған кезде, зиянкес шаяндар жаңбырша жауады. Сенмурвтың үясы барлықты сауықтырушы, көп ұрықты ағашта, әрқашан (Сенмурв) көтерілгенде, бұл ағаштан мыңдаған бұтақтар өсіп шығады, ал қонғанда ол мыңдаған бұтақтарды сындырып, оның ұрықтарын жан-жаққа шашады. Ал, Чинамрош құсы әрдайым оның қасында отырады және оның міндеті барлық сауықтырушы ағаш ұрықтарын басқа ұрықтармен бірге жан-жаққа тарату. Ол ұрықтарды жинап, Тиштар су алатын жерлерге шашады, сондықтан Тиштар сумен бірге осы ұрықтарды алып, (оларды) жауынмен бірге (бүкіл) әлемге таратады". Дана Парасат рухынан сұрады: "Барлық игіліктердің ішіндегі ең жақсысы және шығын шығаруды талап етпейтіні қайсысы?" Парасат рухы жауап берді: "Жарық дүниеге разы болу, бәріне жақсылық тілеу - игіліктің ең жақсысы, сонымен қатар шығынды да талап етпейді." Гүлденіп даму мен амандықта, қуаныш пен тыныштықта аяқталды. Патшалар патшасы Иездигердің (дәуірінде) 938 жылдың ақпан айының шахриван күні Шахрияр ұлы Рустам, Рустам ұлы Аноширван ұлы мен Михрабан Исфандияр ұлы Хваррахперроз дәстүрінен көшіріп жаздым. Ал, ол Хосровшах ұлы Бежан баласы Шахрияр дәстүрінен көшіріп алған. Ал, ол бұл ("бірнеше") сөзді Нармахан ұлы Маквиндадтан көшірмесінен алды (жаны жәннатта болсын), жаны мәңгі жасасын, Үндістан елінен әкелді, біз де (оны) көшіріп жаздық. Құдайлар еркі болсын.

"Шайаст-на-шайаст"

Бір үзіндіден шығады, Авестада айтылғандай, адам оттар храмына, жиі барып, отқа ізеттілікпен табынуы керек, өйткені әр күн сайын, амахраспандтар үш рет оттар храмына жиналып, жақсылық пен ізгілікті сонда қалдырып кетеді. От храмына жиі барып, ізеттілік пен отқа табынған адам, сөйтіп сонда қалған жақсылық пен ізгілікке не болады. Тағы да (айтылған) парасаттың мәні от тәріздес, өйткені бүл дүниеде парасатпен істелген нәрсеге жететін ештеңе жоқ, сол сияқты біреу жаққан отты адам алыстан көреді. (От) аман қалатындар мен айыптыларды анықтайды. Отпен ақталған адам мәңгілікке ақталады, отпен айыпталған адам мәңгілікке айыпталады. Тағы да (айтылған) парасаты жоқ мінез мөлдір, таза бұлақ сияқты, бірақ ол жабық (бекітілген) және пайдаланылмайды, ал парасаты бар мінез мөлдір, таза бұлақ сияқты, оның бастауында ынталы адам түр, ол оны ашып, егін суару үшін қолданады, сөйтіп (бұлақ) дүниеге өз жемісін береді. Және (айтылған) адамдар күн сайын үш міндетті орындаулары керек: денесінен арамдық демонын қууы, сеніміне берік болуы және игі істер істеуі керек. Денеден арамдық демонын қуу деген - бүл күн шықпас бұрын, беті-қолды сумен және гомезбен жуу. Сеніміне берік болу деген - күнге табыну. Игі істер істеу деген - зиянкес жәндіктерді коп өлтіру. Және (айтылған) мына үш міндет адамдар үшін ең маңыздылары болып табылады: жауыңды - дос, күнәкарды - ізгі, наданды - білімді ету. Жауды дос ету - бұл біреу (жауына) материалдық игіліктерді беріп, оны (өз) ойларында жақсы көру, күнәкарды ізгі ету - бұл күнә жасамақшы болған адамды күнә жасаудан бас тартқызу, наданды білімді ету -наданды оқыту. Және (айтылған) адамдар үш жерге: даналар үйіне, (ізгілер үйіне), от храмына жиі барулары керек. Даналар үйіне даналыққа үйреніп, сенімді нығайту үшін; ізгілер үйіне жақсылық пен зұлымдықты (танып) өзінен зұлымдықты аластау үшін, оттар храмына сол арқылы өзінен тәнсіз демонды аластау үшін бару керек. Және (белгілі), Бохтафрид айтқаны: "Ормаздтың әр жаратқаны әлде бір шабуылға қарсы тұру үшін жаратылған ("болатын"), ал күнәні мойындау - әрбір демонға қарсы тұру үшін жаратылды". Және ол айтты: "Материалдық дүниеден қорқудың да, оны елемеудің де қажеті жоқ, оны қолдан да шығарып алмау керек. (Одан) қорқудың қажеті жоқ өйткені, болар іс болады, оны елемеудің қажеті жоқ, өйткені ол өтпелі және уақыты келгенде оны тастап кету керек болады, оны қолдан шығарып та алмау керек, өйткені материалдық дүниеде руханилыққа қол жеткізуге болады". Және ол айтты: "Ең жақсысы - шыншылдық, ең жаманы - жалған, бірақ біреу шындық айтып - күнәкар болады, біреу жалған айтып -ізгі болады". Және (ол айтты): "Отты сөндірмеу керек, өйткені (ол) күнә, бірақ біреу оны өшіріп жақсы іс (істейді). Тағы да белгілі, жаман (адамдарға) ештеңе беруге болмайды, бірақ біреудің жаман адамдарға ең жақсы, ең дәмді тағамдарды беруі керек. Және де о, адамдар өлімнен басқаның бәріне ем бар, күнәдан басқаның бәріне үміт бар, ақиқаттан басқаның бәрі өтпелі, жазмыштан басқаның бәрін өзгертуге болатынын ойлау керек.

Жаратушы - құдай атымен

Авестаның бір жерінде, Зәрдүшт Ормазд алдында тұрып, оның сөзін тәлім етті. Ол Ормаздқа: "Сенің басың, қолың, шаштарың, бетің мен тілің маған өзімдікіндей-ақ көрініп тұр, сенің киімің де адамдардікі сияқты. Маған қолыңды берші, қолыңды алайын," - деді. Ормазд: "Мен сезілмейтін рухпын, менің қолымды алу мүмкін емес", - деді. Зәрдүшт: "Сен сезілмейсің, Вахман, Ардавахишт, Шахревар, Спандармад, Хордад және Амордад та сезілмейді. Мен сенен кеткенде, мен сені де, оларды да көрмеймін. Сонда көргеніме, (сезілетін) бөлшегі бар нәрсеге қалай табынамын, сенде жеті амахраепандтармен бірге құрметтелесің бе әлде жоқ па?" - деді. "Тыңда о, Заратуштра-Спитама руынан, мен саған айтайын", - деді Ормазд, - біз әрқайсымыз материалдық дүниеге бір-бір өкілден жібердік, еолардың денесі арқылы рухани дүниеде атқаратын ісімізді жүзеге асырамыз. Бүл материалдық дүниеде, Мен, Ормазд ізгілер үшін (жауап) беремін, Вахман - мал, Ардвахшит - от, Шахревар - металл, Спандармад - жер және ізгі әйелдер, Хордад - сулар, Амордад - өсімдіктер үшін жауап береді. Кім осы жеті (нәрсеге) қамқор болса, ол жақсылық істейді, (амахраспандтардың) көңілінен шығады және оның жаны ешқашан Ахриман мен дэвтердің қолына түспейді. Егер ол (адам) оларға қамқор болса, жеті амахраспандтар оған қамқор болады. Дүниедегі адамдардың бәрін осыған үйрету керек". "Осы дүниеде Ормаздтың көңілінен шығып, Ормазд ісін арттырамын деген адам Ормазд әрқашан өзімен бірге болсын десе не істеуі керек?" - деп сұрады Зәрдүшт. "Не болса да ол (ізгі) адамның көңілінен шығып, қуантсын, Ормазд оны зұлымдықтан қорғайды. Өйткені ізгі адам Ормазд сияқты, ол әрекет еткенде, Ормазд сол арқылы әрекет етеді. Ізгі адамды қуантқанның жердегі даңқы мен жақсылығы артады, жұмақ пен Ормазд нұрына, қуаныш пен тыныштыққа ие болады". "Осы дүниеде Вахманның көңілінен шығып, қуантқысы келген, оның ісін арттырамын деген адам Вахман әрқашан өзімен бірге болсын десе не істеуі керек?" "Не болса да ол малды күтіп, бақсын, (сонда) қиын қыстау күндерде (Вахман) оны арамзалар мен қанаушылардан қорғайды. Малды арам, қатыгез адамға бермесін, малды күншуақ, жылы жерде ұстасын. Қыста малды жайылымға бақпас үшін, жазда жем-шөп дайындасын. Ол малды төлінен айырып, айдап әкетпесін, төлді сүтсіз қалдырмасын. Игі мал бүл дүниеде Вахманды (сияқты) бейнелегендіктен, игі малды күтіп баққанның даңқы артады, ізгі дүние мен Ормазд нұры сонікі болады".

"Кімде-кім бұл дүниеде Ардвахишта әрқашан өзімен болсын десе не істеуі керек?" "Не болса да ол Ормазд отының көңілінен шығып, қуантсын. Ұрланған немесе біреуден тартып алған отынды, хош иісті заттарды және зохрды отқа салмасын және басқадан тартып алынған асты оған әзірлемесін. Бүл дүниедегі Ормазд оты (Ардвахишта) сияқты болғандықтан, оттың көңілінен шыққан адамның даңқы артады және жұмақ пен Ормазд Нұры соныкі болады". "Кімде-кім бұл дүниеде Шахревардың көңілінен шығып, қуантамын, ісін арттырамын, Шахревар қуанышпен мәңгі қасымда болсын деген адам не істеуі керек?" "Ол әрқашан қайда болмасын балқыған металдың көңілінен шықсын, бүл металл (үшін) жүрегін таза, күнәсіз ұстасын. Балқыған металл құйса да, жанып кетпесін. Адурбад ұлы Махраспанда осылай етті ғой. Балқыған металды оның таза денесі мен жүрегіне құйғанда, ол оның үстіне сауылған сүт сияқты болды ғой. Ал, егер балқыған металды өтірікшілер мен күнәкарлардың денесі мен жүрегіне құйса олар өледі. Ол металл үшін күнәға батпасын, одан (адам) өртенеді, алтын мен күмісті күнәкарларға бермесін. (Металл) бүл дүниеде Шахреварды (сияқты) бейнелегендіктен, металды риза қылған адамның даңқы артады, жұмақ пен Ормазд нұры сонікі болады". "Кімде-кім бүл дүниеде Спандармадты риза етемін, ісін арттырамын десе, Спандармад онымен мәңгі бірге болу үшін не істеуі керек?". "Не болса да, ол жер мен ізгі әйелді риза етіп, қуантсын. Өйткені (адамдар) бүл жерді өңдемесе және бір-бірінен бөлінбесе, олардың өздері де бұл жерде ешқашан өмір сүрмейді. Спандармадтың мекені жер болғандықтан, ұры, бұзақы, өлім күнәсін жасағандар, ерінің көзіне шөп салған әйел жерді басқанда Спандармадқа үлкен кесір келеді. Бұл кесір кісі өлтіріп күнәкар болғандардан көп келеді. Өлім күнәсіне батқан адам жер басқанда, Спандармад өлген баласын аза тұтқандай азап шегеді. Ал егін егіліп өңделген, жақсы мал төлдеген, оған қамқорлық бар жерде ол да қуанышта болады. Және (оның) даңқы артып, жұмақ пен Ормазд нұры сонікі болады". "Хордад пен Амордадты бұл дүниеде разы етемін және олардың ісін арттырамын десе, Хордад пен Амордад (онымен) мәңгі бірге болсын десе ол үшін не істеу керек?" "Не болса да, ол су мен өсімдікті риза етсін, су мен өсімдіктің дәмін татқанда (вадж) алсын. Ол оларды ұры, бұзақы сияқты алмасын, күнә жасап жер баспасын. Суға өліктерді және т.б арам нәрселерді тастамасын. Ол орынсыз бір бұтақты да сындырмасын және жеміс-жидектерді арамзалар мен залымдарға бермесін, өйткені ол су мен өсімдікке, тіпті бір тал шыбыққа қарсы күнә жасап, (бүл күнәсін) өтемесе, ол бұл дүниеден кеткенде, барлық өсімдіктер рухы сол адамның алдынан шығып, оның жұмаққа кіруіне мүмкіндік бермейді. Ал егер ол суға қарсы күнә жасаса, тіпті бір тамшы суға күнә жасап, (бүл күнәсін) өтемесе, бүл бір тамшы суда өсімдіктер сияқты биікке көтеріліп, оған жұмаққа кіруге мүмкіндік бермейді. Өйткені су мен өсімдіктер Хордад пен Амордадты (сияқты) бүл дүниеде бейнелегендіктен оларды риза еткеннің даңқы артады, жұмақ пен Ормазд нұры оның үлесінде болады." Мұны да Зәрдуштке Ормазд айтты: "Менің еркім (осы), мен айтқан жеті амахраспандтарды қорғап, риза ету керек. Сенде адамдарға айт олар күнә жасап, арамза болмасын, сонда жұмақ пен Ормазд нұры солармен болады. Саулықта, қуаныш пен шаттықта аяқталды".

Бундахишн

Жаратушы Ормазд атымен Зендагтан24, ең алдымен Ормаздтың негізді жаратуы25 және Зұлым Рухпен күресі туралы, содан соң жаратылыстың түп бастаудан, соңына дейінгі, соңғы қалпына дейінгі қасиеттері туралы. Маздаясналық Авестадан белгілі болғандай, Ормазд - ізгілік пен жарықтың, білімділіктің көрінісі. Жарық аймағы - Ормазд мекені, оны ол шексіз жарық деп атайды, ал көрегендік пен ізгілік - Ормаздтың тұрақты26 қасиеттері. Ол Авестада айтқандай, Авеста - бүл екеуінің де түсіндірмесі. Бірі тұрақты және уақытта шексіз, өйткені Ормаздтың мекені, сенімі мен уақыты болған, болады және бола бермек. Ахриман түнек пен надандықта, құртуға құмарлықта және тұңғиықта болды, бар, бірақ болашақта болмайды. Ал жойылу мен түнек орнын - шексіз түнек деп атайды. Олардың арасында ауа деп аталатын бос кеңістік бар. Осы кеңістікте екі рухани (бастау), шекті және шексіз, яғни жоғары, шексіз жарық және шексіз түнек бір-бірімен араласып кетті. Олардың арасында бос кеңістік бар және бірі екіншісімен байланыспаған, содан соң екі (бастау) өз-өзімен шектелген. Ормаздтың көрегендігіне келетін болсақ, ол жаратылыстың екі түрінде - шекті мен шексізді біледі, өйткені ол екі бастаудың келісімінен хабардар. Ормазд жаратқандарының билігі соңғы кезеңде орнайды және шексіз, әрі мәңгілік болады. Ал Ахриманның жаратқандары соңғы сәтте құриды, бүл да - шексіздік. Ормазд өзінің көрегендігінің аркасында, Ахриманның бар екенін және ол не ойласа да Ахриман аяғына дейін оған қызғанышпен қарсы тұратынын біледі. Ормазд көптеген тәсілдермен қарсы тұруды аяқтағысы келгендіктен, ол туындылардың рухани образдарын жасады. Үш мың жыл бойы олар рухани образдар болып қалды.

Зұлым рух надандығынан Ормаздтың бар екенін білмеді, тұңғиықтан көтерілген соң, ол көрінген жарыққа тарпа бас салды. Өзінің талқандаушы және қызғаныш табиғатына сай, ол Ормазд нұрын талқандауға ұмтылды. Ормаздтың байсалдығы мен басымдылығын көрген соң, түнекке қайта қашты. Сөйтіп, ол көптеген дэвтер мен демондарды жаратты. Зұлымдық Ормазд жаратқандарды қорқыту үшін қайта көтерілді. Зұлымдықтың жиіркенішті, үрейлі, ақымақ туындыларын көрген Ормазд, оларды құрметтеуге лайық деп санамады. Содан соң рухтанған, білімқұмар, мақтауға лайық Ормазд туындыларын көрген Зұлым рух Ормазд жаратқандарын мақұлдайды. Сонда істің соңы немен бітетінін білген Ормазд Зұлым Рухқа бітімге келуді ұсынып былай деді: "О, Зұлым Рух! Менің жаратқаныма қол ұшын беріп, (оларды) мақтан түт, есесіне сен мәңгілік жасайтын, қартаймайтын, аштықтың не екенін білмейтін боласың". Бірақ зұлым рух: "Мен сенің жаратқандарыңды қолдамаймын және мақтан да тұтпаймын, мен сенің ізгі істеріңді құптамаймын. Мен сенің жаратқандарыңды мәңгілікке құртамын және сенің жаратқандарың сені емес, мені құрметтейтіндей етемін", - деп гүрілдеді. Зұлым Рухтың осылай ойлау себебі, Ормазд қиындыққа тап болып түр, сондықтан ол бітімге келуді ұсынады деп түсінуінде еді. Ахриман бітімді қабылдамады, тіпті (Ормаздпен) айқасқа түсті. Сонда Ормазд: "Сен көреген де, құдіретті де емессің, о, Зұлым Рух. Сондықтан сен мені құрта алмайсың және менің жаратқандарымды, маған қайтып оралмайтындай ете алмайсың", - деді. Содан соң, көрегендігінің арқасында: "Егер мен сайыс уақытын белгілемесем, ол менің жаратқандарымды алдап, өзіне бағындырып алады, өйткені қазіргі Араласу кезеңінде, ізгілікке қарағанда, күнәкарлық жасайтын адамдар коп", - деген ойға келді. Сонда Ормазд Зұлым Рухқа: "Араласу кезеңіндегі біздің күресіміз тоғыз мың жылға созылсын, осыған келіс (қабыл ал)", - деді. Өйткені, ол осы уақыт аралығында Зұлым Рухтың әлсірейтінін білді. Сонда, ақылсыз, бейқам Зұлым Рух қарсылас екі адам осындай да осындай күні шайқасамыз дейтіндей бүл бітімді қабыл алды. Көрегендігінің арқасында Ормазд тоғыз мың жылдың үш мың жылы бәрі Ормаздтың еркімен, үш мың жыл Ормазд бен Ахриман (ырықтарының) араласуымен өтеді, ал соңғы үш мың жылда Зұлым Рух әлсірейді, сөйтіп олар жаратылыс үшін қарсы тұруларын тоқтататынын білді. Содан соң Ормазд бір рет Ахунавар оқып, Жиырма бір сөз айтты. Ол Зұлымдыққа ең соңындағы оз жеңісін, Зұлым рухтың әлсіздігін, дэвтардың жеңілуін, қайта қалыпқа келуді, соңғы айналымды және (болашақтағы) жаратылыстың мәңгілік тыныштығын көрсетті. Зұлым Рух оз әлсіздігі мен дэвтардың құрығанын көргенде, әбіржігенінен түнекке қайтадан құлап түсті27. Авестадан белгілі болғандай, үш (дұғаның) бәрі (бір рет) оқылғанда Зұлым Рух үрейден бүк түсіп құлады, ал (тағы) екі рет оқылғанда тізе бүкті. Бәрі (дұғаның) оқылғанда ол қатты састы және Ормаздтың жаратқандарына зиян келтіруге шамасы да жетпеді. Ахриман үш мың жыл бойы әбіржіп жүрді, ал (Ормазд) өз жаратындыларын жасай берді. Ең алдымен ол Вахманды жаратты, оның көмегімен Ормазд туындылары пайда болды. Ал Зұлым Рух алдымен Жалғанды, содан соң Ахаманды жаратты. Материалдық дүниенің ішінен Ормазд бірінші Аспанды жаратты (Вахманның ізгі қозғалысы мен нұрынан), ізгі маздаясналық сенім онымен, бірге болды, сондықтан оған жаратылғанның бәрінің қайтадан қалпына келетіні белгілі еді. Содан соң Ардвахшит, содан соң Шахревар, содан соң Спандармад, содан соң Хордад, содан соң Амордад пайда болды. Ал түнектен Ахриман, Акоман, Андар, Савар, содан соң Накаед, Торев, Зарев (шықты). Материалдық әлемдегі Ормаздтың алғашқы туындысы - аспан, екіншісі - су, үшіншісі - жер, төртіншісі - өсімдік, бесіншісі - мал, алтыншысы - адам.

Аспан денелерінің жаратылуы туралы. Аспан мен жердің арасында Ормазд жарықты, жұлдыздар мен шоқжұлдыздарды, содан соң айды, онан кейін күнді жаратты. Алдымен ол (аспан күмбезін) жаратты және оған жұлдыз шоқжұлдыздарын бекітті. Олар он екі: Қой, Торпақ, Егіздер, Шаян, Арыстан, Бикештер, Таразылар, Сары шаян, Мерген, Су құйғыштар және Балық. Жаратқан кезде олар жиырма жеті (ай) үйлеріне бөлінді, олардың атаулары Падасавар, Пеш-Парвыз, Парвыз, Пас (Парвыз), Ахухсар, Баху (?) Рашнават, Тришак, Азарак, Нахв, Мийан, Апатум, Мушта, Стар, Хусрав, Срув, Вар, Дил, Драфии, Валаид, Дит, Йог, Мулук (?), Беш, Катак- сар, Катак-Майан, Катак5. Сөйтіп (Ормазд) барлық материалдық туындылардың орнын белгіледі, сондықтан жау шапқанда, олар өз қарсыластарына соққы береді, (сөйтіп) туындылар ұрысқа дайын әскерлер сияқты өз қарсыластарынан аман қалады. (Оларға) көмектесу үшін алты миллион торт жүз сексен мың жұлдыздардың әрқайсысы белгіленген. Олардың төртеуі дүниенің торт бөлігіне қолбасшы болып сайланған. Осы қолбасшылардың белгілеуімен (дүниенің) әр бөлігіне және әр жерлерге жақсы таныс жұлдыздар жіберілген. Олар шоқжұлдыздармен бірігіп әрекет ету және күш арттыру үшін берілген. Ол айтқандай Тшитар - Шығыстың, Садвес -Батыстың, Вананд - Оңтүстіктің, Хафторинг - Солтүстіктің қолбасы. Темірқазық (жұлдызы) деп, аспан ортасындағы қазықты атайды. Жау шапқанша әрқашан тал түс, яғни ранитван болып тұрды. Ормазд амахраспандармен бірге рухани ғұрып жасады, сөйтіп қарсыласын жоюға қажетті әр түрлі құралдарды жаратты. Ол адамдар Фравашыларымен және құдіретті даналықпен кеңесті, содан соң адамдарға келіп: "Осы дүниеде сендер үшін пайдалы не жаратсам: Сендер тәндік бейнеде болып, демонмен шайқассаңдар, ол құрғыр еді, ал соңында мен сендерді қайтадан аман-сау, мәңгілік етер едім, (соңында) мен сендерді дүниеге қайтарар едім, сендер мәңгілік, қартаймайтын, залалсыз болар едіңдер, немесе сендерді Жаудан (мен) мәңгілік қорғауым керек пе?"- дейді. Сонда Жалғанның қарсыластары демон Ахриманның зұлымдығы оларды бас салмас үшін, соңында жерде қарсылассыз, бәсекелессіз мәңгілік болу үшін көреген даналықпен келісті. Жаудың жаратылысқа шабуылы туралы Авестада Зұлым Рух әділетті адам алдындағы өзі мен сенімді дэвтерінің әлсіздігін көргенде қатты састы, сөйтіп үш мың жыл әбіржуде жүрді дейді. Ол әбіржіп жүрген кезде бас дэвтер бірінен соң бірі: "Көтеріл, әкеміз біздің, Ормазд бен амахраспандарға кесір мен зиян келтіретін шайқасқа шығайық бүл дүниеде", - дейді. Олардың өздері екі рет зұлымдық жасады, бірақ бүл оны тыныштандырмады. Бүл Зұлым Рух ары таза адам алдында бас көтере алмады. Үш мың жыл өткен соң (албасты әйел) Зұлым Рухқа келіп: "Көтеріл әкеміз біздің, Ормазд бен амахраспандтарға кесір мен зиян келтіретін шайқасты ұйымдастырайын мен", - деп күңіренді. Ол өзінің жасаған зұлымдықтарын екі рет жеке-жеке атап өтті, бірақ ол тыныштала алмады. Ары таза адам алдындағы қорқыныш пен үрей Зұлым Рухты көтертпеді. Сонда албасты қайтадан: "Көтеріл әкеміз біздің, ары таза адам мен жер жыртқан өгізге өз ызамды төгейін, менің істерімнен өмір сүргісі келмейтіндей болсын олардың. Мен олардың фарын құртам, су мен өсімдікке, Ормазд оты мен Ормаздтың барлық жаратқанына кесірімді келтірем", — деп күңіренді. Сөйтіп, ол екінші рет өзінің зұлымдықтарын атап өтті, сонда Зұлым Рух жұбанып, әбіржуінен айықты. Ол албастының маңдайынан сүйіп, "қандай қалауың бар, орындайын", - деді. Сонда албасты: "Маған адам беруіңді қалаймын", - деп бақырды. Ал Зұлым Рухтың денесі бөрене тәріздес6 кесірткенікіне ұқсас (бақанікі сияқты) болатын.

Бірақ, албастыға он бес жастағы жас адам (бейнесінде) келді. Албасты ол туралы ойлай бастады. Содан соң Зұлым Рух сенімді дэвтерін ертіп жарық жұлдыздарға аттанды, аспанды көріп, ашу, ызамен тарпа бас салды. Ол (аспан биігінің) үштен біріне көтеріліп, жылан сияқты жерге уын шашты. Фравардин31 айының Ормазд күні тал түсте ол құлап түсті, аспан қасқырдан (қорыққан) қойдай үрейленіп, қақ бөлінді. Ол жер астында жиналған суға жетіп барып, жерді ортасынан тесіп (оған) кірді. Одан соң ол өсімдікке, өгізге, содан соң Гайомард пен отқа тартпа бас салды. Ол барлық жаратылғанға көк шыбындай үймеледі. Дүние қара түнекке батты. Ол жер бетіне жылан, шаян, кесіртке сияқты шағатын зиянды мақұлықтарды таратты, олардан иненің ұшындай да (бос) жер қалмады. Ол өсімдікке уын шашып еді, олар сол сәтте қурап кетті. Өгіз бен Гайомардқа сараңдықты, тапшылық пен азапты, аштық пен ауруды, жалқаулық пен қызық құмарлықты жұқтырды.

Ахриман өгізге жеткенше, Ормазд дәрілік сораны (кейбіреулер оны банг деп атайды) сумен араластырып, оның азабы азайсын деп көзін сүртті. Өгіздің күші кетіп, демі үзілгенде, ол (Ормаздқа): "Малды жаратып, оған шұғылданатын іс беріп, қамқорлық көрсету керек", - деді. (Ахриман). Гаймордка жеткенше Ормазд оны ұйқыға жіберді, бүл ұйқы (дұға) шумағын оқығанша созылады. Гайомард ұйқыдан оянғанда қара түнек басқан дүниені, зиянкес мақұлықтардан иненің ұшындай да бос орын жоқ жерді көрді. Аспан күмбезі айналып, күн мен ай төңкеріліп түсті, ал дүние мазандеран - (дэвтерінің) шуынан және (олардың) жұлдыздармен шайқасынан дірілдеп кетті. Зұлым Рух: "Ормаздтың Гайомардтан басқа барлық туындылары әлсіреді" деп ойлады. Сөйтіп ол Аствахаданы өлім әкелетін мың дэвпен қосып Гайомордқа жіберді. Бірақ белгіленген уақыты келмегендіктен олар (оны) өлтірудің тәсілін таппады. Ол айтқандай, қарсыласы, Зұлым Рух келгенде Гайомардтың өмір сүру уақыты мен билік құруы отыз жыл өмір сүрді және: "(енді) Жау келгенде барлық адам менің ұрығымнан тарайды, егер олар жақсы істер мен ізгіліктер жасаса жақсылық болар еді", - деді. Сонан соң (Зұлым Рух) отты түтінмен және түнекпен араластырып жіберді, ал планеталарды көптеген дэвтермен (араластырып) аспанға атты, сөйтіп олар жұлдыздармен араласып кетті. Сөйтіп ол барлық жаратылысқа зиянын тигізді (от бәріне кесірін келтіріп, түтін көтерілетіні сияқты). Тоқсан күн мен түн аспан (құдайлары) жерде Зұлым Рухпен және (оның) сенімді дэвтерімен шайқасты, (оларды) талқандап, тозаққа тастады. Ал аспан қамал тәрізді жасалған, сондықтан жауы онымен бірігіп кете алмайды. Тозақ Зұлым Рух жерді тесіп шығып, қайтадан құлаған жер ортасында (орналасқан). Сондықтан жер бетіндегі барлық істердің табиғаты екі ұшты: бәсекелестік пен ынтымақтастық, жақсылық пен жамандық аралас.

Сондай-ақ ол алғаш жаратылған өгіз өлгенде ол (Ормаздтың) оң қол жағында, ал Гайомард өлгенде ол да сол сияқты сол жақта, (Ормаздтың) сол қолы жағында болды дейді. Гошурван, алғаш жаратылған өгіздің жаны оның тәнінен шығып, Ормазд алдына келгенде, ол мың адам бір уақытта дауыс шығарғандай: "Жаратылысты басқаруды сен (кімге) қалдырдың, жерге кесапат төніп, өсімдік қурап, кепті ғой? (Сендерге) қамқор болатын адамды жаратам деп едің, ол қайда?", - деп өксіді.

Сонда Ормазд айтты: "Сен Зұлым Рух әкелген дертпен науқассың О, Гошурван. Егер сол уақытта жер бетінде адамды жарату мүмкін болса, Зұлым Рух мұндай қатыгез болмас еді". Гошурван жұлдыздар тұрағына, ай тұрағына (содан соң) күн тұрағына барып дауыс шығарды. Шағымданды. Сонда (Ормазд) Зәрдүшт Фравашын көрсетіп (былай деді): "Мен бүл дүние үшін (сендерге) қамқор болатын адамды жаратам". Гошурван рухы қуанып, келісімін берді: "Мен жаратылысты қоректендіремін", - деді.

Өйткені ол (жерде) дүниені жаратуды тағы да қолдады. Жеті планета қолбасшылары жеті жұлдыз қолбасшыларына келді. Тир планетасы Тиштарға, Бахрам планетасы -Хафторингке, Ормазд планетасы - Ванандқа, Анахид планетасы - Садвеске, Кеван планетасы - Темірқазыққа, Гозихр мен құйрықты қарақшы (комета) Мушпери күнге, айға және жүлдыздарға28 (келді). Күн Мушпериді зияны тимесін деп өз дөңгелегіне тіркеп алды. Албурз тауы туралы, оның әлемдегі айнала (орналасқаны) белгілі, Тирак тауы - ол (әлемнің) ортасында (орналасқан). Күннің айналасы әлемнің тәжі сияқты. Анығында, Албурз тауының үстінде, ол Тиракты айнала қозғалады. Ол айтқандай, Тирак Албурзды айналып күн, ай мен жұлдыздар маған қайта оралады. Албурздың шығысында жүз сексен терезе, батысында жүз сексен терезе бар, әр күн сайын күн бір терезеден шығып екіншісіне кіреді. Ай мен жұлдыздардың қозғалысы (осыған) тәуелді. Әр күн сайын (күн) үш жарым кешеварға жарығын түсіреді.

Көзіміз көргендей әр жыл сайын күн мен түн теңеледі, өйткені алғашқы шайқаста, күн Тауешкі үстіндегі алғашқы жұлдыздан шыққанда күн мен түн теңелген еді, бүл көктем уақыты. Күн Шаян шоқжұлдызының алғашқы жұлдызына жеткенде күн уақыты ең ұзақ, бүл жаздың басы. Күн Таразы шоқжұлдызының алғашқы жұлдызына жеткенде күн мен түн тең, бүл күздің басы. Күн Тауешкі шоқжұлдызының алғашқы жұлдызына жеткенде, түн ұзарады, бұл қыстың басы. Ал ол Тауешкі шоқжұлдызына жеткенде күн мен түн кайта теңеседі. Сонымен, ол Тау ешкі шоқжұлдызынан шыққан уақыттан оған қайтып оралуының 360 күні мен қосымша тағы бес күні, ол сол терезелерден шығып, қайтып кіреді. Бүл терезелердің аты аталмайды, өйткені олардың атауы белгілі болса, дэвтерге құпия ашылып, олардың зияны тиеді. Ең ұзақ күн басталғаннан ең қысқа күнге дейінгі аралықта - шығыс кешвар Савах орналасады. Ол ең қысқа күн шығып, ең қысқа күн бататын аралықта - оңтүстік аймақ, Фрададаш пен Вмдадафи кешварлары орналасады. Ол ең қысқа күні болатын, ең ұзақ күні батқанға дейін - батыс кешевар, Арзах орналасады.

Ең ұзақ күні (шығып) ең қысқа күні батқанға дейінгі аралықта - солтүстік кешеварлар Ворубаршт пен Ворузаршт орналасады. Күн көтерілгенде оның жарығы Савах, Фрададаш, Видадафш кешварларына және Хваниросанның жартысына жетеді, ал Тираканның арғы жағына асып батқанда Арзах, Ворубаршт, Ворузаршт және Хванирасаның жартысына жарығы түседі. Мұнда күн болғанда, онда түн болады.

Дүниені жарату үшін - Зұлым Рухпен күрес туралы Авестада, Зұлым Рух жерге тарпа бас салғанда, ол құдайлардың жеңісі мен өзінің күшін салыстырып көріп қашып құтылғысы келді. Көк тәңірі сарбаздар сияқты сауытын киіп, Ормазд аспанды айнала қамал соққанша Зұлым Рухпен шайқасты. Сарбаздар фравашылары мен батырлар Рухы қолына найзаларын алып, аспан үстінде бекіністі қорғағандай тұрды. Зұлым Рух қашып құтылар жол таппады.

Ормаздың өзінің түпкілікті жеңісі мен мәңгілік қайта тірілуді көргені сияқты, ол да дэвтердің апаты мен өзінің әлсіздігін көрді.

Өйткені, Тиштар жұлдызы шаян шоқжұлдызында болғанда, су Азарак аталатын ай үйімен ақты.

Жау шапқан күні Тиштар тағы да кешкісін батыс жақтан көрінді. Әр айдың өз шоқжұлдызы болатыны сияқты, Тир жылдың төртінші айы болып табылады, ал Шаян -төртінші шоқжұлдыз, ол тирге тиесілі. Тиштар жаңбыр жаудыратын қасиетке ие. Ол желдің көмегімен суды жоғары көтереді, ал Тиштардың көмекшілері - Вахман мен Хан -құдайы - белгіленген тәртіпке сай Бурз құдайы мен киелі Фравашылар қолдауында болады. Тиштар үш бейнені: адам бейнесін, тұлпар бейнесін және өгіз бейнесін қабылдайды.

Ол отыз күн, отыз түн жарқырап тұрды, әр (бейнеде) он күн, он түн жауын жаудырды, сондықтан жұлдызшылар: "Әр жұлдыздың үш бейнесі бар" дейді. Бүл жауынның әр тамшысы үлкейіп, жер бетіндегі адам бойына дейін көтеріледі. Жердегі барлық зиянды мақұлықтар судан жеңіліп, жердегі саңылауларға тығылды. Содан соң жел рухы (жел) араласып кетпесін деп, желді жан тәнде қалай қозғалса, сондай етіп қозғалтты. Сөйтіп жел барлық суды жердің шетіне айдады, Фрахвкард теңізі содан пайда болды.

Өлген зиянкестер жер бетінде қалып, олардың уы мен сасық иісі жермен араласып кетті. Жерді удан тазарту үшін Тиштар ұзын құйрықты ақ ат бейнесінде теңізге түсті. Сонда оған қысқа құйрықты ат бейнесіндегі демон Апош қарсы шықты. Тиштар бір фрасанг (қашықтыққа) кейін шегінді. Ол Ормаздан жеңіске жетуді тіледі, Ормазд оған күш пен қуат берді. Сол сәтте-ақ Ормазд Тиштарға он аттың, он түйенің, он өгіздің, он тау мен он өзеннің күшін дарытты. Дэв Апош оның күшінен қорыққаннан бір фрасанг (қашықтыққа) шегінді. Міне, сондықтан Тиштар (атқан) оқ туралы айтады. Содан соң бұлт пен айды -қүман, осы іске арналған ыдыс солай аталады, (Тиштар) суды толтырып алып, тамшылары өгіз басындай, адам басындай, жұдырықтай нөсер етіп жаудырады. Осы нөсер жауын кезінде Аспенжарган мен Апош шайқасты. Вазишт оты (найзағай - 3. Қ.) жарқ-жұрқ етті. Апош шоқпарының қатты соққысы Аспенжарган дэвтің жан даусын шығарды. Сондықтан аспандағы айқас кезінде күн күркіреп, найзағай ойнайды. Сөйтіп (он) күн мен түн Тиштар нөсер жаудырды, сонда зиянкестер уы мен су араласып, су тұзды болып кетті. Өйткені, жерде зиянкестер ұрығының (біразы) қалып қойды. Содан соң үш күн бойы жел суды жердің әр түрлі аймағында ұстап тұрды, осылайша үш үлкен, жиырма үш кіші теңіз және екі теңіз бастауы пайда болды: бірі - Чичаст өзені, екіншісі - Собар, олардың бастауы теңіз бастауымен байланысқан. Ал солтүстікте (жел) екі өзен суын ағуға мәжбүр етті. Бірі -шығысқа, екіншісі - батысқа қарай ақты; олар Хетменд пен Вехруд өзендері; Барлық өзендер Арак пен Верхудқа келіп құяды, дүниенің гүлденуі содан.

Зұлым Рухтың (жермен) шайқасы туралы

(Зұлым Рух) жерге тарпа бас салғанда, жер дірілдеп, онда тау . заты түзілді. Алдымен Албурз тауы (түзілді), содан соң жер ортасында басқа таулар пайда болды. Албурз тауы биіктегенде, басқа таулар биіктемейді, өйткені олардың бәрі Албурздың тамырынан өскен еді. Олар жерден көтеріліп, бұлттарға дейін жетті, ал тамырлары тереңдеп кетті. Бүл таулардың тамырлары, бір-бірімен байланысқан, сондықтан қатты (жер) сілкінісінің болуы мүмкін емес. Албурздан басқа таулардың бәрі жерден он сегіз жылда өсіп шықты, адамдарға пайда мен қорған солардан. Зұлым Рух өсімдіктерге лап берді, сөйтіп олар құрып кетті. Өсімдік иесі Амахраспанд Амордад оларды ұсақтап сумен араластырды, ал Тиштар бұл суды жер бетіне жауын ғып жаудырды. Сөйтіп жер бетіне, адам басына шыққан шаштай, өсімдіктер өсіп шықты. Зұлым Рух таратқан он мың ауру түріне қарсы олардың он мыңы бір негізгі тамырдан өсіп шықты. Он мың өсімдіктен жүз жиырма мың өсімдік түрі таралды.

Зұлым Рухтың дара жаратылған өгізбен шайқасы туралы

Өгіз өлгенде, оның өсімтал мәніне сай ор мүшесінен елу бес түрлі дәнді дақыл, жиырма түрлі дәрілік шөптер өсіп шықты, олардың нұры мен қуаты өгіз ұрығынан болды. Бұл ұрық ай тұрағы арқылы өтіп, оның жарығынан тазарды, әбден пісіп, тәнге тіршілік дарытты. Одан екі жануар, өгіз бен сиыр пайда болды. Содан соң жер бетінде олардың әрқайсысының екі жүз сексен екі түрі таралды. Құстар мекені - аспан, балықтар мекені -су.

Адамдар табиғаты туралы Авестада ол, Гайомард, өлер алдында ұрық шашты. Бұл ұрық күн нұрымен тазартылды. Оның үш бөлігін Нерйосанг сақтады, бір бөлігін Спандармад алды. Қырық жылдан соң бір діңгек түріндегі рауағаш пайда болды. Ал тағы да он бес жыл өткен соң он бес жапырақ шықты, сөйтіп жерден Машиа мен Машиане өсіп шықты. Олардың денелері бір-бірімен жабысып өсті, сондықтан қайсысының ер, қайсысының әйел екенін ажырату мүмкін болмады. Ормазд Фарры олардың үстін жауып тұрды. Ол: "Қайсысы ерте жаратылды Фарр ма немесе тән бе?" - деді. Сонда Ормазд: "Фарр ерте жаратылды, содан соң Фарр үшін тон жасалды", - деді. Бүл жанның тәннен ерте, ал тәннің одан кейін жасалғанының түсіндірмесі.

Сөйтіп ол екеуі де өсімдік қалпынан адам қалпына өтті, Фарр рух ретінде олардың бойына қонды, ал бүл - жан. Сөйтіп олар зәулім ағаш сияқты өсті, олардың жемісі - адамзаттың он түрі. Сонда Ормазд Машиа мен Машианеге: "Сендер дүниенің - әкесі мен шешесісіңдер. Мен сендерді ең жақсы, жетілген ниетпен жараттым. Адал ниетпен сенім хақын орындаңдар, игі ойлар ойлап, игі сөздер сөйлеңдер, игі істерді атқарыңдар және дэвтерге табынбаңдар", - деді. Алдымен олар осылай ойлады. Олардың алғаш айтқан сөздері: "Ормазд су мен жерді, өсімдіктер мен жануарларды, жұлдыздарды, ай мен күнді, барлық игілікті жаратты, олардың жемістері - әділдіктің көрінісі болды". Содан соң жау (олардың) бүл ниетін бұзды. Олар: "Су мен өсімдіктерді, жануарлар мен басқа заттардың бәрін Зұлым Рух жаратты", - деп ойлады. Бұл жалған сөз дэвтер ықпалымен айтылды, Зұлым рух (өзінің) алғашқы қуанышын сезінді. Жалған сөздері үшін олар күнәға батты, олардың жандары соңғы қайта тірілуге дейін тозақта жатты. Отыз күн бойы олар нәр татпады, өсімдік жапырақтары мен тәндерін бүркеп ұзақ жүрді. Отыз күн өткен соң олар даладағы ақ ешкіні ұстап алып, сүтін сауып ішті. Сүтті ішіп болған соң Машиа Машианеге: "Менің қуанышым бүл сүтті ішпегеннен еді, (оны) ішкен соң қуанышым азайды, тәнім әлсіреді", -деді. Осы екінші жалған сөзден дэвтердің күші артты, олар астың дәмін ұрлап кетті, сөйтіп дәмнің жүз бөлігінен бірі ғана қалды. Содан отыз күн, отыз түн өткен соң олар ақ маңдайлы қара қойды тауып, оны сойып алды. Аспан құдайларының әмірімен отты тұтатты. Қойдың етін отқа қақтады. Бүл оттың сыбағасы деп қой етінің үш тілімін отқа, екінші тілімін бүл құдайлар сыбағасы деп аспанға лақтырды. Олардың қасынан ұшып бара жатқан құзғын құс етті іліп әкетті, ал алғашқысын ит жеп кетті. Алдымен олар теріден жасалған киімді жамылып жүрді, кейін, алқапта олар жүннен тоқылған киім киді. Олар жердегі тасты қазып алып, одан темірді тапты, оны таспен және отпен өңдеп, одан балта (жүз) жасады. Балтамен ағашты шауып құлатып, одан ағаш ыдыс жасады. Олардың жасаған арамдығы, дэвтердің қатыгездігін күшейтті. Сөйтіп (Машиа мен Машиане) бір-біріне деген күнәкарлық ашуды сезінді. Олар бір-бірін ұрып, бір-бірінің шаштарын жұлды, беттерін тырнады. Сонда түнектегі дэвтер: "Сендер адамсыңдар, сондықтан дэвтерге табыныңдар, сендердің ашу-ызаларыңнан дэвтер дем алсын", - деді. Машиа сиырды сауып, сүтін солтүстік батысқа шашып жіберді, бұдан дэвтердің күші артты, ал олардың екеуі де (Машиа мен Машиане) қатты әлсіреп, елу жыл бойы екеуі жақындасуға ниет білдірмеді. Елу жыл өткен соң алдымен Машиада, сонан соң Машианеде ұрпақ қалдырсақ деген тілек пайда болды. Тоғыз ай өткен соң олардан егіз бала: ұл мен қыз дүниеге келді. Олардың сүйкімділігінен бірін - шешесі, екіншісін - әкесі жеп қойды. Сонда Ормазд ата-анасы тәрбиелеп, күтсін деп балаларды сүйкімділіктен айырды. Машиа мен Машианнан жеті жұп ер мен әйел тарқады. Әр жұптан елу жыл бойы балалары дүниеге келді, ал Машиа мен Машиане жүз жылдан соң қайтыс болды. Бүл жеті жұптан - Сиямак атты ер адам және Нисак атты әйел адам, олардан Фравак атты ер және Фравака атты әйел жұбы дүниеге келді. Олардан он бес жұп тарқады, олардың әрқайсысы нәсілге айналды, олардан дүниедегі адамзат тегі көбейді. Барлық он бес нәсілдің көбейгендігінен тоғыз нәсіл Сарсаон бұқаның арқасына мініп Фрахвакард теңізінен алты кешварларға өтті, сонда қалды, ал алты адамзат нәсілі Хванирасада қалды. Бұл алты нәсілдің бір жұбының есімі: ерлері - Таз және әйелдері - Тазак, олар Тазиган жазығына аттанды (арабтық). Бір жұптан -ер адамның аты (ондағы) Хашанг, ал әйелдікі - Гузак, ирандықтар тарады. Бір жұптан мазендерандықтар тарады. Осылардан Эран жерінде, Анэран жерінде тұратындар, яғни Түр жерінде, Салм жерінде, яғни Румда, Синда, Чинестанда, Дай жерінде және Снид жерінде тұратындар тарады. Жеті кешвардағылар - бәрі Фравак ұрпағы. Ол Сиямак ұлы. Сиямак Машиа ұлы. Сөйтіп, он адамзат нәсілі болды және он бесі Фравактан тарады, яғни Гайомардтан жиырма бес нәсіл тарқайды.

Өлілердің қайта тірілуі мен дүниенің ақырғы қалпына келуі туралы ол Авестада айтады, жерден өсіп шыққан Машиа мен Машиане алдымен сумен, содан соң өсімдіктермен, содан соң сүтпен, кейін отпен қоректенді. Сол сияқты ажал таяғанда ет жеуді, содан соң сүт (ішуді), содан соң нан жеуді қояды, сөйтіп өлгенше тек сумен қоректенеді. Сөйтіп, Хушидармах29 мыңжылдығында адамдардың ашкөздігі әлсірейді, үш күн бойы олар қасиетті тағамнан дәм татқанға тояттайды. Содан соң олар ет тағамдарын жеуді қойып, тек өсімдік жеп, сүт (ішеді), содан соң сүт ішіп, өсімдікпен қоректенуді қояды, тек сумен қоректенеді. Сошйане келгенге дейін он жыл бойы тағам қолданбаса да өлмейді. Содан соң Сошйане өлгендерді қайта тірілуге, көтеруге дайындайды. Ол айтқандай, Зәдүшт Ормаздтан сұрады:

"Жел айдап, су ағызған тән қалай қалпына келеді? Өлілер қайтып қайта тіріледі?" Ормазд жауап берді: "Егер мен ешбір тірексіз көзге көрінбейтін рухани негізде, алысқа таралған жарықтан, жарқыраған темір заттан аспанды жаратсам, егер мен бүкіл материалдық дүниенің тірегі жерді жаратсам, жұлдызды ауа кеңістігіне жарық шашқан денелерге күн мен айды және жұлдыздарды бағыттасам, егер мен жерге шашқанда өсіп шығып, көбейетін бидайды жаратсам, егер мен өсімдіктердегі әр түрлі түстерді жаратсам, егер мен өсімдікпен басқа да заттардағы отты жақпаса да шығатын етіп жаратсам, егер мен ана құрсағындағы баланы жаратып, қалыптастырсам (?) және жеке-жеке теріні, тырнақты, қанды, көзді, құлақты және тәннің басқа да бөліктерін жаратсам, егер мен су үшін аяқты жаратсам, сондықтан ол ағады және жерден суды көтеріп алатын бұлтты жаратсам, ол қалаған жеріне жауын жаудырады, егер мен жел күшімен жерден көтерілген ауаны жаратсам, ол қалауынша өседі, көзге көрінсе де қолға ұсталмайды, мен жаратқанның әрқайсысы, қайта тірілтуге қарағанда қиынға соқты, өйткені мен қайта жаратқанда бар нәрсе маған көмектеседі. Ал егер олар жаратылмаса, бүл жаратылыс деп аталар ма еді. Біл, егер мен болмағанды жаратсам, онда мен үшін барды қалпына келтіру қалайша мүмкін емес?" Сол уақытта адамдарға жер рухынан - сүйек, судан - қан, өсімдіктерден -шаш, оттан - көз қажет болады, оларды адамдар негіздер жаратылғанда алған. Алдымен Гайомардтың сүйектері, содан соң - Машиа мен Машианенің, содан қалған адамдардың сүйектері көтеріледі. Елу жеті жыл ішінде Сошиане барлық қайтыс болғандарды дайындайды, барлық адамдар қайта көтеріледі, ізгісі де, күнәкары да, бәрі жаны ұшқан жерден көтеріледі. Барлық материалдық мәндер өздерінің тәні мен формасына ие болғанда, құдайлар оларға бір келбет береді. Күн жарығына келсек,оның жартысын Гайомардқа береді ал қалған жартысын - басқа адамдарға береді. Сонда адамдар біледі, яғни жан мен тән бірін-бірі таниды: "Бүл менің әкем, бүл менің анам, бүл менің ағам, бүл менің әйелім, бүл менің тағы бір жақын туысым", деп. Содан соң исадвастара30 жиыны болады, оған барлық адамдар қатысады. Әркім өзінің жақсы істері мен жаман істерін көреді, сонда (осы жиында) күнәкар қара қойлар арасындағы ақ қойдай бірдей көзге түседі. Сол жиында, егер ізгі жан жер бетінде күнәкарға дос болса, күнәкар ізгіге шағымданады: "Неліктен жер бетінде ол маған өзі істеген игі істері туралы айтпады?" Егер жақсы адам оған айтпаса, сол жиында ұялып жерге қарайды. Содан соң ізгілер күнәкарлардан ажыратылады, ізгілер жәннатқа, күнәкарлар тозаққа жіберіледі.

Үш күн, үш түн күнәкар тәндік азапқа түседі, ал ізгі жұмақта тәндік рақатқа бөленеді. Ол айтқандай, сол күні ізгі күнәкардан ажыратылғанда олардың көз жасы оның аяғына тамады. Ұлын әкесінен, ағасын інісінен, досты достан бөлгенде, әрқайсысы өз істері үшін азап шегеді, ізгі күнәкарды аяп жылайды, күнәкар өзінің күнәсі үшін жылайды, өйткені әкесі ізгі, ал ұлы - күнәкар, ағасы ізгі, інісі - күнәкар болуы мүмкін. Дахак, Фрасияг сияқты өз еркімен зұлымдық жасағандар, өлімге бұйырылғандар үш тәндік жаза деп аталатын жазамен жазаланады. Ізгі адамдарды қайта тірілтетіндердің ішінде, (олар туралы олар тірі деп жазылған) - он бес жігіт, он бес қыз бар. Солар Сошиансқа көмекке келеді. Аспандағы Гозихр31 ай биігінен жерге құлағанда, жер қасқыр талаған қойдай қиналады. Содан соң от пен Арйаман тау мен тастағы темірді балқытады, ол жер бетіндегі өзендей болып ағады. Олар адамдарды тазарту үшін балқытылған темірге түсіреді. Ізгі жан үшін ол жылы сүтпен жүргендей болса, күнәсі барға балқыған темірмен жүргендей болады. Содан соң барлық адамдар үлкен махаббатпен қосылады: Әке мен бала, аға мен дос бір-бірінен сұрайды: "Ұзақ жылдар бойы сен қайда болдың? Сені жауапқа тартты ма? Сен ізгі немесе күнәкар болдың ба?" Алдымен жан тәнге осы сауалдарды қояды (жауап алады). Барлық адамдар бір дауыспен Ормаздқа және амахраспандаларға мақтау айтады. Осы кезде Ормазд (оз ісін) бітіреді, жаратылыс енді оның жұмысын талап етпейтіндей болады, өмірді тірілтетіндердің (арасындағыларға да) істейтін іс қалмайды. Сошианс пен оның көмекшілері өлілердің қайта тірілгені үшін құрбандық шалады. Бұл құрбандық үшін олар Хадиаш бұқаны өлтіріп, оның майы мен ақ хаомадан мәңгілік өмір сусынын дайындайды, оны барлық адамдарға береді, сөйтіп барлық адамдар мәңгі өмір сүреді. Ол және айтады, кәмелетке келген (адам), қайта тірілгенде қырық жаста болады, ал жастай қайтыс болған, он бес жастағыдай болып қайта тіріледі. Әркімге әйел мен бала беріледі, олар сондай-ақ оз әйелдерімен де жердегідей бірге тұра береді, бірақ олар балалы болмайды. Содан соң Ормаздтың бұйрығымен Сошианс барлық адамдарды істеген істеріне байланысты жазалайды немесе марапаттайды. Олардың ішінде жұмақ пен Ормазд жәнаттына тұрарлық ізгілері болады, олар оған лайықты. Олармен әрқашан және мәңгі бірге (жүру) үшін тәндерін бірге көтеріледі. Ол тағы айтады: "Кім (жерде) табынбаса, гетиг-хрид сұрамаса және садақаға киімін бермесе, ол онда жалаңаш болады.

Сөйтіп ол Ормаздқа табынады және құдайлардан киюге киім алады". Содан соң Ормазд Зұлым Рухты, Вахман -Акоманды, Ардовахшит - Андарды, Шахривар - Саварды, Спандармад - Тармумадты (ол Накаяд), Хордад және Аморадад - Тарев пен Заревті, шыншыл сөз - жалғады, Срош-Хешмды қармап ұстайды. Сонда екі демон - Ахриман мен Аз (Сарандық) қалады. Ормазд жер бетіне түсіп, өзі алғашқы абыз болады, ал Срош -екінші абыз болады. Олар қасиетті белдікті қолдарына алады, Гат дұғалары арқылы талқандалған Зұлым Рух пен Азды залалсыздандырады. Зұлым Рух пен Аз аспанға көтерілген жолдарымен қайтадан түнекке құлап түседі. Гозихр жыланы балқыған темірде жанып кетеді, тозақтың сасық иісі мен кірі де осы темірде жанып кетеді, тозақ тазарады, ал Ахриман, Зұлым Рух осы темірге құлайды. Ормазд тозақ жерін алып, оны дүниені кеңейтуге қолданады, дүние қайта қалпына келеді және оның еркіне сай әлем әрқашан мәңгі болады. Ол және айтады: "Жер жылтыр тегіс болады, онда тау да, жота да шың да, шұңқыр да, биіктік пен ойпат та болмайды".

Порушаспа руы туралы. Патираспаның екі ұлы болды. Бірі - Порушасп, бірі - Араст. Порушасптан ізгі сенім қорғаны - Зәрдүшт туды, Арасттан Модиомах туады. Зәрдүш сенімді таратқанда алдымен дұға оқып сенімді Эранвеште түсіндірді, ал Мадиомах сенімді содан қабылдады. Парсы Мобедтерінің бірі осы Манушчихра руынан таралады. Мен екінші рет айтамын, Зәрдүшттің үш ұл, үш қызы болды. Бір ұлы - Исадвастар, бірі -Урваттар, бірі - Хуршедчикр. Исадвастар абыздардың басы болғандықтан, ол жоғарғы мобед болды, сенімнің жүзінші жылы қайтты. Урватнар диқандардың басы болды, қорғанын жер астында Иима салған. Хуршедчикр сарбаз болды. Виштаспа ұлы Пешотан әскерінің қолбасы болды, Кандигизде түрады. Үш қызының бірінің аты - Френ, бірі -Срит, бірі - Поручиста. Урватнар мен Хуршедчикр чакар - әйелінен, қалғандары падшак әйелінен. Исадвастардан Урувидж атты ұл туды, оны Арандж-Баградан деп атады. Ол чакар әйелден болғандықтан, оған Исадвастарды қамқоршы ғып тағайындады. Сондай-ақ біліп қойыңдар, Зәрдүшттің үш ұлы, атап айтқанда Хушидар, Хушидармах және Соишанс Хвовтан, ол солай дейді, Зәрдүшт үш рет Хвовқа жақындады, әрдайым оның ұрығы жерге түсті.

Нерйосанг құдайы бұл ұрықтың нұры мен қуатын Анахид құдайына сақтауға берді, уақытында анасына қоссын деп. Тоғыз мың тоғыз жүз тоқсан тоғыз және тоғыз мириад ізгі фравашылар бұл ұрықты дэвтерден қорғауға тағайындалды. Зәрдүшттің анасының аты Дугдав, Зәрдүшттің анасының әкесінің аты Фрахмарв болды. Жыл санау туралы. Уақыт ұзақтығы он екі мың жыл Ол Авестада айтқандай, үш мың жыл рухани қалып кезеңі болды. Жаратылыс пайымдалмайтын, қозғалмайтын, сезілмейтін қалыпта болды, осы үш мың жыл бойы әлемде Гайомард және бұқа жасады. 6000 жыл болғанда, қарсы түру, Шаян, Арыстан және Бикештердің мыңжылдық патшалығы болды. Алты мың жыл өткен соң мыңжылдық патшалық Таразыларға өтті, әлемге қарсыласы тарпа бас салды Гайомард зұлымдық кезеңінде отыз жыл өмір сүрді. Отыз жылдан соң Машиа мен Машиане өсті, содан соң 150 жыл бойы олар ерлі-зайыпты болмады. Тоқсан үш жыл бойы, Хошанг келгенше, олар ерлі-зайыпты сияқты бірге болды. Хошанг қырық жаста болды. Тахмуруы - отыз жаста. Йима оның Фарры кеткенше - алты жүз он алты жас және алты ай, содан соң ол жүз жыл бекіністе болды. Содан соң мыңжылдық патшалық Сары шаянға өтті, Аждахак мың жыл билік етті. Содан соң мыңжылдық патшалық Мергенге өтті, Феридун бес жүз жыл билік етті. Феридунның бүл бес жүз жылында он екі жыл Эредждікі. Манушчихр жүз жиырма жыл болды, Манушчихр билігінде, ол Падшихваргарда болғанда, Фрасияг он екі жыл билік етті. Тахмаспа ұлы, Узав бес жыл биледі. Кай Кавад он бес жыл биледі. Кай Кавус, аспанға кеткенше жетпіс бес жыл, кейін жетпіс бес жыл, барлығы жүз елу жыл Кай Хосров - алпыс жыл, Кай Лохрасы - жүз жиырма жыл, Кай Виштасп сенім келгенге дейін - отыз жыл, барлығы жүз жиырма жыл. Спендад ұлы Вахман - жүз жиырма жыл, Хумай Вахман қызы - отыз жыл Дарай, Чихразад ұлы, Вахман қызы32 - он екі жыл, Дарай, Дарай ұлы - он торт жыл. Искандер Румдық - он торт жыл Ашканидтер ізгі билік атын екі жүз сексен торт жыл, Папак ұлы Ардашер және бірнеше Сасанидтер - төрт жүз алпыс жыл иеленеді, содан соң билік араптарға өтті.

Ормазд тегінен патшалар патшасы Иездигердтің 936 жылы Амордад айының Фаравардин күні (бұл тізімді) мен, ұстаз Пешотан Рам Камдин Шахрияр ұстаздың қолжазбасынан сенім қызметшісі, Хербед ұлы Аедин кака Дханпал Лахмидар Бахрам Лахмидар мобед Камдин Зәрдүшт Мобед Хормаздйар Хербед Рамияр жаздым. Құдайлар еркі болсын. Бұл тізімді мен Наосари қаласында өзімнің жеке меншігіме, 150 жылдан соң ізгілік пен игілік танытқан ұрпақтарыма ұсынсын деп жаздым. Мен мұны есі мен жаны үшін оқығандардан мен өлген соң мені жалбарыну дұғасына лайық деп санауды өтінемін, мені ізгіліктерім үшін өзіне тең санасын. Ақиқатты айтамын, дэвтерді айыптаймын. Бір-ақ жол - ақиқат жолы б^р, қалғаны - адасу, жол емес.

РАК И.В. Мифы Древнего и раннесредневекового

Ирана (зороастризм). - СПб. - Москва: "Журнал Нева"

- "Летний Сад", 1998. 560 е., С. 127-149,154-162,

178-179, 183-184, 188-195, 198-199. 200-201, 202-210,

250-295, 308-311, 315-337.

Зороастрийские тексты. Суждения Духа разума

(Дадестан-и меног-и храд). Сотворение основы

(Бундахишн) и другие тексты.

Издание подготовлено О.М. Чунаковой.

- М.: Издательская фирма "Восточная литература"

РАН, 1997. - С. 352. (Памятники письменности Востока. CXIV)

- С. 79-122, 265-312, 312-318.





ЗОРОАСТРИЗМНІҢ ТАРИХИ ТАМЫРЛАРЫ МЕН ДІНИ ІЛІМІ

Ғасырлар тоғысында, жаңа мыңжылдыққа аяқ басу барысында өткен тарихи-мәдени жолды зерделеп, болашақты болжау заңды. Ұлттық сана мен тарихи жады үшін өткен кезеңдердің маңызы мен мәні өте зор.

Әлемдік мәдениеттің үшінші мыңжылдыққа енуі тек интеграциялық процестермен ғана емес, сондай-ақ әрбір халықтың өз мәдениетінің өзіндік келбетін, ерекшелігін сақтап қалуға деген талпынысымен де сипатталады. Сондықтан халық мәдениетінің бастауларын, дәстүрін, дінін зерттеу - қоғамдық дамудың қазіргі сатысындағы өзекті мәселе болып табылады.

Адамдардың рухани дамуында айрықша орын алатын ежелгі діндердің бірі - зороастризм. Діни жүйелер көне халықтар мәдениетінде жүйе құраушы рөл атқарады. Әрине, бұл діни жүйелер бір күнде бірден пайда болмайды. Олардың өзіндік даму тарихы, даму заңдылықтары бар. Ал бүл заңдылықтарды ашу, даму тарихындағы кезеңдерді зерделеу, оз кезегінде сол ерте дәуірдегі адамдардың дүниетанымын, арман-мұраттарын, қарым-қатынасын анықтауға мүмкіндік береді. Сондай-ақ діни жүйелердің қазіргі заманға дейін сақталған көмескі нышандары мәдени бастаулар мен қазіргі мәдениет арасындағы тарихи-мәдени сабақтастықты көрсетеді. Көне мәдениет белгілері мәдени архетип ретінде халықтық рәсім-рәміздерде, салт-дәстүрлерде сақталады. Сондықтан, адамзатқа адамгершілік өлшемін ұсынған ұлы жүйе құрушылар мұрасын қарастырғанда мәдени сабақтастық пен мәдени жасампаздық диалектикасына назар аудару қажет. Міне, осы тұрғыда Заратуштра ілімін жан-жақты, толық, терең түсіну үшін, оның көзқарастарына эсер еткен ескі наным-сенімдерді, рәсім-рәміздерді зерттеудің маңызы зор болмақ.

Ғалымдардың басым көпшілігінің пікіріне сәйкес, Заратуштра жаңа діни жүйені ойлап тапқан жоқ, ол ескі наным-сенімдерді қайта қарап түбегейлі өзгерткен адам.

Авеста мен зороастризмнің пайда болуы жөнінде ғылымда негізінен екі түрлі көзқарас қалыптасқан. Бірінші бағытты барынша жинақтап тұжырымдасақ, негізгі деген мына пікірді аңғарар едік: Зороастризм Батыс Иранда, негізінен Мидияда пайда болған, мидиялықтардан зороастризмді парсылар қабылдаған, ал парсылар арқылы зороастризм шығысқа тараған. Бүл Авеста мен зороастризмнің пайда болуының Мидиялык немесе батыстық теориясы деп аталады. Оның көрнекті өкілдері А. Дюпперон, Дж. Дармстетер және т.б. болды. Олардың қатарына қазіргі шығыстанушылардың ішінен А. Мейе мен Э. Герцфельдты жатқызуға болады.

Бұған қарама-қарсы екінші бағыт - зороастризм мен Авестаның пайда болуының шығыстық немесе Бактриялық теориясы. Бұл теорияны қолдаушылар этимологиялық мектептің өкілдері, сонымен қатар X. Бартоломэ, кейінгі уақыттарда X. С. Нюберг. Бұл теорияны соңғы кездерде бірқатар бұрынғы кеңес ғалымдары да қабылдаған соңғы кездерде бірқатар бұрынғы кеңес ғалымдары да қабылдаған (В.В. Струве, Е.Э. Бертельс, М.М. Дьяконов және т.б.).

Соңғы кездердегі зерттеулер, тарихи, діни-мифологиялық көзқарастар зороастризмнің Орталық Азияда дүниеге келгенін айқындайды. И.С. Брагинский Авестада батыс ирандықтардың діни ерекшеліктерін сипаттайтын ешқандай белгінің жоқ екендігін және лингвистикалық деректердің Авеста тілінің солтүстік-шығыстық сипатта болғандығын атап көрсетеді87.

Авестада, Видевдаттың бірінші бөлімінде Ахура-Мазда жаратқан он алты елі аталады. Ахура-Мазда: "Мен жаратқан елдердің ішіндегі ең алғашқысы Вахви-Датия өзенінің бойындағы Арианам-Вайджа болды", - дейді88. Арианам-Вайджа арийлер елі дегенді білдіреді. Арианам-Вайджа Ранга мен Варви өзендерінің арасына орналасқан кең байтақ ел. Мұндағы Ранганы зерттеушілер Еділ (Волга) өзенімен теңестіреді89. Басқа деректерде жоғарыда аталған өзендер Ардви және Датья деп те аталады. С.Т. Кляшторный мен Т.И. Сұлтанов Ардви өзенін Каспийге келіп құятын Амудариямен, ал Датьяны Сырдариямен теңестіреді. Ворукаша - Каспий теңізі, Чайчаста - Арал теңізі ме деген болжам айтылады90. Кеңес зерттеушілерінің көпшілігінің пікірінше Яштар мен Гаттар б. э. д. III-V1I ғасырлардағы Шығыс Иранның бақташы-егінші тайпаларының және Орта Азия халықтарының өмір салты мен идеологиясын бейнелейді91. Жоғарыда аталған авторлардың пікірінше, Яштар-андронов дәуірінің, арийлердің және арийлермен бірге аталатын тайпалардың-тұрлар, хьопдар, сайримдер, сайндар мен дахтардың эпосы мен мифтері. Алайда Авестаның контексіне қарағанда, арийлердің қоғамына қарсы қойылатын: Қазақстан мен Орта Азияның шығыс ирандық көшпелі тайпаларының бәрі "тұрлар" деген жинақталған атпен аталады. Кейбір зерттеушілер тұр халқын ежелгі грек деректемелері бойынша массагеттер деген атпен белгілі тайпалардың нақты тобымен байланыстырады92. В.В.Бартольд: "арийлер елі" деген термин этнографиялық мағынада емес, тек саяси мағынада қолданылса керек. Аршакидтер династиясының үстемдігімен біріктірген ел осылай аталған", - деген пікір айтады93. Зерттеушілер ежелгі арий, тұр, хьон тайпаларының наным-сенімдерінің ұқсас болғандығын, олардың бірдей құдайларға табынып, құрбандық шалғандығын атап көрсетеді. Ал олардың арасындағы тайпааралық қақтығыстары Амудария мен Сырдария, Каспий мен Арал теңізі, Еділ өзені жағалауларында орын алса керек. Бұл қақтығыс негізінен тұрғылықты түр тайпалары мен осы жерлерге қоныс аударған арийлік тайпалар арасында өрбіген деп топшылауға болады.

Бұл тайпалар барлық көне халықтар тәрізді табиғаттың тылсым күштерінде құдіреттілік бар деп түсініп, соларға табынған. Олардың ішінде су мен от ерекше орын алған, қысы суық, жазы құрғақ аймақтағы далалық өмір салты үшін бүл стихиялардың маңызы зор болды. Жауынсыз жаз, карсыз қыс айлары халыққа өте ауыр тиген. Ондай жылды жұт деп атаған. Ерте көктемде бір қауым мүшелері өзен немесе бұлақ басына барып, су иесіне құрбандық шалып табынған, әсіресе, үлкен өзен, көлдерді ерекше қадір тұтқан Сөйтіп, су құдіретіне бас иіп, сумен шайыну рәсімін жасаған. Суға шайыну авеста тілінде заотра деп аталған Суға тасаттық беру үш элементтен, атап айтқанда сүттен және екі өсімдіктің жапырақтары мен шырынынан тұрған. Бұл жер шұрайлы, мал өнімді болсын деген ниетпен байланысты болса керек. Су мен өнімділік құдайына бесінші Яшт, "Ардвисур-Яшт" арналады.

Ахура-Мазда аян берді,

Спитама Заратуштраға

Табын оған, о, Спитама

Оған, мол сулы Ардвиге94.

Суға тасаттық берумен қатар, таңсәріде қауым мүшелері сумен шайыну (исламдағы дәрет алу рәсімін еске түсіреді) рәсімін жасаған. Бұл судың тазартушылық, емдік қасиеті бар деген түсінікке негізделген болса керек. Су тек тәндік қана емес, сондай-ақ рухани тазарудың кепілі (қазақ халқында әлі күнге дейін сақталған сумен үшкіру, славяндардағы суда шоқыну және т.б. еске түсірелік). Суға шайыну (кезінде отбасындағы жасы үлкен адам дұға оқыған және суға шайыну рәсімін жасаған) дінбасылардың жасайтын рәсімінің маңызды құрамдас бөлігі болған деп жорамалдауға болады.

От табынудың тағы бір маңызды объектісі. Отқа табыну барлық халықтарда кең таралған, еуразиялық тайпаларда да бүл құбылыс жиі кездеседі. Отқа табыну, оның құдірет бар деп түсіну көне гелиопольдтік күнге табыну наным-сенімінің бір көрінісі, ерекше бітімі болуы ықтимал. Заратуштралыққа дейінгі діни дәстүрде отқа тасаттық беру, отқа арнап құрбандық шалу да үш элементтен: таза құрғақ ағаштардан, хош иісті өсімдіктерден, аз мөлшерде мал майынан тұрған. Ошақтағы отқа май қүю, яғни отқа тасаттық беру түркілердің діни наным-сенімдерінде маңызды орын алған және қазірге дейін сақталған діни түсініктің берік, орнықты көріністерінің бірі болып табылады. Отқа май қүю рәсімі ерекше маңызды күндерде ғана жасалса керек (мысалы: аруақтарды еске алу). Андронов мәдениетінде күнделікті тұрмыста пайдаланылатын ошақтармен катар, діни рәсімдерді атқаруға арналған ошақтар болғандығын археологиялық қазба жұмыстары айқындап отыр.

От пен суға арнап құрбандық шалу пұттық құдайларға сиыну рәсімдерінің негізін құрайды.

Зороастризмге дейінгі наным-сенімдерде ежелгі дін түрлері анимизм, тотемизм кең тараған. Құдайларға арнап құрбандық шалғанда дұға оқып барып қана малды бауыздайтын болған (қазақтарда сақталған бата жасау рәсімін еске түсіреді). Бүл жанның мәңгілігі және табиғаттағы тіршілік атаулы бір-бірімен тығыз байланыста болады деген сеніммен байланысты. Дұға оқып, бата жасау мал иесінен рұқсат сұрауды білдірсе керек. Бүл сенімге сәйкес құрбандыққа шалынған мал-жаны оларға қамқорлық жасап отыратын құдайға, иесіне барады, ал ол өз кезегінен жер бетіндегі мал-жанның көбеюіне септігін тигізеді. Авестада көптеген киелі жануарлар туралы айтылады. Солардың ішінде ірі қара малы ерекше құрметтеледі. Авестаға енген эпикалық әндердің бірі "Өгіз мұңы" деп аталады. Онда жануарлардың құдайға шағымдануы баяндалып, табын мен тайпа туыстас жандар ретінде суреттеледі. Бұл осы эпикалық әндерді шығарған тайпа үшін ірі қара тотем - қасиетті-киелі жануар болғандығын аңғартады. Ал қола дәуірдің әуелгі кезеңінде Қазақстан территориясындағы адамдардың негізгі кәсібі үй маңында мал өсіру, яғни бақташылық болғанын және малдың көбі ірі қара болғанын ескерсек, ол тайпаның қола дәуірінде Қазақстанды мекендегенін жоққа шығаруға болмайды95.

Авестаға көне заманнан тағы бір тотемдік жануар - ит енген. Видевдатта "итті өлтірген адам тоғызыншы ұрпағына дейін күнәкар болады" делінген96. Сондай-ақ итті жәбірлеген адам қатаң жазаланады. Бұл көне қауымдастықта иттің құрметті орын алғанын көрсетеді және ол тотемистік наным-сенімдермен тығыз байланыста болған сияқты. Қазақ халқының да итті жеті қазынаның бірі деп атауы да осындай наным-сенімдермен ұштасып жатса керек.

Кең даланы мекендеген халық үшін жылқы малының да маңызы зор болды, өйткені, ұлан-ғайыр кеңістікті игерудің өзі жылқыны колға үйретумен байланысты болды. Жалпы адамзат мәдениетінде қарым-қатынастың орнығуы, сұхбат аймағының ұлғаюында жылқы малы теңдесі жоқ кызмет атқарды десек, артық айтпағандық болар еді. А. О. Маковельский жылқыны Митра құдайымен байланыстырады, аңызға сәйкес Митра адамдарға жылқы бейнесінде келеді97.

Ежелгі өркениеттердегі сияқты Еуразия даласын мекендеген тайпаларда көптеген құдайларға табынған, олардың ішінде аспан денелерін бейнелейтін құдайлар ерекше маңызды рөл алған. Ежелгі өркениеттердің басты ерекшелігінің бірі - гелнопольдтік теологиямен байланысты, өйткені, барлық көне халықтардың діни наным-сенімдерінде күнге табыну кең таралды. Сондай-ақ, ежелгі дәуір адамы табиғаттағы хаос пен кездейсоқтықтың артында тұрған реттілік пен тәртіпті, заңдылықты аңғарған. Ол үшін табиғат әр түрлі тылсым күштер мен құбылыстардың кездейсоқ қақтығыстар аренасы емес. Дүниедегінің бәрі белгілі бір тәртіпке бағынады, табиғатта заңға сәйкестік бар, күн осы заңға сәйкес шығып, кешке ұясына барып батады, жыл мезгілдері де осы заңға сәйкес айналып келіп отырады. Бұл ғарыштық тәртіпті немесе табиғи заңдылықты, үйлесімділікті египеттіктер Маат, үнділіктер Рита, гректер Логос деп атаса, Авестада ол "Аша" деп аталады. Ғұндар мен үйсіндер тілінде Ажа-бұйрық, заң, дегенді білдіретіні де назар аударатын факт98.

Халықтық дүниетанымда адамдар да, тіпті осы заңды орнатқан құдайлардың өздері оны бұза алмайды. Құрбандық шалудың бастапқы мәні де қоғамдағы заңдылықты сақтауда, оны қолдап отыруда болып табылады, сондықтан салт-дәстүр, әдет-ғүрып, бәрі осы заңға негізделген, яғни "Ашаның" этикалық мағынасы да бар. Адамдар қарым-қатынасында көрініс тапқан үлкеннің кішіге қамқорлығы, кішінің үлкенді сыйлауы - жазылмаған заң. "Аша" қоғамдағы ізгіліктің, этикалық принциптердің бастауы және кепілі болып табылады, ал зұлымдық осы заңның бұзылуы, одан ауытқу.

Қатал дала табиғатын игерген, иық тіресіп жауға қарсы тұрған көшпелілер үшін әлеуметтік ортада жазылмаған заң ретінде қабылданған этикалық принциптердің маңызы зор болды. Олардың ішінде адалдық, ер жүректілік, серттен таймау сияқты адамдық қасиеттер жоғары бағаланды. Сондықтан ант, уәде, соз беру қасиетті рәсім болып табылады. Адамдар арасында міндеттеме алудың екі түрі болған. Біріншіден, ант ету, бүл көбінесе бірлесіп соғыс қимылдарын жүргізу үшін қолданылады. Екіншісі, уәде беру, ол бейбіт мәселелерді шешу үшін қолданылады. Екі жағдайда да адамның берген сөзінде ерекше құдірет бар деп саналады. Міне, осы құдіретті адамдар құдай деп таниды. Ол сөзінде адамды қолдап, сөзінен тайған адамды жазалап отырады. Сөйтіп, адам бойындағы кейбір қасиеттер абстракцияланып, соның негізінде осы қасиеттерді бейнелейтін құдайлар туралы түсінік қалыптасады. Мысалы, келісім кепілдігін бейнелейтін Митра, біріншіден әділеттілер жағында соғысатын соғыс құдайына айналады. Сондай-ақ, оған адам әрекетін бағалаушы әділ қазы ретінде де, күн құдайы ретінде де табынады.

Митраның маңдайына бірнеше "абстрактілі" құдайлар топтасады: Аириаман - достықтың, Арштат - әділеттіліктің, Хамварети - даңқтың, Сраоша - ақылдылықтың құдайы болып бейнеленеді. Жалпы бұлардың бәрін Митраның эманациялары ретінде қарастыруға болады. (Ахура-Мазда және алты Амеша-Спэнталармен салыстырыңыз).

Авестаға енген эпикалық әндерде ғарыштың, жердің, адамның пайда болуы туралы мифтер баяндалған. Оларда көне дәуір адамдарының космологиялық, антропологиялық көзқарастары көрініс тапқан. Әрине, бұл аңыздар жаңа діни жүйе тұрғысынан қайта өңделген, ал архаикалық образдардың кездесуі, олардың Заратуштра реформаларына дейін қалыптасқанын көрсетеді. Бұл аңыздарға сай құдайлар ең алдымен аспанды жаратады, оның төменгі жағын сумен толтырып оған жерді орналастырады. Жердің бетіне алғашқы адамды, алғашқы жануарды, алғашқы өсімдікті отырғызады. Ең соңында барлықтың бәріне өмірлік күш беретін отты тұтатады. Осы оттың бір бөлігі ретінде күн қозғалыссыз тал түстегідей сәулесін шашып тұрады. Бүкіл әлем өзгеріссіз, қозғалыссыз қалыпта болады, яғни, болмысқа өзгеру, даму, жаңару тән емес еді. Сонда құдайлар аталған үш тіршілік иесін құрбандыққа шалады. Олардың ұрығынан басқа адамдар, жануарлар мен өсімдіктер пайда болады. Осылай ғарыш қозғалысқа келтіріледі. Осы қозғалысқа сай жыл мезгілдері ауысып, күн аспан күмбезін белгілі ырғақпен айналып отырады. Құдайлар құдіретімен басталған бүл қозғалыс мәңгілік жалғаса бермек. Дінбасылары өздерін құдайлардан бастау алған құрбандық шалу рәсімін жалғастырушылармыз деп түсінген және басқалардан да құрбандық шалуды талап еткен. Табиғаттағы өзгерістерді, дамуды, жаңаруды мифологиялық дүниетаным.осылай түсіндіреді. Бұл жерде маңыздысы құдайлардың болмысты жаратуы және қозғалысқа келтіру туралы идея, біздің ойымызша Заратуштраның болмыстық екі деңгейі туралы тұжырымның қалыптасуына ықпал етсе керек.

"Иима туралы аңыз" көне дәуірлерде-ақ адамдарда жанның мәңгілігі, о дүние туралы көмескі көзқарастың қалыптаса бастағандығын көрсетеді. Аңызға сай Иима қайтыс болған соң төменгі әлем патшасына айналады . Мифте төменгі әлемді суреттеу болмағанымен, басқа халықтардың (мысалы, грек мифологиясындағы Аид патшалығы) ұқсас мифтеріне сүйене отырып, көне заман адамы төменгі әлемді қуаныш та, қайғы да жоқ сүреңсіз тіршілік ретінде қабылдаған деп топшылауға болады.

Ерте замандарда адам өзінің кінәсіздігін дәлелдеу үшін от пен судан аман өтуі керек-тін. Егер адам аман қалса, ол кінәсіз деп табылатын. Біздің ойымызша, төменгі әлем және адамның кінәсіздігін дәлелдеу туралы түсінік Заратуштра эсхатологиясының, жұмақ пен тозақ туралы көзқарастарының қалыптасуында елеулі рол атқарған. Жұмақ пен тозақ жөнінде көмескі түсінік Заратуштраға дейін болған. Рух мекені аспан денелерінде, жұлдыздарда, құс жолында, күнде болады деген сеніммен байланысты болды. Алайда, барлық адамдардың жаны бастапқы мекеніне қайтып орала бермейді, мысалы, тайпа салтын, әдет-ғұрпын сақтамаған, жерлеу рәсімдері дәстүрге сай өткізілмеген адам жаны төменгі әлемде қалып қоюы немесе зұлым рухқа айналып кетуі мүмкін. Соңғы түсінік негізінде күнәкарлық және тозақ туралы көзқарастар қалыптасады. Жұмақ туралы түсінік жанның көкке, жұлдыздарға және т.б. аспан денелеріне қайтып оралуы жайлы сенім аясында қалыптасуы мүмкін. Жұмаққа жетуге болады-мыс деген үмітпен бірге тән қайтадан қалпына келеді деген сенімде артады. Дәстүрлі көне сенім де өлгеннен соң бір жыл ішінде сүйектер қалпына келіп, аспанда жанмен қайта қосылады. Үнділіктер сол түсініктің әсерімен жерлеу рәсімін отқа өртеумен алмастырса керек. Заратуштралықтар үшін өлікті өртеу үлкен күнә, "Міне, сондықтан, - дейді М. Бойс, - пұтқа табынушылық кезінде-ақ олардың арасында отқа өртеудің орнына иен далада тастау рәсімі қабылданған»99. Жерлеудің бұл тәсілі, ғалымдардың айтуынша Каспий тайпаларында ежелден қолданылады. А.О. Маковельский бүл тәсілді каспийліктерден магтар қабылдаса керек деп топшылайды. Оның бұл пікірін Ю. А. Рапопорт та растайды100. Кейіннен бұл рәсім оссуарийлік жерлеу рәсімімен ауыстырылды. "Оссуарийлік жерлеу салты, - дейді Ю. А Рапопорт, - шығыс иран тайпаларында кең тараған екі түрлі жерлеу салты, иен далаға тастау және өртеу (өртеген соң күлін сауытқа салып жерлейді - 3. Қ.) салттарының араласуының нәтижесінде пайда болады. Зороастрлық дін ықпалымен өлікті йен далаға тастап, кейін сүйектерді оссуарийлерге салып жерлеу салты кең таралды"101. Автордың пікірінше, жаңа рәсімнің қалыптасу орталықтары Хорезм және Орталық Азияның жақын жатқан аймақтары болып табылады. Өлікті йен далаға тастау өте көне заманда пайда болса керек. Адамзатта діни сенім қалыптасқанға дейін бұл өліктен құтылудың ең ықтимал тәсілі болып табылды ма деп жорамалдауға болады. Тек кейіннен ол идеологиялық тұрғыда негізделеді және оның негізінде киелі жануарлар туралы тотемистік түсініктер қалыптасады. Өлікті жеген жануар тотемдік жануарға айналады, өйткені, жан жануарға көшеді, соның заңды салдары ретінде бүл жануарларды өлтіруге болмайды деген табу қалыптасады.

Дуализмнің бастапқы нышандары да осы кездерден бастау алады. Діни наным-сенімдер дамудың алғашқы сатысында-ақ, мифологиялық кейіпкерлер парықсыз бейтарап болып көрінбейді, олар адам өміріне зиянды немесе пайдалылығына қарай игілікті немесе зұлым. Бірақ бұл көне адамның көмескі түсінігінде жақсылық пен зұлымдықтың ара-жігінің ашылғанына';кепілдік бере алмайды, оның санасы жақсылық, игілік немесе зұлымдық құдайына сену деңгейіне дейін көтеріле қойған жоқ. Бастапқыда олардың бәрі адамның бойында үрей туғызады. Тек әр түрлі күштердің белгілерін жүйелеу, жіктеу барысында ғана табиғи дін жартылай этикалық (Тиленің типологиясы бойынша) дінмен алмасады, сонда бір құдайлар жоғары құдайлар сатысына көтеріліп, басқалары төменгі құдайлар деңгейіне түседі және сонда ғана жақсылық пен зұлымдық құдайларының ара-жігі ашылады, дегенмен этикалық дуализмге олар әлі жете қойған жоқ. Соған қарамастан көне тайпаларда дуалистік сипаттағы этикалық көмескі түсініктер болғандығы мифтерден анық көрінеді. Сонымен, қорыта айтатын болсақ, зороастризмнің түптамырлары ерте дәуірдегі халықтық наным-сенімдерден бастау алады. Заратуштра өзінің жаңа дінінің негізін қалаған кезде халықтық наным-сенімдердің көптеген қағидаларын өз жүйесіне қабылдайды. Әрине, олар жаңа діни жүйе, қалыптасқан жаңа саяси жағдай, дүниетаным ерекшеліктері тұрғысынан қайта өңделіп, өзгертіледі. Өз замандастарының ой-санасынан қаншама жоғары көтерілгенімен Заратуштра ескі наным-сенімдерден мүлдем қол үзіп кеткен жоқ. Ал бұл зороастризмнің таралуына жағдай жасады.

Діни-мәдени жүйелердің қалыптасуына қоршаған әлеуметтік орта, тарихи-мәдени факторлар да маңызды орын алады. Сол себепті Заратуштра тұлғасын, оның қоршаған ортаны, тарихи-мәдени әлеуметтік-саяси жағдайларды қарастыруға көшейік.

Заратуштра негізін қалаған зороастризм - әлем діндерінің ішіндегілерінің ежелгілерінің бірі. Оның тарихта алатын орны ерекше. Белгілі ағылшын ғалымы М. Бойс бұл діни-мәдени жүйенің адамзат тарихындағы орнын былай деп бағалайды: "Зороастризм б.э.д. VI ғасыр мен б.э. VII ғасырлары аралығындағы Иран империяларының мемлекеттік діні болған. Иранның күш-қуаты бүл дінге зор мәртебе әкелген. Зороастризм идеялары Платон философиясы, неплатонизы сияқты философиялық жүйелердің қалыптасуына зор эсер етсе, оның маңызды қағидалары иудаизм, христиан, ислам діндерінде қабылданған. Шығыста буддизмнің солтүстік вариантының дамуына ықпал еткен"102.

Заратуштра гректерге Зороастр деген атпен белгілі, ал Платон оны магтардың ұстазы деп санаған. Заратуштра идеяларының ежелгі грек философиялық ойының дамуына қосқан үлесі туралы Бельгия ғалымы Жан Дюшен Гииемен өзінің "Заратуштра гимндері" аудармасының алғы сөзінде былай деп жазады: "Батыстың Азия ұлдарынан ең алғаш қабылдағаны Заратуштра болды. Оның ілімі Христос ілімі қабылданғаннан торт ғасыр бұрын Грекияны өз даналығымен байытты. Гректер Зороастр атаған Заратуштра Батыстағы ежелгі азиялық даналықтың бірден бір үлгісі болды. Платонның замандасы, әрі шәкірті Евдокс Книдский өз ұстазын Зороастрмен салыстырады. Осыдан грек философиясының дуализмінде Иран ілімі өз қолтаңбасын қалдырғандығы туралы ұйғарым жасауға болады"103.

Л.А. Лелеков "Моисей мен Заратуштра доктриналарының ұқсастығы XVIII ғ. ІІ-ші жартысында-ақ аббат Фуше мен Анетиль Дюперонды ойландырғанын М. Бреаль атап көрсеткен еді. 1843 жылға қарай бұл ұқсастықты Дж.Уилсон айқын сезінді, ол тіпті Оригеннің қарсыласы пұтшыл Цельс христиандары зороастрлықтардың идеологиясын пайдаланғаны үшін айыптағанын атап көрсетеді", - деп жазады104.

Британ энциклопедиясында: "Ежелгі гректер зороастризмнен адам мен ғарыш тағдырына дуалистік көзқарас архетипін аңғарады. Зороастр Вавилонда Пифагорға дәріс беріп, астрология мен магияның Халдейлік докриналарына ықпал еткен деп жорамалдауға болады. Зороастризм иудизмнің дамуына, христиандықтың қалыптасуына эсер етсе керек. Иудейлік дәстүрге сүйеніп, христиандар Зороастрды Энцекилмен, Нимродпен, Сетпен, Барухпен және соңғы арқылы Христостың өзімен салыстырады. Екінші жағынан, Зорастр астрология мен магияның негізін салушы ретінде еретик саналды", - делінеді105. Осының бәрі ежелгі дәуірде Заратуштра даналығын барлық халықтардың мойындағанын, оның есімі дүниенің торт бұрышына таралып, баршаға белгілі болғанын көрсетеді. Заратуштра тек қана жаңа діни жүйенің ғана емес, сонымен қатар ғылымның да негізін салушы ретінде көне халықтарға танымал болғанын жоғарыда келтірілген үзіндіден аңғаруға болады. Заратуштраны "гректер философ, математик, астролог және маг десе, иудейлер мен христиандар - астролог, маг, пайғамбар және еретик деп санаған"106.

Зороастризм салт-дәстүр исламда да өз қолтаңбасын қалдырады. Мысалы, бес уақыт намаз оқудың түп-тамыры жайлы А. Тарақты: "Осы дәстүр Сырдария бойында туған Зердеш діні арқылы орнығуына себепші болды, одан ислам дініндегі бес уақыт намаздың орнығуына себепші болды", - деген пікір айтады107.

Заратуштра іліміндегі жұмақ пен тозақ, ақырет әрбір адамның жаратушы алдында жауапқа тартылуы туралы идеялар ислам іліміне зор эсер еткен деп айтуға болады. Сонымен қатар ислам дініндегі, ислам әдет-ғұрыптарындағы қайтыс болған адамды жерлеу рәсімдерінде де зороастризмдік элеметтер байқалады.

Тарихта өшпес ізін қалдырға адамзаттың рухани ұстаздарының бірі - Заратуштраның туған жері, өскен елі, ілімі таралған аймақтар туралы мәселелер ғалымдар арасында қызу пікірталастар тудырып отыр. Оларды төмендегідей мәселелер маңында топтастыруға болады:

1. Заратуштра тұлғасының тарихилығы.

2. Заратуштраның туған жері мен өмір сүрген уақыты, миссиясының тарихи контексті.

3. Заратуштра ілімінің мән-мазмұны (тұтас алғандағы және жеке пікірлері).

4. Соңғы кіші авесталық канондардың гат доктриналарына қатысы.

Бір мәліметтерде Заратуштра Александр Македонскийден 258 жыл бұрын өмір сүрген делінеді. Бұл туралы түрік ғалымы Әл-Бируни хабарлайды108. Заратуштраның өмір сүрген жылдарын есептегенде мына мәліметтерге сүйенеді: Александр Македонскийдің билік етуінің бастапқы жылдары б.э.д. 336 ж. Александр Македонскийдің Иранды жаулап алуы б.э.д. 333 ж. соңғы Ахеменидтер патшасы Дарий III (б.э.д. 330ж.) қайтыс болуы. Заратуштраның өмір сүрген уақыты Селеквидтер дәуірінен (б.э.д. 312 ж.) бастап саналуы да мүмкін. Өйткені Александр Македонский қаза болғаннан кейін, оның Азиядағы иеліктерін Селеквидтер мұраландырған еді. Міне, осы есептеулерге сүйене отырып, белгілі ағылшын ғалымы В. Хеиннинг Заратуштра өмірін мына жылдар аралығымен анықтайды: а) б.э.д. 630-553, б) б.э.д. 628-551, в) б.э.д. 618-541 жж., яғни ол б.э.д. VII ғасырдың екінші жартысы мен б.э.д. VI ғасырдың алғашқы жартысында өмір сүрген. Ж. Дюшен-Гииемен Заратуштраның өмір сүрген уақыты б.э.д VI ғасырдан әрі емес деген тұжырымға келеді, неміс ғалымы Ф. Альтхайм пайғамбар өз уағыздарын таратуды б.э.д. 569 жылы басталған десе, американ ғалымы Р. Фрай Дарий III қаза болғаны есепке ала отырып, Заратуштра б.э.д. 558 ж. тұсында өмір сүруі мүмкін дейді.

И. Гертель, Ф. Кенинг, Э. Герцфельд сияқты ғалымдар Заратуштра б.э.д. 522-488 жж. билік еткен Дарий I патшаның замандасы болды ма деген болжам айтады. Басқалары пайғамбар алғашқы Ахеменидтермен үзеңгілес болуы мүмкін деп топшылайды. Олар Дарий I патшаның әкесі Виштаспа болуы ықтимал деген тұжырымды алға тартады.

Сонымен, қорыта айтатын болсақ, көтерілген мәселе төңірегіндегі әр түрлі пікірлерді екі топқа бөлуге болады. Бірінші топқа классик жазушылардың: Плинийдің, Плутархтың, Диоген Лаэрцийдің жэне т.б. мәліметтерін жатқызуға болады, олар Аристотельден, Эвдокс пен Гермипптен алынған деректерге негізделеді. Бұл деректер бойынша Заратуштра біздің заманымыздан алты мың жыл бұрын өмір сүрген. Лидиялық тарихшы Ксанф Лидия тарихына арналған еңбегінің үзіндісінде, "Ксеркс пен Заратуштраның арасында алты мың жыл жатты", - дейді. Оның бұл мәліметі Платоннан алты мың жыл бұрын өмір сүрді деген ескертпесімен үндесіп жатыр109. Әрине, бұл деректердің бәрі мифтік хронологияға жатады және Заратуштраның әлемдік тарих кезеңдері туралы ілімімен байланысты болмақ. Екінші топқа Бундехеш кітабынан алынған мәліметтер жатады. Жоғарыда аталған еуропа ғалымдары Заратуштраның өмір сүрген жылдарын анықтағанда осы мәліметтерге жүгінеді, осыған сәйкес Заратуштра б.э.д. VII-VI ғғ жасаған болып табылады. Көріп отырғанымыздай даталар арасындағы алшақтық мың жылдарға дейін созылады. Мұның өзі бізге келіп жеткен деректерде Заратуштраның жасаған уақытын анықтайтын нақты мәліметтердің жоқ екендігін көрсетеді. Соған қарамастан гаттарға сүйене отырып, Заратуштра өтпелі дәуір аралығында өмір сүрген деп айтуға болады. Бұл ескі қауымдық құрылыс ыдырап, жаңа таптар қатынастардың дағдарысқа ұшырап, жаңа құндылықтардың әлі піспеген кезі еді. Міне, осы кезде коғам жаңа дүниетанымдық парадигманы қажет етті. Жаңа парадигма Заратуштраның өсиет сөздері мен ілімінде көрініс тапты. Уақыт даналарды қажет етті және оларды дүниеге алып келді. Кейіннен бүл уақытты К. Ясперс "тарихтағы белдік уақыт" деп атайды. Белдік уақыт тұлғаларының бірі жаңа діни жүйе құрушы Заратуштра пайғамбар болды. Ол сары уайымға салынып өткенді аңсамайды, оған қайтып оралуға шақырмайды. Гераклиттің айтқанындай бір өзенге екі рет түсу мүмкін емес, мұны Заратуштра жақсы түсінеді. Қоғамның әл-ауқатын, оның парасаттылық деңгейі қоғамдағы ізгілікті ілім мен әділеттілікке, осылардың кепілі ел басына байланысты.

Іске асырса егер ізгі ілім мен әділетті,

Билік құрсын әділетті билеуші

Адамдарға, ұрпаққа игілік әкелсін ізгі ілім.

Сөз орайы келгенде айта кетейік, әділетті ел басы туралы идея кейінгі түркі ойшылдары Әл-Фараби, Жүсіп Баласағұни, Ахмет Иасауи т.б. еңбектерінде өзекті мәселе ретінде көтерілді.

Жаңа құндылықтар қандай принциптерге негізделуі керек? Осы сұрақтарды Заратуштра Ахураға қояды.

Сұрамаймын сенен, ақиқатты ашшы маған,

Ахура Адал, - әділ өмір неден бастау алады?

Тамыры оның қайда жатыр?!

Бұл өлең жолдары адамда индивидуальды сананың пісіп жетілгенін көрсетеді. Заратуштра Жаратушыға алғашқы қауымдық ұжым атынан емес, өз атынан, яғни тұлға ретінде сауал қояды. Екіншіден - қауым адамы құдайды сырт тұрған құпия күш ретінде қабылдап, оған жалбарынып, құдайдан қамқорлық күтсе, Заратуштра үшін бастысы рухани ізденіс, Заратуштра құдайы қара күштің емес, құпия сөздің, даналықтың, білімнің, ақиқаттың иесі. Заратуштра өсиеттері бұқара қауымға емес, ақиқатқа құмар, соны іздеп талпынған адамға бағытталған, "құлағы барлар, тыңдаңдар!" - делінеді яснада110.

Сонымен, тоғыз тармақ ойды түйіндеп айтатын болсақ, гаттар қоғамның жаңа тарихи-мәдени сатыға көтерілгенін көрсетеді, адам санасының жаңа деңгейін суреттейді. Сондықтан Авеста мен Ведалардағы сөздерді, сөз қолданыстарын салыстырғанмен, оларда бейнеленген дүниетанымды, олардың жалпы мазмұнын салыстыруға болмайды.

Заратуштра тұлғасына байланысты ғылыми ортада қызу пікірталас тудырған мәселе Заратуштраның қай жерде, қай елде туғаны, оз ілімін қай жерлерде уағыздағаны туралы болып отыр.

Ғалымдар әр түрлі болжамдар айтқанмен, Заратуштраның ғибратты сөздері - Гаттарда оның туған жері, өскен елі туралы да, гаттардың қайда пайда болғаны туралы да мәліметтер жоқ. Ұзақ уақыт бойы тарихи дәстүр Заратуштраның отаны Батыс Иран деп келсе, казіргі заман ғалымдарының басым көпшілігі оның туған жері Шығыс Иран немесе Орталық Азия деп санайды.

"...Орта Азия, - деп жазады В. В. Струве, - өткен ғасыр тарихнамасында Зороастризмнің отаны болып саналады. Зороастр діні нақ осында дамып, кең қанат жайды, нағыз ирандық дүниетаным осы жерлерге қалыптасты, ал батыс иран тайпаларының мәдениеті Вавилон -ассириялық өркениеттің ықпалында болды". Заратуштраның скифтермен байланыста болғаны ол үшін күмән туғызбайды. Скифтер арасында Заратуштраға Фриан руын өзіне қаратудың сәті түскендігін атап көрсетеді. Аталған автордың пікірінше скифтердің басым көпшілігі зороастризмді қабылдамаған, алайда, скифтердің (сақтардың) бір бөлігі Заратуштра дінін қабылдап, онымен алтай монғолдарын таныстырады111. В.И. Абаев зороастризм тарихын торт кезеңге бөледі. І.Ежелгі заратуштрарлық. 2.Ахеменидтік. З.Сақстандық. 4.Сасанидтік. 1-ші мен 3-ші кезең Орта Азияда орын алса, 2-ші мен 4-ші Батыс Иранда дамыды. Алғашқы екі кезең жасампаздық кезең болса, соңғылар догматикалық-клерикалық болды. Бірінші кезең Заратуштраның өзі және оның тікелей ізбасарлары өмір сүрген уақыт, шамамен б.э.д. VII ғ., Хорезм мен Тұран аймағын қамтиды. Үшінші кезең Сақстанда орын алған. "Батыс Ирандықтар, мидиялықтар мен парсылар үлкен құл иеленуші мемлекеттер құрып, әсем сарайлар салса, Шығыс Ирандықтар мифтерді, діни жүйелерді, эпикалық жырларды дүниеге әкелген", - дейді автор112. Заратуштраның туған жері Шығыс Иран, яғни Скифсак тайпаларының мекендеген аймағы деген пікірді осетин ғалымы Т.А. Гуриев те мақұлдайды.

Тарихи деректер Иран өкіметінің дамуында көшпелі тайпалардың маңызды рол атқарғанын көрсетеді. Олар "Умман", "Гуммару", "ашпузай", "ишкузай", скифтер, "сака" деген атпен Таяу Шығыстың б.э.д. VIII ғасырдағы жазба деректерінде кездеседі. Б.э.д. VII ғасырдың екінші жартысында олар алдыңғы Азияның сыртқы саясатына белсене араласып, Оңтүстік Азербайжанда "скиф патшалығын" құрады113. Скиф-сақ мәдениетінің ықпалы б.э.д. IX-VII ғғ Иран қыратында кең таралған "хайуанат стилінен де" байқалады.

Зороастризмге арналған барлық зерттеулерде ол оз елінде қолдау таппай, Шығыс Иран патшасы Виштаспадан қолдау тапқандығы атап көрсетіледі. Ыңғайлылық үшін мәселені екіге бөліп қарастырайық.

1. Неліктен Заратуштра өз елінде қолдау таппады?

2. Виштаспаның Заратуштраны қолдауына не себеп болды?

Бірінші сұрақты әзірше қоя тұрып, екінші сұраққа тарихи деректерге сүйене отырып, көңілге қонымды жауап іздестірейік.

В.В. Струве "О религий персов" атты еңбегінде Ахеменидтердін зороастризм дінін ұстамағанын және зороастризм, маздаизм және магизм (магтар діні. 3. Қ.) ұқсас болғанымен олардың арасында айырмашылық барын да ұмытпау керектігін айтады. Парсылар тарихын, әдет-ғүрыптарын жазған тарихшылар атасы Геродот өз еңбектерінде Заратуштра есімін атамайды. Оның себебін Геродот ирандықтардың діни нанымдары туралы хабарсыз болды деп түсіндіруге болмайды, өйткені, Геродот парсылардың наным-сенімдері туралы көптеген мәліметтер келтіреді. Осының негізінде В.В. Струве "Геродот кіші азия сатраитарының сарайлары мен Иранды аралаған б.э.д. V г. ортасында Зороастр батыста - парсы мен Мидияда - әлі көпке таныла қойған жоқ, әйтпегенде Геродот бұл пайғамбардың есімін атап, ол туралы шамалы болса да мәлімет берер еді": - деген қорытындыға келеді114. Э. Герцфельдтің Ахеменидтердің зороастрлықтар болғанының дәлелі ретінде атап өткен Ксеркстің "Дэвтер туралы жазбасы" В.В. Струвенің пікірінше Ахеменидтердің Заратуштра дінін ұстағанын растай алмайды. "Ксерксте, магтар да нағыз зороастрлықтар болмады"115. Ахура-Маздадан басқа құдайларға табынуға тыйым салынуына, (Авесталық) Авесталық күнтізбекті енгізуіне қарамастан, Авеетада Дарийдің де, Ксеркстің де аты аталмайды. Керісінше, "Дэвтер туралы жазбалар" мен Бехистун жазбаларында Заратуштра есімі кездеспейді. Егер Дарий мен Ксеркс нағыз Заратуштралықтар болса, оның есімі ұмыт қалмас еді. Бұл деректерді зороастризм Батыс Иранға шығыстан келді деген тұжырымды айғақтай түсетін жанама дәлел ретінде қарастыруға болады.

Б.э.д. VI ғасырдың 1-ші жартысында үлкен және кіші Ахеменидтер арасында тақ үшін күрес басталады. Бүл тартыста Гаумат бастаған магтар көтерілісі де оз қолтаңбасын қалдырды. Гаумат үшін ең қауіпті бұқара қозғалысы Маргинада (Түркіменстандагы қазіргі Мары қаласы) өрістеді, өйткені, бұл аймақта басқа жерлер- ге Караганда Заратуштра ілімі халық тарапынан кең қолдау тапқан-ды. Міне, сондықтан Дарийдің әкесі Виштаспа Гауматка қарсы тұру үшін Заратуштраны, дәлірек айтсақ, Заратуштра ілімін қолдауға мәжбүр болды. Алайда, Гаумат басшылық еткен көтеріліс б.э.д. 522 ж. қазанында басылғаннан кейін Дарий марылықтардан бас июді талап етеді. Бостандықты аңсаған марылықтар бағынудан бас тартады. Дарий Марыдағы көтерілісті басуды Бактрия Сатрапы Дадаришке тапсырады және оған Марыны Бактрия Сатрапына қосамын деп уәде береді. Б.э.д. 522 ж. 10 желтоқсанда көтеріліс аяусыздықпен басып жаншылады.

Марыны мекендеген тайпалар ішінде массагеттерді де кездестіреміз, олардың этникалық аты "үлкен сақтар" дегенді білдіруі мүмкін. Солтүстік сақтары массагеттерден, яғни "үлкен сақтардан" бұрынырақ Марыға шығыс сақтары келіп қоныстанған болуы керек. Авестада шығыс сақтарын хаома сусынын дайындайтын сақтар деп атайды. Бірақ В.В. Струве олардың атауын Мургаб өзенінің атымен байланыстырады. Марылықтар көтерілісі осы сақтар тарапынан қолдау табады.

"Заратуштра ілімінің бұқара халық тарапынан қолдау тапқан алғашқы аймағы Маргияна, (қазіргі Мары) болды, - деп жазады В.В. Струве. Ол Видевдатта "Ашаға адал" (ашаван, яғни Заратуштра ілімінің өзегіне терең сенген, берілген) деп сипатталады"116. Аталған автордың пікірінше, зороастризмнің әлеуметтік мазмұны шығыс иран халықтарының тайпалық демократиясын құл иеленуші Мидия мен Парсының озбырлығынан сақтау, яғни Заратуштра ілімі алғаш пайда болған кезінде азаттық қозғалыс идеологиясы ретінде көрініс табады және оның рухани туына айналады. Дарий мен Ксеркс жазбаларында Заратуштра есімінің аталмау себебі де осында.

"Ахеменидтердің зороастризмді қабылдауы рухани оянудың нәтижесі емес, таза прагматикалық саяси акция болды. Идеологиялық негіз ретінде мемлекеттік дін қажет еді. Басқалардан жоғары тұрған Ахура-Мазда туралы шығыс пайғамбарының жаңалығы көне парсы патшаларының абсолютистік талаптарына сай келді, - деп жазады117 В. И. Абаев.

Сөйтіп, өзінің халықтық тамырынан ажыраған зороастризм парсы патшаларының діні болған маздеизмге айналады. "Зороастризм Шығыс Иранның бейбіт бақташыларының діні ретінде пайда болды. Бірақ ол Ахеменидтердің мемлекеттік діні дәрежесіне көтеріліп, осы сапада парсы жауынгерлерінің қылышының ұшында шығыс ирандықтарға қайтып оралғанда олар оны қабылдамады.

Маздеизм христиан діні сияқты қарапайым бұқара халықтық діннен мемлекеттік дін дәрежесіне көтерілу сатыларынан өтті"118.

А.О. Маковельский шығыстық (Орта Азиялық) және батыстық (Мидиялық) зороастризмді ажырата білу қажеттілігін ескертіп, Герцфельдтің Орта Азияда табылған алтын тақтайшаларда көрініс тапқан зороастрлық рәсімдер мен ежелгі грек авторлары баяндаған және Авеста деректерінде сипатталатын зороастрлық рәсімдер арасында айырмашылық барын атап көрсеткенін айтады. Бұл айырмашылықтар наным-сенімдер мен қағидаларда өзгешеліктер болғанына меңзейді. А.О. Маковельский: "Дарий I мен Ксеркстің ресми діні "Заратуштрасыз зороастризм" болды. Олар оның монотезмін қабылдағанмен Заратуштра ілімінің әлеуметтік жағын қабылдамады", - дейді119.

Алайда, Ахеменидтер қатаң монотеистер болды деп айта алмаймыз, өйткені, парсылар Митраны да құдай деп таниды. Артаксеркс I мен Дарий II кезінде Ксеркс тыйым салған ескі құдайлар қайтып оралады. Артаксеркс жазбаларында Ахура-Маздамен қатар Митра мен Анахитаның есімдері кездеседі. Алғашқы Ахеменидтер тыйым салғанмен ескі пұттық құдайлар халық санасында сақталып қалды және кейінгі Ахеменидтер кезінде язата (құрметтеуге тұрарлық) деген атпен қайтып оралады. Сөйтіп, Заратуштралық монотеизмді политеистік пантеонмен ымыраға келтіру барысында - маздаясна деп аталатын сенім пайда болады. Сондықтан, маздеизмді, гаттарда көрініс тапқан Заратуштра дінін, ахеменидтердің дінін, Кіші Авестадағы діни сенімді, Вендидатта көрініс тапқан магтар дінін, сасанидтер дінімен, қазіргі парсылар дінін салыстыруға болмайды. Сыртқы ұқсастықтарына қарамастан, олардың арасында терең айырмашылық барын ұмытпаған жөн.

Қорыта айтсақ, зороастризм тарихи дамуын және таралу аймағын ескере отырып, зороастризмді бір текті құбылыс болды деп айта алмаймыз. Алғашқы Ахеменидтер Заратуштра ілімінен тек өздерінің идеологиялық қажеттілігіне сай монотенистік идеяларын ғана қабылдады, ал зороастризмнің сасанидтер империясының мемлекеттік дініне айналуы және Авестаның осы уақыттарда жазылуы Зороастризмге парсылық сипат беріп, оның туған топырағын ұмыт қалдырды. Заратуштраның өзіне келетін болсақ, оның тарихи тұлға екендігі және скиф-сақтар ортасымен байланыста болғандығы күмән туғызбайды. Тарихи деректердегі Заратуштра Виштаспа сарайына солтүстіктен келген деген мәліметтер, М. Бойстың Заратуштра Еділдің шығыс беткейлеріндегі Азиялық далаларда өмір сүрген деген тұжырымына сәйкес келеді. Осы деректерге сүйеніп, Заратуштра массагеттер (солтүстік сақтары) елінде дүниеге келуі мүмкін деп топшылаймыз.

Заратуштра бір қатар ғалымдардың (А.О. Маковельскийдің, В.И. Абаевтың және т.б.) айтуынша тек қана діни ілімді уағыздаушы емес, ол әлеуметтік қайта құруларды жүзеге асыруға талпынған тұлға. "Оның мақсаты аграрлық реформаны жүзеге асыру болды. Міне, осы аграрлық реформа туралы идеялары үшін қоғамның билеуші топтары Заратуштраға қарсы тұрды...", - деп жазады А.О. Маковельский120. Бұл жердегі аграрлық реформаның мәні көшпеліліктен отырықшылыққа, малшылықтан егіншілікке өту екенін байқау қиын емес. "Зороастр скифтерге (сақтарға, массагеттерге) қарсы күрескен жоқ, оның қарсы болған нәрсесі "скифтік" тұрмыс болды", - деп жазады121 В.И. Абаев.

В.И. Абаевтың "скифтік" тұрмыс деп отырғаны скиф-сақтар арасындағы мал айдап кету, алайда, ол барымта деген атпен XX ғасырдың басына дейін көшпелі халықтар арасында сақталып келгені белгілі, бірақ барымтаны шаруашылықтың басым түрі болды деп айта алмаймыз. Сол сияқты Заратуштра "аграрлық" реформаны іске асыруды армандады деген А.О. Маковельскийдің пікірімен де келісу қиын, өйткені, сақтар таза көшпелілер болмағаны, олардың суармалы егін шаруашылығымен шұғылданған тарихта белгілі. Екіншіден, халық өз тұрмысына, табиғи жағдайларға тәуелді шаруашылық түрімен айналысады. Сондықтан, Заратуштра сияқты данышпан халқынан мүмкін еместі талап етуі мүмкін емес. Дағдылы шаруашылық типінен, көшпенділіктен егіншілікке күшпен өткізу немен аяқталғаны ұжымдастыру тарихынан аян.

Скиф-сақтардың Заратуштра ілімін бірден қабылдамауының себебі басқада, атап айтсақ наным-сенімдер жүйесінде жатты. Заратуштра ілімі өз елінде қабылданбады, яғни көне наным-сенімдер әлі күшті болды. "Пайғамбар бұлай өмір сүру мүмкін еместігін түсінеді, сөйтіп, болмыстың жаңа тұжырымдамасын ұсынды. Бұл ескі идеологияны жақтаған дін басылары тарапынан қарсылық тудырды, бірақ олар оның іліміне басқа ештемені қарсы қоя алмады", - дейді Т.А. Гуриев122. Заратуштра іліміндегі басты жаңалық, - біздің пікірімізше, құдай мен адам ара қатынасын жаңа тұрғыдан түсіну, монотеистік сарын және құдай болмысын жаңаша қарастыруда. болды. Енді осы мәселелерді қарастыруға көшейік.

Әлемдік діндердегі басты мәселелердің бірі - құдай және адам, адам мен жаратушының арақатынасы туралы. Ізгілік пен зұлымдық, адам еркі мен жазмыш жөніндегі ілімдер, көзқарастар мен түсініктер аталған мәселе төңірегінде топтасып, содан туындайды. Ал осы ұғымдардың ойшылдар, теологтар тарапынан әр түрлі шешім табуы, олардың арасында қызу пікір-таластар тудырғаны, тіпті қантөгіс діни қақтығыстарға ұласып, мыңдаған адамдардың тағдырын тәркіге салғандығы тарихтан белгілі.

Бұл сұрақтардың ислам, христиан, буддалық діндерде қандай шешім тапқандығы туралы көптеген ғылыми еңбектер жазылып, оқырмандарға танымал болғаны көпшілікке аян. Ал аталған мәселе Заратуштра негізін қалаған зороастризмге қандай шешім тапты, ғалымдар осы мәселе жөнінде не пікірлер айтып, түсіндірмелер берді екен, соған көз жүгіртіп, ой елегінен өткізіп көрелік.

Заратуштра іліміндегі басты жаңалықтардың бірі - көптеген ғалымдардың атап көрсеткеніндей монотеистік сарынның басымдылығы болып табылады. Заратуштра монотеизмі иудаизм немесе ислам монотеизмі тәрізді қатаң болмаса да, ол политеистік наным-сенімдердің орнына бір құдайға табынуды енгізуге бағытталған алғашқы талпыныс болып табылады. Зерттеушілер бірауыздан зороастризмдегі монотеистік сарынды атап көрсеткенімен, оны түсінуде олардың арасында айырмашылық бары білінеді. XVIII ғасырда зороастризмді зерттеген еуропа ғалымдары Т.Хайд, Ж. Шардэн Заратуштра дәйекті монотеист деген қорытындыға келеді.

1771 жылы француз ғалымы Анкетиль Дюперрон Авестаны француз тіліне аударды. Авестаның аудармасы еуропалықтар үшін көктен жай түскендей болды, өйткені, онда қатаң монотеизмнің орнына политеистіктік сенім көрініс тапқан еді. Ағылшын ориенталисі Уильям Джонс Заратуштра сияқты данышпан аудармада көрініс тапқан мылжыңды уағыздауы мүмкін емес деп, аударманың дәлдігіне және Авеста мәтінінің (тексінің) нақтылығына күмән келтіреді. Соған қарамастан Анкетиль Дюперрон Заратуштра ілімі "таза теизм", бірақ оны кейіннен дінбұзарлар бұрмалап жіберген деген шешімге тоқталады.

Авеста мен Зороастризмді зерттеудегі маңызды кезең неміс филологы Мартин Хаугтың есімімен байланысты. Неміс ғалымы Авестаның басқа бөліктеріне қарағанда Гаттар көне диалектіде жазылған және солар ғана Заратуштраның өзі уағыздаған нақыл сөздері болуы мүмкін деген пікір айтады. Қазіргі авестологияның дамуы М. Хаугтың бұл пікірінің дұрыстығын дәлелдеп отыр.

Сол кезде ғылымда берік орын алған Заратуштра іліміндегі қатаң монотеизмді дәлелдеу үшін ол Авестада кездесетін түсінуге ауыр мәтіндерді өзі ұсынған жаңалық тұрғысынан қайта аударады. Соның негізінде ол дәйекті монотеизм дәлелі ретінде гаттарда қайталанылатын демон-даэваларды тәркілеуді атап көрсетеді және бұл тәркілеулерді Ахура-Маздадан басқа құдайлардан бас тарту деп түсіндіреді. Ежелгі гректерден басталған ғылыми дәстүр, зороастрлық дінмен танысқанда бірден көзге түсетін әлемдегі қос бастаудың - жақсылық пен зұлымдықтың, жарық пен түнектің күресіне басты назар аударып, бүл діни жүйенің басты ерекшелігі - дуализм болып табылады деген қорытындыға келген еді. Ал М. Хауг болса зороастризм дуализмін басқа тұрғыдан қарастырып, өзіндік түсіндірме береді. М. Хаугтың пікірінше Заратуштраның теологиясы мен "таза философиялық ілімнің" арасында бір қарағанда байқала бермейтін айырмашылық бар. Теологиясына сәйкес Заратуштра тек бір құдайды (Ахура-Мазданы З.Қ.) таныған және мойындаған. Ал оның "таза философиялық іліміне" сәйкес дүниеде екі алғашқы бастау, екі себеп бар /68/. Авестаға, соның ішінде гаттарға тереңірек үңілсек М. Хаугтың шындыққа жақын екенін көреміз.

43-Яснада:

Нұрға толып, таныдым сені!

Түп бастаудан жалғыз сен,

Жақсылық үшін құрметтеп,

Зұлымдық үшін жазалаушы да сен, -

делінеді.

Ал дуализм доктринасы баяндалатын 30-Яснада:

Егіздер тәрізді ұйқыдағы қос рух,

Ізгілік пен зұлымдық.

Ақ ниеттілер таңдап алды ізгілікті

Екі рух кездесіп, бастау берді,

Өмір менен өлімге, ақыретте,

Зұлымдарға - мәңгілік тозақ,

Әділеттілерге нұр жауар мәңгі, -

делінеді.

Заратуштра ілімінде болмыстың екі деңгейі бар, рухани, яғни трансцендентті және материалды. Осыған сәйкес Ахура-Мазданың болмысты жаратуы екі кезеңнен тұрады. Бірінші кезеңде ол барлықтың бәрін рухани күйде, тәндік бітімнен еркін етіп жаратса, кейін оларға тәндік бітім береді. Бүл кезеңдер меног және гетиг деп аталады.

28-Яснада:

Данышпан әмірші Мазда,

Ізгі ниетпен қызмет етем езіңе

Қос әлемнің, рухани және тәндік болмыстың

Тізгінін берші маған, -

делінеді.

Заратуштраның болмыстың екі деңгейі туралы ілімі кейіннен грек ойшылдары Платон мен Аристотельдің философиялық жүйелеріне негіз болды және олар шығыс данышпанының ілімін рационалды тұрғыда жасампаздықпен дамытып, дәйекті шешімін тапты.

Заратуштраның философиялық көзқарастарына сәйкес қарама-қарсылықтар тек екінші денгейдегі болмысқа тән, ал трансцендентті деңгейдегі болмыс даму мен өзгеруден, қарама-қайшылықтар күресінен еркін, ол абсолютті тыныштық, қимылсыздық күй. А. Л. Погодин "Барлық пұттық діндердің ішінде тек зороастризмде құдай туралы түсінік, Библиядағы нақтылық дәрежесіне көтерілді", - деп атап көрсетеді123.

А.О. Маковельский: "Заратуштраның діни реформасының мәні бастапқы политеизмді монотеизммен ығыстыру. Заратуштра тайпалық құдайларды ығыстырып, олардың пантеонының орнында тек Ахура-Мазданы қалдырды", - деп жазады124.

Зороастризмнің дуалистік діни жүйе ретінде қабылданып, көпке танымал болуына кейінгі ахеменидтер дәуіріндегі мидиялық магтар мен сасанидтер дәуірінде өмір сүрген манихейшілдіктің негізін қалаған - Манидің "еңбегі" зор болды. Алғашқылары Заратуштра ілімін адам танымастай бұрмаласа, Мани уағыздарында дуализм абсолюттендіріліп, шегіне жетті. Ол Гаттардагы бір-бірімен күресте болатын қос рух туралы идеяға сүйеніп, оларды дүниенің қос бастауы деп таныды. Осыдан келіп, ол болмыстагы зұлымдықтың жойылуы мүмкін емес деген қорытындыға келеді. Ал болмыстың екі деңгейі туралы Заратуштра идеясы Мани назарынан тыс қалды. Сыртқы ұқсастығына қарамастан "Мани ілімі өмір орнықтырушы зороастризм принциптеріне қарама-қайшы келді". Манн діні Шығыс Түркістанда таралып, ал оның жазба ескерткіші Хуастуа- нифт түркі тіліне аударылды.

Зороастризмдегі тағы бір назар аударатын мәселе ондағы құдайлар пантеоны.

Бойс Мэридің пікірінше, Заратуштра ілімінің басты жаңалығы "жеті құдай" туралы идея болды. Аталған автордың баяндауында заратуштраның логикасына сай Ахура-Мазда Қасиетті рухтың - Спента-Майньюдің көмегімен алты төменгі құдайларды жаратады. І.үл қүдайлар өз кезегінен басқа екінші дәрежелі құдайларды өмірге өкпеледі. Жоғарғы алты құдайларға Амеша-Спента (Сөзбе-сөз аударғанда мәңгілік киелі, әулие немесе рух дегенді білдіреді. З.Қ.) атауы қолданылса, төменгі құдайлар язата (құрметтеуге тұрарлық дегенді білдіреді) деп аталады. Көріп отырғанымыздай М. Бойстың тұжырымдамасында зороастризм таза политеистік дін, онда монотеизмнің нышаны да байқалмайды. Аталған автордың тұжырымдамасын сынға ала отырып, JIA. Лелеков: "М. Бойста зороастризм үйлесімді түрде Гаттар мен Кіші Авеста доктриналарынан синтезделеді. Екеуі де Заратуштраның мұрасы болып шыға келеді", - дейді125.

Ал ғалымдардың басқа бір тобы Кіші Авестаны түгелдей шынайы зороастризм деректері қатарынан шығарып тастауды талап етеді.

Ж. Дюшен-Гииемен Заратуштра іліміндегі үш басты мәселені атап көрсетеді. Оның зерттеулерінде кішіавесталық политеистік наным-сенімдер Гат доктриналарынан қатаң түрде ажыратылып алынады. Заратуштра ілімінің бірінші ерекшелігі - пұтқа табынушылықты, яғни табиғат күштерін білдіретін құдайларға табынуды теріске шығару. Екінші ерекшелігі - Амеша-Спентамен байланысты абстрактілі жүйе. Бұл теологиялық құрылым бұқаралық наным-сенім үшін тым абстрактілі еді, оның мәнін тек б.э.д. IV ғасырдағы грек пмтеллектуалдары ғана түсінеді. Алты Амеша-Спенталар; Вохумлпа -ізгілікті ой, Аша-Вахишта - ізгі әділеттілік, Спента-Армай- і и ізгі ар-намыс, Хшатра-Ваириа - әділетті билік, Хаурватат - барлықтың бірлігі, тұтастық және Амэрэтат - мәңгілік, сайып келгенде, бір жаратушының атрибуттары, ипостасі, эманациясы болып табылады. "Олар бір ойдан, бір сөзден, бір істен... Олар Ахура-Мазда жаратқан дүниенің мызғымастығын сақтап, қорушылар".

Заратуштра ілімінің үшінші ерекшелігі - адамның зұлымдық пен жақсылық арасындағы еркін таңдауы туралы доктринамен байланысты.

Заратуштра монотеизмі туралы айта келіп, А.Л.Погодин: "монотеизмнің парсылар санасына сіңгені соншалық, олар Ахура-Мазданы, Ксснофанттың хабарлағанындай, Ұлы құдай, одан басқа құдай жоқ деп санады"126, - дейді Погодин А. Л.

Біз өткен бапта Гаттарда көрініс тапқан Заратуштраның діни уағыздары мен одан кейін пайда болған діни текстерде көрініс тапқан наным-сенімдер арасындағы айырмашылықты естен шығармау қажеттігін айтып өткен болатынбыз. Соны ескере отырып, егер монотеизм тек Гаттардағы Заратуштра уағыздарына тән болса, басқалары туралы мұндай пікір айту шындыққа сай келмейді. Сонымен қатар монотеистік сарын мен монотеизмнің ара¬сында, жоғары құдай мен жалғыз жаратушы арасында үлкен айырмашылық барын ұмытпаған жөн.

Күн мен жұлдыздарға жол салған (жаратқан З.Қ.) кім?

Жерді орнына орналастырып,

Бұлт жамылған аспанды ұстап тұрған кім?

Сұраймын сенен Ахура,

Күн мен түнді, жарық пен түнекті жаратқан кім? –

деп сұрайды Заратуштра.

Жауап сұрақ ішінде, жаратушы жалғыз Ахура-Мазда. Гаттардағы табыну объектісі -монада. Жаратқан жалғыз, жасампаздық потенциал тек соған тән, ал зұлым рух жасампаздықтан жұрдай. "Заратуштра құдайы, - дейді JI.A. Лелеков, - трансцендентальды, жаратылмаған, болмыстың барлық бітімдерін ол кейіннен жаратқан, яғни дүние құдайылық эволюцияның ішкі құрамдас бөлігі, оның бір қалыптан екінші қалыпқа өтуінің бір кезеңі сыртқы себеп-салдарсыз жүзеге асатын эманациясы". Заратуштраның құдайды осылайша түсінуі Гегельдің абсолютті идеясын еске түсіреді.

Гегель филоеофиясының басты идеялары мен Заратуштра философиясының арасында ұқсастық барына М. Хауг назар аударған болатын. Гегель ең алдымен Заратуштра дүниетанымының философиялық аспектісіне қызығушылық танытып, ондағы қарама-қарсы күштердің күресіне басты назар аударды. Бүл жерде Гегельдің Заратуштра ілімімен Анетиль Дюпперон аудармасы арқылы танысқанын және неміс ойшылының зороастризм туралы көзқарасы сол дәуірдегі ғылыми пікір негізінде қалыптасуы мүмкін екендігін айта кетуді жөн көрдік.

Гегель Заратуштра ілімін төмендегідей сипаттайды. Дүниеде жақсылық, ақиқат, күш-қуат бар, бірақ олар тек зұлымдықпен күресте айқындалады. Бұл Ормузд бен Ахриманның күресі. Ормузд - нұр, оның әлемі, жалпы әлем, барлық көріністері мен кезеңдерінде -Ормузд.

Гегель Заратуштра дінінің дуалистік сипатын атап өтеді. Бір-бірімен күресуші екі бастау әрі ғарыштық күштер, әрі этикалық бастаулар. Жалпы Гегель Заратуштра дінін "Субстанциональдык субъективтілікпен" байланысқан табиғат діні деп сипаттайды. Құдайлық бұл жерде әрі субстанция, әрі субъект, ол әлемдік күш және әлемдік мақсат. Әлемдік күш ретінде ол - нұр, ал әлемдік мақсат ретінде ол - жақсылық. Жақсылық пен жарық зұлымдық пен түнекке қарсы күрес.

Гегель зороастризмді натуралистік дін, бірақ ол таза натурализм шеңберінде қалып қоймайды, ол натурализмнен зороастризмнің мазмұнын құрайтын этикалық ілімге өтеді деп сипаттайды. Гегель таза болмысты таза нұр деп түсіну - парсы дінінің тамаша жетістігі деп бағалайды. Гегельдің ой-өрісін қадағалау, оның Заратуштра "теологиясының" монотеизміне жақын келгенін, алайда, соған қарамастан заратуштралық діни жүйені дуалистік деп қарастырғанын көрсетеді. Бүл Гегельдің шығыс мәдениетін адамзаттың балалық шағы және шығыс оз дамуында осы деңгейден көтеріле алмады деп түсінетін еуропаорталықтық көзқарасымен байланысты болды.

Заратуштра монотеизмінің кейінгі тағдырына келетін болсақ, ол халықтық көне сенім политеизмді мүлдем ығыстырып шығара алған жоқ. Юнг терминологиясын қолданатын болсақ, ұжымдық көмескі сана архетиптері индивидуальді сана ізденістерінен басым түсті.

Жоғарыда аталған алты Амеша-Спэнта Ахураның эманациялары болып табылғанмен, кейіннен олар жеке құдайлар ретінде құрметтеледі. Пұттық дінде абстрактілі құдайлар белгілі бір табиғат құбылыстарымен байланыстырылатыны сияқты, кіші авесталық зороастризмде Ахура-Мазда және оның эманациялары жеті туындымен байланыстырылады. Осыған орай, "Заратуштраның асқақ, биік ілімінің оның атына тұрарлық емес политеистік пұтшылдыққа құлдырауы қалай жүзеге асты деп емес, керісінше тек ойшыл мамандар ғана түсінетін Заратуштра доктринасы үздіксіз үстемдік еткен кіші авесталық сенім бітімдеріне қалайша сіңіп кеткен деп ойлаған абзал", - дейді127.

Заратуштраның теологиялық идеялары мен философиялық ой өрісі қарапайым халық үшін түсініксіз болғанмен, оның этикалық принциптері әрбір адамның бойында қолдау тапты. Заратуштра ілімінде адам құдайдың құлы емес, қайта жаратушы жасампаздығының ең биік шыңы, ол адамды саналы, парасатты және ерікті етіп жаратқан.

Гегельдің бүл дінді "мазмұны еркіндік дініне өтуді құрастыратын табиғат діні", - деп атауында да терең мән-мағына жатыр. Заратуштраның түсінігінде адам - еркін жан, еркіндік, бостандық, адамдық мәннің маңызды көріністерінің бірі. Ол өмірдің таңдау жасап, өз жолын өзі қалап алуға қабілетті және ерікті. Алайда, таңдау еркіндігі адамды жауапкершіліктен босатпайды. Заратуштра ілімінде адам еркіндігі мен жауапкершілігі диалектикалық байланыста болады деп айтуымызға болады. Адам өмірінің белгілі бір кезеңінде жақсылық пен зұлымдық арасында ерікті таңдау жасайды. Адамның кейінгі тағдыры мен болашағы осы таңдауға тікелей тәуелді. Сөйтіп, адам өз өмірінің, тағдырының жасампазы дәрежесіне көтеріледі. Заратуштра адамды қалай әрекет еткен дұрыс болады деп үйретуді маңызды санамайды, ол үшін бастысы жақсылық пен зұлымдықтың, еркін таңдаудың мәнін түсіну. Адамның бүл болмыстағы бағдарлары, біріншіден, сана - ол зороастризм этикасының бірінші принципі - ізгі оймен байланысты. Екіншіден, парасат - ол зороастризм этикасының екінші принцип! - ізгі сөзбен байланысты. Сана парасат арқылы айқындалады. Үшіншіден, әдеп - ізгі іспен байланысты. Сана мен парасат адам әрекетінде, оның істерінде көрініс табады. Бұл жерде ой мен сөздің, сөз бен істің арасында қарама-қайшылық, алшақтық болмау ерекше маңызды, керісінше жағдайда адам рухани құлдырайды, тіпті азғындайды, адам бойындағы арамдық, алаяқтық соның нәтижесі. Адам әлемі - микрокосм, адамдар әлемі - социокосм, дүние - макрокосм біртұтас, ол қандай болады. Бұл әрбір жеке адамға байланысты. Жақсылық пен жамандық, ізгілік пен зұлымдық шекарасы адам бойында, оның санасында, парасаты мен әрекетінде жатыр. Бұл дүниедегі зұлымдық - арам ойдың, жалған сөздің, айуандық әрекеттің жиынтығы, оның негізгі, түп бастауы адамның оз еркіндігін дұрыс түсінбегендігінде, ізгілікке сай жүзеге асырмауында жатыр.

Заратуштра зұлымдыққа қарсы күресуге шақырады, ал ол үшін күрес тәсілін білу қажет. Будда діні зұлымдықпен күрес жолы ретінде оған қарсы тұрмауды, Мани өз тәнін азаптап жанды құтқаруды таңдап алса, Заратуштра сөз құдіретін, сенім мен парасат күшін қалайды. Авестада бүл туралы: "Құдіретті сөзбен жауларымызға, жақсылыққа бас игіземіз", - делінеді. Заратуштра адамды күштеу, зорлық-зомбылық арқылы, қарудың күшімен дұрыс жолға түсіріп, ақиқатқа жеткізу, сол арқылы бақытқа жеткізу мүмкін емес екенін түсінеді, сондықтан ол бірінші кезекке сана мен парасатқа сөз арқылы ықпал етуді қояды. Алайда, адамның жақсылыққа қызметі тек созбен шектелмеу керек, ол барлық жерде өмірге, тіршілікке қамқорлық жасап, оймен де, сөзбен де, іспен де жақсылықтың жеңісіне өз үлесін қосуы қажет. Мирза Шафи "киелі шөп" әңгімесінде Заратуштра туралы мынадай аңызды баяндайды: "Бірде Заратуштраға тақуа адам келіп:" Мен жиырма жыл шел далада тек өсімдік тамырымен қоректеніп, бар өмірімді құдайға арнап, жалбарынып ғұмыр кештім", - дейді. Сонда оған данышпан: "Мен жиырма жыл оз тәнін азаптаған адамды емес, шел даланы гүлдендірген аймаққа айналдырып, тым болмаса бір ағаш егіп, күтіп-баптап өсірген адамды әулие дер едім", - деген екен. Аңыз шығыс данасының дүниетанымдық позициясын дәл жеткізіп түр. Басқа діндермен салыстырғанда, Заратуштра діні адамды дүниеден безуге шақырмайды. JI. Н. Гумилевтың тілімен айтсақ Заратуштра ілімі "антисистема" болып табылмайды. Адам тірішілігінің түкке тұрғысыздығынан күйзелген Будда одан шығар жалғыз жол нирванаға бату, сыртқы ортадан шектеліп, өзіне тұйықтау деп, квиетизмді, өмірден бас тартуды уағыздаса, Заратуштра дүниедегі зұлымдықты мойындай отырып, оған қарсы күресуге шақырады. Ол адам жүрегінде сенім мен үміт отын жағып, оған күш-қуат берді, адамның бүл өмірінің мақсаты толыққанды өмір сүру, адам болу, болмысты жарық дүниеге айналдыру екендігін әрбір адамның санасына жеткізуге ұмтылды. Заратуштра ілімінің құдіреттілігі осында. Адамзат тарихында алғаш рет Заратуштра ілімінде адам адамдық тұлға ретінде өзіндік құндылыққа ие болды. Әрбір адам оз ісімен, сөзімен, ойымен, зұлымдық пен жақсылықтың күресіне тікелей эсер етіп, социумнің, дүниенің тағдырын шешеді, ал бұл өз кезегінде адамнан белсенділікті қажет етеді. Егер ескі пұттық құдайларға табыну - адам белсенділігін шектеп келсе, жаңа ілім адам белсенділігін алдыңғы қатарға қояды, алайда, бүл белсенділік жасампаздық белсенділік болуы шарт. Виде-вдатта "құтты жер деген қандай жер?" деген сұраққа Ахура-Мазда "адал адамның үй салып, ошақ тұтатқан, жанұя құрып, бала өсіріп, мал баққан жері, егін егіп, дән сепкен жері. Кім бидай ексе, сол адалдықтың да ұрығын себеді", - дейді. Бүл жерде ұлы Абайдың:

Түбінде баянды еңбек егін салған,

Жасынан оқу оқып, білім алған.

Би болған, болыс болған өнер емес.

Еңбектің бұдан өзге бәрі жалған, -

деген өлең жолдары еріксіз еске түседі. Адал еңбек адамның мәртебесін өсіреді, қоғамның одан әрі дамып, жетілуінің алғашқы шарттарын жасайды. Еңбекқорлық пен адалдық, жақсылық адам бойында қатар жүретін игі қасиеттер. Надандық, арамтамақтық пен жалқаулық адам бойындағы үлкен кесірлер. Жер өңдемеген, яғни еңбек етпеген адам "Әрқашан басқа біреудің есігін торып, қайыр тілеп жүреді". Абай бұл туралы:

"Өсек, өтірік, мақтаншақ,

Еріншек, бекер мал шашпак-

Бес дұшпаның, білсеңіз.

Талап, еңбек, терең ой,

Қанағат, ракым, ойлап қой –

Бес асыл іс көнсеңіз, -

дейді.

Араларында екі жарым мың жылдан астам уақыт жатса да Ұлы Даланың екі алып ойшылдарының адам бойындағы ізгі қасиеттер мен оның болашағы туралы көзқарастарында үндестік бары айқын. Адамзаттың алтын бесігі - жер тамұққа айнала ма, жұмаққа айнала ма, бәрі адамзаттың өз қолында, оның таңдау еркіне байланысты.

Сонымен қатар, Заратуштра ғарыш заңдылығы, табиғи тәртіп адамзат өркениетінің ешқашан рухани даму жолынан ауытқуына жол бермейді деген сенімде болды. Сондықтан, Заратуштраның моральдық тұжырымдамасында Аша әрі ғарыштық, әрі моральдық заңдылық. Әрбір жеке адамның, халықтың, жалпы адамзаттың болашағы, игілігі осы табиғи тәртіптің, ғарыштық заңдылықтың сақталуына, орындалуына байланысты. Қазіргі адамзат өркениетінің дамуы осыны адамға айқын дәлелдеген сияқты. Мәдени дамудағы сабақтастық, қаншама қантөгіс, жойқын соғыстар болғанымен адамзаттың аман қалып, әділеттіліктің билік құруы ғарыш заңдылығының адамзат өркениетінің ешқашан рухани даму жолынан таймайтындығының кепілі екендігін көрсетіп отыр. Бүл заңдылықтың алғашқы жаршысы көне заман алыбы Заратуштра болды.

Сонымен, қорыта айтсақ, Заратуштра іліміндегі басты жаңалық - монотеистік құдай идеясы және болмыстағы қарама-қарсы күштер күресі туралы көзқарасы болды. Қарама-қайшылықтар күресіне ол әлеуметтік сипат беріп, оны жаңа мазмұнмен толықтырды.

Заратуштра тарихта алғашқы болып адам еркі мен жауапкершілігі туралы мәселені көтерді, сөйтіп, адам белсенділігіне жол ашты, ол дүниеден безуге шақыратын дін емес, қайта өмірге құштарлыққа шақыратын сенім болды. Заратуштра жанның мәңгілігі мен оның өмірден кейінгі тағдыры туралы көне сенімді кайта қарап, оған айқын демократиялық сипат берді. Соған сәйкес адам жанының о дүниедегі тағдыры құрбандыққа шалынған мал басына байланысты емес, адамның ақ ниетіне, ізгі ойына, ізгі соз бен ізгі істеріне тәуелді деп жарияланды. Енді осы мәселелерді толық ашып көрсету мақсатында зороастризм эсхотологиясы мен жан туралы ілімін қарастыруға көшейік.

Зороастризм эсхотологиясы жаратылыстың үш кезеңі туралы іліммен тығыз байланысты және онда жан, адам жанының тағдыр туралы мәселелері өзінің логикалық шешімін табады. Зороастризмнің жұмақ пен тозақ туралы, әр адамның өз жанының тағдыры үшін жауапкершілігі, дүние тағдыры үшін адамзатқа ортақ жауапкершілікті бөліп көтеру, әрбір адамның істеген істері үшін қиямет қайымда жауап беретіндігі және құдай үкімінен ешкімнің құтыла алмайтындығы туралы наным-сенімдері кейінгі діндерге, осылардың ішінде әсіресе христиандық пен исламға зор эсер етті.

Заратуштраның іліміне сай Ахура-Мазданың әлемді жаратуы екі сатыдан тұрады. Алғашқыда ол бәрін тәндік қабықсыз, яғни, рухани идея түрінде жаратады. Содан кейін ол бәріне "материалды" көрініс береді. Сонымен, Заратуштраның Ахура-Маздасы Платон терминалогиясын қолданатын болсақ, әрі Футургос, өйткені ол идеяларды жаратушы, әрі демиург, себебі ол идеяларға материалды көрініс береді. Платонның идеялары туралы ілімімен Заратуштраның жаратылыс туралы ілімінің арасында белгілі бір ұқсастық бары айқын. Платон ілімінде дүниедегі заттарға дейін идеялар болған. Заратуштра идеялардың бастапқысын мойындайды. Алайда Платоннан айырмашылығы Заратуштра материалды болмысты кемелденбеген деп қарастырмайды, сондай-ақ материя мен идеяны бір-біріне қарама-қарсы қоймайды. Материалды болмыс, оның алдындағы идеялар болмысына қарағанда жақсырақ, өйткені, Ахура-Мазда туындылары тұтастық ретінде қабылданады. Яғни, Заратуштраның түсінігінде материя мен идеяның бірлігі болмыс тұтастығының кепілі.

Заратуштраның адамның о дүниедегі тағдыры, оның байлығына, құрбандыққа шалған мал басына емес, оның адал ниетіне, игі істеріне байланысты болады деуі шындығында ежелгі дәуір үшін құлақ естімеген жаңалық болды. Заратуштраның эсхатологиялық түсініктері, оның құдай және адам туралы көзқарастарының заңды жалғасы және қисынды (логикалық) соңы болып табылады. Заратуштраның болмыстық екі деңгейі туралы ілімі оның эсхатологиясындағы жаратылыстың үш кезеңі туралы көзқараспен толықтырылады.

Сонымен, "Жаратылыс" әлем тарихындағы алғашқы кезең. Бұл кезең тарихындағы дәулетті тыныш өмір, қой үстіне бозторғай жұмыртқалағандай заман болып суреттеледі. Адамдар уайым-қайғы, өлім дегенді білмей, қуаныш пен бақытты өмір сүреді.

Екінші кезең, "Араласу" кезеңі, жақсылық пен жауыздықтың күресін қамтиды. Бұл күрес жаратылыс материалды бейнеге ие болған кезде басталады. Себебі, идеялар болмысына қарағанда, материалды болмыс жауыздық күштері үшін осал болып келеді.

Заратуштра ілімін қамтып жатқан дуализм оның эсхатологиялық көзқарастарында да айқын көрінеді. Дуализм зороастризм космологиясы арқылы да өтеді. Оған сәйкес рухтардың біріне мәңгілік уақыттағы шексіздік тән, өйткені Ахура-Мазда болған, болады және мәңгі бола бермек, қиратуға құмар Ахриман тұңғиық түнектен келген, бұл түнекті "шексіз-шетсіз" деп айтады, уақыты келгенде ол құриды. Мәңгілік жарық пен тұңғиық түнектің арасын ауа бөліп түр. Осы жерде екеуі кездеседі. Ахура-Мазданы таусылмас жарық, Ангро-Майныоді шексіз түнек деп атайды. Яғни, олар оз әлемінде ештеңемен шектелмеген, бірақ олардың әрқайсысы оз мәнімен шектелген. Ахура-Мазданың толық жеңісі тек болашақ өмірде іске асады.

Зұлымдықпен күресу үшін Ахура игі жақсылықты жаратады. "Олар үш мың жыл бойы рухани қалыпта болады...". Еш нәрседен хабары жоқ, қараңғы, надан, жауыз тұңғиықтан тұрып жарыққа ұмтылады. Жарықты жалғыз өзі жоя алмасын білген ол, қара түнекке қайтып оралып, жауыздар мен жын-шайтандарды, әзәзілдерді жаратады, сөйтіп, қиратушы қара түнек күштері зорлық-зомбылық орнатып дүниені құрту үшін көтеріледі. Ал сонда істің немен бітетінін білген Ахура-Мазда зұлым рухты келісімге келуге шақырады. Оған зұлым рух: "Сенің жаратқаныңды мен қолдамаймын Барлық нәрсе туралы менің өз пікірім бар, қала берді мен сенің барлық туындыларыңды сені емес, мені жаратушы деп танитындай етемін", - деп жауап береді. Мұны естіген Ахура-Мазда: "Уақыт тағайында, жекпе-жекке тоғыз мың жылдың кейін шығайық", - дейді, өйткені, ол осынша уақыт өткен соң жауыздықтың мәңгілік мүлдем жоғалатынын біледі. Ахура-Мазда зұлымдықтың алғашқы ұрысын қасиетті сөздің күшімен қайтарады. Бұл жерде сөздің, ақыл-парасаттың құдіреті қарудан да күшті деген ой жатыр. Егер ізгілік зұлымдықты зұлымдықпен жеңуге талпынса, оның өзіне зұлымдыққа айналып кету қаупі төнеді, ал бүл айналым орын алса дүние қара түнек тұңғиыққа батады. Екіншіден, зұлымдықтың мүлдем жойылуы оның уақытта шектелгенін көрсетеді, ал Ахура-Мазда уақытта да, кеңістікте де шексіз. Дармстетер "шексіз уақыт - Ахураның абстрактілі бітімі" деген пікір айтады, яғни Ахура шексіз-шексіз мәңгілік, ал зұлымдық пайда болған, сондықтан ол мәңгілік емес, әлемдік тарих зұлымдықтың толық жеңілуімен аяқталады. Ал, әзірше зұлымдық шабуылына төтеп беру үшін адамдар Ахураны және оның туындыларын, аша заңын қадір тұтып құрметтеу керек.

Сөйтіп, үш кезең - "Жаратылыс", "Араласу", "Бөліну" адамзат тарихына белгілі бір мағына береді "Бөліну" әлемнің "Жаратылыс" кезеңіне, яғни алғашқы кемелденген қалпына қайта оралуы. Ал "Араласу" - әлемнің қазіргі қалпы. Екі рухтың күресі әлем сахнасында өрбіп отыр. Зұлымдық әлі жеңіле қойған жоқ. Заратуштра адамзатқа оның игілікті мақсатына көрсетіп қана қойған жоқ, сонымен бірге ол қазіргі кездегі адам өміріндегі қиыншылықтар мен азаптың себебін де ақылға сай түсіндіріп берді. Күнделікті өмірде әділетсіздік, зорлық-зомбылық, жауыздық бар, оның түп-тамыры жауыздық рухында жатыр, адам зұлымдықты жою үшін Аша-Ақиқат жолына түсіп, жауыздықпен күресу керек. Өмірде адам рухында өрістейді. Осы күресте адамға жол сілтеп, бағыт-бағдар көрсету үшін құдай адамға пайғамбар арқылы аян береді. Бірақ зұлым рух оңайлықпен берілмейді, Бөліну кезеңінің соңында Заратуштра рухынан жаралған Саошянт-құтқарушы келіп зұлым рухты түпкілікті жояды.

Қиямет-қайым Заратуштра ілімінде адам жанының жауапқа тартылатын орны және әрбір жанға шығарылған үкім өткен өмірдегі құрбандыққа шалынған мал басына емес, адамның адамгершілігіне, оның құлықтығына байланысты. Жанға әділ үкім шығаратын сотты Митра басқарады, оның екі жағында әділ сот таразысын ұстап Сраоша мен Рашну отыр. Осы таразыға әрбір жанның ойы, сөзі, ісі тартылады. Егер игі ойы, игі сөзі, игі ісі басым болса, жан жұмаққа баруға тұрарлық. Адамды жұмаққа сұлу қыз ретіндегі оз ар-ұяты алып өтеді. Егер жанның жамандығы таразы басын тартып кетсе, жексұрын жезтырнақ оны қыл көпірден төменге, тозаққа тартып әкетеді. Авестада тозақ "арам ойдың ордасы" азап пен түнек ретінде суреттеледі. Заратуштра осылайша жұмақ пен тозаққа да этикалық сипат береді. Адамның ар-ұятын осылайша бағалау, оны өмірлік принцип дәрежесінде көтеру зороастризмнің басты ерекшеліктерінің бірі.Сондықтан, этикалық бастау Заратуштра ілімін түгелдей, басынан аяғына дейін қамтып жатыр десек артық айтпаймыз.

Жанға келетін болсақ, ол адамға ғана емес, барлық тіршілік иесіне тән нәрсе. Бұл көзқарас Яснада көрініс тапқан "Біз жандарға, жабайы аңдар мен үй жануарларының, су мен жер астындағы, ұшқан, жүгірген, жорғалаған жануарлар жанына табынамыз". Авеста дүниетанымының құрамдас бөлігі - алғашқы қауымдық анимизм - тәннен бөлек тіршілік ете алатын жанның барына сену. Бүл сенім бойынша барлық жанға толы, жан табиғат пен адам өміріне зор эсер етеді, жан дүниеде маңызды рол атқарды". Авестада жан Фраваши деп аталады. Тиштр-Яштта "игі, жарқын Тиштрге және әділ Спитама-Заратуштра Фравашына табынамыз", - делінеді. Дармстетердің пікірінше - ол адам туғанға дейін болған, оның мәңгілік бөлігі. Бірақ тек адамның емес, барлық тіршілік иесінің, Ахура-Мазданың өзінің де Фравашы бар.

А.О. Маковельскийдің пікірінше, Фравашы - қамқор періште немесе құдайлық тірлік иесі. Ол Ахура туындыларын зұлым демондардан сақтайды. Ясналарда үйлердің, судың, жердің, малдың фравашылары аталады. Біздің пайымдауымызда, бүл ұғым - қазақ халқындағы "аруақ" ұғымымен сәйкес келеді және ата-баба аруағына табынудан келіп шығады. Кейінгі ұрпақ аруақтарды еске алып құрбандық шалып, оларды құрмет тұтқан, ал аруақтар өз кезегінен оларды зұлымдықтан қорып, қамқор болып жүреді деген сенімде болған. Көне наным-сенімдерге сай Фравашы - кез келген тіршілік иесіне тән өмірлік күш. Табиғаттағының бәрі солардың іс-әрекеті арқылы қозғалысқа келтіріледі, Фравашылар арқасында өсімдіктер өсіп, жануарлар қозғалады, барлық қозғалыстың негізі -Фравашылардың іс-әрекеті. Сөйтіп, ғарыштық тәртіпті сақтауда олар маңызды рол атқарады. Зорастризмдегі екі бастаудың күресіне де олар айтарлықтай әсер етеді. "Біз қасиетті ерлер мен әйелдер фравашыларына табынамыз, олардың жаны құрбандық шалуға, дұға оқып жалбартуға тұрарлық", - делінеді. Бұл жерде оларды киелі аруақтар ретінде түсінуге болады. Заратуштралықтар жаумен айқасқа түскенде, жақсылық тілегенде аруақтарды еске алып, оларды көмекке шақырып отырғанға ұқсайды.

Авеста ілімінде адам жанының маңызы зор. Өмірде адамның саналы әрекеті тығыз байланысты. Сезіну, ойлау, ерік-жігер бәрі жан әрекетінің түрлері. Адам қайтыс болғаннан кейін, Заратуштралық сенімге сәйкес, үш күн бойы жан тәннің жанында болып, бәрін сезіп отырады, төртінші күні тәнді қалдырып, ол аспанға ұшады. Заратуштраның өлімнен кейінгі адамның жауапқа тартылып, жазасын алуы - жанның мәңгілік идеясына сүйенеді.

Ақырет күні барлық адамдар қайта тіріліп, жан мен тән қосылады, жер бетіндегінің бәрі бұрынғы тәндік қалыпқа қайта келеді. Сонда әркім өзінің игі істері мен зұлымдығын көреді, егер жер бетінде адал адамның досы зұлым болса соңғысы одан: жердегі өмірде сен неге жақсы істерің туралы айтпадың, неғып мені дұрыс жолға салмадың?", - деп сұрайды. Досы не дерін білмей ұялып төмен қарағаннан басқа ештеме бітірмейді. Адалдар адасқандарды аяп күрсінеді, соңғылары өздерін кінәлап күңіренеді. Барлық адамдар қайта тірілген соң соңғы сот болып, адалдар арамдардан арылады. Сол кезде достық құдайы Айриаман мен От құдайы барлық темірді балқытып жер бетіне төгеді.

Балқыған темір өзені тозаққа құйылып, Ангро-Майньюді өлтіріп, жауыздықтың соңғы қалдықтарын құртқаннан соң, Ахура-Мазда мен алты Амеша-Спента соңғы рет құрбандық шалып, дұға жасайды. Олар "ақ хаома сусынын дайындап, адамдарға береді, оны ішкендер мәңгі жасайтын болады. Сонда адамдар қартаю мен ауру, сырқатты білмейтін "мәңгілік әулиелер" сияқты өмір сүреді, олармен ойы да, сөзі де, ісі де бір болады", сөйтіп, құдай патшалығы жерде орнап, мәңгілік шаттық пен бақытта өмір сүреді".

М. Бойс пен А.Л.Погодиннің суреттеуіндегі Заратуштра эсхатологиясының картинасында елеулі айырмашылық бары айқын. М. Бойстың баяндауында Саошьянт құтқарушы туралы айтылмайды. Бірақ Саошьянт Заратуштра жүйесінде маңызды орын алады. Ол туралы Авеста: "Өмірді солу мен өлімнен құтқарып, өлгеннен соң қайта тіріліп, мәңгілік құтқарушы келеді, сонда дүние қалпына қайтып оралады. Ақиқатты таңдағандар мәңгі өмір сүреді, жалған келмеске кетеді", - дейді. Құтқарушы идеясы Заратуштра ізденісінің жемісі болуы әбден мүмкін. Пайғамбар зұлымдықтың таяу арада жойылмайтындығын түсінеді, сонымен катар ол адамзат ерте ме, кеш пе ақиқат жолын табады деген сенімде болды. Оның осы сенімі құтқарушы идеясында көрініс тапты. Авестада құтқарушыны Аетват-Эрэта, яғни дүниені қалпына келтіруші деп те атайды. Жақсылық зұлымдықтан мәңгілік арылғаннан соң, Саошьянт серіктестерімен соңғы рет өгізді құрбандыққа шалады. Оның майы мен хаомадан қасиетті сусын-хұт дайындап, оны барлық адамдарға береді. Қасиетті сусыннан дом тартқандардың бәрі мәңгі өмір сүретін болады.

Зороастризмнің бүл идеясы кейіннен христиан дініндегі аман қалу, адамзаттың күнәсін өтеу идеяларына және Христос тұлға - образының қалыптасуына негіз болды, алайда олар дүниеге жаңа көзқарас парадигмасы тұрғысынан түпкілікті өзгеріске ұшырады.

Пайғамбардың аталмыш түсініктері иудаизм, христиан, ислам діндерінде қабылданды. Бірақ, М. Бойстың айтқанындай, бұл түсініктер тек зороастризмде бір-бірімен толық логикалық байланыста болады. Заратуштраның пікірінше, әрбір адамның аман қалуы, оның игі ойлары, игі сөздері, игі істерінің жиынтығына байланысты, яғни адам өміріне, тағдырына құдайлар қол сұқпайды. Әрбір адам ақырет күні істеген істері үшін жауап береді және барлық адамзатпен әлем тағдыры үшін жауапкершілікті бөліседі.

Қазақ мәдениетіндегі діни жүйелер мен

рәміздердегі зороастризм көріністері

Қазақстан жерін мекендеген ежелгі тайпалар мен халықтар туралы мағлұматтарды біз көне парсы, элам және аккад тілдерінде құрастырылған Дарий мен Ксерс патшалардың жазбаларынан, сондай-ақ, Зороастризмнің дін кітаптарының жинағы - Авестадан және грек, ішінара латын тілдеріндегі ежелгі грек-рим деректемелерінен кездестіреміз. Соңғылардың ішінде Геродоттың "Тарихы" ерекше орын алады.

Авестада Қазақстан мен Орталық Азияны мекендеген көшпелі тайпалардың бәрі "түрлар" деген жинақталған атпен аталады. Кейбір зерттеушілер, мысалы, Д.Е. Еремеев түрік этнонимінің шығуын "тұрлармен" байланыстырады және "тарихшылар" авесталық тұрлардың парсы деректерінде сақтар деп, ал ежелгі грек деректерінде скифтер деп аталатындығын ертеде-ақ анықтаған", - дейді128.

Көне парсы жазбаларында сақ тайпаларының немесе тайпалар топтарының аттары келтіріледі. Осыған сәйкес олар бірнеше үлкен топтарға бөлінген. Олар: сака Тиграхауда "шошақ бөрік киетіндер", Сака Хаумаварга "хаома сусынын дайындайтындар", Сака Парадарья "теңіздің арғы жағындағы сақтар", "Соғдының арғы жағындағы сақтар". Рим тарихшысы Үлкен Плинидің мәліметтеріне сәйкес дайлар-скифтердің бір тармағы... Скифке: сақ, массагет, дай астақ, (естек), қам қамақ (қимақ), т.б. енген. Бұлар Кавказды "Қаз", "тау" деп атаған Ағылшын тарихшысы В.В. Тарнның пікірінше массагет одағына-дербик, апасиак, аттаси, хорасми, ауғаси (ауғол), 5 тайпа енген. Сақтарда орталықтанған мемлекет болмағанымен, елдік жүйе қалыптасқанға ұқсайды және бүл жүйені түркілер оз мемлекетін құрғанда сақтардан мұраланған деп топшылауға болады. Алайда, сақтар өздерін этно-мәдени тұтастық ретінде қабылдаған, бүл әсіресе әскери жорықтар кезінде айқын көрінеді. Ішкі қайшылықтарға қарамастан, қауіп төнген кезде сақ тайпалары бір-біріне қол ұшын беріп отырды.

Дарий I кезінде Маргианада (қазіргі Мари қаласы, Түркімен республикасында - З.Қ.) жергілікті халықтардың көтерілісін сақтар қолдап, әскери көмек көрсетеді. Бұл туралы В.В. Струве: "Сақтар Маргианалықтарға көршілес болғандықтан ғана емес, оазис тайпаларына мәдени жақындығы болғандықтан да әскери көмек көрсетті. Амюргилік сақтардың киімі Персеполь рельефтеріне бейнеленгеніне сәйкес Маргианалықтардың жақын көршілері соғдылар мен хорезмдіктердікіне ұқсас болды. Сақтар мен Маргиана тұрғындарының мәдени жақындығының тағы бір айқын көрінісі дін еді",129 - деп жазады.

Автордың айтуынша, Заратуштра ілімі нақ осы Маргианада бұқара халық тарапынан кең қолдау тапқан және Батыс Иран билеушілері мен дінбасыларына қарсы күресте дүниеге келген. Әрине, сақтар арасында тараған Заратуштра ілімі мен сасанидтердің мемлекеттік дініне айналған зороастризм дінінің арасында үлкен айырмашылық бар екендігін естен шығармау керек. Джаксонның: "Зороастр бұл кезеңде, жаңа дінді жүйеге келтіру, от храмдарын салу және өзінің басты қызметі - жоғары дінбасы міндетін атқарумен айналысты", дегеніне қарамастан Заратуштраның діни ілімі канондалған сипатқа ие бола қойған жоқ еді. Заратуштра гаттарында ешқандай діни жүйе туралы, діни қызмет, тұрақты от храмдары туралы сөз жоқ.

Сақтар көптеген аңыз-әңгімелерді, мифтерді дүниеге келтірді. Бұл мифтерде олардың космологиялық, антропогенездік, натурфилософиялық көзқарастары көрініс тапты, мәдени қарым-қатынас (әскери жорықтар, сауда керуендері және т.б.) барысында олардың мифологиясы басқа халықтарға белгілі болады, бұл халықтар скиф-сақтардың мифтерін оз тілдеріне аударады және өз дүниетанымы тұрғысынан қабылдады. Мұның өзі сақтар мифологиясының қайта өңделуіне, тіпті белгілі дәрежеде бұрмалануына әкеліп соқты.

Сақтар өздерінің шығу тегін Тарғытай туралы аңызбен байланыстырады. Геродоттың баяндаған аңызында Тарғытай мен жылан-қыз Ехидна некесінен үш ұл туады. Олар Агафирис, Гелон және Скиф, Тарғытайдың өзін Геродот Геракл деп атайды. Д.С. Раевскийдің еңбегінде Тарғытайдан Липақсай, Арпақсай, Қолоқсай тарайды. Скиф-сақтардың үлкен үш ұлысы Тарғытайдың аталған ұлдарынан бастау алса керек. Аңызда Тарғытайдың балалары дүниеге келгенде аспаннан жерге алтын нәрселер: соқа, мойынтұрық, айбалта және тостаған түседі. Зерттеушілер бұларды егіншіліктің, жауынгерліктің және дінбасылықтың рәмізі (символы) деп қарастырады. Э.А.Грантовскийдің ізімен мен Тарғытай ұлдарынан бастау алатын скиф аңызындағы үш "руды" әлитарлық-касталық топтар ретінде қарастырамын: паралаттар-жауынгерлер, авхаттар-дінбасылар, катиарлар мен траспийлер-диқандар мен малшылар",130 - деп жазады Д. С. Раевский.

Бұл жерде сақтардың әлеуметтік құрылысын үнділік кескін (схема) арқылы түсіндіруге талпыныс бірден көзге түседі. Бірақ, бір үлгі арқылы басқа бір әлеуметтік құрылымның заңдылықтарын түсіндіру әрқашан жемісті болады деп айту қиын. Сондықтан біздің ойымызша, аталған аңызда скиф-сақтардың әлеуметтік құрылысы емес, олардың елдік жүйесі, яғни туыстас тайпалардың протомемлекеттік байланыс, қарым-қатынас жүйесі көрініс тапқан. Авестадағы Траэтаон мен Фирдоусидің "Шахнамесіндегі" Фаридун туралы аңыздар негізінде Тарғытай образы жатса керек. Авесталық Траэтаон да әлемді үш ұлына бөліп береді, соған сәйкес Тұр - Тұрандықтардың, Сайрима - Сарматтардың, Арья-Арийліктердің арғы тегі саналады. Д.С. Раевский де Тарғытай мен Траэтаонды бір тұлға деп көрсетеді: "Тарғытайдың Отаны Скифияны суреттеу мен Траэтаон дүниеге келген елді сипаттаудағы ұқсастықтар, бұл кейіпкерлерді бірдейлендірудің тағы бір дәлелі болып табылады" десе, осетин ғалымы В. И. Абаев "Тұран мен Иранның күресі туралы "парсы" эпосы Парсыда емес шығыс иранда дүниеге келген", - дейді, алайда ол да еуроорталықтық көзқарас шеңберінде қалып қойған: "...және шығыс иран тайпаларының, мәдениеті отырықшы Хорезм, Маргиана, Соғды, Бактрия тайпаларымен, олармен туыстас солтүстік көшпелілер арасындағы күресті бейнелейді, ал оларда әскери демократиялық құрылыс үстемдік еткен", - деген қорытындыға келді131.

Сақтардың алыс-жақын жерлерге жорық жасап, үлкен-кіші тайпалар мен халықтарды бағындырғаны белгілі. Олардың Бактрияны бағындырып, Арменияның шұрайлы жерлерін иеленіп, "Сака сена" деп өз есімдерін қалдырғаны туралы Страбон хабарлайды. Ал Ктесий Сақтардың Парфия үшін мидиялықтармен соғысқаны туралы айтады. О.А. Вишневская, Ю.А. Рапопорт Геродот артокарибантилер деп атаған сақтардың бір бөлігі мидияда қалып қойған деп жорамалдайды. Сақтардың жорыққа аттанған бір бөлігі бағынған халықтармен сіңісіп, солардың құрамына енген. Олардың мәдени ықпалы бәсеңдеп, аңыз-әңгімелері, әпсаналары қайта өңдеуге ұшырайды, бірақ мүлдем жоғалып кетпей, кезінде бағындырған халықтарының эпос жырларының құрамына енеді.

Тарғытай образын талдауда көңіл аударуды қажет ететін бір мәселе Тарғытай табиғаты, ал ол екі ұшты. Адамзат баласының арғы тегі - алғашқы адам ретінде ол осы дүниемен, ал құдайлар туындысы ретінде жоғарғы, трансцендентті әлеммен байланысты.

Оның құдайылық табиғаты, Тарғытайды құдайлар пантеонына қосуға мүмкіндік береді, ал адамзат арғы тегі ретінде Тарғытай және оның үш ұлы дүниенің төрт құбылысын және осы дүниенің тұтастығын бейнелейді. Геродоттың баяндауында "скифия төрт бұрышты болып келеді. Есіктен табылған алтын адамның бас киіміндегі төрт садақ оғы да осы мағынада қолданылса керек. Төрт бұрыш - сақтардың әлеуметтік ұйымдастырылған кеңістігін бейнелейді.

Сақтардың генеалогиялық аңызының тағы бір көрнекті тұлғасы - Қолоқсай. Тарғытай Гайомард сияқты адамзаттың ілкі тегі саналса, Қолоқсай мәдени-кейіпкер (культурный герой) ретінде Йиманы еске түсіреді. Авестаның көне білімдерінің бірінде Йиманы Ахура-Маздадан киелі сыйлықтар алады. "Сонда Ахура-Мазда оған екі нәрсе сыйлайды: алтын мүйіз бен алтын жалатқан қамшы". Йиманы осылар арқылы үш рет жерді кеңейтеді. Қолоқсай да от құдайы Табитиден осындай сыйлықтар алады. Скиф-сақтар аңызында Қолоқсай барлық сыннан өтіп, билікті өз қолына алады, сөйтіп елінің саяси-әлеуметтік құрылысын айқындайды. Құдайдан сыйлықтар алған күнді халықтық мейрам деп жариялайды. Яғни Қолоқсай алғашқы патша және әдет-ғүрыптың негізін салушы -дінбасы. Авесталық дәстүрде де Йима адамзатың алтын ғасырындағы алғашқы патшасы. Осыған ұқсас аңыз сақтарда да болған. Бұл туралы Геродот былай деп мәлімдейді: "Аталған алтын заттарды скиф патшалары көзінің қарашығындай сақтаған, оларға жыл сайын құрбандық шалып отырған және ізеттілікпен табынған. Егер кімде-кім мейрам кезінде осы алтындар мен ашық аспан астында ұйықтап қалған болса, ол скифтердің айтуынша бір жыл да өмір сүрмейді. Сондықтан скифтер оған атқа мініп бір күнде қанша жерді аралап шықса, сонша жер беретін болған". Геродоттың бұл айтқанына қарасақ, алғашқы скиф патшасын құдайлар құрбандыққа шалған тәрізді, ал скифтер жыл сайын осы күнді рәсімді мереке ретінде атап өтіп отырған болса керек, "жалған" патшаға не қаласа соны беріп, рәсім соңында құрбандыққа шалған, сөйтіп алғашқы патша тағдыры қайталанып, алғашқы ғарыштық тәртіп қалпына келтірілген. Йима туралы аңызға талдау жасай келіп, А. А. Ақышев: "... егер осы циклдың, сол сияқты Авестаның басым бөлігі сақ, массагет тайпаларымен және Хорезммен байланысты деген гипотезаны қабылдасақ, мифтің қалыптасқан аймағы Жетісуға жақын, осы жерде бүл аңыздың ежелгі арийлік версиясының болуы мүмкін,»132 - дейді.

Есіктен табылған алтын адам заттарының ішінде де Қолоқсай мен Йиманың атрибуттарына ұқсас заттар бар, олардың ішінде алтынмен безендірілген ұзын қамшы мен алтын аса таяқ ерекше көзге түседі. Бұл заттар саяси билік пен дінбасылықтың белгісі болып табылады. Сақтарда діни және саяси билік бөлінбеген. Есік қорғанында табылған алтын адам экипировкасы мен оның заттары осыны дәлелдейді.

Адамзат наным-сенімдерінің ежелгілерінің бірі - отқа табыну зороастризмде жан-жақты көрініс тапты, онда от құдай дәрежесіне көтеріліп, оны барлықтың бәрін қамтып жатқан мән ретінде әрдайым қолдап отырудан құрбандық шалу қажеттілігі туындайды. "Зороастризм Оңтүстік Қазақстан, Жетісуда таралған, археологтар бұл жерлерден от жағылып, құрбандық шалынған арнайы құрбандық шалу орындары - аташдандарды жиі кездестіреді". Ортодоксальды зороастризм (Батыс Иран магтары бұрмалаған) Қазақстанға VI-VII ғғ., яғни ол пайда болғаннан мың жылдай уақыт өткен соң келгенмен" оның жекеленген элементтері ежелден сақтар мен массагеттер уақытынан бері Оңтүстік Қазақстанда болғандығын және "оның қағидаланған зороастризмнен қатты айырмашылығы бар" екендігін Қазақстанның көне наным-сенімдерін зерттеген ғалым-философ М.С. Орынбеков атап көрсетеді.

Зороастризмнің діни-мифологиялық жүйесінде ерекше орын алатын оның "жекеленген элементтерінің" бірі - Митраизм. Қазақстан жеріндегі Саймал-таш, Тамғалы, Ешкі өлмес аңғарларындағы Қойбағар, Арпузен атыраптарының жартастарындағы бейнелер - Митраға табынудың ежелден бастау алатындығын көрсетеді. Л. Н. Гумилевтің айтуынша "Митраизм Орталық Азия жазықтарындағы көшпелі тайпалар арасында туған", Авестада Митраға табынуды көшпелілер ортасымен байланыстырады: "Кең жайылым иесі, табынамыз Митраға біз". Азиялық көшпелілерден Митраизмді отырықшы тибеттіктер қабылдайды. Тибеттіктерде Бұл діннің аты - Бон. Кейін митраизм Рим легионерлерінің арасында кең тарап, римдіктердің діни наным-сенімдерінде маңызды орын алды.

Тарихи деректерге сүйенсек, ежелгі заманда митраизм шығыстық және батыстық болып екіге бөлінген "Батыс Митраизмі - "жеңілмейтін күнге" табыну христиандықпен және исламмен тайталасуға төтеп бере алмай, із-түсіз жоғалып кетті". Ал шығыста ол далалықтар мен эфталиттерде сақталып қалды. ...Шығыс митраизм! батыс митраизмі сияқты жеңістің немесе әскери табыстың дініне айналған жоқ, ол шындық пен адалдық үшін күрес ілімі күйінде қалды. Ол "жеңілмейтін күнге" айналып кеткен жоқ, қайта өзінің әлемдік табиғатын сақтап қалды, мұнда күн тек "Митраның көзі ғана, ал өзі құдай-абыз-Жарық дүние. Бонның жарық дүниесі сияқты шығыстық Митраның қос жауы жалғандық, алдамшылық және сатқындық болды..."133

Көшпелілер үшін қиыншылықта бір-біріне қол ұшын беріп көмектесудің, адалдықтың, келісімді орындаудың маңызы зор болды, өйткені қатал дала табиғатына қарсы түру, шексіз-шексіз кеңістікті игеру мүмкін емес еді. Көшпелілер үшін сөзден тайған, айтқанын орындамаған адамнан қасиетсіз ештеңе жоқ. Барлық халықтардың ежелгі наным-сенімдерінде сөздің сакральды күші бар. Айтылған сөздің орындалуының кепілі - Митра, ол адамдардан бірлесіп әрекет етуді, антқа адал болуды талап етеді. Зороастризм митраизмнен оның өмір орнықтырушылығын, қиындыққа мойымай, жақсылық үшін күресу қажеттілігі туралы идеяларын қабылдайды. Көшпелілер үшін әрекетсіздік өліммен тең. Зорастризм де, митраизм де аскеттік өмір салтын қабылдамайды, өмірден бас тарту оларға жат құбылыс. Бұл діни жүйелер үшін осы дүниенің, яғни "Жарық Дүниенің" маңызы "Жоғарғы Әлемнен" кем емес. Құдайға қызмет ету - бүл дүниені тәркілеу арқылы емес, қайта оны жақсылыққа, қуанышқа толтырып, толыққанды өмір сүру арқылы айқындалмақ. Құдай адамнан тіршілікті тоқтату емес, оны жалғастыруды талап етеді. Міне, сондықтан көшпелілер буддизмнің "түк істемеушілік" принципін қабылдамады. Митра кім адал болып, адал еңбек етсе, соған денсаулық, мол байлық береді", "кең жайылымдар қожасы" адамға мал санын көбейтуді, оларға қамқор болуды бұйырады. Митра образы арқылы көшпелі малшы өзінің адалдығын, ерлігін, еңбек сүйгіштігін құдайлық дәрежеде көтереді, яғни Митра осы қасиеттердің абстрактілі көрінісі. Сондықтан, Митраға табыну далалық өмір салтының туындысы деп айту орынды.

Митра - космос пен социокосмосты жалғастырушы, әлеуметтік құрылым тұрақтылығының белгісі. Митра Заратуштра реформаларына дейін жоғарғы құдаймен ассоцияланған. Авестада ол "құдіретті жаратушы", "Даладай кең", "Кең жайылымдар иесі", "Жүйрік тұлпарлар қожасы", "Тайпалар одағының көсемі" деп аталады. "Митраның бойында кездесетін бүл қасиеттер сақ, сармат, скиф тайпалары мен одақтарының титулдарында кездесетін тәрізді.

Оңтүстік Сібір мен Алтай, Қазақстанның ежелгі тұрғындары мен сақтардың, ал соңғылардың түркілермен тарихи-мәдени жақындастығы, олардың дүниетанымындағы және діни наным-сенімдеріндегі сабақтастық Қазақстан тұрғындарының автохтондығы туралы тұжырымдарды растайды. Олардың діни наным-сенімдері петроглифтік суреттерде, ал жазба түрде алғаш рет зороастризмнің киелі кітабы - Авестада, яшттарда көрініс тапты. Сақтардың дүниетанымында Заратуштраға дейінгі діни түсініктер көрініс тапты. Ал зороастризмнің тарихи тағдырына келетін болсақ, Рим империясының шығыс провинцияларында пайда болып, кейін батыс өркениетінің рухани өзегіне айналған христиан діні сияқты, ол да сақтар топырағында дүниеге келгенімен уақыт өте Иран өркениетінің тірегіне айналады.

Ежелгі Қазақстан жерін мекендеген сақ тайпаларының көне наным-сенімдерін, аңыз-әпсаналарын, дүниетүсіну, дүниені пайымдау ерекшеліктерін сараптау олардың дүниетанымында, діни көзқарастарында зороастризмдік элементтердің болғандығын көрсетеді. В.И.Абаевтың, В.В.Струвенің, С.Ақатаевтің, М.Орынбековтың және т.б. ғалымдардың тұжырымдамаларына сүйене отырып, Заратуштраның дүниетанымының, діни ілімінің негізгі қағидалары сақ тайпаларының дәстүрлі наным-сенімдері, діни рәсімдері аясында қалыптасқан деп топшылаймыз, аталмыш наным-сенімдер Авестаның көне бөлімі-яшттарда көрініс тапқан. Зороастризмнің нышандарын қазақ халқының ежелгі діни жүйелерінен де кездестіреміз.

Мәдениеттің өзекті саласы - дін. Дін тарихын білмейінше белгілі бір аймақты мекендеген халықтардың тұрмысын, өмірін, мәдени болмысының қыр-сырын терең тану мүмкін емес, яғни кез келген ұлттық мәдениеттің рухани бастауларын, оның менталитеті мен дүниетанымын ұғыну үшін мәдени тұтастықтағы діни жүйелерді терең зерттеп, зерделеудің маңыздылығы ерекше. Ежелгі мәдениеттерде дін мәдениеттің тек басты емес, сонымен катар негізгі құрамдас бөлігі екендігін ескерсек, айтылған тұжырымның маңыздылығы арта түседі, себебі дін атаған тарихи дәуірлерде мәдениеттің барлық салаларын қамтып жатты.

Көптеген мәдениеттанушылар дінді мәдениеттерді бір өркениетке біріктіретін фактор ретінде қарастырады. Н. Данилевскийдің, К. Ясперстің, А. Тойнбидің, 0. Шпенглердің, П. Сорокиннің тарихи-мәдени типтерінде діни ерекшеліктер бітім құрастырушы және мәдени айырмашылықты білдіретін нышан болып табылады.

Қазақтардың діни жүйелерін қарастырғанда олардың бір- бірімен қатар дамығанын, оларды бөліп қарастыру тек ғылыми абстрактілеу арқылы, қолайлылық мақсатында қолданылғанын естен шығармаған жөн. Нақтылы тарихи даму барысында олар бір-бірімен қабаттасып, тұтасып кеткен.

Көне түркілердің генеологиялық мифтері, тотемистік нанымдардың да генотиптік сипатта болғандығын айқындайды. Түрік халқының ұйытқысы болған ашин тайпасының өкілдері өздерін Көк бөрінің ұрпақтарымыз деп санаған. Тотемизм - адам мен табиғаттың синкретті бірлігін түсінудің өзіндік тәсілі болды, оған сәйкес дүниедегінің барлығы туыстас, барлығының түп-тамыры бір, табиғатта ұлы айналым орын алған, сондықтан мифтік дүниетанымда тірі мен өлі, адам мен жануар арасын бөліп тұрған құз жоқ. Табиғат құбылыстарында құдірет бар деп түсіну, оның өз заңдылығына сай дамуына және заттар мен құбылыстар мәніне қол сұқпау көшпелілердің негізгі дүниетанымдық парадигмаларының бірі.

Адам баласы өз табиғатында тек тәндік қана емес, сонымен қатар руханилықтың бар екендігін ерте ұғынса керек және ол осы ұғымын мифологиялық тұрғыда бейнелеген. Мысалы, Өгізхан, Шыңғысхан туралы аңыздарда олар күн сәулесінен жаралған делінеді. Бүл аңыздарда хан қызы күн сәулесі түскеннен кейін жүкті болып, ұл туады. Аталған аңыздарда ел билеуші хандардың құдайлық табиғатын, яғни билігін заңды деп тану мағынасында қолдану кейінгі кездерде қалыптасса керек, ал олардың бастапқы мәні адамның руханилығын, трансценденттігін негіздеу болып табылады. Протоқазақтардың мифтік дүниетанымында адам жаны тәнге қонғанға дейін көкте болады. Жұлдыз аққанын көрген адам: "менің жұлдызым биік, менің жұлдызым жоғары", - деп бірнеше рет қайталаған. Жұлдыздар олардың түсінігінде адам жанының мекені, жұлдыздың ағуы -адамның қайтыс болуының белгісі", жұлдызың сөнбесін, жұлдызың биік болсын", - деген тілектер мифтік дүниетаным архетиптеріне жатады. Көк аспанды, жұлдыздарды, күн нұрын - жан тұрағы деп қарастыру, оларды құдіреттендіруге жол ашты. Дамудың белгілі бір сатысында адам болмыс пен сананың, тән мен рухтың ара жігін ажыратады және соңғысын жоғарғы әлеммен байланыстырады.

Жаратушыны нұр ретінде түсіну алғаш рет зороастризм дінінде орын алды. Зороастризмде нұр - барды жаратушы бастау. Жоғарыдағы Шыңғысхан мен Өгізхан туралы аңыздарда осы зороастризмдік нышандар сақталған болса керек. Тағы бір ескеретін жайт - Тишр-Яштта-Сириус жұлдызы жануарлар мен адам жанының мекені ретінде суреттеледі. "Айдың алғашқы он түнінде Тиштрья әсем келбетті, боз бала кейпінде болса, екінші он түнде алтын мүйізді өгіз кейпінде, соңғы он түнде ақ боз ат кейпіне енеді". Нұр - жаратушының, басқаша айтсақ, трансцендентті руханилық рәмізі.

Мифтің басты - міндеті табиғат пен адамның тұтастануына, адам мен табиғаттың, табиғат пен қоғамның толық үйлесімге жетуіне жағдай жасау, ал оның соңғы мақсаты әлеуметтік топты рухани үйлесімділікпен қамтамасыз етіп, оның бөтен, тіпті оған қарсы тұрған ортада тұрақтануына ықпал ету, ол үшін топтасу, ұйымдасу, бірлік қажет, бүл қажеттілік ілкі тек - тотем туралы түсінікті тудырады. Тотем - ілкі тек туралы түсінік топтың бірлігін, шығу тегінің жалпылығы мен оның дәстүр сабақтастығы сезімін мифологиялық бейнелеу болып табылады. Тотем ілкі тек - қауым әдет-ғұрыптарын діни мифологиялық санкциялау құралы. Тотемизмнің негізі - қандық-туысқандық қатынастарды сыртқы ортаға таңу. Тотемизмде ең бастысы адам қауымдастығының бірлігі, туыстық идеясы жатыр. Тотем -қауым тұтастығының кепілі, әрі рәмізі.

Исламға дейінгі қазақ халқының рухани мәдениетінде тәңірлік дін мен шаманизм айрықша орын алады.

Қалыптасуының бастапқы сатысында Тәңір протоқазақтардың кұдайлар пантеонындағы жоғарғысы деп танылады. Қазақтардың ежелгі ілкі тектері де табиғат объектілері мен құбылыстарын құдайландырып оларға табынады. Өмірі табиғат аясында өткен көшпелілердің тұрмыс-тіршілігі оған тікелей тәуелді болды, өзін қоршаған дүние құбылыстарының тылсым^сырларын түсінбеген адам олардың себебін басқа құбылыстар мен заттардан, күштерден іздейді. Ол құбылыс пен мәнді, себеп пен салдарды толық ажырата алмағандықтан, алғашқыны соңғыға әкеп саяды. Соның нәтижесінде табиғат рухтандырылып, адамда діндарлық сезім мен сенім қалыптаса бастайды. Тәңірлік діннің бір тамыры осында, яғни табиғат дінінде жатыр. "Тәңір, - дейді С.Н. Ақатаев синкретті құбылыс. Ол натурфилософиялық субстанция ретінде болмыстағы барлық және барлықтың себебі (Бір Тәңір). Теистік субстанция ретінде құдайлық, ілкі тек, жақсылық пен зұлымдықтың негізі ("Тәңір жарылқасын!" "Көксоққыр!")134.

Тәңірлік діннің өзіне тән ерекшелігі, ол өзіне дейінгі діни наным-сенімдерді теріске шығармайды, қайта оларды бір жүйеге келтіріп синтездеуші рол атқарады. Плано Карпини түркілердің бір құдайға иланатындығын айта келіп, "... оның үстіне олар күнге, айға және отқа, сонымен бірге таңертеңгілік тамақ жеудің немесе су ішердің алдында сол ас-дәмдерінен ауыз тидіретін сыбаға арнап су мен жерге де құдай деп табынады", - дейді В.В. Бартольд "Ежелгі түркілер үшін дінінің негізі Көкке (Тәңір) және Жерге (жер-суға, иер-су) сиыну болды", - деп жазады. Тәңірді түркілер барлықты жаратушы "объектива идея"135 ретінде қарастырса, Жер-су - тіршіліктің тірегі. Бұлардан басқа көне түркілердің наным-сенімдерінде әйел - құдай - Ұмай ерекше құрметтелген. Әйел тәңірі Ұмай -отбасымен бала-шағаны қорғаушы болған. Аталған үш құдай түркілердің пантеонында маңызды болып саналады. Тоныкөк құрметіне орнатылған ескерткіште: "Көк, Ұмай құдай, қасиетті Жер-Су, міне, бізге жеңіс сыйлаған осылар деп ойлау керек!", - делінеді.

Тамыры бір түрік тілдес халықтардың ежелгі діни жүйелерін зерттеу олардың наным-сенімдерінің де тамыры бір екендігін көрсетеді. Түркімен халқының діни наным-сенімдерін зерттеген ғалым С.М. Демидов Жейтун мәдениетінің тайпалары туралы айта келіп: "соңғылардың (Жейтун тайпаларының - 3. Қ.) өмірде егін шаруашылығына негізделген олардың экономикасында су - бұлақ, бастаулар маңында рөл атқарады. Ежелгі диқан сиқырлы іс-қимылдарымен өз өміріне қажетті заттарды рәміздік бейнелеу арқылы, озін қамтамасыз етуге талпынады", - дейді. Орталық Азия халықтарының діни нанымдарында су стихиясында табынудың маңыздылығын Г. П. Снесарев те атап көрсетеді. Қазақ халқының аталған халықтармен генетикалық жақындығы күмән туғызбайды, сондықтан қазақтардың исламға дейінгі діни нанымдарын қайта құрастырғанда, бұл халықтардың наным-сенімдері туралы деректерді де қарастырып өткен жон. Орталық Азияда түркі тілдес халықтарда әйел құдай сумен және жермен байланыстырылады.





Хорезмдік Амбар-ана өзінің функциялары жағынан Ұмайға ұқсайды. Осы тәріздес әйел-құдай Түркіменстанда да болғанын, археологиялық қазбалар барысында табылған әйел мүсіндері дәлелдейді, бұлардың бәрінің де негізінде скиф-сақтардың Табитиі жатуы мүмкін. Табитиді зерттеушілер матриархат кезеңіндегі діни нанымдардың сарқыншағы ма деп тұжырымдайды. Табити образы отпен тығыз байланысты қарастырылады, ол ошақтың, яғни отбасының қамқоршысы, ал отты сақтар киелі стихия деп түсінген. Мифологияға сәйкес от - болмысты ұйымдастырушы бастау!, ...от аспан мен жердің бөлінуі барысында пайда болған ...олар барлық нәрселерге және өмірдің әр түрлі бітімдеріне бастау береді. Ол ғарыштың үш бөлігін біріктіріп, оған тұтастық сипат беріп тұрған стихия, Жер-су сияқты от та тіршілік көзі, болмыстағы барлықты жандандырушы бастау. Гераклиттің "жанды - от" деп түсінуі де кездейсоқ емес, ол - мәңгілік оттың модусы. Осыған үндес идеяны Қожа Ахмет Иасауидің сопылық дүниетанымынан да кездестіреміз. Иасауидің: "Ғашық болдым, қанатымды күйдірдім, ұштым отты жан болып", - деген өлең жолдарында адам мен жаратушының тұтасуы аллегориялық -рәміздік образды түрде бейнеленеді. Қайратты, жігерлі, ер жүрек адамдарды қазақтар "көзінде оты бар адам", - дейді. Бұл түсініктер дүние торт элементтен - су, ауа, жер және оттан бастау алады деген ежелгі натурфилософиялық тұжырымдармен ұштасады. От микрокосмос пен макрокосмосты, адам мен құдайылық ретінде қабылданған, ғарышты жалғастырушы күш, ол әлемдік "абсолютті рухтың" корінісі рәмізі. Соңғы мағынасында отты ерекше қадірлеу - діни жүйелердің ішінде зороастризмде жан-жақты, көлемді негізделген және көне дүниетаным қатпарларынан бастау алады. Алайда, зороастризмдегі отты қадірлеуді мидиялық, парсылық магтар абсолюттеніріп, оған догмалық сипат береді. Заратуштра іліміндегі от стихиясын түсіну Қожа Ахмет Иасауидің түсінігімен астарлас, оны соңғы зороастризмдік немесе кіші авесталық көзқараспен шатастыру дұрыс емес.

От - болмысты зұлымдықтан тазартушы күш, зороастризм эсхатологиясына сәйкес ақыретте от құдайы Атар барлық темірді балқытып, өзен қылып ағызады, отты өзен барлық күнәкарларды, соңында Ахриманың өзін өртеп құртады. Оттың тазарту қасиеті туралы көзқарас адамдарда оның күнделікті тұрмыс барысында ертеде-ақ қалыптасқан, олар жыртқыш аңдардың оттан қорқатынын көрген, табиғат адам үшін тек мекенжай ғана емес, сонымен қатар беймәлім, қауіпті, түсініксіз, қауіп-қатерге толы болған дәуірлерде от туралы осындай көзқарастың қалыптасуы кейіннен отты, киелі-қасиетті, оның табиғаты құдайлық деген сенімнің пайда болуына әкеледі. Матриархаттық қоғамда әйел адамның басты міндеттерінің бірі ошақтағы отты өшірмей ұстау болса керек, бұл отты әйел - құдай образында бейнелеумен ұштасады. Әйел адам босанарда: "От ана, май ана, жарылқай гөр, түйіншегімді шеше гөр", - деп жалбарынуы осыған меңзейді, ал отпен аластау рәсімі оның тазартулық қасиетімен байланысты, "от барлық зұлым күштер мен рухтардан тазартады". Түркілердің шетелдік елшілерді отпен аластағаны туралы Византиялық тарихшы Менандр жазған. Аластаудың мәні - адамды арам ойдан, пиғылдан тазарту. Қазақтар көшті де екі оттың арасынан өткізіп аластайтын болған, бұл рәсімді жоғарыда айтылған түркілер рәсімімен салыстырсақ, от - түркі халықтарының түсінігінде тек тәндік қана емес (отпен ұшықтайтын емдік тәсілдер), сонымен қатар рухани тазарту бастауы.

Жер-Су құдайына келетін болсақ, ол да табиғатты пір тұтудан туындайды. Алтайлық аңызда "Үлген жаратылысқа дейін шексіз-шетсіз, түпсіз-тұңғиық теңіз үстіндегі кеңістікте тіршілік етеді. Сонда Үлгенге судан Ақ ана шығып оған жер мен аспанды жаратуды үйретеді. Бүл аңызда да матриархаттық, рулық, қауымдық қатынастар ықпалы байқалады. Аңыздағы Ақ ана, түркілердің Жер-суы зороастризмдік Анахитаға ұқсас. Олардың бәрі -жемістілік пен өніп-өсу-құдайлығын білдіретіндігі күмән туғызбайды. Матриархаттық-рулық қауымнан патриархалды қауымға біртіндеп өту барысында Жер-Су соңғы орынға ығыстырылады. Көк аспан ретіндегі Тәңір өзінің жоғарғы құдай ретіндегі маңызын жоғалтпайды, патриархалдық-қауымдық қатынастардың күшейіп, нығаюына байланысты ол зор, қаһарлы тұлға сипатына ие болады. Тәңір сөзінің этимологиясын, С. Ақатаев "Таң" және "ер" сөздерінің бірігуінен шығуы мүмкін деп қарастырады. Бірінші буын "таң" автордың пікірінше күннің шығуымен байланысты болса, "ер" - түрік тілдерінде ер адамды білдіреді. Осы тұрғы да Тәңір "Күн адам", "Аспан адам", яғни құдай дегенді білдіреді. Сақтар мифологиясында "Күн адам" - Митра, өзінің жүйрік аттарына мініп, әлемді аралап шығады, яғни әлемді қорып, қорғап жүреді, Авестада Митра құрбандық шалуды құрушы, ал мифологиялық дүниетанымда құрбандық әлемінің бірлігін, тұтастығын сақтап отыру үшін шалынады. Екінші жағынан, Митра әскер бастығы, тайпалар одақтастығының көсемі, бүл қоғамдағы идеологиялық және саяси әскери билік дінбасылары емес, әскер қолбасшыларының қолына шоғырланғанын көрсетеді. Л.Я.Штернберг: "Аспанға табынудың астарында күнге табыну түр", - десе, С.Ақатаев: "...Тәңірге табынудың нақты алғы бастауы күнге табыну, олар бір-бірімен генетикалық өзара байланыста", - дейді. Айтылғандарды ескере отырып, Тәңірлік дін табиғатқа табынудан, оны жандандырудан, рухтандырудан бастау алады деп айтамыз. Көне дәуірлерде Орталық Азия далаларында Бон мен митраизмнің үстемдік еткенін ескерсек, бүл діни жүйелердің Тәңірліктің қалыптасуында айтарлықтай маңызды орын алғанын атап өткен жөн. "Митраизм көшпенді сарбаздардың әдеттегі діни доктринасы болды, ол өмірі жаңа кеңестіктерді игеру барысындағы тынымсыз еңбекте, әскери қақтығыста өткен малшылар қажеттілігіне сай икемі болды. Барлық далалық халықтар сияқты Қазақстан тұрғындары үшін митраизм, оның құдайы сертті сақтап, сөзден тойғандарды жазалаумен құнды болды", - деп жазады М. Орынбеков. J1.H. Гумилев: "Митраизмнің негізгі тезисі бойынша Аспан өзінің жұбайы Жермен бірге осы екі ұдай бірлескен құдай тудырған барлық басқа құдайларды басқарады", - дейді, Гумилевтің бұл айтқандарын түркілердің құдайлар пантеонымен - Тәңір, Ұмай, Жер-Сумен салыстырсақ митраизм мен Тәңірлік дін арасындағы ұқсастық байқалады.

Заратуштраның дінді реформалауы барысында Митраға табынуды айыптағаны белгілі, Зороастризмді арийлік немесе үндіирандық құбылыс деп қарастыратын ғалымдар оны дінбасылары мен әскер басылар, көсем арасындағы қақтығыспен, қарама-қарсы тұруымен түсіндіреді, алайда, біздің түсінуімізде Заратуштра Митраға табынуды емес, құдайды табиғи - тәндік деп түсінуді айыптаған тәрізді, Заратуштраның пікірінше бұлай ойлау -адасушылық. Оның құдайы таза руханилық, басқаша айтсақ, Гегельдің "абсолютті рухына" жақын. Ғ.Есімов: "Тәңірді объективті идея ретінде қабылдау ғажап кемеңгерлік, бүл идеяға Анахарсис сияқты ғұламалар келуі ықтимал" десе, меніңше Анахарсис дүниетанымның қалыптасуына Заратуштраның (қазақша Зердеш, сақша Зарат болуы мүмкін) құдай туралы идеясы зор ықпал етсе керек.

Тәңірлік дін өзінің дамуында табиғи-тәндіктен (Көк Тәңірі) таза руханилыққа айналу сатыларынан өтеді. Түркілер "Бір Тәңір" дегенде, оны ең алдымен жаратушы рухани субстанция ретінде түсінген. Плано Карпини түркілердің құдайды құрметтеуін былай деп жазады: "Олар көзге көрінетін және көзге көрінбейтіннің бәрін жаратушы, бір құдайға сенеді, сонымен қатар оны осы дүниедегі шаттықтың да, азаптың да себебі деп біледі, алайда оны намаз оқып дұға жасау немесе мақтап-мадақтау, болмаса басқа ырым, жора жолымен құрметтемейді", - дейді136. Вильгельм Рубрук: "Сендер құдайға қалай иланасыңдар? - деген сұрағыма олар: "Біз тек бір құдайға сенеміз", - деді. "Сіздер оған рух немесе тәндік нәрсе ретінде сенесіздер ме?" - дегеніме, олар: "Біз оны Рух деп сенеміз", -деді. Сонда мен "Сіздер оның адам табиғатында (кейпінде - З.Қ.) болмағанына сенесіздер ме?" - деп сұрадым. Олар: "Ешқашан", - деп жауап берді, - деп жазады.

Тәңірлік діндегі өмірге деген көзқарас, өмірден қашып тақуа күй кешпей, дүниеге қуанышпен қарау, оны жалған демей, жарық дүние деп қабылдау, жаратушы мен адам арақатынасын басқа тұрғыдан түсіну, оның өмір орнықтырушы принциптері Еуразиялық далада әр түрлі тарихи дәуірлерде үстемдік еткен митраизм, бон, зороастризм сияқты діндердің өзекті мәселелерімен үндес. Кейін ислам дінінің таралып, ислам өркениетінің қалыптасуы барысында Тәңір Алланың синониміне айналады.

Заратуштраның жер мен аспан арасындағы делдалдығы, зұлымдық пен жақсылықтың қарама-қайшылығы, оның рухтарға шағымдануы, қауымға қорған болуды өтінуі, шамандық аян алу мотивтері, зороастизм эсхатологиясындағы оттың әлемді тазартуы тәрізді сәйкестіктер, аталған екі діни жүйе жақындығының нышандары деп білеміз.

Заратуштра образын сипаттауда шамандық белгілер көптен кездеседі. Тарихи аңызға сай Виштаспа патшаның тұлпарын емдеп жазғаннан соң патша Заратуштра ілімін қабылдайды. Ал Заратуштраның балгерлік қасиеті болғанын тарихи деректер дәлелдейді. Платонның оны магтардың ұстазы деп атауында да коп мон жатыр. Гректерге Заратуштра жұлдызшы, яғни жұлдызға қарап бал ашатын, болашақты болжайтын сәуегей ретінде де белгілі болған. Зороастр деген есімдегі "астрон" жұлдыз дегенді білдіреді.

Зороастризм барлық әдет-ғүрыптарын, дүниетанымдық негіздерін шамандық діннен қабылдаған деп шамандық пен зороастризмның қарым-қатынасын бір жақты түсіну дұрыс болмас. Бүл жерде екі діни жүйенің өзара әрекеттесуі, бір-біріне ықпалы орын алған. Орталық Азия халықтарында Хормуста мен Ата-Ұлан арасындағы күрес туралы аңыз сақталған. Ал Оңтүстік Сібір түркілеріне, дәлірек айтсақ, алтайлықтарға Хормуста жоғары әлем тәңірі - Құрбұстан ретінде белгілі болған137.

Манас эпосындағы Дағалақ қаласының өмірі Қырмұста С.М. Абрамзонның пікірінше "Хормуста Тәңірдің есімі". Л.H. Гумилев моңғолдардың Хормуста деп аталатын құдайға сенгендігін айтады. Шыңғысханды бірде Аспанның ұлы деп, бірде Хормустаның ұлы, енді бірде қытайша Тянь-цзы деп атаған. Осының бәрі Орталық Азия халықтарға зороастризм діні жақсы таныс болғанын көрсетеді. Ал аталған діни жүйе жергілікті наным-сенімдермен араласып, оларға ықпал етіп немесе олардың ықпалына ұшырамай қалуы мүмкін емес.

Шамандық діндегі төменгі әлемді суреттеу зороастризмдық тозақты еске түсіреді. Алтайлық мифологияда жер асты (төменгі әлем - З.Қ.) зұлым рухтар мен өліктер мекендейтін тұрақ деп қарастырылады. Адамдардың көз жасы көл болып ағып жататын, тоғыз өзен тоғысатын Тоймадым өзені де сонда, ал оның ар жағында Ерліктің ордасы орналасқан. Ерлік төменгі әлем әміршісі, ол өлген адамдарды жалшыларына айналдырып, әлсін-әлі жер бетіндегі тіршілік иелеріне кесір жасауға жібереді. Төменгі әлемге зұлымдардың, күнәкарлардың жаны түседі. Оларды Ерлік жан төзгісіз азапқа салады. Оның өзі адам қанымен қоректенетін құбыжық ретінде суреттеледі. Оның тамақтанатын ыдыстары адамның бас сүйектерінен істелген, денесін жылан шырмап жатыр, ол өзі тоғыз мүйізді өгіз мініп жүреді. Бұл суреттеу грек мифологиясындағы титандарды, христиан, ислам дініндегі шайтанды еске түсіреді. Алайда, біздің пікірімізше, төменгі әлем мен Ерлікті суреттеуде зороастризмдік тозақ пен зұлым рух - Ангро-Майнью образы кейіннен қолданылған. Екі діни жүйеге тән әлемнің үш деңгейлік құрылымы туралы түсінік абстрактілі ойлау қабілетінің біршама жоғары деңгейінде қалыптасады. Егер шаманизмде бүл түсінік бұлыңғыр, көмескі болып келсе, зороастризм шамандық әлем картинасына айқын, реттелген, жүйелі сипат берген.

Қазақтардың ілкі діни тектерінің діни жүйелеріндегі зороастризм нышандары бүл діни жүйелер арасындағы мәдени сұхбаттың тарихтың терең қойнауларынан бастау алғанын аңғартады. Бұл діни-мәдени жүйелерге ортақ принцип - бұл болмысты қараңғы қапас дүние деп емес, жарық дүние деп қабылдау, сол арқылы адамның белсенділігін, шығармашылық жасампаздығын орнықтыру. Оларда адам белсенділігі, еркі мен жауапкершілігі үйлесімді бірлікте болады. Бүл діни жүйелерге адам мен ғарышты тұтастықта қабылдау тән.

Мәдениеттің өзекті саласының бірі - салт дәстүрлер мен рәсім-рәміздер - Олар ғасырлар қойнауынан бастау алғанымен халық жадында, ұжымдық көмескі сана бітімдерінде ұзақ сақталады және мәдениеттің өзіндік ерекшелігін, тұрақтылығын қамтамасыз етуде маңызды қызмет атқарады. Енді мәдениетіміздің осы саласына талдау жасап және халқымыздың рәміздік универсумындағы зороастризм көріністерін қарастырайық.

Дәстүрлі мәдениеттерде рәміздер мәні ұзаққа сақталады, ал бұл "ұрпақтар арасындағы қақтығыстарға" жол бермейді, өйткені мәдени парадигма ұзақ уақыттар арасына күрт өзгерістерге ұшырамайды. Бұдан дәстүрлі мәдениеттерде эволюция жоқ, олар қатып-семіп қалған деген пікір тумауы керек, оларда өзгерістер орын алады, алайда бұл өзгерістер мәдениеттің "архетиптік" негіздерін жоққа шығармайды. Рәміз-рәсімдердің мәнін ашу, этно-мәдени тұтастықтың дүниеге қатынасын, рухани құндылықтар жүйесін, адам мен оның ғарыштағы орны туралы көзқарастарын, ұлттық әлем картинасын айқындауға мүмкіндік береді.

Қазақ халқының жерлеу рәсімінде ислам дінінің ықпалы күшті болғанмен, онда байырғы дүниетаным, көне әдет-ғүрыптар мен діни нанымдар нышаны көп кездеседі. Адам қайтыс болған соң қазалы үйдің іші, балалары, жақын туыстары дауыс салып аза тұтады. Молда немесе ақсақал адам оның көздерін жұмғызып, жағын таңып, ақ матамен бетін жабады. Өлікке арнап үй тігіледі, шамасы келмегендер үйдің оң жақ босағасына, бетін құбылаға қаратып шымылдық ішінде шалқасынан жатқызады. Өлікті осылай оңашалау Орталық Азия мен Сібір халықтарында кең тараған. Бұл рәсім, біздің пікірімізше, шамандық және зороастризмдік түсініктермен байланысты тәрізді. Аталған діни жүйелерде адам бойындағы дерт зұлым күштердің әрекеттерімен айқындалады. Зороастризмнің жерлеу рәсімдерінде қайтыс болған адамды жерлеуге байланысты қатаң ережелер сақталады. Өлім - дүниедегі ең үлкен зұлымдық, ол Зұлым Рух - Ангро-Майньюдің ісі. Зороастризмдік көзқарасқа сәйкес өлген адам денесіне барлық зұлым күштер үймелейді, сондықтан оны оқшау ұстау керек.

Өліктің сакральды ластығы туралы идеяда өлім арқылы табиғаттан тыс күштермен байланыста болу сияқты көзқарас көрініс тапқан. Ә.Т. Төлеубаев қазақтарда кездесетін оңашалау рәсімін "екі түрлі түсіндіруге болады, ол ертеде Қазақстан және Орталык Азия өңірінде таралған рәсімдер мен ритуалдардың сарқыншағы, (кейіннен олар зороастризм іліміне енген), немесе тікелей зороастризм әсерінен қалыптасқан дәстүр", - дейді. Қазақ халқында қайтыс болған адам үш күн сақталады. Үш күн бойы жақын туысқан, туыстар шырақ жағып, өлікті күзетеді. Осыған ұқсас дәстүрді зороастризмнен де кездестіреміз. Бүл туралы М. Бойс былай дейді: "Қайтыс болған соң, алғашқы үш күнде жасалатын рәсімдер жанды о дүниеге жеткенше зұлым күштерден сақтауда өте маңызды саналады. Қайтыс болған адамға қолдау беріп, қамқор болу үшін оның отбасы үш күн бойы аза ұстануы керек, ал дін басы дұға оқиды. Содан соң құрбандық шалынып, отқа құрбандық келтіреді. Үшінші күні дұға оқыған соң құрбандыққа шалынған мал еті мен өліктің киімі киелі саналады, сөйтіп тамаққа тойып, киінген жан таң ата ұзақ сапарға аттанды". Қазақтардың діни наным-сенімдерінде де жан үшінші түні ғана шаңырақтан ұшып шығып көк тәңірге аттанады. Қазақ әдет-ғүрыптарында сақталған өлген адамның үш күндігін, жетісін беру осындай түсініктермен байланысты болса керек. Ислам әдет-ғұрпында адамды жерлеуден бұрын үш қайта денесін жуған. Бұл бір жағынан судың тазартушылық қасиетіне негізделсе, екінші жағынан өлікті сакральды ластығына байланысты. Г.П. Снесарев бұл рәсім зороастрлық дәуірден бастау алуы мүмкін деген болжам айтады. Өлікті жуған су адам аяғы баспайтын жерге төгілген, ол жерге ерекше таңба қойылған немесе от жағып күлін қалдырған, я болмаса бидаймен жауып тастаған.

Қазақтарда XIX ғасырдың соңына дейін сақталған "аманат жерлеу" рәсімінің зороастризмдік жерлеу рәсіміне ұқсастығын С. Ақатаев атап көрсетеді және зороастрнзмдік дәстүр көшпенділердің терең тарихынан бастау алады, деп қарастырады. "Зороастристік канонның бір бастауы сүйекті қастерлеу, жерді ластамау идеясынан шығатын зороастрлік жерлеу рәсімінің негізі қазақтардың уақытша жерлеу (аманат жерлеу - 3. Қ.) тәсілі осыған ұқсас зороастризм ритуалын еске түсіреді", - деп жазады аталған автор.

Зороастризмдік және Сібір халықтарының жерлеу рәсіміндегі ұқсастықтар туралы жоғарыда айтып кеткен едік, түркілер арасында да осындай жерлеу рәсімдерінің болғанын И. Бичуриннің деректеріне сүйеніп С. Ақатаев та айтады. Зороастризмдегі сүйекті қастерлеу рәсімінде ғалымның айтуынша, көшпелілер ықпалы байқалады. Қазақтар қайтыс болған адамның сүйегін сақтайтын орындарды - сағана деп атаған. Ол сөрелері бар жер астындағы бөлме. Тарихтан белгілі "Олжабай сөресі", "Едіге сөресі", "Бөгенбай сөресі" халқымызда уақытша жерлеу рәсімінің болғанын көрсетеді. Жетісу өңірінде зороастризмге тән оссуарийлік жерлеудің таралғанын М.С. Орынбеков атап көрсетеді. Қырқыншы күні қайтқан адамның қырқын береді. Бүл рәсім тек исламға байланысты қалыптаспаған, оның бастаулары тарих қойнауларында да жатыр. Қырық күн бойы қайтқан адам үйінде күн сайын шырақ жанып тұрады және дастарқанға арнайы ас қойылады. Ұқсас әдет-ғұрып зороастризмде де жасалады. Отыз күн бойы қайтыс болған адамға арнап ас дайындалады. Отызыншы күні екі рет қан шығарып құрбандық шалады. Дәстүрлер арасындағы ұқсастық күмән туғызбайды және оларды кездейсоқ деп айта алмаймыз.

Дәстүрге сәйкес жыл өткен соң ас береді. Бұл рәсім қазақ әдет-ғұрыптарына қатысты жазылған әдеттерде жан-жақты қамтылған, сондықтан толық тоқталып, тәптіштеп сипаттаудың қажеті бола қоймас. Бұл жерде зороастризмдік рәсіммен сәйкестігін атап өтейік. Қайтыс болған соң отыз күннен жылдығына дейін Заратуштра дінінде әр ай сайын аруаққа аталып құрбандық шалынады. Жылдығында соңғы рет қан шығарып құрбандық шалынады. Содан соң жан материалдық қолдауға, қамқорға зәру емес деп саналады. Алайда отыз жыл бойы қайтқан адамның ұрпақтары жылдығына арнайы ас тарту жасап еске алып отырады. Отыз жылдан кейін рухтар қауымдастығына толық қабылданады деп түсініледі, сөйтіп Ахамаспатмаэдаиа "жандар мейрамы" деп аталатын, ескі жылдың соңғы күні өтетін мейрамда қауымдық құрбандық шалған кезінде олар оз сыбағасын алып отырады. Бұл әдет-ғүрып әрбір отбасында бейсенбіден жұмаға қараған кеште атқарылатын иіс шығару рәсімін және құрбан айт мейрамын еске түсіреді.

Қайтыс болған адамның жетісін, қырқын, асын беру рәсімдері жанның мәңгілігі және оның рухқа айналуы туралы көзқарастармен ұштасады. Халқымызда адамды ешқашан өлді демейді, қайтты дейді, яғни адамның табиғаты, тәні өлгенмен, рухы мәңгілік. Халқымызға тән осы көзқарасты Абай "өлсе өлер табиғат, адам өлмес" деп әсерлі бейнелеген. Ақын "мен" өлгенмен "менікі" өлмек жоқ дейді, ары қарай оз ойын былай деп жалғастырады, "мені" мен "менікінің" айырылғанына "өлді" деп ат қойыпты өңкей білмес", - дейді. Келесі бір түсінік бойынша қайтыс болған адамдардың рухы аталған күндерде отбасына қайтып оралып отырады. Отыз жыл өткен соң олар келуін тоқтатады, себебі топыраққа айналады1. (Зороастризмдік салтты еске түсірейік). Бұл көзқарастар халқымызда адамның рухқа айналуы, немесе рухтар әлеміне қайтып оралуы бірнеше кезеңнен тұрады деген түсініктің болғанын көрсетеді.

Жерлеу рәсімдері мұқият тиянақтылықпен, жасалатын әдеп-ғұрыптар кезектілігі қатаң тәртіпке сәйкес өткізілетін болған, жерлеуді қауымға танымал дін басы немесе салт-дәстүрлерден, діни наным-сенімдерден хабардар, беделді ауыл ақсақалдары басқарған. Бүл ескі түсініктер, шамандық және зороастризмдік адамды жерлегенде ритуалдық қателіктер жіберілсе, ұрпақтары рәсімдерді сақтамаса оның рухы зұлым рухқа айналып, қауымдастарына кесір келтіруі мүмкін, ондай адамның жаны тек жіберілген қателіктер дүрысталған соң тынышталады. Ал зороастризмдік тұжырымдамаға сәйкес зұлымдық адам қателігінің, арам ниетінің, ғарыштық аша заңына (адам бойындағы ар заңы деп те айтуымызға болады) сәйкес өмір сүрмеуінің нәтижесі. Сондықтан рәсімдерді атқарудағы олқылықтардың қауымдастық үшін салдары ауыр болады, ол тіпті қауымның апатқа ұшырауына әкеп соғуы да мүмкін.

Қазақ мәдениетінің рәміздерге толы тағы бір саласы адамның өмірінің биік белесі -үйлену тойы.

Құда тусу, қыз айттыру - халқымыздың ежелден келе жатқан салтының бірі. Жігіт жағы қалыңдық үйіне жаушы жіберіп, ата-анасының ризашылығын алған соң құда түсуге барады. Құда түсу барысында той өткізу уақыты, қалың мал көлемі және т.б. белгіленеді. Алдағы тойдың осындай ресми жағы аяқталған соң, әр түрлі ойын-сауық өткізіледі. Халқымыздың дәстүрлі мәдениетінің құпия қойнауларына терең үңілсек ондағы әр түрлі әрекеттің дүниетанымдық мәні, кез келген іс-қимылдың рәміздік-рәсімдік сипаты бар екенін көреміз. Құда күту барысында құдалардың үстіне су қүю немесе өзен суына шомылдыру сияқты рәміздердің орын алғандығын Ә.Т. Төлеубаев өз еңбегінде атап көрсетеді.

Дәл осындай рәсім туыстас қарақалпақ халқында да кездеседі. Оларда бүл рәсім той үстінде жасалады. Аталған рәсімнің магиялық мәні бар екендігі күмән тудырмайды. Біздің пікірімізше, бұл рәсім көне дүниетаным, наным-сенім жаңғырығы және ислам идеологиясы үстемдік еткен дәуірде ол ойындық мәдениет элементі ретінде сақталған. Ал оның түп-тамыры, терең зороастризм идеологиясымен байланысты. Суға шайыну -зороастризмдегі басты діни рәсімдердің бірі. Суға шайыну (исламдағы дәрет алу да зороастризмдік рәсіммен үндес) рухани тазарудың рәмізі. Ислам дінін қабылдағаннан кейін ол ойын түрінде өмірге бейімделіп, халық жадында, көмескі сана образдарында сақталып келген.

Жігіт жағы қалыңдықтың туыстарына "өлі-тірісін" береді. Өлі-тіріге берген мал бата жасалып, құрбандыққа шалынады. Бата жасау рәсімі де біздің пікірімізше, зороастризмдік дәстүрден бастау алады. М. Бойс зороастрлықтардың дұға оқымай малды ешқашан құрбандыққа шалмайтындығын айтады .

Жігіт пен қалындық ата-аналарының босағасын алғаш аттағанда ошақтағы отқа май құяды. Бүл өте көне дәстүр, ол зороастризмнен көп бұрын пайда болған және ата-текке табынумен байланысты. Барлық жаңа діни жүйелер ескіні мүлдем жоққа шығармайтыны мәлім, сол сияқты зороастризмде халықтық көне дәстүрдің әдет-ғұрыптарынан қол үзіп кетпей, оның бірқатарын өз құрамына енгізген. Соның бірі жоғарыда айтылған рәсім болса керек.

Зороастризм нышандары неке суын ішу рәсімінде де кездеседі. Бұл дәстүрдің қайдан тамыр алатынын дәл айту қиын. Е.Т. Кагоровтың айтуынша, бұл рәсім мұсылман халықтарынан басқа халықтар арасында да кең тараған. Бұл рәсімнің рәміздік мәнін түсіндіруде қалыптасқан бір ортақ пікір жоқ. Біреулер ол жас жұбайларға тату-тәтті өмірді қамтамасыз етеді десе, басқалары неке суы неке адалдығын бұзған адамды жазалайды деп түсіндіреді. Біздің пікірімізде, бұл рәсімге тек зороастризмдік дүниетаным тұрғысынан көңілге қонымды түсінік беру мүмкін.

Су-зороастризмде өзінің маңызы жағынан отқа жақын тұрған стихия, ол құдіретті. Сумен емдеу, ұшықтау, үшкіру сияқты халықтық медицина тәсілдері су құдіретін, киелі табиғатын мойындауға негізделген. Бұл барлық халықтарға тән (Христиан дініндегі суда шоқыну, суда жүкті болу). Осы архаикалық түсінікке сәйкес неке суын ішу жас жұбайларды және олардың ұрпақтарын жамандықтан, ауру-сырқаудан сақтасын дегенді білдірсе керек. Екіншіден, неке суына салынған қант пен түз болмыстағы дуалистік бастауларды, жарық пен түнекті, ыстық пен суықты, күн мен түнді, аталық және аналық бастауларды рәміздейді. Неке суы болмыс бірлігінің тұтастығының рәмізі. Үшіншіден, қант пен түз жақсылық пен жамандық, қуаныш пен қайғыны білдіріп екі жастың өмірдің ыстығы мен суығын бірге көріп, ауыртпалығын бірге көтеріп, қуанышта да бірге болуының кепілі болып табылады.

Болмыстың дуалистік сипаты туралы түсінік мифо-поэтикалық тұрғыда зороастризмнен ерте қалыптасады, алайда бүл дуалистік көзқарас діни идеологиялық тұрғыда алғаш рет зороастризм дәйекті негізделеді.

Мәдени сұхбаттың ежелден келе жатқан көрінісі - мұсылман халықтарында кең тараған Наурыз мейрамы. Ұлыстың ұлы күні Наурыз халқымыздың байырғы мерекесі. Бұл мейрам көктемде күн мен түн теңеліп, жер иіп, мал-жанның жадырайтын шағында өтеді. Наурыз парсы тілінде "Рузи-нау", "жаңа күн" дегенді білдіреді. Бұл ежелде жаңарған табиғи мейрамы болса керек. Наурыз зороастризмдік жеті мейрамның ішіндегі ең маңыздысы. Зороастризм эсхатологиясына сәйкес наурыз күні әлемде әділеттілік, жақсылық орнап, зұлымдық жойылады, ол мәңгілік өмірдің алғашқы күні. Күннің, жарықтың, нұрдың ұзарып, түннің қысқаруы, жақсылықтың жамандықты жеңіп, салтанат құруын рәміздейді. Наурызды осындай Заратуштралық тұрғыда түсіну қазақ халқында сақталған, өйткені, бұл шақ жамандықты жақсылық жеңген, өткен жыл кетіп жаңа жыл енген шақ деп саналған. Наурыз - әлемнің, табиғаттың жаңаруы, жандану мейрамы.

Бұқара халық тарапынан қолдау іздеген Зараструшылар халықтық мейрамды жаңа діни дүниетаным құрамына енгізіп, оның бастапқы мәнін жаңа көзқарас тұрғысынан толықтырып, қайта өңдеген.

Зороастризмдік рәсім-рәміздер Орталық Азия мен Қазақстанда ислам дінінің таралуы барысында оның әдет-ғүрыптарымен сіңісіп кетті. Ислам ескі діни әдет-ғүрыптарды қабылдайды. Сойтіп, олар жаңа идеология тұрғысынан қайта өңделеді. Ескі діни әдет-ғұрыптарының исламның рәсімдер жүйесіне ену тұрғылықты халықтардың исламды қабылдап, оның бүл аймақта жылдам қарқынмен таралуына ықпал етті.

Жоғарыда айтылғандарды жинақтай келе төмендегідей тұжырымдар жасауға болады. Заратуштраға дейінгі наным-сенімдер табиғат объектілері мен құбылыстарына табыну сипатындағы жетілген политеизм болып табылады, сонымен қатар, осы уақыттарда адамдық қасиеттерді білдіретін құдайлар тобы қалыптасып, басқалардан жіктеле бастайды. Олардың ішінде батылдықпен адалдықтың, келісім мен әділеттіліктің кепілі болып табылатын Митра ерекше дараланды. Халықтық наным-сенімдерде от пен суға табыну маңызды орын алады. Алайда әлеуметтік қарым-қатынастардың күрделенуіне және абстрактілі ойлау қабілетінің жетілуіне (мән мен құбылыстың ара жігін ашу) байланысты абстрактілі қасиеттерді білдіретін құдайлар тобы көне табиғи құдайларды (жер, су, от т.б.) ығыстыра бастайды. Заратуштра ілімінде құдай ешқандай табиғи объекті немесе құбылыспен байланыссыз, таза рухани мәнге айналады. Заратуштра іліміндегі басты жаңалық - монотеистік құдай идеясы. Заратуштраның бұл идеясы замандастары үшін тосын жаңалық болды. Ол қалыптасқан рулық-тайпалық идеологиядан, дүниетанымдық парадигмадан бас тартуды талап етеді. Халықтық ұжымдық көмескі санада көне дүние таным архетиптері терең ұялағандықтан қоғамдық сана жаңа ілімді қабылдауға дайын болмады. Сол себепті, Заратуштра ілімі отандастары тарапынан қолдау таппады. Дала данышпанының тағы бір жаңалығы - адам мәселесі. Ол адам еркіндігі мен жауапкершілігі, оның өмірінің мәні мен мақсатын, адам белсенділігін діни философиялық тұрғыдан негіздеуге ұмтылған алғашқы ойшылдардың бірі болды. Заратуштра ілімінде жақсылық пен зұлымдықтың жеке адамның еркін таңдауына да байланысты болмақ. Адамзат өркениетінің тағдырының жеке адам таңдауына байланыстылығы оған үлкен жауапкершілік жүктейді. Сонымен қатар, оның жасампаздық ізгі қасиеттерін ашып, жетілдіруге жол ашады. Адам үшін ең бастысы адам болу, адам өмірінің мәні де, мақсаты да осы. Заратуштра құдайының адамға артқан жүгі, жүктеген жауапкершілігі, аян алу арқылы естірткен өсиеті адам болу. Бұл мақсат жолында адамды алуан түрлі азғырулар мен адасулар күтіп тұруы, аяғынан шалуы мүмкін. Адам рухы, ерік-жігері, күш-қайраты мен қуаты азғындаушылық пен күресте айқындалмақ. Зороастризм эсхатологиясына сәйкес адам жаны мәңгілік, оның о дүниедегі тағдыры, бүл дүниедегі істеріне байланысты. Болашақ өмірде адамды шаттық пен бақыт тұғырына көтеретін де, жан төзгісіз азапқа салатын да, оның ар-ұжданы, ұяты болмақ. Сөйтіп, заратуштра ілімі адамды нағыз адамдық тұлға деңгейіне көтереді.

Заратуштраның адам еркіндігі мен жауапкершілігі туралы ілімі кейіннен әлемдік діндердің эсхатологиялық доктриналарына негіз болды. Бірақ, тек Заратуштра ілімінде көтерілген мәселелер бір-бірімен қисынды, диалектикалық бірлікте, өзара байланысты болады. Заратуштраға дейінгі наным-сенімдер әдет-ғүрыптарды сақтардың діни көзқарастарымен және салт-дәстүрлерімен салыстырып зерттеу олардың арасында белгілі бір байланыстың бар екендігін көсетеді. В.И. Абаевтің, М. Бойстың, В.В. Струвенің, С.П. Толстовтың және т.б. пікіріне сүйене отырып Заратуштра скиф-сақтар арасында дүниеге келген деп топшылаймыз. Сондықтан, оның дүниетанымының діни көзқарастарының қалыптасуында сол дәуірдегі скиф-сақ мәдениетінің ықпалы зор болды. Заратуштраның өмір сүрген уақыты сақтар мәдениетінің гүлденген кезіне, яғни б.з.б. I мыңжылдыққа сәйкес келеді.

Сақтардың Тарғытаймен байланысты генеалогиялық аңызы, алғашқы патша тағдырын қайталайтын рәсім ~ мейрамдары Авесталық кейіпкер Траэтон мен Йиманы еске түсіреді. Бұл Қазақстан жерін мекендеген ежелгі тайпалардың көне Иран тайпаларымен мәдени қарым-қатынаста болғанын көрсетеді А.К. Ақышев Йима туралы аңыз сақ-массагеттер арасында, Жетісу өңірінде қалыптасқан болуы мүмкін деп топшылайды. В. И. Абаев: "Шығыс ирандықтар (Орталық Азия мен Қазақстан жерін мекендеген көне тайпалар -З.Қ.) мифтерді, діни жүйелерді, эпикалық жырларды дүниеге әкеліп, олармен Батыс Иранды байытты", - дейді'.

Осының негізінде Авестаға енген аңыз-жырлардың басым көпшілігі аталған аймақтарда дүниеге келген деп қарастырамыз. Алтын адам эпикировкасындағы бұйымдардың сібір шамандарының, зороастризмдік атравандардың, ведалық брахмандардың бұйымдарымен ұқсастығы назар аударады. Біздің пікірімізше, бастапқы зороаетризмнің қалыптасуында шамандық діннің ықпалы елеулі болған. Бұл тұрғыда Х.Нюбергтің бастапқы зороастризмді (заратуштранизимді) типологиялық жағынан шаманизмге жақын діни жүйе деп қарастыру көңіл аударарлық жай. Шамандық діннің зороастризмнің қалыптасуына ықпал еткен басты идеялары ретінде адам мен рух арасындағы делдалдықты, көріпкел-сәуегейлікті, өліп қайта тірілу идеяларын және шамандық демонологияны атап өтуге болады. Сонымен қатар, Заратуштра тұлғаны бейнелеудегі шамандық белгілер (Виштаспа патшаның тұлпарын емдеп жазуы, отпен ойнауы т. б.) шаман образын еске салады. Екі діни жүйеге де ортақ нәрсе - ғарыштың үш деңгейі туралы түсінік, алайда бұл түсінік мифологиялық дүниетанымнан бастау алады.

Заратуштра реформаларына дейін ұлы далада Митраны теріске шығарғанымен оның көптеген принциптерін жаңа діни жүйеге енгізген. Олардың қатарында болмысты жарық дүние деп түсінуі, ақиқат пен әділеттілік үшін күресу, адам еркімен белсенділігін негіздеу принциптерін атап өтуге болады. Сөйтіп жоғарыда айтылғандарды ескере отырып, Заратуштралық құндылық бағдарлар ұлы даланың мәдени өрісінде қалыптасты деген пікірді ұстанамыз. Бұл құндылықтар кейінгі қазақ мәдениетінің құндылықтары жүйесінің қалыптасуында маңызды рол атқарды. Қазақы мәдени типтің басты ұғымдары: Жарық дүние, адам болу, сұхбаттасу, табиғатты, тіршілікті қадірлеу тәрізді ұғымдарында Заратуштралық рухани ізденістердің қолтаңбасын аңғарамыз. Зороастризмнің қазақ мәдениетіне ықпалы туралы айтқанда бүл діни-мәдени жүйенің сатылық-кезеңдік сипатын және бастапқы зороастризм мен кейінгі Сасанидтер мемлекетінің ресми дініне арналған зороастризм арасында үлкен айырмашылық барын естен шығармау керек. Бастапқы кезеңде қарапайым қауым мүшелерінің діні болған және демократиялық мазмұндағы зороастризм жаңа биліктің оның бірорталықтық, сонымен қатар экспансиониста ұмтылыстарының идеологиялық негізіне айналады.

Бастапқыда бостандық сүйгіш далалықтар дүниетанымынан туындаған зороастризм мидиялықтар мен парсылардың құл иеленушілік мемлекет қажеттіліктеріне икемделу барысында өзінің табиғи тамырларынан айырылып догматталған, қатып-сенген діни-идеологиялық сипатқа ие болады.

Орталық Азия мен Қазақстан жерінде исламның таралуы барысында зороастризмнің негізгі қағидалары мен әдет-ғұрыптары жаңа дінге қабылданып, сіңіп кетеді, сөйтіп зороастризмдік рәсім-рәміздер жаңа сипатқа ие болғанымен өзінің мазмұндық ерекшеліктерін сақтап қалады, ал кейбір тұрмыстық рәсім-рәміздер ойындық мәдениет элементтері ретінде сақталады.





ШАМАНДЫҚ МӘТІНДЕР*

Қ. ЗАТОВ.

Хакас сарындары

Қауымдық мінәжаттар

І.Таудағы құрбандық шалу кезіндегі шаманның айтқан сөздері.

Қам болдым мен бала кезімнен.

Қам-Ағыстың1 билеуші рухы2

Нық тәнімді менің қажытты енді.

Кездейсоқ емес, әрине, сол кезден

Маған тауда да, суда да әрқашан

Көмектеседі қамдауға Қам-Ағыс,

Тырақ3 есімі анасының оның!

Мекен етуші аспанды Адам-хан

Шамандар жебеушісі ол болған

Берді өмір бізге, кіндігімізді кесіп

Ағараңдаған жаңқада, сосын

Сүтпен жудың кірпіктерімізді біздің –

Қалдырдың және тіршілікке бізді әлемде осы

О, тау рухы, біздің билеушіміз,

Адам-хан! Ақ-көгілдір өзіңнің жамылғыңмен

Аластайсың сен аптапты өзіңнен!

Шабасың сен атпен көгілдір-көкпен

Әбзелдері сондай жанады күміспен

Және жылтылдайды қымбат бөрігің

Тігілген қызыл түлкілерден!

Қыян-Арық4, о, тау аруы,

Қалай ерге алтын қонасың

Темір үзеңгіні үзіп сен.

Бірақ, қадамың сенің нық

Нәзік үнді жез үзеңгіде!

Қыян-Арық, о, тау аруы,

Сен бізге осында Қытайдан келдің!

Көк ала баулармен қол бұлғайсың

Аптапты тымсырық өзіңнен сейілте!

Ер-тоқымың сондай жарқырайды күміспен

Байталыңда көк ала сенің!

Және басыңда сенің тәкаппар

Алтындай жарқыраған қымбат бөрік

Тігілген қызыл түлкілерден!

2. Таудағы құрбандық шалу

О, ұлы Тау Рухы, бүгін

Алтыннан құрбан шаламын мен!

Барлық балалар үшін,

Жан берген сен мейіріміңмен өзіңнің

Нәзік жас жеткіншектер үшін,

Өздерін адам деп атауды сүйетін

Ал өздері қойныңда сенің бейқам өмір сүретін

Сол сұлулар үшін, о, Тау Рухы,

Адымдаған артыңнан бүгін,

Сол көріктілер үшін, о, Тау Рухы,

Өткен алдыңнан сенің бүгін.

Бұтақшалар мен жапырақтар үшін,

Ылғал аңсап, құтылғысы келген желден

Сансыз қолдар үшін, сұраған

Қайыр-садақа, көмек пен игілік

Шың құздар үшін, барлық жерде бой көтерген

Сақшылар үшін, есігіңнің алдында тұрған

Үйіңнің сенің жасырын

Сол есіктер үшін, жарқыраған

Күміспен күн сәулесі астында

Сол есіктер үшін, алтынмен сондай

Жалтылдаған бозғылт ай сәулесі астында, -

Міне сол үшін саған келдім мен бүгін!-

Сәл ашшы маған алтын есіктерді.

Келеді өткім барлық тоғыз жармадан,

Барлық тоғыз құпиялы бөлмелерден -

Кіру үшін қойнауына сенің тауыңның!

3. Аспанға құрбандық шалу

Құрбандық шалу үшін маусым айында толған Ай кезінде шығады. Пызылақ тастап, сүтті қамшылаған уақытта, бәрі «Тәр»1 (Аспан) деп айтады. Содан кейін бата беруші былай деп жалбарынады:

Өмір үшін тоқтамас!

Киіз үй үшін қирамас!

Ұлы бабалар салтымен,

Еңкейеміз біз иықтарымызбен,

Ант етеміз біздің бастарымызбен!

Айтқанымыз жетсін Аспанға,

Біздің жалғыз Құдайымызға -

Ақ Жаратушыға барлық тіршілікті!

Салтымен әкелер мен бабалардың

Жалбарынамын мен саған, Қайың,

Жарқыраған қабығымен күмістенген,

Сыңғырлаған алтын жапырағымен,

Тоғыз тармағы бар

Ұшар басында өзінің жұмарланған!

Қазып алып сені қара топырақтан

Біз түбіріңді кеспестен,

Жел соқпайтын биік құз қойнауына

Сені орнаттық қазір тұрған жеріңе,

Ақ тасқылдың үстінен көтеріліп!

Және саған біз бүгін ант етеміз,

Басымызбен, иықтарымызбен!

Естісін айтқанымызды біздің

Аспанда және аспанның ар жағында!

Жетсін барлық айтқанымыз біздің

Құдайлардың өздеріне - аспандағы жаратушыларға

Міне, ақ қозы, қара ұртты!

Оң аяғын бүгіп өзінің,

Біз үш рет сенен айналдырамыз

Құрбандығымызды біздің, тазартылған ішектен,

- Жетер ме екен бүл құрбандық құдайларға?

О, Ұлы Құдай - Аспан!

Халық, екі қолын да жоғарыға, аспанға көтеріп, дауыстап "Тәр" д айтады. Содан соң манағы адам тағы да бата береді:

Өмір үшін, тұрағымыз үшін!

Жерді жапқан шөп үшін!

Мал мен халықтың азығы үшін,

Егілген нан үшін,

Өссін қуанышына өзгелердің!

Ант етеміз біз саған, о, Аспан!..

Бата беруші әрі қарай жалғастырады:

Тек желдер жерді азаптамасын!

Тек бізден бақытсыздық аулақ болсын!

Тек шөптер қалыңдап көтерілсін!

Тек аспаннан жомарт жаңбыр түссін!

Сұраймыз біз! Тілегімізді барлығы естісін

Тоғыз қабат аспанның қасиеті!

Естісін айтқанымызды біздің

Тоғыз ұлы құдіреттілер - Тоғыз Ақсақал2,

О, ұлы Құдай - Аспан!..

Батасын одан әрі жалғастырады:

Таусылмас қуат үшін, Кетпес бақыт үшін,

Талабымен бабалар салтының өтінеміз!

Өтінеміз Қүдай3 өзі естісін деп!

Басымыз біздің ағарса да,

Тәніміз жас күйінде қалсын деп!

Айғырлардың тістері сарғайса да,

Қуаттана түссін денелері деп!

Салтымен алыс бабалардың,

Қасиетті Қайың астында,

Мәңгі діңгегі мен алтын жапырақтары бар,

Құрбандық шаламыз біз құдайларға -

Бағыштаймыз оны ақ құдайларға!

Міне мұнда, жерде, қашанда қара,

Түбіріне қасиетті Аспанның

Әкелдік біз құрбандық, сүрсе деп өмір

Қызыл тәнді қарабасты халқымыз,

Жаратылған Ұлы Аспанмен -

Бауырлауға құрттай жерді, қорек тауып одан!

Қабыл алсын біздің құрбандықты құдайлар -

Кімге болса да аспанды тұрақтаған,

Жетсін, о, Ұлы Құдай - Аспан!

4. Тау басындағы құрбандық шалу

Құрбандық орнын бай қылып дайындадым мен

Үлкендігі аттай үстелді алтын

Және ақ киізді ол - бәрі сен үшін!

Аямайсың қарабастылардан сен игілігіңді,

Сақтайсың және аздырудан барлық сенушілеріңді!

Әкелдік саған құрбандыққа қозыны біз,

Ол ақ әрі пішілген болуы қажет, бірақ қара жақты.

- Тасаттық алдында оның жүрегін

Суырып аламыз қолдарымызбен!

Саған, құрбандықтай, ұнамды буы теңіздердің,

Буы таудың және де терең жыраларының,

Олардың ешкім татпаған дәмін!

Шалады сол құрбандықты ай туғанда,

Түр мен түсін ай өзгерткенде,

Ескі жыл кеткенде және келгенде

Жаңа жыл біздің жерімізге, -

Қазір, көріп тұрмын, келді сол уақыт!

Аспаннан алғаш келгенде ұшып,

Бізге қырық түрі құстардың әр түрлі тұмсықты,

Алғаш түлегенде үш рет

Орман аңдары өткір тырнақты,

Алғаш шақыра бастағанда алтын көкек,

Болған үлкендігі ат басындай, -

Сол кезден бастап шамандар біздің шалады

Саған үлкен құрбандық ай жаңарғанда

Әрі қояды құрбандық орнын алтыннан!

Өскенде шөп алғаш,

Болғанда жапырақты ағаш,

Жарқырағанда кармен шыңдар,

Шыққанда жерден сулар,

Ашқанда қақпаларын қара таулар

Білдік біз де қалай табуды алтынды.

Гүрілдеп, ирелеңдеп әрі шулап,

Аққанда өзендер біздің жерімізден,

Анда-мұнда пайда болғанда таулар,

Тамшылай бастағанда бұлақтар,

Оранғанда қылқанды орманмен таулар,

Өсе бастағанда батпақта қамыстар, -

Сол кезден құдай берген сен әрқашан

Қамқоршысың бізге, қарабастыларға,

Әрі көмектесесің біздің малымызға!

Атыңның сенің жалы бар алтыннан,

Әрі қапталған алтынмен тұяқтары!

Ерен құба атта жүресің сен,

Тастар мен тауларға жанастай,

Қалдыра төменде оларды шабатын!

Ұшып өтудесің үстінен Пургус1 тауының сен

Және үстінен Өктем2 тауының Енисейдегі!

Жетелейсің соңыңнан жеті атты сен,

Сенікіндей сондай құбалар,

Олардың құйрықтары мен жалдары сыпырады шаңын даланың!

Сен көңіл көтересің жеті төбеде,

Оранған сарғайған шөпке,

Тамырларымен тарамданған енген жер түкпіріне!

Қара кәмшаттан қамшың сенің,

Ала кәмшаттан айылың сенің!

Бауларда қара матадан бүкіл бойың сенің,

Таңдаулы жартаста жатырсың сен,

Жарқырап былғары етіктеріңмен!

Гүрілдеме тастарымен жабайы жартастардың

Шошытпа ит пен құстарды,

Қорқытпа босқа балаларды!

Қара барқытты көрпенің астында сен ұйықтайсың,

Құндыз тымақты киіп жүресің,

Ал белбеуің қалың жарқырайды ақ алтынмен!

Саған құрбандық шалады тау басында!

Мен де саған дайындадым қозыны -

Ол ақ, қара жақты, алдыңда сенің

Ол оң өзінің бүгеді аяғын!

Осы құрбандық мен шалатын,

Жетсін барлық бастауларына өзендер мен бұлақтардың,

Иірімдеп ағатын жер бетінде!

Құрбандық осы мәрт жетсін

Барлық шыңдарына биік те аласа таулардың,

Таңғаларлықтай тұрған жерде!

Таралып осы құрбандық жетсін

Әлемдік мұхит шегіне!

Қарабастыларға шапағат мен сұраймын

Табындарға бағулы қорғаныш мен сұраймын!

Әкелдім мен саған дәмді буын,

Өкпе, бауыр, жүрек пен тілдің,

Құрбандық отында пісірілген,

Қозының жағын арналған саған,

Дәм қылып тағы әкелдім мен!

Қос бұрымды әйелдерді жолатпадым мен

Қасиетті киізге және де залым адамдарды

Сыйлықтан алыс ұстадым мен!

Оң иықтың тұсынан енді қол бұлғадым

Мен ұзын көк ала бауменен!

Барлық бес саусағыммен ұстап тұрмын мен

Ақ қайың тармағын алтын жапырағымен

Құлаштап сермеймін, тарату үшін буды!

Жеткізу ниетім менің құрбандықты біздің

Өзендерге, тауларға, далаларға, теңіздерге!

Мен шамандық киімімді, безендірілген

Алты алқамен кидім сол үшін,

Рухтарынан таулар мен сулардың сұрау үшін қорғанышты,

Тұратындарға киіз үйде осы және сүйеушілікті

Кең тараған алтын оның түтініне!

Ақ қайыңнан жасалған құрбандық шалатынды,

Күнмен бірге үш рет айналдым мен!

Енді саған тастаймын ақ сүзбені

Әрі ақ сүтпен сені сусындатамын!

Және ұсақтап етті, салып ыдысқа

Тағы да сені мен үш айналамын!

Сол, мен оз қолыммен сепкендерім

Әрі иықтарымнан өзімнің бүркігенім,

Жетсін сендерге, мейірімді рухтарына таулар мен сулардың!

Біз құрбандыққа бүгін шалдық қозыны,

Ол ақ еді әрі қара жақты, - біз бәріміз

Жиналғандар мұнда тоғыз тамырлы3 тұтас халық,

Өзіміз тартуға шалдық оны!

Мен тағы да басқа жеті ақ қойды,

Белгілеген біз басқа құрбандық үшін,

Айналдырдым Қайыңнан алтынданған!

Міне шықты қара бұлттар,

Араласып буымен құрбандығымыздың біздің,

Иә солай, олар жетуі тиісті Аспанға -

Жалғыз Құдайға құдайлар үстіндегі!

Қабыл етсін Аспан құрбандық пен ниетімізді,

Бағыштаған біз оған қазір!

Және сұраймын мен қара жауын

Ақ қайырымды Аспаннан,

Қандыру үшін шөлін даланың қуаң!

5.Су рухына құрбандық

Біз үш жастағы өгізшені

Сен үшін бүгін сойдық,

Аяқтарын оның барлық сәл бүктік те,

Салға салып оны тоғыз бөренелі

- Жібердік төменге.

Ағындап аққан сумен,

Саған қадірлі құрбандық болсын деп бізден!

Сен сыбдырла тастарымен өз суларыңның

Және домалат аңғарларға қиыршықты!

Мен сұраймын тек қайырымдылықты бағынушыларға

Және де қорғанышты қарабастыларға!

Сенің ие болушы қолыңның астында –

Алпыс түрі бар көлдері мен өзендердің!

Сен, о, мейірімді рух, қабыл ал өгізшені,

Қойылған құрбандықтың алтын үстеліне,

Соңынан қозғалып кететін салменен –

Бұрқырап аққан өзендермен

Жетеді саған, құрбандығымыздай біздің!

Туған ай - жалбарыну уақыты

Рухтарына сулардың ағынсыз және ағатын!

Сен отыр да дауылдат өзіңнің дабылыңды,

Жасалған ерекше үнді сары мыстан,

Соққыла сары мысты қол тоқпақпен

Жасалынған қызыл мыстың кесегінен!

Сен, От Анасындай, барлық жерде жүресің

Үш жасар байталды мініп күрең тісті,

Ұйықтайсың сен төсекте,

Қапталған қызыл шұғамен,

Киесің берікті көгілдір аспан түстес!

Келіп қалса, Ерлік хан мұнда егер,

Аласта онда сен оны қасиетті түтінмен

Ал егер жақындай бас і аса ол саған

Онда қағып жібер оны бауларыңмен,

Оның үстінен билігің бар!

Егер әлдекім игілікті мақсатпен

Келсе, қабылда құшақ жайып!

Егер Чик1 арам ниетпен

Жақындаса, жол берме оған!

Бал ашатын кітаптарымен бөтендерді,

Дабылдарымен бөтендерді жақындатпа!

Айналып алты рет ай асты әлемін

Ұйықтап жатқан балаларыңның көріп бесіктерін,

Мен шешпедім ақ-көгілдір байлауларын!

Қасиетті түтінмен аласта,

Елестерін, өмірден қайтқандардың, - қорғашта

Кештерде бізді юзюттардан2

Және ерекше сақтай гөр біздерді,

Содан, Қу Ерлік хан

Қарабастыларға дайындаған пәле-жаладан!

Отыр да - өшірмей жақ

Өзіңнің отыңды, қайда мәңгі жанып бітпес

Мойылдың тоғыз шала жанған оты!

От Анасындай жаса ізгі істерді,

Басқарып бүкіл саған бағыныштыларды

Көмегімен темір қайыс илеушінің –

Алты қырлы, алты тісті сойылымен!

10. Өзен рухы-иесіне жалбарыну

О, сен, кім енген кейіпіне құбыжықтың

Және тік қырлы төбеңде үш дақ ырсиған!

О, сен, кім кейіпін шортанның қабылдаған,

Тағы да үш есімге ие болған!

Жаратыпты сендерді біздің ортақ бабамыз,

Сондықтан сендерге қозыны құрбандыққа ш

Қозымыз болуы тиіс дақсыз әрі сары!

О, рухтар, мекендейсіңдер сендер,

Тұтасып қосылған үш үлкен тасқынды,

Сағасында өзеннің, иірімдерінде

Абақанның Ойын ойнап, билейсіңдер!

11. Ерлік ханға арналған сөздер

Сен, хан Керейдей1, атамайсың

Ұлдарым деп өзіңнің қасыңда

Өмір сүретін еркектерді!

Сенде, хан Керейдей, лақап ат көп,

Өзімнің келіндерім деп

Қара көзді әйелдерді санамайсың!

Бар болса егер жерлер, сен мекендейтін,

Тұратын, онда, мүмкін, бүл -

Кіші Абақан, оның бастаулары болар!

Бар болса егер жерлер, сен ойнайтын,

Қыдыратын, онда, бәлкім, бүл –

Үлкен Абакан, оның бастаулары болар!

18. Төсті тамақтандыру

Уақыт келді, көгерер шоп,

Желмен қосыла шулайтын!

Уақыт келді, сыбдырлайтын

Көк жапырақ жаңадан!

Бүлғын қүлағындай, салбырайды

Жапырақтары алып ағаштың!

Уақыт келді! Қоректенетін уақыт!

Адам емес, тісі бар,

Адам емес, ерні бар

Бермедім бүгін дәм татуға мен

Осынау құрбандық сусынынан!

Бұл - саған, бұл - тек саған

Жылытатын жаныңды сусын,

Қуат қосатын жаныңа сусын!

Құрбандық саған әкелдім!

19. Сырқаттан айықтыру үшін айтылатын сөздер

Қимылдатпа сырқат оң қасыңды!

Мүмкіндік берме сыздауға сол қасыңа!

Баспа, шын болса, қасыңды!

Тиіспе кіші, жасырын қасыңа!

Әрекет етпе теріңді бас сүйегіңнен сыдыруға!

Кірме тереңіне бастың өзінің!

Көтерме көңіл тал түсте!

Бостан-босқа қаңғырма, күн батарда сотқарланба!

Қызыл қастарыңды қажетсіз үрпитпе!

Кетпе алысқа қараңғы түнде!

Тиіспе қарабастыларға қажетсіз!

Көтерме көңіл, ойнама түн ортасында!

Жатқанда сен бүйіріңде кең,

Мойылға ұқсас көздеріңді

Ұйқы басып кетсе, сонда түнде тырыс

Таңды асықтырмауға өз билігіңмен!

Тартылуын көбейтпе қабағыңның!

Мәжбүр етпе шыдамай сыздатуға сүйекті!

Қажытпа сен тұла бойы жотасын!

Қаққанда қанымызды, соққанда шығарма сөлімізді!

Көбейтпе азабын қызыл тәннің!

Шаншылма өз шеміршектеріңе!

Ұзартып қажытпа азабын толық тәннің!

Салмақ салма сүйектерге ауырған!

Тоқта да дайындал атуға жебені!

Тоқта да бұзба тыныштығын айналаның!

Тоқта да дем ал түтінімен біздің құрбандықтың!

Тоқта да тіле бүкіл тірілерге жақсылық!

Тоқта да ұстағаныңды жайлап түсір!

Тоқта да тұзағыңды өзіңнің босат!

Тоқта да босат кімді ұстасаң!

Тоқта да ықтиярына жібер барлық тұтқындарды!

Тиіспе иықтарыңа, тиіспе мойныңа!

Қозғалтпа жүректі: онда бұрқылдайды қан!

Қатайтпа өкпені де, кеудені де!

Сипалама қара бауырыңды өзіңнің!

Талпынба кеудеңе, қан қайнаған, кіруге! Енбе сансыз тамырларға!

Тырыспа ойнауға жүйкелердің ұштарымен майда!

Қажет емес сүйектерді санау қаңқадағы!

Көбейтпе шеміршектердегі зарығу мен сыздауды!

Тиіспе ауру және қысаң тамырларға!

Жалаңаштама жүйкелердің торын!

Таратпа сырқатты бүкіл денеңе!

Біл: саяхаттағанда жарық кештерде,

Көріндің сен бізге түрінде қоянның

Айыр ерінді, о, біздің сақтаушымыз!

Сен қалайсың жүрісті ақ-шабдар

Көнбіс айғырдай қасқасы бар маңдайда!

Ай жаңасы кезінде саған

Желпіну керек ақ-қызыл

Матамен, болуы қажет ол

Жаңа туған кезіндегі жарты айға ұқсас!

0, менің әміршім, бас киімі қабықтан!

Сенің төсегің - ақ киізден

Жақсы аттай шамасы

Оның үстінде - көлеңкесі қасиетті Қайыңның!

О, алтын жапырақты Қайың,

Тоғыз бұтақшалары бар

Қуатты көрінбейтін тамырының!

О, қатайсын кеуде, айықсын дене

Сырқаттан қалжыратқан!

Сулансын құрғаған ауыз!

Міне ай аспандағы бақытқа бұрылды!

Міне ауыр жыл соңына жетті!

Тоқта да талпыншы өзіңнен аластауға

Бүкіл осыған дейін енгенді саған!

Қолтығымды жалаңаштап, қолдарымды көтеріп

Мен құрбандық шаламын –

Аяқтап сонымен көне жораны!

Тоқта да - артықты барлық ажырат,

Жан-тәніңе сенің жабысқан!

Сыйлығымызды тарту етеміз!

Құрбандықты құдайларға шаламыз!

26. "Қызыл чалам" төсіне мінәжат

Сен біздің руға - туыссың,

Негізі молшылықтың Хасха1,

Көшесің ықтиярымен тағдырдың!

Келдің сен оңтүстік өңірінен

Тауларынан Урянхай жерінің!

Сен мерген әскербасы-солақай

Есімің сенің хан Солақай2!

Сен мінесің жирен атқа,

Белгісі бар ақ қасқа,

Қан түстес оның жирендігі,

Тізгіні әрі жеңіл, әрі қызыл –

Олар таза жібектен!

Алдыңғы өзіңнің торақтарыңда

Қанатты құсты әкелесің,

Артқы өзіңнің торақтарыңда

Тырнақты аңды сүйретесің!

Тамақтанасың сен сүтімен

Қасиетті ақ сиырлардың!

Жалбарынамын! - біздің оң жақ қастарымызға

Сен кесел жіберуді тоқтатшы!

Сол кезден, жерге аспаннан

Тіршілік үшін алғаш түскенде,

Барлық қырық текті сайрағыш құстар,

Біз бастадық өзіміздің әліміз келген

Құрбандықтарымызды саған әкелуді,

Аузың сенің құрғамас үшін!

Жалбарынамын! - біздің ала көздерімізге

Сен зиян келтіруді тоқтатшы,

Және де біздің ала көздерімізге,

Сүйелдей шығып тұрмашы!

Сен - ханысың қоңыр жердің3!

Сен - таза аспанның ұлысың!

Сен қызыл баулармен бүкіл,

Оранғансың, сұраймыз сенен:

Қажеті жоқ адамдарды жоюдың!

Сен жұмсақсың, кәмшаттай, әрі томпақсың

Сен, құлындайсың, әрі жиренсің,

Сірә екеуіндей олардың.

Атыңды өзіңнің сен жемде,

Шөптермен тауда өсетін,

Сүбүр деп біз атайтын,

Суар оны, таза суымен.

Сүт көлінің,

Шапқанда қалжырауды білмеуі үшін!

Біз сұраймыз сенен! - таңбалама,

Қосарланған мал құлақтарын:

Зиян келтіруді тоқтат сен табындарға!

Біз сұраймыз сенен! - сен ен салма,

Тиме аша тұяқтыларға:

Зиян келтіруді тоқтат табындарға!

Келесің сен бізге, сүйеніп,

Қасиетті таяққа, ал ол –

Ақ Қайыңнан шулаған,

Осында алтын жапырақтарыменен!

Біз сұраймыз: сен біздің кеудеміздегі,

Жүректерді қорға, сауыттай!

29. Қозан-төске жалбарыну

Сен таза Аспанмен жаратылдың,

Ақ қоян боп бізге келдің!

Алты жасар айғырда,

Шабдар шабасың сен!

Киімді ақ-қызыл жылдардан,

Өз иықтарыңа киесің сен -

Жарым айдай, олар,

Жарқырайды сенің арқаңда!

Жиһан кезіп аспандарда,

Дем аласың сен тауларда,

Әсіресе қайда қар жатса!

Сен қалайсың дем алғанды, ұйықтағанды,

Көлеңкесінде алтын Қайыңның!

Сенің тұрағың - бұлттарда!

О, ай асты алты жұлдыздары,

Сендер ақ жіпке тізіліңдер!

0, күн асты үш жұлдыздары,

Сендер көк жіпке тізіліңдер!

Тұрағыңның сенің саны жоқ -

Соншама көп, барлық жерде бар олар!

Сен жиһан кезесің аспанда,

Ал дем аласың жоталарда,

Мәңгі ақ қар жатқан!

Міне сый - саған!

Міне мол құрбандық - саған!

30. Қасиетті тұлпарлардың қорғаушысына жалбарыну

Қамшың сенің шіліктен!

Жаңа ғана-ақ алып өтсе, сен дем аласың,

Сенің атың сені ағынды өзеннен!

Сен, о, Қайың жапырақтарыңмен алтынданған!

Сен, қорғаушысы қасиетті тұлпарлардың!

Сен, о, солақай, мүлт кетуді білмейтін,

Садағы сандалдан хан Солақай!

Ұйықтайсың сен бұлттарда, жантайма төсектей,

Басыңды ұстайсың аспан көлеңкесінде!

Ақ бұлты ақ Аспанның,

Көк бұлты көк Аспанның!

Сен, о, әміршісі ақ Аспанның,

Жұлдыздардан әр алуан бәрінен жарық - Солбан1

Етегі шекпеніңнің бұлттарға толған,

Түрегеп тұрып, сен оларды аяқпен басасың!

Аса таяқ бар сенде сары-торы,

Әрі оның да солай жарқырайды жүні,

Байталдікіндей менің салт мінетін!

Сары көлге суатқа келеді ол,

Тоғыз шыңды тауды аралап шығады ол,

Тоғыз тармақтанған тауда

Таң сәріде әрі ойнақтайды ол!

Көк бай, жарылқаушысы аңдардың,

Кім қатар Ұлы мен Аспанның қытайлық!

Сен, о, Чылай2, акшылкөк жота,

Орналасқан Чылайдың бас жағында,

Етегіне аспанның жығылғандайсың сен!

Қарлы Тасхыл3 мәңгі ақ шыңымен!

Сендер, о, мәңгіден келген тоғыз тасхыл!

Сен, о, тасхыл мұз, шыңды,

Ақ бастарындай ұзақтардың аспандық!

Сен, о, арғымақ, асығушы суатқа

Қара тасты тасхылға!

Сен, жота қаратасты,

Ақ қарғалар қалайтын ұя салғанды!

Сендер, о, сусымалы тоғыз тасхылдар

Көтерілген құмайт төбелерден!

Сен, о, тасхыл - тоғыз қарлы шың!

Сен, о, құдай берген, мәңгі тасхыл!

Сен, о, көгілдірленетін көкпен тасхыл!

Сен, о, ағатын ақпен тасхыл!

Сен, о, мәңгі-бақи арықтамайтын тұлпар!

Сен, о, көрінбейтін, кім бізге келетін,

Қазанда қызыл қоладан, тоғыз

Құлақшасы бар, саңғырлап ойнақтайтын!

Сен, о, ұлы жарық Аспан!

Сен, о, жүруші түкті '

Тоғыз аспан асты көпірлерімен!

Ешқашан жабылмасын есігі киіз үйдің,

Қайда шаман сиқыры жалғасады!

Сен, о, Қайың, жетпіс жапырақты

Алтындап жарқыраған, аспанға бұлқынттың!

Сендер жылынатын, тал түстегі кесірткелердей,

Сендер сал аяқпен тебінетіндер,

Сендер отырмайсыңдар орнында Оттың!

Ақ бұлты ақ Аспанның,

Қызыл бұлты қызыл Аспанның!

Көк пен қызыл - екі мәңгілік бұлақтар!

Ақ пен қара - мәңгілік бұлақтар!

Сен, о, жота шыңдары бұтақтанған!

Сен, о, жота аңдарына сан жетпес!

Сен, о, тау тоғыз басты,

Арасында шуақты төбелердің!

Сен, о, жота адырайған шың-құздары!

Сен, о, жота жарқыраған әрқашан!

Сен, о, күміс әбзелдердің иесі!

Сен, о, сыбдырлаушы бастарымен сабақтардың!

Сен, о, ойнаушы жаңа айда

Және соңында өтіп бара жатқан жылдың.

Сен, о, созылған көк жібектей!

Сен, о, керілген ақ жібектей!

Сен, о, оралған қызыл жібектей!

Сен, о, тарқатылған қара жібектей!

Сен, о, жүруші тұңғиықтарында жердің!

Сен, о, жабылған әрқашан қарлармен!

Сен, о, жүйрік тастарда шапқанда тұяқтарын

Қызыл етке дейін өзін жарақаттайтын!

Сен, о, желгенде сирақтардың терісін

Қажатқан жүріспен, жолда қалдыратын!

Сен, о, қоректенуші тарының қатты дәнімен,

Жеті аузын қуырар мойылдың жемістерімен,

Құмырсқаның тоғыз үймелерімен!

Сенің түскен де адасқан да жерлерің

Бәрі де айналасында Аспанның!

Сен, қорғаушысы, қасиетті тұлпарлардың,

Бас киімге байсың қара түлкіден!

Мен таң атқанша сыбырластым сеніменен!

Піспеген жидекке ұқсас көзің сенің,

Егер тынса жел, ұқсас жүрісің

Шайқалуымен ормандағы жапырақтың!

Біздің қасиетті таулар тұр,

Арасында Арбай4 жоталарының, ал сенікі -

Арасында домалақтанған ғасырлармен жоталардың!

Сен, о, Сабын5 о, көп шыңды да

Тармақталған өнерлі жота!

Онда сен қазір ойнайсың менімен,

О, Қамқоршысы қасиетті тұлпарлардың,

Көп үлкен де өткір тастарың!

Сен, тал түстегі кесірткедей жатқан,

Тоқтамастан аспандық жолда,

Бірақ шақырасың ойнауға аспанда,

Сәнді жалын мен құйрығыңды тарқатып жібересің де

Желбіретесің оларды бұлттарда,

Кемпірқосақты өзіңе жақындата тарта!

Онда үш, айнал да соғыл,

Жүректей аспан кеудесіндегі!

Сен, кім мәжбүр еткен сырқырауға адамдардың

Бірден және ауырта арқа жоталарын!

Сен, кім күштеген ойнауға таулармен!

Сен, кімде бар жеті ажал көпірі,

Шашты, өрілген бір-бірімен!

Сен, кім Құмды төбе6 үйген!

Бүгінде мен қайта өзіңе бардым!

Сен, о, қасиетті көл қайда,

Көп құдайлар тұрақтайтын!

О, сен, он бұлағы бар

Біздің Алтын көл 7- тамаша керемет

Сендер, жетіден бар,

Көз тілдері жанатын көгілдірлене!

Сендер, о, күзетшісі қақпасының Ерлік ханның!

Сен, о, қазан қоладан қызыл

Тоғыз құлағы бар, сыңғырлап он салушы!

Сен, о, күш берген ән салу мен ойнауға!

Сен, о, саусақтары бар, өздері

Тартылар, біреуге тиісуге

Сен, о, жамылған соңғы қармен!

Сен, о, ұқсас ойшаң шортанға!

Сен, о, қоректенуші сүйектермен,

Миды алушы оларды сындырып!

Сендер, о, шыңдары көгілдір таулардың!

Сен, о, жота, ағараңдаған таудағы -

Ақ әрқашан, сұрлау таңда,

Көгілдір кешке қарай жота!

Сен, о, Чылай, біздің қасиетті жота,

Орналасқан бас жағында Чылайдың!

Сен, о, күштеген бірге өзімен,

Ән салуға және ойнауға, құшақтаса шыңменен,

Жеті қыздай еліктірген жігіттерді,

Еркіне еркектің өтірік беріліп

Сен, о, тасхыл, әміріндегі тек Аспанның!

Сен, о, темір тасхыл, жол беретін

Құдіретінде тек жарық Аспанға,

Өзің қалаған жоталарға үстемдік етсең де:

Теңізінде жоталардың сен басты жота!

Сен, о, жота, кімнің дем алысын ешкім

Бата алмас үзуге, не бәсеңдетуге!

Сен, о, жота, көк теңіздей

Қуатыңда таза күнге теңдессің,

Ал сұлулықта сен айға теңдессің!

Сен, о, саусақтары бар,

Бұйрықсыз тиісер барлығына!

Сен, о, мәңгілік қармен көмілген

Және ағарған ерімес мұзбен!

ӨСИЕТТЕР

52. Бозбалаға

Бай болғанша,

Кедей бол!

Қыдырып жүріп сен босқа,

Ащы шарап ішкенше,

Мал бақ та,

Тырыс ішуге,

Айраныңды ащы өзіңнің –

Бақытты бол!

53. Бозбалаға

Сөгісіне қалма,

Жаман ауыздының!

Соққысына қалма,

Жұдырықтының!

Сен бесеуге әл берме,

Ал алтауды жеңе біл!

Сен бол батыл,

Арасында батылдардың,

Батыр бол,

Арасында батырлардың!

54. Баталар

Ғұмырың сенің, жолың сенің игі болсын!

Болмысың сенің, рухың сенің мәңгілік болсын!

Өмір сүр, қара шашың сенің ағарғанша!

Өмір сүр, ақ қатары тістеріңнің сарғайғанша!

Өмір сүр қадірлі, болсаң да жалғыз сен!

Өмір сүр, күлкі-келемеж болмау үшін сен!

Біл: жалғыз балқарағай желден қорқады;

Біл: жалғыз адам тобырдан қорқады!

Өмір сүріп, ақыл-есіңнен айырылма;

Өмір сүріп адамдармен, жол берме күнәға!

Кімнің ащы тілі бар, сол сені қараламасын,

Кімнің ұзын қолдары бар, сол сені ұрмасын!

Қандай да қасірет болса да,

Қандай да бақытсыздық жабысса да,

Өмір сүр, мен сүргендей: тағдырыңмен үйлесімділікте!

Өмір сүр: сенімен бірге Құдай - құт беруші!

55.

Нені ұстайсың сен күн астында,

Сол жарқырасын күміспен!

Нені ұстайсың сен ай астында,

Сол көз алдыңа елестесін алтындай!

Шапаныңның алғы етегінде

Топырласын балалар сенде,

Шапаныңның артқы етегінде

Топырласын малдар сенде!

Сендер өмір сүріңдер - жинауға

Түк болмаса да, жинақтаңдар!

Сендер өмір сүріңдер - татып алуға

Түк болмаса да, тойыныңдар!

Мен саған сиыр бердім,

Айранды болуың үшін сен!

Мен саған күркеңді беремін,

Тойларға баруың үшін сен!

56.

Жасың сенің ұзақ болсын!

Өз табиғатың сені бағаласын!

Кімнің ұзын қолдары бар,

Соның жәбірлері сені айналып өтсін!

Кімнің жаман аузы бар,

Соның сөздері сені айналып өтсін!

57.

Өмір сүр, шаштарың сенің,

Сол өмірден ағарғанша!

Өмір сүр, тістерің барлық сенің

Сол өмірден сарғайғанша!

Кім өмірден кетсе, соларға,

Үлкендік жаса!

Кім өмірге келсе, соларға,

Кішілік жаса!

58.

Кім жаяу жүрсе,

Соған сен атыңды бер!

Кім жалаңаш жүрсе,

Соған сен мерекелік шапаныңды бер

Шаршамас та маңғаз,

Қадамың сенің жылдам болсын!

Жұдырығың сенің қатты да жылдам,

Дұшпандарың үшін болсын!

59

Киіз үйің, ақ сенің,

Сәулесіне айдың оранған,

Жарқырасын тағы алтынмен!

Киіз үйің, ақ сенің,

Сәулесіне күннің толған,

Жарқырасын тағы күміспен!

60.

Сенің жаққан отың,

Қызу да шоқты болсын!

Сені қоршаған су,

Таза да ағынды болсын!

Өмір сүр сен ақ тістерің,

Үгітілгенше, сарғайғанша,

Жүніндей кәрі сусардың, -

Осы сөзді мен айтқан, есте сақта сен

Барлық сенің табындарың,

Қоңды да семіз болсын!

Барлық сенің қаптағандарың,

Есепсіз болсын!

Жанған сенің ошағың,

Қызыл шоқтарға толы болсын!

Ал суы сенің бұлақтарыңның,

Ағынды болсын!

Баулары бесіктің берік болсын!

Нәрестеде болсын, әрі ағайын:

Үлкен де одан, кіші де одан,

Ағалары мен апалары оны қоршасын!

Көйлегінің алдыңғы етегін оның,

Мал, көбейе, тұяғымен бассын!

Көйлегінің артқы етегіне оның,

Балалар, көбейе, аяқтарымен тұрсын!

Ол мен сияқты ұзақ өмір сүрсін,

Қазір менікіндей оның,

Қап-қара самайлары ағарғанша,

Ал тістері аппақ, сарғайғанша.

Сен жаққан от,

Әрқашан қызу мен жарық берсін!

Су, үйдегілердің шөлін қандыратын,

Әрқашан таза болсын!

Бұрын аппақ болған тістерің,

Кәрі кәмшат жүніндей,

Соңғысына дейін сарғайғанша,

Сен өмір сүр!

Қайыңның қатты бұтақшаларындай,

Жүр нық қадамдармен!

Сезілгендей олардан темір,

Соққылармен дұшпанды жық!

Өмірің ұзақ болсын!





Ал ниеттерің қашанда биік болсын!

Басың қарадан таза ақ болғанша,

Өмір сүр молшылықта!

Ақ тістерің сары болғанша,

Бақытты өмір сүр!

Жіберетін бір күні нысанаға,

Оғың құламасын, не орнына оралмасын,

Не досыңа сенің тимесін!

Ешқашан сені кінәламасын

Аузына не келсе соны айтатындар!

Мен - хан Челбірмін, меңгергенмін сиқырлықты,

Және мінемін қара-күрең атты,

Ал өзім мекендеймін бас жотаны!

Ағаш діңгегі қаншама берік болса,

Табаның соншама берік болсын!

Болғанша басың сенің ақ,

Жылдар өте, көктемгі аққудай,

Болғанша тістерің сенің сары,

Жылдар өте, терісіндей кәмшаттың, -

Сол кезге дейін, мен тілегендей,

Күн мен ай сәулесін түсірсін,

Саған, сенің отбасыңа, сенің алқаптарыңа!

Ешқашан өшпесін сенің ошағың,

Араздықпен жанаспасын сенің жастығың,

Үрей мен мұқтаждықты білмесін балаларың!

Астында аппақ ай сәулесінің толсын,

Киіз үйлерің сендердің таза алтынға!

Астында аппақ күн сәулесінің толсын,

Киіз үйлерің сендердің таза күміске!

Ұрпағың сенің алдыңда өсе берсін,

Арқаңда табындарың сенің көбейе берсін!

Алпыс тарам сенің ағайыныңның

Бәрі қастықтан қорғалсын!

Жетпіс тарам сенің ағайыныңның

Бәрі қас рухтардан сақталсын!

Қолдау ет менің тілектеріме

¥лы Қүдай - біздің қасиетті Жаратушымыз!

Тува сарындары

Мейірімсіз рухтарға

1. Албысқа

Тартамыз біз сенімен темекіні

Ішеміз сенімен бірге арақты,

Жүреміз бір атта екеуіміз.

Тұрамыз алдында бір оттың

Киеміз тонды екеумізге біреуін –

Қуамыз сырқатты тән мен жаннан!

Содан - есте сақта бүл сөзді! –

Не естідің сен, жасыруға асықпа,

Не таптың сен, үйрен сақтауға.

2. Шаман қамы

Маралым, тыңда мені,

Сен бүгін - атымсың менің!

Тыңда, тыңда мені, аю!

Сен бүгін - салт мінетін атсың!

Естіп, тыңдаңдар бәрің мені!

О, менің дабылым боялған, тоқта,

Тоқта уақытына дейін өз бұрышыңда!

О, сенімді үш атым –

Ұрғашы марал, ер марал, аю!

О, қоңыр жылан, менің қамшым,

Сен бүгін және алда менімен біргесің!

3. Қам жасау сөздері

Алты үлкен шаманға,

Боламын мен үлкен аға!

Желпуішім менің,

Алты үлкен құрағынан,

Жыртылмайтын жібектің!

Жеті үлкен шаманға

Боламын мен қандас жиені!

Желпуішім менің,

Жеті үлкен құрағынан,

Жыртылмайтын жібектің!

4. Қам жасау

О, алты менің албыстарым сары жүзді,

Нені мен сендерге айтамын.

Тоқтаңдар, күтіңдер!

О, жеті менің чұлбүстарым1 сары жақсы,

Нені мен бұйырамын.

Тоқтаңдар, күтіңдер!

5-8. Шаман дұғалары

Дабылымды ұстап,

Жұлдыздарды бүтін түмен1,

Төбеден мен санадым!

Аспанды, кесіп өткенде,

Қолыма мен тоқылдақ ұстадым!

Аспаннан маған,

Ақ қанатын қаға,

Аққу ұшып келді!

Аспаннан маған,

Қара қанатын қаға,

Қарға түсті!

Аспаннан және сол,

Кім маймақ,

Кім теңселіп жүреді,

Ол да келді, Ол да маған –

Ол да аспаннан түсті!

Аспаннан келді,

Сол, кім әрқашан

Мас адамдай жүреді!

12. Шаман дұғасы

О, менің ағынды бұлағым Қара-сүғ1,

Ағатын етегінде Таннудың,

Бұрылшы, қарашы маған!

О, тасты жота Пай-тайга2,

Қатпарлы да аңға бай,

Қоректендіруге және сақтауға бізді шаршама!

Мен - ұрпағымын құдіретті жандардың,

Тәңірлер - бабаларым менің!

О, Қараушы менің жүзіме тік

Тастама мені, теріс бұрылма!

О, ұлы да жомарт Танну!

О, ағатын да таза Алас3!

О, құзды да қызғылт Шекпер4!

О, тауы тегіміздің Тулан5!

Шақырамын сендерді көмекке бақытсыздықта –

Шапағаттарыңмен сендердің өмір сүрдім, өмір сүрем де!

13. Шаман дұғасы

О, құдайлар адамдарды жоймаңдар,

Және бізге қисық қарамаңдар!

О, менің биік таза Таннуым,

Әлемге аспаннан қарайтын!

О, мейірбан ақ Танну,

Қайда қаласа, сонда қарайтын!

О, берекелі өктем Алтай1!

О, құдайлар, мені құртпаңдар!

Алтыдан ауыздары мен табандары бар,

О, күшті, даңқты құдайлар,

Бұдан былай да адамдарды сақтаңдар!

О, қызыл бурыл түйелер –

Нарлары, бастаушылары керуеннің,

Бар қара жақтары және,

Шашақтары шетінде жамылғының!

О, сендер, иелері жез мүйіздердің,

Жететін аспанға!

О, қоладан сомдалған менің әміршім,

Бүгін безендірілген шашақтармен,

Өркеші бар хан тағына ұқсайтын,

Мускуспен сасық дем алатын,

Ұмтылатын тершіген танауымен,

Сиыр құйрықтарына, өз қабаты бар,

Жарқыраған аспанда!

О, сендер, үш жасар боталар,

Сендер ақ та тазасыңдар және аспанға,

Құпия соқпақпен шығасыңдар,

Рақым етіңдер бізге, қорғаңдар!

Өтінемін, алысқа бармаңдар,

Қайда болса сонда, шөпті жемеңдер,

Балаларымен қарабастылардың,

Олардың ойындарын ойнаудан сақтаныңдар

Аязды келтіргендеріңде,

Өздерің суықтан өлмеңдер,

Өздерің жалқау болмаңдар,

Ұйқышаң, іске селқос болмаңдар!

О, қыздар өзендегі, албыстар,

Аралығында аяқтарының.

Жер тесігіне ұқсас саңлаулары бар,

Қашан сөгілгенде жер қыртысы, -

Мүмкіндігінше бізді кешіріңдер!

О, қыздар өзендегі, адамдарға,

Көрінетін тек кейіпінде құбыжықтың.

Ала қасқа басы тым жалтыраған, -

Мүмкіндігінше бізді қорғаңдар!

О, дабылым менің, безендірілген,

Суреттермен, түр қимылдамай,

Төрінде біздің киіз үйдің!

О, дабыл, әдемі, көңілді.

Түр орныңда, қатайып,

Өз бұрауларыңмен және мойындарыңмен!

О, шамандық киімім менің көреген.

Әрдайым түрлі-түсті көркем,

Дұрыс қызмет жаса маған, бұрынғыдай!

О, сен, кім түскен Аспаннан!

О, сендер, сылдырмақтар қоладан,

Алқалар мен қаңылтырлар болаттан!

О сен, кім жасаған маған бір кезде.

Иық жауырындарым мен мойнымды!

О, менің қызыл жезді аса таяғым!

О, сен, иесі киелі қойдың.

Ақ киізде қасиетті мүлгіген,

Жүргенде сыңғырлайтын табандары,

Таза алтыннан, су ішетін,

Жарқыраған алтынмен тостағаннан!

О, құдайлар мен рухтар, келіңдер,

Жерлеріңе ежелгіден өздеріңнің!

О, құдайлар мен рухтар, өздерің болыңдар

Куәлері, істеріммен де, ойларыммен де

Тазамын мен алдарыңда сендердің!

Істерім мен сөздеріме нұр түсіре

Міне бұтақпен жасыл бұлғаймын мен!

Бүгін маған қамшы болып сенімді

Жылан түрлі-түсті қызметте!

Бүгінгі менің тоқылдағым -

Қызыл ерекше жезден!

Бүгін қам жасап, мен мінемін,

Қола бұланды мүйізді!

Бүгінгі менің қалқаным өрнектелген.

Пілдің сары сүйегімен,

Ал тірек болып, о, құдайлар мен рухтар,

Аса таяқ сандалдан қызмет етеді!

О, сен, кім сыйлайды бізге сүтін,

Аспанның, күшін пілдің!

О, әжем, о, маралым,

О, біздің әміршіміз, жасай бер!

Болсын аспан патшалығы,

Бейқамдығымызға біздің қатал,

Жер асты патшалығы болсын

Селқос тілектеріне адамдардың!

О, сен, жандыны жоюшы,

Жасыр, сақта бәлелерден!

О, сен, кеселдерді жіберуші,

Маған сергектік пен батырлық бер!

О, кемпірқосақ, тұра алған,

Аспанымда менің, тарама!

О, көреген құдайлар мен рухтар!

О, сен, кім тұр арқамда,

Кім жейді құмырсқаларды және,

Кім іше алады қанын адамның кейде!

О, сен, сары көзді, кім жүреді,

Баладай, кім ұйықтайды күртік қар астында,

Аюым менің, қара жүнді атам менің!

О, сен, жейтін қояндарды,

Маржандай түсі көздерінің,

Қызыл үкісі аспанның,

Отыр осында жақын жерде - үкіле!

О, қыздар өзендегі, албыстар

Аяқ аралықтарында бар

Кепкенде жер қыртысы

Жер тесіктеріне ұқсас!

О, қыздар - албыстар өзендегі,

Сүйріктей саусақтары бар,

Қызыл жақтары бар,

Маған келіңдер жақынырақ!

О, сен, кім абыроймен киіп жүр

Балыққа ұқсас бас киімді,

Кім жомарт уәдеге, кім шапағатын

Өзінің таратады таңдамастан,

Бүгін сен аса қажетсің!

О, сен, күзетуші табанын

Ұлы таудың, қара жүнді

Атам менің, рухтандыратын немересін

Ұзақ мына қам жасауға!

О, сен, Пеп-пөре2 құдіретті,

Дана ұстазым менің шамандықтағы

Қуат бер жалғастыруға және аяқтауға

Жұмысты, бүгінде мен бастаған!

Сенің алдын ала ойлағаныңның бәрі

Орындалсын қалағаныңдай бүгін!

Аялдадым мен жолда, Қызыл тік жартаста –

Қосымды құрдым мен Шекперге,

Ағын су бойында, алаңдағы!

0, жеті менің жирен чұлбұстарым,

Жер мен су кімнің иелігінде!

О, бес менің ақ сары албыстарым,

Құздар мен таулар кімнің билеуінде!

Алты құдіретті шамандарға,

Мен кіші інісі боламын,

Менің желпуішім - алты ақ

Орамал, берілген маған сыйлыққа!

Жеті желаяқ шамандарға,

Қандас жиені боламын,

Менің желпуішім - жеті ақшыл

Орамал, берілген маған сыйлыққа!

16. Рухтарға жалбарыну

О, менің құзғыным ақшыл-қара,

Ұшатын қасында қорғасындай қара бұлттардың

Аспанның ең биік көгінің астында!

О, менің құзғыным дөңгелек көздері,

Толған қанға, жалмаушы

Жемтікті, іздеуші тұңғиықты!

О, менің жарқыраған бауларым,

Сыңғырлаған әлде гулеген серпе!

О, менің қара бурыл ұзағым,

Ұшатын шетінде көк аспанның!

О, менің құзғыным, аққудай қара,

Пілге теңдес - жатқанда, Өз олжасын шұқығанда –

Тойымсыз, сараң, ұқсас манғысқа1!

О, менің әміршілерім - арыстандар мен барыстар,

Сары ала сұлулар,

Құдайдың желаяқ қызметшілері,

Маған сендер аспаннан түсіңдер -

Маған өз қамқорлықтарыңды беріңдер!

О, менің сүр қасқырым,

Апталап ашыққан, ал содан апта бойы

Құрбандықтың етін жейтін дем алмай!

О, менің сүр қасқырым, қызметшісі Құдайдың!

О, менің сүр қасқырым, жалауға епті

Араны мен танауын, аққуға теңдес

Жылдамдығы ұшуда, қарсыласпа

Тілекке болуға менімен достықта, татулықта!

О, құдай тектес көкегім,

Менің сүр, даусы кімнің сыңғырлап

Құлақтарына құдайлардың тез жететін,

Ұшпашы төбесінен сол қайыңның,

Отыруға мен саған белгілеген!

О, борсығым менің таз,

Араны бар қармақ ұқсас және салушы

Сәнді үйлерді жер астында,

Иректетіп қазатын өткелдерді

Шаманнан болма алыста!

О, менің ақ қазым, кімнің даусы,

Жіңішке алты түр дауыс қаттылығымен

Қаңқылдаса судан бұлттарға жететін!

О, менің қазым, туыстасқан көк,

Көлмен, рақымды бол шаманға!

О, ұшушы күндіз де, түнде де

Қара-сұр менің бүркітім күшті

Жерді иіскейтін ұшқанда,

Қорғаушы бол шаманға сен алда да!

О, кер тұлпар, шапқанда,

Дүбір шығармайтын, ізін.

Еш жерде қалдырмайтын,

Бір танауымен иіскелей алатын.

Сонша әлемді, ешкім ол сияқты,

Бір жылда өте алмайтын.

Шапқанда жүнімен шоқтай қызған,

Кімге тисе бәрін күйдіретін,

Берекеңді шаманнан аяма!

О, құдіретті әміршісі қояндардың,

Оларға сергектік және күш беретін!

О, иесі көлдің, жылтыраған

Тауларда көгілдірімен,

Тереңінде алыс жұлдыздар нұрын көрсететін!

О, менің көк бұқам, құдай теңдес!

Тоқтаусыз айлап, жылдап өкірген!

Келіңдер де жылжыңдар жақынырақ!

О, ұлы шаман, бастауында таза

Аластың, Шамандық еткен!

О, Төден2-шаман, менің атам,

Кезінде кез келген адамды қысқан,

Түсті енді Пай-тайгадан

Көнделеннің3 кетті де бас жағынан!

О, орман Чылбығалары4, о, рухтар

Епті не епсіз

Үрейлі де сұлу түрлері!

Мейірімділік пен құт сұраймын сендерден!

О, сен, табылған Баян-голда5!

О, түнеуші қара таста,

Қайыңның жапырағын төсенетін, әкелінген киелі Таннудан

О, менің қасиетті темірлерім –

Қола, жез салпыншақтарым!

Қырсықта сендер мені қалдырмаңдар!

О, Шекпер, ағысында ұқсас

Етегіне қайырылған тонның!

О, ұлы да мәңгі менің Таннуым!

О, Тонғұр-тайга, тұрған сол

Жағасында ойлы қырлы

Ақ-суғаның6, Сондай ұқсас ағысында өзінің

Етегіне қайырылған шекпеннің!

Сендер мені қамқорлықтан айырмаңдар!

Тува сарындары

І.Құдайға жалбарыну

О, Ерлік хан қызы, шалыр-шалыр1,

Құрбым сен менің, шалыр-шалыр,

Саған жетуге кет әрі емеспін, шалыр-шалыр

Бүгін түнде мен, шалыр-шалыр,

Біз достар болғандықтан, шалыр-шалыр,

Білмеймін өлімді мен, шалыр-шалыр,

Келемін мен осы түнде, шалыр-шалыр,

Құрбым сен менің, шалыр-шалыр,

2.Қасиетті бұлақты арамдаған деп айып

тағылған әйелді айықтыру сөздері

Мүмкін, бүл әлдеқандай шаман шығар –

Мүмкін, ол ауыл сыртында шулаған шығар?

Мүмкін, бүл әлдеқандай түрпан1 болар –

Мүмкін, ол қалың талдарда қазықтаған шығар?

Сендер айтасыңдар, қырсық - жерден деп,

Сендер айтасыңдар, қырсық - судан деп?

Мүмкін, қорқыныштан, ықтиярсыз,

Бойжеткен сендердің арамдады бұлақтарыңды?

Оны не қорқытты, не әкелді оны осыған?

Қырсық неден - судан ба, жерден бе?

Өздерің тексеріңдер қайсысы шындық, қайсысы жалған?

Қасында бастауының қасиетті судың,

Әйел бүл өзін-өзі ұстай алмаған.

Суын езінің төкті оған арамдап,

Рухын әулиенің, осыдан қырсық!

Әйелге бүл енді түндерде,

Түкті өрмекші келіп жүр -

Бұны Ұспа2 Иесі жіберген күнәкар әйелге

Ол сендерге ұлын да емес, қызын да емес,

Көрінбейтін елшіні жіберді.

Сол зиянкестігін ұқтыру үшін,

Ақ суға3 дәрет алуға болмайтындығын!

Иә, сырқат адам деп оны айтады

Арамдағандықтан қасиетті суды!

Өздеріңнен-өздерің жуыңдар өз күнәларыңды!

Өздерің сендер өздеріңнің тазалаңдар бұлақтарыңды!

Той жасаңдар: шақырыңдар қонақ,

Мол дом тартыңдар, болсын күрес,

Ойындар мен бәйге, - бәрі осы отбасынан

Тазалайды еріксіз, ол ауыр күнәні!

Бөтен тайпа адамы махаббаттық байланыста,

Сендердің күлімдеген қыздарыңмен болды –

Жолын оның түтінімен артыштың4 тезірек,

Аластаңдар сендер - солай тазаланасыңдар!

Көріп тұрмын баланы жатырында оның –

Жақында екі ай болады, жатқанына оның!

Уақыт өтеді де, келеді кез –

Мен ораламын, жасау үшін жақсылық!

Сендердің жүрген даладағы үйірлеріңде,

Бар жас құлын таңбалы.

Сендердің үйлеріңдегі сандықта,

Бар шапанға деп сақталған жібек, -

Бәрі осының қуаныш сендерге әкелмейді!

Сендердің қобдишаларыңда сырлы

Бар әшекейлер күмістен,

Сендердің бәрінен жасырған сандықтарыңда

Бар тайпалық алтын тұмар, -

Мұның бәрі бақыт сендерге әкелмейді!

Бәрін мұның әкеліңдер тезірек,

Құрбандыққа, Ұспа Иесі қабылдауы үшін.

Ашуланған ол көңілденсін сендерге!

Бүкіл құрбандықтарыңды жинаңдар бұлаққа,

Жарамды болсын су ішуге!

Қызымызды жуындырамыз қасиетті суға,

Түтінімен артыштың аластаймыз –

Құтылады сырқаттан сонда ол!

Шор сарындары

1 .От-анаға жалбарыну

Алас! Алас! Алас!

О, От-Анам менің,

Отыз тістім менің!

О, От-Анам менің

Қырық тістім менің!

Ұр өз семсеріңмен,

Ұр өз қамшыңмен!

Ұр, үр, осып жібер -

Таудың ар жағына қу,

Кім бізге қастық істеген соны!

Күндізгі жаулардан күндіз,

Түндегі жаулардан түнде

Сақта, сақта оны -

баламды менің.

2. Тау иесіне жалбарыну

Қасиетті тайгаменен сөйлессем,

Бастаймын қасиетті сумен,

Өріліп біздің саусақтарымыз қол алысуда!

Тауға егер тағы көтерілсем,

Көмек сұраймын өзіме - кезіктірші маған

Аң мен құсты жолымда менің!

Ием менің, сәттілік берші жолымда менің

Ием менің, сәттілік бер аң атқанда!

Қанатты түссін менің торыма,

Тырнақты түзаққа асықсын,

Бер, нем менің, ағынды суда,

Өткелді сәтті маған!

Бер, нем менің, қарлы жотада,

Асуды сәтті маған!

Аша түс қойнауларын аласа таулардың,

Қуып әкел аңды жолыма менің,

Құсты ұшыр мылтыққа қарсы,

Аңшы өз олжасын табуы үшін,

Іздеуде бақытты болуы үшін!

3. Аюға жалбарыну

Қытырлата қурайды сен шайнайсың,

Шулата балдырғанды сен жейсің,

Жазда, мен өтінемін, жүрші.

Тек соңымда менің!

Қоңыр күзде келемін,

Қарлы күртікке мен,

Қыста сен мекендейтін!

Оранған түгел аю балдырғанына,

Шу мен сытыр шығара,

Тауменен жүр!

Бабаларыңа өзіңнің жеке,

Барып, тезірек қосыл!

Қурайға оранған

Тауменен жүр, қыдыр,

Шу мен тарсыл шығара!

Жазда соңымда менің

Сен менің жолымды кес!

Біздің жастарды

Бекер шошытпа!

Не болса соған жармаспа,

Иіскелеме үй-іші бұйымдарын!

Міне осыны сенен сүраймын,

Ағам менің, таудан.

Шыққан, бабаларымызға,

Қосылу үшін осында,

Бізге кездесу жазған!

Саха сарындары

1. Қам жасау

Мен қуатты бұқамын, мен жылқысымын даланың!

Қуатты бұқадай, өкіре бастаймын!

Айғырдай, мен кісіней бастаймын!

Адам болған соң, мен - бәрінен биікпін!

Маған ең жоғарғы билік сыйланған!

Мені жаратқан Құдай, болуым үшін

Бәрінен биік, бәрінен күшті!

О, жылқысы даланың, көрінші –

Не білсең, соған үйретші!

0, бұқасы жердің, тезірек көрін! –

Сөйлеші де өкірші!

О, сен, кім сыйлады маған өмір,

Менің тағдырыма иелік етші!

Барлық жолсеріктерім менің,

Әрқайсысы да құлағын тіксін!

Кімді мен шақырмасам, сол,

Ізімнен менің асықпасын!

Ешкім де жақындамасын,

Шекке, мен көрсеткен сендерге!

Үңіле қараңдар да айналаға,

Зейін сала тыңдаңдар, өйткені сендерді,

Қауіп-қатер барлық жерде күтіп түр!

Кім менің қазір айналамда, барлығың,

Бір-біріңді солай ұстаңдар,

Бұл шеңберді үзе алмас үшін!

О, сен, сол жағымда,

Аспанның аса таяғымен тұрған!

О, ханым, маған күш бер,

Өз жолымнан бұрылмасқа!

Егер адассам бірақ, жөн сілте

Бағытта мені дұрыс жолға!

Жолын аспанның сәулелендіріп,

Сал да мені еркін жолға –

Ұшсаңшы менің алдымда!

О, рухтары күннің, мекендейтін

Тоғыз орман адырларын!

Сендер, балалары күннің, тұрыңдар солай,

Көлеңкелерің сендердің жерден

Шайқалмай көтерілуі үшін аспанға!

О, сен, менің жуан мойынды атам,

Жоғары қуат берілген,

Шығыста - тауында өзінің.

Бұлт астындағы тұратын!

Мен өтінемін, бүгінде менімен бірге болшы!

О, сен, ақсақалым менің,

Қадірлі сиқыршы - От,

Енші ойларыма менің,

Мақұлдашы ниеттерімді менің,

Тілектерімді орындашы менің!

Нені мен сұрасам, бәрін орындашы!

2. Дуалы үшкіру

Ерте заманда бір адам орманда, шылым тартатынның түтігін мүштікпен жалғаған баудай, бүкіл тұла бойлары бір-біріне орала өскен, екі бал қарағайды көріпті дейді. Бұл біріктіруші сиқырлы күші бар қасиетті ағаштар екендігі анық еді. Сол еркек үйіне қайтып, ал ертеңгілік екі бал қарағайға еріткен май құйылған үш қабықтан жасалған тостаған алып келеді. Ол тостағандарды ағаштардың тамырларының жанына қояды да, ал өзі діңдерді қағып, әрі арбау сөздерін айтады:

"Рухтары-иелері мына ағаштардың,

Бірін-бірі бақытта орап алған мықтап,

Өзегі қуысының дәл ортасында өскен,

Сегіз жиекті де, сегіз қырлы,

Біздің жерде оранған жасыл желекке

Әрі бұлақтармен сылдырлаған шайылған!

Мейірімді де құдіретті құдайлар,

Сендерді жаратқан бір кезде.

Ажырамауларың үшін ешқашан,

Сендер бір-біріңнен өмірде де, өлімде де!

Міне мен, бақытсыз, тұрмын алдарыңда сендердің,

Қайғымен әбден басылған, иілген,

Қабысқан тәнімді көйлекпен қымтап,

Жалғыздық азабын көкірегімде жасырып.

Егер сендер: "Не себептен,

Сен ауыртпалықтарды өзендей өткелдеп,

Кеселді мұрныңмен қақ жарып,

Қайғы қасіретті етегіңмен ысырып,

Алыс жерлерден, бізге келдің", -

Деп сұрасаңдар, онда мен,

Ештеңені жасырмай жауап беремін.

Жалғыз әйелім мені тастап кетуге бел буған,

Сол сәтсіз кезге міне

Үш жыл күнбе-күн толды.

Рух беріктігінен мен бүгін айырылдым

Жалықтым ер-тоқымға басымды қойып ұйықтаудан да,

Тықыр төсекте оянудан да,

Менің сүйектерімнің сықырлауы шыдатпайды,

Қырлы-қырлы тақтайларда түнеуден.

Менің сүйектерім ырсиып шықты сыртқа -

Әне сорайып көрініп түр, таяқтардай, терімнен.

Жалғыз жатып төсекте, әбден сағындым,

Бір өзім, құрбымсыз қатты тоңдым -

Міне сондықтан алдарыңдамын бүгін сендердің!

Бұдан басқа тағы бір қайғы менде пайда болды

Жалғыз сиырым, айырылған соң бұзауынан

Мүлдем мұңая бастады,

Күнде қашадан далаға кетуді шығарды,

Мүмкін сауылмай да қалар жақында.

Терісінен бұзаудың тұлып жасап.

Мен сиырды оған еліктіруге талаптандым.

Бірақ түк шықпады,

Тұлыпты ол ашуланып таптады да –

Қашып кетті, қайтіп келмейді.

Міне саған келдім соңғы үмітте,

Сұрау үшін дуалы у,

Қосатын ажыраған жандарды,

Жүректерді де, бауырларды да!

Көргенде сендерді, мәңгі некелескен,

Есіме түсті менің мақалы бабалардың:

"Кім иелік етсе қаусаған үйге де,

Сол бақытты боп көрінер - үйсізге".

Айырылмас мәңгілік көріп сендерді,

Оралған бұтақтарыңды көріп сендердің,

Жылаймын мен күйіне де қызғана

Жалбарынамын көзімдегі жасыммен аққан

үйреткендей бізді Айысыт1 және әйел құдайлар,

Үлкен апалары оның, өмір сүруге.

Тірілермен махаббатта және ризалықта!

Жалбарынамын жасаңдаршы үйреткендей,

Бізді жасауға Иэйэхсит2, адамдар.

Өмір сүрсін адамдармен бірлікте бақытты!

Егер сендер, Рухтар-ағаштар, сыйлай алсаңдар,

Маған нәрлерің мен күштеріңді,

Онда тамызыңдар менің сол тостағаныма.

Әйел жүрегін жібітетін дәріні!

Оң тостағаныма менің құйыңдар,

Амалды, малымды менің көбейтер!

Ортадағы тостағаныма менің құйыңдар.

Дәріні менің өзімді күшейтер!

Міне сол үшін келдім, міне сол үшін,

Сендерге жалбарынамын, құдіретті Рухтар-ағаштар!"

Осылай деп, ол діңдерді үш рет ұрады, ағаштар, жауап бергендей, үш рет шайқалады да, ішінде олардың әлдене жарылғандай "трр-трр" деген дыбыспен үш рет сықырлайды, ал содан кейін олар ғайып болады. Сонда еркек келіп, тостағандарын көрсе - сөйтсе, әрқайсысына бір кесек қызыл қабықтан түскен екен. Ол сол кесек қабықтарды алады да үйіне әкеледі: ұнтақтайды, талқандайды, сосын араластырып ерітілген майға қосып, қатырып қояды. Сосын көзге көрінбейтін адам арқылы, бүл дәріні жеуге өз әйеліне береді. Зайыбы сол рух ағаштардан сұрап алынған дәріні жей сала, бірден өзінің күйеуіне қайтып келіп, оған қайта қосылыпты деп айтады. Олар ұзақ та бақытты өмір сүрді, малды-жанды болды. Бәрін сыйлаған сендер, о, мейірімді Құдайлар!

3. Жас жұбайларға бата

Өмірде сендерге бақытсыздық жоламасын,

Бәле-қырсық сендерді айналып өтсін,

Қайғы мен қасірет сендерге келмесін,

Жылау мен өксік сендерді азаптамасын,

Ешқашан мұқтаждық сендерді қажытпасын,

Бәле-сырқат сендерге жабыспасын,

Өлім мен қайғы есігіңе келмесін,

Қуаныш пен шаттық сендермен болсын,

Бақыт пен сәттілік сендермен болсын,

Төбелеріңде мәңгі күн сөнбесін!

Алтай баталары

1.

Сенің күміс айлы шымылдырығың,

Алтындай көрінсін саған;

О, біздің қызымыз, еріңнің киіз үйінде

Бәрі туғаныңдай болсын саған!

Сенің шуақты тамаша шымылдырығың,

Күмістей көрінсін саған;

О, біздің қызымыз, еріңнің жүрегінде

Махаббатқа орын болсын саған!

2.

Өмірің сенің ұзақ болсын,

Жылдарың сенің шексіз болсын,

Ақылың сенің шат-шадыман болсын,

Ойың сенің таза болсын!

Талдай, ос те бұтақтан,

Көп сабақты тарыдай бол!

Құрдай не саулықтай,

Бала-шағалы бол, бақытты бол!

3.

Қара беттіге өзіңді өсектетпе,

Иықтыға өзіңді ұрғызба,

Қайсарға тарпа бас салдырма!

Ішіп-жегенің құт әкелсін,

Таусылмасын ас-суың,

Ескірмесін көйлегің сенің,

Киімдерің сенің көп болсын!

Шаршама шабуға сәйгүліктерде,

Жүйріктер шаршауды білмесін,

Сырқырағанды тәнің ешқашан білмесін,

Қолтығың сенің сыздамасын!

Өсіп-өнсін сенің жанұяң,

Сұлу бол сен - ортасында,

Тағдыр сыйлаған балаларыңның!

Шаманские песнопения сибирских тюрков/

Материалы Н.Ф.Катанова —М. Наука, 1996.

- С. 21-23, 26-35, 40-41, 56-59, 74-75, 78-83,

104-121, 126-129, 143-145, 158-187.





МАНАС ДАСТАНЫНАН ҮЗІНДІ

Күндерден күн өтіпті,

Күн мезгілі келіпті;

Айлардан ай өтіпті,

Ай мезгілі келіпті;

Сөйтіп жүріп Манастың

Жетіге жасы толыпты.

Қойылған аты "Дәу жынды".

Болпиған балғын

Манастың Шері екенін кім білді.

Балаша шырқап шапқан жоқ,

Аяғын нығап басқан жоқ.

Белгілі аты "Дәу жынды",

Манас деп атын кім білді...

Сегізге жасы жеткенде

Жанып тұрған от болды,

Күллі қырғыз ішінде

Ондай тентек жоқ болды.

Қаһары келіп қармаса,

Шыңғырып балдар жылады;

Қарулық қолмен қинаса,

Көзінің жасын тыймады.

Қырық баланы қырық үйден

Бір күні Манас жинапты.

Зор Алтайдың бауырында

Шуылдасып ойнапты.

Қара қытай, мәнжуден

Сексен бала барыпты...

"Манастап" ұран шақырды.

Балаңның аты "Дәу жынды",

Манас деп оны кім білді!

Еліңнің піш-піш сөзі бар:

Жылқышы басы Чоңқанжар,

Оны да Манас қу ұлың

Өлтіріп қойған жөні бар.

Балаңды тез тый, тілімді ал,

Айтарым осы, біліп ал!"

Осыны Ошпұр айтты да

Қайта шапты малына

Шиырлы текті, байыпты ана,

Бәденді сөзбен сақтана,

Ақылын айтты байына:

Бозда дуадақ құтқармас

Боз ала сұңқар Манасым,

Қаңқиған тауда тоқтамас

Қара ала қыран Манасым.

Адырдан аққан бұлағың,

Айнакөл жалғыз шырағың.

Ауыр алма көңіліңе,

Аман жүрсе жеткізер

Алыста қырғыз еліне. Аман болса

Манасың Қайғылы қабақ ашылар,

Күйікті жүрек басылар. Аман жүрсе

Манасың, Атамнан қалған мұра деп

Кеңкөл, Талас жерді алар,

Оралып қырғыз ел табар.

Опасыз жоқ мал үшін,

Ұлым тентек екен деп,

Шалым, онша мұңайма!

Шыдаған жақсы мұндайға

Қайғы тартпа малыңа,

Қайрат жама балаңа.

Балаңа қайрат бермесең,

Қаптал жақта Қаңқай бар.

Қаңқай толы қалмақ бар.

Қайғыланбай қайрат қыл,

Саған түсер салмақ бар.

Қыр жағыңда қытай бар,

Қырқыспақшы талайлар.

Маңайында мәнжу бар,

"Баяғы бұрт екен" деп,

Қызығып жүрер сол қулар.

Қызыл-жасыл қырмызы,

Қырпуын тартсам бөлінбейді;

Қыжылдасқан мәнжуде

Қарасар кісі көрінбейді.

Жасыл ала тал жібек,

Жиектеп түтсем бөлінбейді;

Жамандап барса, қалмақта,

Жаны ашыр кісі көрінбейді.

Дүние малды шашыңыз,

Медеу етіп Манасты.

Бұл Алтайдан қашыңыз!

Қашпасаңыз Алтайдан,

Қоныстаған, мал жайған

Қорып алар далаңды;

Қоса ұстап әкетер,

Өлгенде көрген балаңды.

...Мәнжудің арғы бетінде,

Қаңқайдың бергі шетінде,

Есен ханның елшісі,

Қара қалмақ, мәнжудің,

Жер сұраған шендісі,

Уақыттардан сөз естіп,

Белгілі бұрт Жақыптың

Қайырусыз көп малы,

Жерді жеді деп естіп,

Жеті шоғар ту алып,

Жеті жүздей қол алып,

Жеті жүздің басшысы,

Жеткен екен чоң Қошқы1,

Алай-түлей жанжалды,

Әдейі бір салғалы.

Қошқы келді қожаңдап.

Қошеметші қулары,

Арт жағында жалаңдап.

Аяқтарын шіреніп,

Үкім айтар түр келіп:

"Уа, зәнталақ, залым бұрт,

Жүрген жерің бүлік өрт!

Дегеніме көн-дағы,

"Дәу жынды" атты балаңды,

Бізге бер де көзін құрт.

Дегеніме көнбесең,

Айтқанымды бермесең,

Аламын тыйып бюиеңді,

Ұшырам ұрып киеңді!

Берекелі Алтайды

Жайлап жүрген екенсің.

Балам аты "Жынды" деп,

Есен хандай патшаны,

Алдап жүрген екенсің.

Алтынға жиып сан жылқы,

Шашайын деген екенсің.

Уа, зәнталақ, бұрт түлік,

Қашайын деген екенсің!

Манасыңды бермесең,

Айтқаныма көнбесең,

Табамын қазір жайыңды.

Кілкіріп шыққан сыртыңа,

Аламын сығып майыңды!"

Күрмелер құнтиып,

Күшін жия келді олар.

Найзалары сүмпиіп,

Адыраңдап төнді олар.

Әне-міне дегенше,

Ашып көзді жұмғанша,

Дабыл үні даңғырап,

Көк дуылы саңғырап,

Сырнай үні жаңғырып,

Елшіге келген есірік,

Ер Қошқысы бас болып,

Жылқыға тиді жабылып.

Бүлікті Қошқы бастады,

Жер-жердегі қырғыздар,

Жаны қалмай састы әрі.

Керегені күйретіп,

Қыз-келінді еңіретіп,

Керде жатқан жылқыны

Тия қуды күңірентіп.

Ә дегенше болған жоқ,

Он екі жасар ер

Манас, Астындағы аты Айманбоз,

Айқасқан жауы сау қалмас,

Жау-жарағын сайланып,

Қынапсыз қылыш байланып,

Қайрауы жеткен болаттай

Қаһарын шашты айбар ғып:

"Жүлделі басым барында,

Жүйрікті қалай берейін.

Құтырған екен бүл қалмақ,

Қырқысып мен бір көрейін!"

Ашумен Манас бүлінді,

Әр бейнесін аңғарсаң,

Арыстан сынды көрінді.

Жақып байдың Манасы

Бекіне белін құрсанып,

Борбайға атын бір салып,

Сырлы найза қолға ала,

Қалыңға кірді ақырып;

Қосыла тартты қырық бала,

Манастап ұран шақырып.

... Манас өртше лаулады,

Найзасы қанға боялса,

Қағыса кеткен балуанды,

Жанышты жерге қоянша.

Бүлікші түгел тыйылып,

Жылқылар түгел жиылды.

Жанаса кетсе ер Манас,

Жапырлап балуан жығылды.

Бет алып оған кім барса,

Атынан дереу жұлынды.

Манасқа келген Қошқының,

Мұрт бітімін көрсеңіз.

Өртеңге шыққан шалқандай2,

Шықшытта кірін көрсеңіз.

Балалар жеген талқандай.

Танауы қандай десеңіз,

Таудағы жылға, жықпылдай.

Кездессе қошқы кісіні,

Ат-тонымен жұтқандай.

Қамбарбоздың үйірінен

Ұстап әкеп тоғызды,

Бәрін бірдей сойғызды,

Жер ошақтар қаздырды;

Ата ұлдарын қалдырмай,

Алтай тауы елінен,

Азын бөлмей көбінен,

Шақыртып Манас алдырды.

Басқа рудан маңғұл бар,

Батыр Жайсаң, даңғыл бар,

Мәнжурия жұртынан,

Бала Мәжік тағы бар.

Одан өзге бұл топта,

Алтайлықтың бәрі бар. Алшын,

Үйсін, Найман бар, Арғын,

Қара Қожа бар,

Абақтардың ішінде

Айдарқан батыр қоса бар.

Бай ағасы басында,

Жақып пенен Ақбалта,

Түгелімен осында.

Осы топта Байекең

Күміс сақал қариясы,

Күтіп жүрген шағы екен,

Күллі қырғыз баласы.

Бай ағасы сөйледі,

Сөйлегенде бүй деді:

"Төңеректің бәрінен,

Түріле келдің, халайық.

Айналаның бәрінен,

Ағыла келдің, халайық.

Есен ханнан қол келіп,

Неше қайта мол келіп,

Ортаңа келе жау болып,

Ораса қайтіп сау қалдық?

Тұқым қалмай қырылып,

Тырп ете алмай қатпалық,

Тұнықта сүйтіп жатпалық.

Ұрғашыңды күң қылып,

Жарығыңды түн қылып,

Еркегіңді Есен хан,

Таптамасын жүн қылып;

Саудаға салып құл қылып,

Сандыққа салып пұл қылып,

Санамай малыңды айдатып,

Шайқасқанды жайратып,

Қуалап жүріп қырмасын,

Сорыңды солай қайнатып.

Көбіңе мұным еп болса,

Бай ағаң сөзі сеп болса,

Қамданып біз де қалайық.

Келеге келсе зорлықшы,

Басшысы жоқ ел мандымас,

Бас-аламан жарымас.

Қамданған жауға қор болмас,

Жарақты кісі зар болмас.

Жайылым болмай мал болмас

Жабылса дұшпан жан қоймас

Сақтаймын десең жаныңды,

Қарайған жұртым бірігіп

Істеп қал ерте қамыңды.

Ханы бар жұрт боп алайық,

Қиянат қылса қытайлар,

Қайратты жұмсар болайық.

Өліп кетсек оқыстан,

Бір шұқырға толайық.

Тірі болсақ бәріміз,

Бір төбеде болайық.

Қазақ, қырғыз бір туған,

Хан боларлық жан болса,

Біреу шықсын бел буған!

Далада бір ат сойдым деп,

Хан сайланып қойдым деп

Өз нәпсіме тартпаймын.

Тау секілді міндетті,

Өз мойныма артпаймын.

Осы тұрған көпшілік,

Қалмағың бар, маңғұл бар,

Қазағың бар, қырғыз бар,

Бел байлаған біреуі,

Белгілі жан болсын, - деп

– Мені тыныш қойсын" - деп –

Балғын Манас тіледі.

"Көпшілік ойы тынды, - деп,

Көтерелік ханды" - деп.

Алты құлаш ақ киіз,

Астына әкеп салысты.

Арыстан Манас баланы,

Ақбалта мен Айнағұл,

Жетелесіп барысты.

Қазақ, қырғыз үймелеп,

Қалмақ, маңғұл кимелеп:

Отырғызып Манасты,

Ақ киізге таласты.

Жұрт көтере жөнелді;

Әлгі тұрған жиынды,

Жеті айналды ол енді.

- Ә, құдайлап! - қалмақтар

Құжылдасып қалыпты.

Елемен ханға шауыпты,

Оны да іздеп тауыпты,

Олар түгел жиналып,

Жорыққа қам ойланып,

Қаруларын сайлапты:

"Қыпшақ, қазақ, қырғызды,

Қыруға" - сөз байлапты.

Алты күн болды келгелі,

Ағамыз Ошпұр ұғып тұр,

Осы бір қауіп қалмақтың

Арасынан шығып түр.

Жалпы отырған аға-іні,

Жалынсаң жаның қала ма?

Қиқулап кірсе көп қалмақ,

Қорықтық десек не болмақ,

Қорықсақ қоя сала ма?

Қазан асып, қар салып,

Қатын алып, үй тігіп,

Аспап алып, ат мініп,

Адам болып туған соң,

Ата жолын қуған соң,

Жаудан қашып қалмайық!

Қаһар төккен қалмақтан,

Құтылу жағын қарайық.

Аруағы биік Алатау,

Бармай қайтіп шыдайын;

Атадан қалған жерімді

Алмай қайтіп шыдайын?!

Жайлаған жер деп - жерімді,

Еленген ел деп - елімді!

Текес пенен Әлеуке,

Келтірмей тұр ебімді!

Алтайда қайтіп тұралық,

Ардың күшін жиялық!

Атысудан бас тартпай"

Ата жолын қуалық.

Майдандасып жеңбесең,-

Маңғұл берер тойыңды"

Келеді деп өлімді, -

Бөлме, достар, ойыңды.

Ерлердің жолын қумасам,

Анадан неге туамын?

Ежелгі жерімді алмасам,

Төзеді қайтіп шыдамым?

Ақ ала шоғыр, қызыл ту,

Айғайлап қолға алмасам,

Атым өшіп қалмай ма,

Жауға найза салмасам!

Атамнан қалған Алатау,

Назалы маған болмай ма,-

Алай да түлей алты айдың,

Ішінде алып қалмасам?

Ақ сақал Жақып кәрі бар,

Сөйлеп кетсе сөзі өсті.

Бәрі де осы ақыл деп, "

Манастың сөзі мақұл!" - деп

Шұлғысып, бас изесті.

Бір-бірімізді көре алмай,

Көк ордаға кіре алмай,

Қанымыз жуды даланы.

Кешегі күні бүл жақта,

Не қылмап ек бұртқа,

Бұрт деген бір бұл жұртқа,

Енді міне не болдық?

Ұрғашымыз күң болды,

Ерлеріміз құл болды,

Бірімізді-біріміз

Көруге де мұң болдық!

Ерлердің бәрі қырылып,

Қатындар қалып тұл болдық.

Хан Текес, Құяс мазақ боп,

Көрінгенге тіл болдық!"

Деп, Текестер күңіренді,

Жан-тәнімен тебіренді...

Жапанда жаудың кейбірі,-

Жүгені қолда жүгірген,

Желқомдарын қолтықтап,

Жүгіре де алмай мүдірген...

Қойын айдап маңыратып",

Сиырын айдап мөңіретіп,

Түйелерін боздатып,

Сай-сүйегін сыздатып,

Жауға кегін қозғатып,

Атаға ұлын жоқтатып,

Малын айдап топтатып,

Қара жұрт олжа алыпты!

Қалың жау қирап қалыпты!..

Ер Манастың қолының,

Көріп күшті жорығын,

Жан ашуы шыдамай,

Жанындағы Құясты,

Текес келіп жарыпты.

Енді Текес шошыды,

Ер Манастың қосыны,

Ордасына Текес хан.

Қаптай келіп әр тұстан,

Құйыла кіріп қалыпты.

Жан-жағынан айғайлай,

Құтылуға жер қоймай,

Қоршап алып шауыпты.

Құтыла алмай Манастан,—

Осы кезде Текес хан,

Өзеленіп, өзеуреп,

Өзіне пышақ салыпты.

Сонда Манас кеп айтты,

Кеп айтқанда нені айтты:

"Қылыш шаппай, оқ атпай.

Қаһарланып жай тартпай,

Алдырған өзін кім дейсің?

Алмаңыз жалғыз инесін,

Не қылмақпыз қалмақтың

Ежелден жиған дүниесін!

Қорада қалған малынан,

Қос басы сойыс алыңыз,

Байдан сойыс алсаң да,

Пақырын қоя салыңыз,

Дүниеден құрып қалғандай,

Қайтесіңдер, барыңыз!"

Деп Қабылан ақырып,

Қолдың шетін жапырып,

Арыстан Манас тоқтатты,

Ата ұлының, барлығын

Жиналсын деп жақтады...

Көк тулардың астына,

Қол келгенде асыға,

Нөкерлері ағылып,

Шаршады әбден сабылып,

Ойбай салып табынып,

Жан сауғалап жалынып,

Ауылдан шығып күржеңдеп,

Ата-анасын жүр-жүрлеп,

Баласы жылап келеді;

Жайлаудағы жылқысы,

Дүркірей шауып желеді...

Жауынгерін ер Манас,

Ойдан-қырдан жинады,

"Қай сарбаз қайда қалды?" деп

Әр қол басын қинады.

"Қараң қалған дүниені,

Қалап алсақ не етеді,

Қаламады бұл Манас

Қаңқаны аяп не етеді?"

Арыстан Манас батырың,

Қыл шоқыға барыпты,

Қияға көзін салыпты,

Дүрбісін қолға алыпты.

Тауларды көзі шолғанда,

Әр немені ойлана,

Ойланып тұрып толғана,-

Шың басынан көз алмай,

Батырың қарап қалыпты...

Мұны осылай тасталық,

Алатаулық қырғыздан

Енді хабар басталық:

Ойран болып қалыпты,

Әулие-ата қаласы,

Жартысы қалмақ, қытайдан,

Жартысы қырғыз баласы.

Білген екен бұрыннан,

"Қалмақты қырып келеді! - деп,

Қырғыздың қыран Манасы".

Бұл жердегі қырғыздар:

"Тілекті енді бергей!" - деп,

"Ә, құдай, Манас келгей!" - деп,

Тіледі кезде тап осы, Қырғыздың

Манас қабыланын,

Келеді деген хабарын,

Естіп алған қалмақтар.

Бір орында тұра алмай,

Көздің жасын тыя алмай,

Біртіндеп қашып жөнелді,

Жайылған малын жия алмай.

"Бұрт, сенен дірдектеп,

Көресіні көрдік!" - деп, -

Әуелден өші бар еді,

Бұл жерге келсе өлдік!" - деп,

Бұл жұрт неге даурыққан?

Бұлардың, түбі буряттан,

Бірін қоймай қыралық,

Қылышты қайрап тұралық,

Бәрін қырып салалық,

Өшті солай алалық!"

Десіп, бәрі, е-е, десіп,

Ертелі-кеш кеңесіп,

Бүкіл қырғыз жұртының

Қалдырмай қырып тұқымын,

Ертеңнен қалмай соғысқа

Шығу үшін, сайысқа,

Осылай түйіп дәл сөзді,

Бұл жердегі қырғызды,

Қыруға бел байлады,

Әндіжанға содан соң,

Жол тартуға ойлады.

Уәделесіп осылай,

Олар мығым тұрысты,

Адам ұлы көрмесін,

Мұндай сұмдық жұмысты!

Қырғызда бір ер адам,

Құдыңбай деген бар екен,

Құдыңбайға қараған,

Қырғыздан тоқсан жан екен,

Осы сәтте барлап тым,

Елге түсер салмақтың,

Қырғыздарды қыруға –

Кеңескенін қалмақтың,

Астыртын біліп қалыпты.

Жақын жүрген бір қалмақ

Шыдай алмай қалбаңдап, -

Есіттіре келдім деп, -

"Қашпасаң, Құды, өлдің!" - ,

Хабарды айтып салыпты,

Мұны естіп Құдыңбай,

Еш нәрседен қорынбай,

Елу кісі шаптырып,

Елге хабар айттырып,

Қырғыздан кісі қалдырмай –

Күллісіне хабарлай,

Құм-Арық пен Шалды-бар

Қиядағы қырғызға,

Қалдырмай дабыл қағыпты!

Қоймай жинап алыпты.

Құдыңбай енді ел бастап,

Мынаны айтты ой тастап:

"Келе жатыр Алтайдан –

Қырғызымыз, туған, деп,

Жаудың бетін қайтармай,

Амалсыздан тұрған, деп,

Ата-баба жеріне,

Өзінің туған еліне,

Келе жатыр қырғыздар,

Қаптап жақын-жорамыз,

Нағыз қырғыз сол екен,

Қайтіп қарап тұрамыз!

Өңгесі қолдан келген жоқ,

Өшті жаудан алайық,

Өңкей бұрт ұрпағын,

Ит-өлімші қылайық!

Қылышты қайрап маштаңыз,

Айбалта қолға ұстаңыз!

Қалмақты біз шабайық,

Немесе одан қашпасаң,

Қашып, асу аспасаң,

Қайнайды сорың, халайық!.."

Деп осылай Құдыңбай,

Тұрғанда жұрт ұйымдай"

Арыстан Манас дананың

Есітіңіз хабарын.

Қырғыздық Манас көкжалы,

Қималы қара найзаны,

Мұң-ақ, екен салғаны,

Қитушыны жайлады,

Сол болды оның біткені.

Ер Манастың жолдасы

Мүлтсіз тоқсан мергені,

Топалаң тиген қойдай қып,

Жұлқысқанын жерледі.

Қалмақтардың қалғаны

Дүрлігіп қашып барады,

Жылғалармен қайдағы

Жүгіріп сасып барады,

Манас қайтпас қабылан,

Жылқының шығып алдынан,

Қайырғанда, шұрқырап,

Тұяқтан шаң бұрқырап

Азынап қайта ауылға

Асып кетіп барады,

Майырылмас Манасың,

Көк түбекті найзасын,

Қарсы келген жауына,

Сайып кетіп барады,

Қызыл қырғын қалмаққа.

Көрген жұртты таңғалтып,-

Манас келіп қалады,

Алдынан шығып батырдың.

Ел жиналып барады,

Ер Манасты қарасаң:

Аждаһадай айбаты,

Арыстандай қайраты,

Қапталдан қара қан болған,

Қараған жан таң болған,

Қашқан жауын қуалап,

Қара бойы шаң болған.

"Қырлы мұрын, үңгір көз,

Қарасаң мұндай әр мінез,

Бола бермес адам кез,

Деп, біреуі сөйледі, -

Қарай алмай жүзіне,

Шошып қап, ауған есімді

Әрең жидым өзім де.

Анау-мынау кісі емес,

Түр-түсі батыр ұлықтан,

Бір дәу ерге ұқсайды

Ұстасқанын құрытқан!

Басқа бір елдің адамы,

Секілді түсі тым қатты,

Маңқиған маңғаз маңдайы,

Жас жолбарыс сияқты.

Ал, алдынан қарасам,

Ақ сұңқар құстай қияқты!"

Деп батырды бір бала,

Суреттеді біржола.

Манас деген бұл бала

Бай Жақыптан туылған,

Арын арлап қырғыздың

Қалмаққа салған шулы қан.

Саятқа шыққан санмын, - деп, -

Сайысар жауға бармын, - деп, -

Ол - бұ жерге келгелі,

Әлде неше күн болды.

Манас батыр дегенді –

Естіппеңіз ел енді?

Манас - осы, білмесең,

Көріңіздер, көрмесең!"

Деп, Абалқы сөйледі,

Көрген жандар ерді енді,

Айбатынан именді.

Көреміз деп ел тілеп,

Керісті ерді ентелеп,

Көріп боп тарап емпеңдеп,

Тауда жатқан отаршы,

Қос бас сайын телі тай,

Әкелісті жетелеп,

Үштен-төрттен қойларын

Келтірісті кепелеп.

Алты қойдан, бір тайдан

Қос басына мал сойған,

Қолға түскен қалмақ та

Семіз етке бір тойған.

Тігіп тастап шатырды,

Шатырда батыр отырды,

Бір кезде кісі шаптырып,

Жарлығын жұртқа айттырып, -

"Қосындар жылдам келсін!" - деп

Арыстан Манас шақырды.

Манас бір жұртқа кеп айтты,

"Тұрғандар ұқсын! - деп айтты;

Ұрынатын тау жатыр,

Ұрысатын жау жатыр;

Асатұғын бел жатыр,

Қапталында құрсанып,

Хан Әлеуке бұл жатыр.

Енді саған не дерміз,

Ажал жетсе өлерміз,

Айқасатын кезеңі,

Келгенге ұқсайд кезегі

Қылымдың ханы Әлеуке

Келсе киіп кіреуке,

Кескілесіп көрерміз!

Аққу жүзген көл таптым,

Тұлпарым тоқтар төр таптым!

Қалмақты көрсе қайысқан, -

Маңғұлды көрсе майысқан, -

Туғаным - қырғыз ел таптым!

Қапшағай таптым, тер таптым,

Айдаған малым толарға,

Айдынды Талас жер таптым,

Ауылым көшіп-қонарға.

Еміренген енді елім,

Қабыл болсын тілегің;

Орнына түссін жүрегің!

Ажал жетпей, күн бітпей

Неменеге жүдедің?!

Жан-жанына бара алмай

Жалтақ болған екенсің,

Ұрандасып коп қалмақ,

Қорқақ болған екенсің.

Ата-баба еленген,

Тау сенікі болмай ма,

Тұнып аққан - өзеннен,

Су сенікі болмай ма?!

Қалмақ басып алыпты

Кешегі ата мекенге

Басынан қол салыпты,

Кім төзеді мұндайға?

Адам болып сөз біліп,

Еркек болып ат мініп,

Қонысқа қол салдырсақ,

Енді жауға алдырсақ,

Бізді құдай ұрмай ма?

Аңтарылып қырғыз қалыпсың,

Әттең, дүние-ай, не дейін?!."

Манас бұлай дегенде,

Тыңдаған жұрт егіле,

Көзінен жас төгіле,

Бетіне қан жүгіре

Қырғыз біткен сөйлейді,

Былайша жаны серпіле:

"Үйірін аңсап ат келер,

Елін аңсап ер келер,

Ел басына күн туса,

Ел қорғасар берен ер.

Қара боран күн жауса,

Бұл Манасың, сау болса

Қалқа болады екен ғой!

Айбарлы қалың ел құрап,

Арқа болады екен ғой!

Ер тоқынып ат мініп,

Белеске үйді бап тігіп,

Адам болады екенбіз,

Қол жинаса барысып,

Қос қолдап найза сайысып,

Бала Манас қыранға —

Ноян болады екенбіз!

Көретұғын күніміз,

Ішетұғын суымыз

Таусылмаған екен ғой?!

Байғұс болған бұл елді

Қорғау үшін ер ұлды,

Бала Манас беренді,

Басымызға ту қылып,

Тау шыңдаған екен ғой!"

Аяққа бастың иемді,

Қорладың менің киемді,

Кетірдің жаман әлімді.

Алтайдан бағып келген ем,

Манас, далаға шаштың малымды.

Бәйгеге салдың барымды,

Қос қолдап шаштың далаға

Қу балам, қолда барымды.

Аяққа бастың арымды,

Нашарға арнап сойыпсың,

Кірлі қолдар ұстапты

Менің адал малымды.

Қанша малдан айырылып,

Өлгелі келген екенмін.

Бұл Манастың қорлығын,

Көргелі келген екенмін.

Жоғалттың шексіз күлкімді,

Сарып қылдың, қу Манас,

Сан қазына мүлкімді.

Осы ма сенің қылғаның?

Әкеңді қалай сыйладың?

Атаңа нәлет қу дүние,

Талатып Манас, әркімге,

Далаға кетті жиғаным!"

Естіп мұны Манастың,

Зығырданы қайнады.

Көп сөйлемей, тіл қатпай,

Бетінде жалын жайнады.

Қалтылдаған қасқа тіс,

Қаһарланса басқа тіс,

Қарш-құрш шайнады:

"Мал-жанды Жақып әкеме,

Жылышырап нетейін?

Қолына малын ұстатып,

Басқа жаққа кетейін!

Дүние қоңыз әкеме,

Сұқ көрсетіп нетейін?

Дүние-малын тауыссам,

Басқа жаққа кетейін.

Қара ниет әкеммен,

Қарсыласып нетейін,

Қанша малын жеп қойсам,

Қаңғырып-ақ кетейін.

"Дүниенің төрт бұрышын"

Төрт айналып шықпасам,

Билеп тұрған жерімді

Бес айналып шықпасам,-

Манас болмай кетейін!

Салғыласып ұрысып,

Салмақтанып тұрғанша,

Тумай туа шөгейін.

Тірі жүрмей дүниеден

Қайратымды шашайын.

Әкеден қарғыс алғанша,

Он сегіз мың әлемді,

Қыдыра бір басайын!

Жеті қабат жер түбін

Жеті айнала қыдырып,

Асқар тауын сыдырып,

Бетегелі бел қарап,

Белгілі жақсы жер қарап,

Бекем болар өзіме.

Биік таудай ер қарап,

Тегеуріні теңіздей

Өзіме тең егіздей,

Табармын ерді мен қарап.

Бір кісіге білінбей,

Бір адамға көрінбей,

Кетті Манас қамығып,

"Бет алған жақтан жол бер!" деп,

Жаратқанға жалынып.

"Уа, құдірет, қайтейік,

Түс-тұлғамды зор қылдың.

Малымды босқа шаштың деп,

Әкеме мені қор қылдың!"

Деп күңіреніп батырың,

Суық түрдей сұрланып,

Қара ниет Жақыпқа.

Қапаланып, жырланып.

Қатуланған көкжалың,

Қара бура, шатқалда,

Халық ұйқыда жатқанда,

Қаһарланып, шіреніп,

Қайғы салып әкесін,

Таластан шықты түнеріп.

Андижанға басты енді.

Одан әрі Боздала,

Боздалаға келді ол,

Ақсақалды қарияға,

Иіліп сәлем берді ол.

Қартың сонда сөйледі,

Сөйлегенде бүй деді:

"Беренімсің, белімсің,

Пендеден артық жаралған,

Берен көкжал шерімсің!

Мен саған ақ батамды беремін,

Балам Манас, тілімді ал,

Ойға кемел батайық,

Андижанда боз дала,

Алты ай жазда аялап,

Қос құрасып жатайық.

Ат семіріп нық болып,

Алты ай жаз өткенше,

Ер семіріп бек толып,

Айдаланы жайлайық,

Жерді жыртып айдайық.

Толтырып астық алалық,

Толықсып жатып қалалық.

Кетпенмен жерді ашалық,

Қабылан Манас, шырағым,

Уыстап тұқым шашалық.

Тілімді алғын, құлыным,

Қос жетелеп қарбаңдап,

Буырсынды қармайық,

Қара жерді қақ жарып,

Ортақ егін айдайық,

Астық пісер алты айда,

Жайқалып егін піскенше,

Боз даланы жайлайық!"

Қарияның сөзіне,

Қуанды Манас батырың.

Қолдан келер іс қой деп,

Құп көрді шалдың ақылын:

"Кетпендеп жерді ояйын,

Көл-көсір боп тояйын,

Қу дүние жиып, мал бағып,

Не мұратқа жетейін.

Мал соңында жүргенше,

Егіншілік етейін.

Қарттың тілін алайын,

Боз далаға бөктіріп

Ортақ егін салайын.

Ұра тола дәні бар,

Қазан тола наны бар,

Кәдімгі диқан болайын!

Осынау бір шалменен,

Ғайыптан шыққан жанменен,

Уәделесті, келісті,

Егуге енді егісті.

Айтып соны болғанша,

Ашып көзді жұмғанша,

Мұнартқан таудың бетінен,

Түксиген төбе шетінен,

Тіке жолын төтелеп,

Алып келді осы шал,

Екі өгізді жетелеп.

Саймандары сайма-сай,

Қос бастаған осы шал,

Айтқан сөзін өтемек.

Сабанды Манас ұстады,

Жердің бетін ашқалы.





Уыстап тұқым шашқалы,

Ортақтасып дон айдап,

Көксеуін көкжал басқалы.

Сонау Аққұла мініп шалқайған,

Етігінің басы қайқайған,

Бұлдыр тұман көзденген,

Майлы бидай жүзденген, -

Бізге келген осынау.

Ағасының артынан,

Белсеніп шыққан екен ғой.

Мен сорлының дертімен

Теңселіп шыққан екен ғой.

Күйеу болса бұл төре,

Күптіні жазар шер екен.

Үзілгенін жалғасам,

Шашылғанын жинасам

Шарпысқанның бәріне

Шарқы3 жетер ер екен.

Манастың Манас екенін,

Манадан-ақ білгенмін.

Манастығы шын болса,

Іздеп мені келер деп,

Тәңірден тілеп жүргенмін.

Міне, осылай Қанікей

Сыртынан шерге көз салып,

Сынына толып, сүқтанып,

Арыстан туған Манастың

Келгендігін білді енді.

Жолы болып арудың,

Жаудырап қарап күлді енді.

Жаман жерге жамбастап,

Жатпайтұғын қызды алам.

Желбастардың үйіне,

Кірмейтұғын қызды алам.

Қылтың менен сылтыңды,

Білмейтұғын қызды алам.

Бұхардың ханы - Темірхан,

Лақап аты Қарахан,

Қараханға барамын.

Алтын айдай жүзі бар,

Маған лайық қызы бар, -

Қанікейді аламын!"

Қалың бер де, - көңілін тап,

Әйтпесе, шалым, аузың жап

Бақайдың сөзі ақыл боп,

Барлық жұртқа нақыл боп.

Ағаңыз Жақып сый етіп,

Алты атқа жүк тиетіп,

Алтынды басқа арттырып,

Ақ кілемнен жаптырып,

Алты жігіт елінен,

Жолдас алды жақтырып.

Кең Бұхарды бет алып,

Жақып шықты аттанып.

Қоса шықты әдейі,

Құмалақшы Төлегі,

Толғау айтып Жақыпқа,

Алысқа толқып жөнеді.

Кең Бұхарды қараса,

Азаншысы арқырап,

Көшелері жарқырап,

Тәкбір4 айтып бақырып,

Қаумет5 айтып шақырып,

Басына сәлде салынып,

Бүгжеңдеген кәрісі,

Мешітке кірер қағынып.

Дүкен толы дүние,

Көңілің өсер сүйіне.

Бай Жақып түсті шалқайып,

Қараханның үйіне.

Атын байлап кең қойды,

Алдына мейіз, жем қойды.

Бай Жақыптың парқы бар.

Манастың жұртқа даңқы бар.

Төрт бұрышына дүниенің,

Түгел мәлім аты бар.

Бұхардың ханы Қарахан,

Жөн білетін салты бар.

Ісмайылдай баласы,

Оның-дағы парқы бар,

Жөн сөйлесе, нарқы бар.

"Құлдығым бар Құдайға,

Мал садақа мұндайға.

Разымын хан сөзіне,

Айтқан қалың малыңды,

Жеті күнде көрсетермін көзіңе.

Сандық толған зерім бар.

Ақ қалпақ қырғыз елім бар.

Манас тірі тұрғанда,

Құдайым бар, белім бар,

Қай арадан кемім бар,

Аттай алтын, зер мынау,

Екі тоғыз мал мынау –

Дауы жоқ осы бұйымның,

Қалың малдан тысқары, -

Құда, саған сыйлығым,

Жақсы болсын пиғылың!"

Манастың жүзін көргенде,

Қанікей сергіп, қырланды,

Қапыда кірген батырға

Қасақана сұрланды:

"Кіріп келді тамсанып,

Тілге келмей қанішер,

Төсегіме қол салып,

Қыздың жайын білмей ме?

Жесір қатын алғандай,

Маған жетіп келгенге,

Жұрт мазақтап күлмей ме?"

Деген кезде қабылан,

Енді сөзге бармады.

Еңкейе қалып сұлуды

Көкіректен қармады.

Арадан екі күн өтті,

Күбір-сыбыр сөз кетті.

Қыран туған Қанікей,

Сыр білдірмей еркелеп,

Арукені жетелеп,

Әңгіме дүкен құрыпты.

Қия тартып Манастың

Қасына келіп тұрыпты.

Енді Қарахан сөзді бастады:

"Тыңдаңыздар, әлеумет,

Бақайдың терең ойы бар.

Бай Жақыптың тойы бар.

Қымызды бер ішкенге,

Қызыңды бер алғанға.

Қабылан ерге қыз берсе,

Атасы болмас арманда.

Бұрынғының нарқы бар,

Бүгінгінің салты бар.

Бай Жақып пен Бақайдың

Ақ қалпақ қырғыз халқы бар.

Алмамбетті естідім,

Манасқа тете батыр деп,

Арукедей қызыма,

Батырың сол татыр деп.

Қызметі жақса - көреміз,

Қадірін ердің білеміз.

Қыз күйеуге ұнаса,

Қызыққанға береміз.

Халық қаптай келеді,

Қалың қырғыз жұртының,

Қағидасын көреді.

Кәрі-жасқа еп келсе,

Қанікейдің үстіне,

Арукені берелік".

Қарахан солай деп айтты,

Қостады жұрт, құп айтты.

Аппақ келін, сұлу қыз,

Наздана басып, еркелеп,

Той бастаған өрендер,

Топталысып ентелеп,

Арукені қыз-келін

Алмамбеттің үстіне

Алып келді жетелеп.

Әзіз хан ұлы Алмамбет,

Арукенің қасында,

Қолаң шашын сипалап,

Қолын артты басына.

Ақіреттік жарым, - деп,

Алды сүйіп асыға.

Молдаларын жидырып,

Қанікей мен Манастың

Ақ некесін қидырып,

Дүрия, жауһар жүк салып,

Бұхардың ханы Қарахан,

Жолға шықты құралып.

Қоладан соққан бұрқанға6,

Қайта-қайта табынып,

Есен ханның алдында

Қол қусырып жалынып,

Манастың көзін жоюға,

Айласы көп табылып,

Жақсы өлтірер у алып,

Бесеуі бірдей қуланып,

Ай арбасып күн көрмей,

Жолға шықты күңгірлеп,

Қақандағы су құдық,

Сыйынысып барды күмбірлеп,

Жау-жарағын сайлатып,

Жолға мінер қашырдан

Қырқын жарау байлатып,

Бейжиңнен шығып жол жүріп,

Қырық күншілік шел көріп,

Қилы-қилы көл көріп,

Түксиген талай тау көріп,

Қалың-қалың қау көріп,

Келе жатты бес балуан,

Жұртынан шыққан бес айуан.

Жеке барса ол жерге,

Найзасы түпке жетер, - деп,

Бесеуін де ер Манас

Біржола қырып кетер, - деп,

Жабыла байқап болжады,

Жұртты тартып жолдағы.

Бұл Көзқаман қу екен,

Әлемнен асқан ебі бар,

Сұмдықтың көрген талайын,

Ішінде арам шелі бар.

Бір араға келгенде,

Күліктен таңдап ат берді.

Баратұғын адамнан

Ер Манасқа хат берді.

Ел-жұртына сол азған,

Көлгірсіген сөз жазған.

"Атаң Оразды батыр өлгенде,

Маңғұл, қалмақ, қырғызды

Малдай айдап бөлгенде.

Әлі құрып көп қырғыз,

Алыста қаңғып қалғанда,

Алатау бетін көре алмай,

Атаңа нәлет, дүние-ай,

Ата-жұрт болды арманда!

Бейжиңге қарай бет алдық,

Бөлінген ел атандық.

Қара Қытай, Манжудың

Малын бағып маталдық.

Падишам Манас, біз мүлде

Бордай тоздық бүл күнде.

Малдан біткен түлікті

Шашып, қаңғып келеміз.

Құс ұшпаған шөлменен,

Ит баспаған белменен

Қашып, қаңғып келеміз.

Алтай мінсе арымас

Будан деп іздеп келеміз.

Атамыз бірге имандас,

Туған деп іздеп келеміз.

Қабырғамыз қайысты,

Балтырымыз майысты,

Батыр, сені қашан көреміз?

Қалмақ шапты көшімді,

Қара Қытай, шібейден,

Ала алмай келем өшімді.

Құр сүйегім қаусырап

Арып келе жатырмын.

Манасымды қашан көрем деп,

Талып келе жатырмын.

Бұл дүниенің азабын,

Көріп келе жатырмын.

Ақыл қашып, әл кетіп,

Падишам, сені көре алмай

Өліп келе жатырмын.

Мен Қақанда тұрғанда,

Білгіштерден сұрадым,

Даналарды тыңдадым,

Құлдық ұрып көп жүрдім,

Қабылан Манас көкжалға,

Ауыл қонсам, - деп жүрдім.

Аз қазына мүлкімді

Шашып келе жатырмын.

Манас інім, күтіп ал,

Мен саған қашып келе жатырмын".

Келтіре жазып, хат беріп,

Қабылан Манас оқыса,

Қайғырғандай бет беріп,

Жанына тиер кеп айтып,

Жолбарыс аңғал батырдың,

Жүрегі өртеп дөп айтып,

Малақай да қиюлы,

Төбеде қынап түюлі,

Бес балуанның сырлары,

Бір кісіге білінбес,

Төбеде айдар шашы бар,

Арыстан Манас туғанын,

Алдап соған басы бар.

Кең Таластың бойында,

Жылғындының ойында,

Қалың қырғыз сай жайлап,

Қонып жатқан кезінде,

Қалағаны Манастың,

Болып жатқан кезінде,

Кереметті Қанікей,

Кейіп жылап шошынған.

Кенжынының ішінде

Келген хатты зор Бақай,

Келістіріп оқыған,

Сонда Манас тербеліп:

"Туғаным қашып келед, - деп,

Тұйғынның жасын жіберіп,

Алыстан тосу керек", - деп,

Алдынан кісі жіберіп,

Күліктен жылқы байлатып,

Бағлан қозы, шырын бал,

Келістіріп жайнатып.

Қанатты қардай томырып,

Сары майдан омырып,

Топырлаған толған мал,

Тербелгендей қалың жер,

Туғаным келе жатыр, - деп,

Тосып шықты Манас ер.

Сыры шырын, сөзі бал,

Келген дұшпан сызылар:

"Атамыз бір туғаным,

Айкөл Манас аман ба?"

Қашып келдік Қақаннан,

Мұным сірә жаман ба?

Біз Қытайдан қашып ек,-

Жыңғылды кең қол жер бар, - деп,

Қашып, қаңғып келеміз,

Қадірді білер қабылан,

Туғаным Манас, сен бар, - деп.

Қақанда жүрдік сор қайнап,

Көре алмай елді көз жайнап,

Жақыптың жалғыз ұлына,

Келдік енді дәм айдап,

Қалың Манжу, көп қалмақ,

Тартып алды жайымды,

Талап алды маңғұлдар,

Далада өрген тайымды.

Туғаным деп аясаң,

Тауып бер маған батырым,

Тұрақтайтын жайымды.

Серпіліп қашқан біз болсақ,

Себебін тапқан сен болшы,

Түнеріп келдік, бел болшы,

Тоңып кетсек тон болшы,

Жаяу жүрдік, тай берші!

Уа, Манас сусап кеттік, шай берші

Аш көңілді қойғызшы,

Аш құрсақты тойғызшы,

Қақандағы Қоңырбай,

Қорлығын соның жойғызшы!

Қалмақтан көрдік қорлықты,

Қара Қытай, Манжулар

Көп көрсетті зорлықты,

Қабылан Манас сен ғана,

Халыққа пана болатын,

Қағыста кетсең жауменен

Қиып түсер қанатың".

Көзқаман туыс болды деп,

Күрей-күрей шаштырды.

Тел құлын сойып жей берді,

Төңірегі бұзық сөз,

Манасқа тең туысқан,

Мен боламын дей берді.

Қымызын ішіп желігіп,

Арыстан Манас көкжалдың,

Қыбын таппай ерігіп,

Арағын ішті елігіп.

Арыстан Манас батырдың

Айласын іздеп сүмпиіп,

Араққа тойып, аулақта,

Сөйлеседі жымпиып,

Асудан бір қиықтан,

Адам білмес жол қазды.

Арыстан түсіп кетсін деп,

Ажалы солай жетсін деп,

Көзқаманның үйінде,

Қырық арқан бойы ор қазды.

Ала бақан сырығы,

Арамзаның қылығы,

Абайласа бұлардың,

Қалмақша болды бүлігі.

Еміс-еміс кеп естіп,

Ауыл үйден көп естіп,

Көзқаманның үйінде,

Қолдан соққан бұрқанға,

Табынады деп есітіп -

Қанікей шошып ойланды,

Түбімізге Көзқаман

Жетеді деп ойға алды.

Кешке бір қызық болғанда,

Сары жұртқа өзекте,

Қырық табан орда салғанда7,

Түгел орда атысып,

Қырық шора екі бөлініп,

Қырқалай келген жерлердің,

Ойыны мықты көрініп,

Тамашаға қырық қыран,

Толып тұрған кезінде.

Балалар мәз-мереке,

Болып тұрған кезінде,

Қырмызы көйлек, қыпша бел,

Қыздан жүзін жиғанда,

Бұрымы түскен мықымға,

Келіннен жүзін жиғанда,

Күлкісі күндей шашырап,

Қырық қыранның күллісі,

Күліп, ойнап қуанып,

Қиын ойын салғанда,

Қанікей жеңгең бұл кезде,

Ақ Орданың ішінде,

Ақ қалпақ жасап қалғанда.

Арыстан Манас батырды

Көкшекөз бен Көзқаман,

Көріне алдап алғанда.

Алдауға түскен Манастан,

Қызыққа батқан қырық қыран.

Түк хабарсыз болғанда,

Көкжал ерің ойланбай,

Көкшекөзге барғанда.

Көкшекөз бен Көзқаман,

Айланы құрып сызыпты.

Аңқау Манас батырға,

Көрсетуге қызықты.

Үйіне Манас кіргенде,

Көлгір сөзін бастады.

Көзқаман құрық тастады:

"Манасым, саған келгелі,

Арық едік, семірдік.

Аштықты бойдан кетірдік.

Кенеліп пейіл кеңілдік.

Кетілген едік, жетілдік.

Таласқа қонып, жер алдық.

Талығып келген жандар ек,

Тарланым, сенен бел алдық.

Біз қалмақта жүргенде,

Ханына қызмет етуші ек,

Қатындарға жүгініп,

Тауап етіп тұрушы ек.

Біз қырғызды іздеп жұтындық.

Қаңғырудан құтылдық.

Тілекті берді бір құдай,

Қабыланым, сөзге құлақ сал,

Қалмады арман ешқандай,

Біз Қақанда тұрғанда,

Тұлдыр қалған жанымыз,

Тентіреп ек, жетілдік.

Аман бол Манас ханымыз!

Азат қылдың, Айкөлім,

Қорлықтағы басымды,

Тым болмаса бір келіп,

Татпадың бір асымды,

Біздікіне түспедің,

Қолымнан дәм ішпедің,

Қабылан Манас батырым,

Халық тартынар хан ба еді,

Ханым Манас келгенде,

Баяғы ит ешкімен бар ма еді?

" Көзқаман солай дегенде,

Көкшекөз тұрды әудемде,

Қылқ етсе өліп кететін,

Жұтса бір ажал жететін.

Қырық жылғы удан қостырған,

Қалмақша тартқан арақтан,

Мөлтілдете құяды.

"Түбіміз бір туған"- деп,

Аңғал Манас батырға,

Көзқаман өзі сыйлады.

Аңқаулығын қараңыз,

Алып та батыр үлгерді.

У қосылған арақты,

Тартынбай сілтеп жіберді.

Ішкенде көкжал бүк түсіп,

Төбесімен тік түсіп,

Істік мұрты қисайып,

Қайырылмай кетер немедей,

Ақшаңдап көзі алайып.

Адыра қалғыр сұм дүние,

У ішкен Манас, сүйеу жоқ,

Өлім ортақ, жаны бір,

Қырандардан біреу жоқ,

Ажыбай, Бақай егіз жоқ.

Алмамбет, Шуақ теңіз жоқ.

Сырғақ, Серек ерен жоқ,

Іржуыл, Шуты берен жоқ,

Айла тапқыр, амалқой,

Ақсақал Қосай ханы жоқ.

Айғай шықса қашпаған,

Ажалдан басын тартпаған,

Қырық шораның бәрі жоқ.

Сүрең кетіп, іш күйіп,

Сүзіліп көзі жұмылды.

Көзқаман дұшпан болған соң,

Көріне жаннан түңілді.

Көкшекөзден тоғыз ұл,

Көзқаманнан тоғыз ұл,

Қылыштары жарқылдап,

Садақтары сартылдап,

Тәңірісіне жалынып,

Mас болған Манас батырға,

Құтырынып қабанап,

Қоршап ұстап алсақ деп,

Құрбандыққа шалсақ деп,

Басын кесіп, байланып,

Есен ханның алдына,

Сүйіншілеп барсақ деп,

Алтын тәжді кисек деп,

Алтын таққа мінсек деп,

Бұласын8 бұлап алсақ деп,

Бұл қырғыздың ішіне,

Бүлікті солай салсақ деп,

Қара сұрдың сырлысы,

Әйел заттың түрлісі,

Ерке қатын Қанікей,

Олжа қылып алсақ деп,

Алмамбет пен Шуағы,

Құрбандыққа шалсақ деп,

Ажыбай, Бақай - екі дәу,

Есен ханның алдында,

Тарту қылып барсақ деп,

Қайқаңда кекті қайтарып,

Үй айнала тұрсақ деп.

"Манас кетсе бел кетер,

Қалың қырғыз ішінен,

Қара көкжал шер кетер,

Тырысқан қабақ оңалды,

Белсеніңдер, балуандар,

Енді қырғыздан қайрат жоғалды,

Бақанды суырып алалық,

Бақасар бір шақ келді,

Байқасып бір қалалық".

Көзқаман мен Көкшекөз

Солай айғай салады.

Өңшең есер балуан,

Арыстан туған Манасты

Енді қоршап алады.

Көкшекөздің тоғыз ұл,

Тоғызы бірдей топталып,

Желтиместен жеті ұл,

Жетеуі бірдей оқталып,

Басын кесіп алмаққа,

Қылыштарын иірді,

Бас жағында түйілді.

Қалмақ қаптап кеткенде,

Бас жағына жеткенде,

Қара шұбар қабылан,

Қапталында қабынып,

Шолақ көкжал арыстан,

Қарсы алдында шабынып,

Алдына тап келгенде,

Ер Манастың бейнесін,

Мың кісідей көрініп,

Соны көрген қалмақтың,

Көңілі жаман бөлініп,

Балуандардың көзіне,

Арыстан боп ер Манас,

Жатқан болды керіліп,

Майлы бидай жүзденіп,

Бұлдыр тұман көзденіп,

Әрі батыр, әрі шер,

Арыстанға бата алмай,

Қалмақ көңілі болды жер.

Көзін ұйқы басқанда,

Өлтірем деп емінген,

Көзін сәл бір ашқанда,

Айбатынан сескеніп,

Қалмақ біткен шегінген.

Манас көзі жұмылса,

Балталарын кезеніп,

Шоқпарларын шошайтып,

Найзаларын сорайтып,

Қамалайды қалмақтар,

Бірін-бірі зорайтып,

Манас көзін ашқанда,-

Қолы-басы қалтырап,

Найзалары селкілдеп,

Бұрым шашы желкілдеп,

Қойдай үркіп қашады.

Қалмақ біткен сасады.

Сол бір кезде аспанда,

Алланың күні бүркіліп,

Арыстанның басына,

Ажал шіркін бір келіп,

Көңілі қатты бөлініп,

Ажалы жақын көрініп,

Арыстан енді аңғарды,

Айтып мынау арманды:

"Қара ниет қалмақтан

Өлгелі келген екенмін.

Дұшпанымның қорлығын

Көргелі келген екенмін.

Туғаным деп қалмақты,

Түпсіз терең құдыққа

Түскелі келген екенмін.

Өт өртейтін жалын у,

Ішкелі келген екенмін."

Қырық бақан бойы зынданға,

Батқалы келген екенмін.

У шылапшын түбінде,

Жатқалы келген екенмін.

Тентіреп келген Бежиңнен,

Тола бір қондың Қаланға,

Тіміскіген сұмырайлар,

Уыңды бердің Манасқа!

"Бұл дүние опасыз,

Қисайып Манас көрсейші.

Қырық қыраным болса қасымда,

Қызталақ бүл қу басым,

Содан кейін өлсейші!

Сапарға шықса сан қолдай,

Түлегім менің Ақжолтай,

Құмалақ тартып дөп айтқан,

Ажал менен азапты,

Алыстан болжап көп айтқан,

Құмалақшым қарап тұрсайшы;

Көкшекөздің қорылын,

Бір масқара қылсайшы!

Ыраманың жаршысы,

Айлакердің сыншысы,

Жырмен айтқан кебімді,

Қиыннан қорлық төнгенде,

Қайырып тапқан ебімді,

Жыршым қарап тұрсайшы,

Атадан азған Көзкаман, -

Осыған қорлық қылсайшы!

Үзік қалпақ ер Шуыты,

Қырық шораның тұйғыны, -

Иіріп найза соғысқан,

Қуғынды бірге қуысқан,

Қойымыз бірге қоралас,

Асымыс артық жоралас,

Артықша Шуыты еренім,

Бұл жерде қарап тұрсайшы,

Қаңғайдан қашқан қақсалға,

Қорлықты сол қылсайшы!

Қайран бас сонсоң өлсейші,

Қара жер бетін көрсейші.

"Қолы күшті Байшорам,

Ашынса күші толыққан,

Маған он төртінде жолыққан.

Ту түбінде тұрарым,

Қара қасқа тынарым.

Көруге ылғи құмарым,

Қанды соғыс шу шықса,

Қайрат-медет қыларым.

Қарасам көзге ілінбейд,

Қайда екені білінбейд.

Қыспақты көріп тұрарым,

Сөнуге жақын шырағым,

Қай жаққа кетті қыраным.

Байшора қарап тұрсайшы,

Қашырып найза ұрсайшы,

Сонан соң Манас өлсейші,

О дүние бетін көрсейші!

Кіріп келді сабалап,

Көзқаман тұрған ордаға.

Ордаға жақын келгенде,

Жеңешең байқап көргенде,

Көзқаманнан Key балуан,

Қатының қара басқансып,

Қуғыны жақын қашқансып,

Key балуанды қараса,

Қуғынды бір қуғансып,

Қатыны еркек туғансып,

Он басшысы қарақтап,

Көкшекөз тұрған ордадан

Найза, қылыш жарақтап,

Абайлап қарап отырса, -

Біреу жатыр бақырып.

Айбалта даусы дүңкілдеп,

Айғай-ұйқай шу шықты

Манастап ұран шақырып,

Ұрған Құдай сол бір шақ,

Ұрып салған кезі еді.

Қабылан Манас қиқайып,

Қыл мұрты да қисайып,

Жатып қалған кезі енді.

Қаһарланып Ақаяр

Алды-артына қарамай,

(Ерлік-шерлік бұл ерге

Біткен екен аямай.)

Алатаудай Манасты,

Қайратпенен ете нық,

Алабұртқан Ақаяр

Қармап алды көтеріп.

Қорғасындай Айгөлді,

Қорғап алды көтеріп,

Көзіне ілмей Қаманды,

Ер екені білініп,

Батыр Манас қайқайып,

Есігінен өте алмай,

Тұрасынан ілініп,

Ақаярдың жонында

Алып Манас теңселіп,

Тепеңдейді тыпырлап,

Ақ ордасы шайқалып,

Керегесі бытырлап,

Батыр Манас кеуделі,

Ақаярдың қолында

Өлген жандай көрінді.

Соны көріп Қаныштың

Көзінен жас төгілді.

Аққұланы бір салып,

Алдыңғы топ қалмаққа

Аралап келіп қол салып,

Маңдайласа келгенді

Балтаменен батырып,

Қыр жағынан келгенді

Қылышпенен жапырып,

Әлек болып сайысып,

Кейде қолы майысып,

Қақтығысып тұрғанда, -

Ажыбай, Бақай ханы жоқ,

Қырық шораның бәрі жоқ,

Алмамбет, Шуақ теңіз жоқ,

Серек, Сырғақ егіз жоқ,

Көзқаман мен Көкшекөз

Қатарлап атты қалың оқ!

Бұл Қанікей бейбаққа

Жапырлата оқ тиіп,

Оқ тигенде көп тиіп,

Басынан шелек қан болып,

Ербеңдеген екі қол,

Ебі кетіп сал болып,

Тұла бойы тітіреп,

Қан аралас шаң болып.

Шыбындай жаны шырқырап,

Жау-жарақтың барлығы

Айбалта тиіп сырқырап,

Қабылан Манас айы үшін

Қатын басы қағысып,

Жүрген жеңгең Қанікей

Көп қалмақпен сайысып.

Қарайып күйіп, оқ жайнап,

Қара таппай, сор қайнап,

Қазулы шұңқыр ор болып,

Қайнатқан мұнша сор болып,

Қамаңдар қамап тұрған соң

Қанікей сорлы қор болып,

Тау көтерген Ақаяр,

Жебеден бұрын жетеді.

Айкөл Манас батырды

Арқалап әрі өтеді,

Ақаяр сонда сөйледі,

Сөйлегенде бүй деді:

"Масайраған төрені,

Аударып алсам, жаман ат.

Айла тапқыш артығым.

Айкөлім саған аманат,

Бейпіл итке қор қылмай,

Белінен ұстап бүктеп кет.

Берен жеңгем, Қанікей,

Бері шыққан Манасты,

Бертінге сүйегін жүктеп кет!

Асыл жеңгем, Қанікей,

Аққұланы сойып кет.

Айкөлдің көзін көргізбей,

Аруақты жерге қойып кет.

Арқар атсаң жеп кеткін,

Атыста жалғыз жолдас жоқ,

Ақаяр өлді деп кеткін.

Берен жеңгем, есен бол,

Берекелі күбіңе.

Туғаның менмін деп жүріп,

Бес қалмақ жетті түбіңе.

Уландырып ағамды,

Қош бол, жеңгем, байқасаң,

Көзқаман берді сазаңды!

Жаттады жұмбақ-жырыңды.

Бейжиңнен келген қу қалмақ,

Байқап білді сырыңды.

Араққа тойып елігіп,

Аулыңды бұзып желігіп.

Туғаның болды дұшпаның,

Есен-сау бол, жеңешем,

Қалмақтың көрдік қыспағын,

Басқаның қия, керек жол,

Арқалап шығып еріңді,

Қабыланың саған аманат.

Аяулы жеңге, есен бол!"

Көп сөз айтып Ақаяр,

Ер Манасын қимады.

Асыл туған жары деп,

Қанікейге сыйлады.

Істік мұрты қисайып,

Келбетінен нұр тайып,

Манас төрең қиналған.

Қараса көзі көре алмай,

Сөйлесе тілге келе алмай,

Түсі өліктей сұрланған.

Асып-сасып Қанікей,

Айкөлді ұстап, қол беріп,

Ер үстіне өңгеріп,

Астында тұлпар Аққұла, -

Тасыр-тұсыр қамшы ұрып,

Таралғысын тебініп,

Тер ағызып, тамшы қып,

Қанікей сұлу састы енді.

Беш-Таштың басы Бекжайлау,

Бекжайлауды көздей қашты енді.

Қашып шыға бергенде,

Көкшекөз бен Көзқаман

Жаңбыр қылып жақ тартыпты,

Сел жіберіп, оқ атты.

Он екі дүрсін ошағор9,

Қайран жеңгең Қанышты

Он екі рет тағы атты.

Оқ тигенде сор болып,

Емшегі жара шор болып,

Сырқырап, қақсап барады,

Жүрегінің қолқасы.

Ал Манасқа қарасаң,

Өлі-тірі ортасы.

Бара жатты Қанікей

Бұлшығын оққа бүлдіріп,

Арыстанын әкетіп,

Көзқаманның оғына

Емшек етін жұлдырып.

Боз алалы ту болып,

Бой-басының барлығы,

Пұшпақтан аққан су болып.

Жер бүлініп, шаң болып,

Қайран жеңгең Қанікей,

Шанаштай қызыл қан болып.

Өлмеген жерде қалысып,

Қалмақтан келген қарақшы –

Қорқаулармен қағысып.

Алқымға қаптап шаң жетіп,

Арыстанын өңгеріп,

Қан төгіліп, әл кетіп,

Кең дүние жанға тар болып,

Шекерден тәтті сілекей,

Бір жұтуға зар болып.

Ақ қарлы тауға қашқанда,

Жеті күн тауды аралап,

Жетпіс болды жарасы.

Тоғыз күн қырды аралап,

Тоқсан болды жарасы.

Қанікей әрі өктеді,

Манасты тастап кетпеді.

"Қалдырып кетсем Манасты,

Түбіме соры жетер, - деп,

Басын кесіп байланып,

Қалмақтар Есен ханына,

Олжа қылып кетер, - деп,

Намысы қайнап тырысты,

Ақаярмен бірігіп,

Уланған ерді өңгеріп,

Әлденеше өрісті:

Ақ жаулық басын ту қылды,

Әйел басын ер қылды.

Арыстанды алды құтқарып,

Мұндай ерлік кім қылды!"

Қанікей қатты сасыпты,

Қайыштың тауын көздей қашыпты.

Қақ үңгірлі тұмсықта

Құзғын жетпес қисыққа,

Батырды бағып қатыпты.

Манасқа берген осы у,

Қырық жыл бойы ашыпты.

Тисе болат қарылған,

Ішпек түгіл адамның

Ту сыртынан жағылса,

Іштен өті жарылған.

Қабылан көкжал Манастың

Аңқаулығын байқаған,

Білмей қата қалсын деп,

Арам қалмақ әдейі

Араққа қоса шайқаған.

Ажалы ақыр жетпесе

Жерден себеп іздеді.

Оралма тауды оралтып,

Елден себеп іздеді.

Себеп болар дәріден,

Мың түрлісін алдырып

Май қосып соны жандырып

У ішкен Манас оны ішсе,

Ашыған жері басылып,

Шарадай көзі ашылып.

Күштілігін көреді,





Қасықпен өлшеп береді.

Дәрінің уы басылып,

Үсті-үстіне зәр кетті,

Күндіз-түні емдеген,

Жеңгеңізден әл кетті.

Айкөл шерің сол кезде

Аяғын әрең көсілген.

Көзін ашса денесі,

Қырық жерден тесілген.

Соған себеп болар деп,

Жараның аузын сорар, - деп,

Қырық қысырақ сойдырды,

Қазысын бұзып ойдырды.

Манастың басын жөлеген,

Жеңешең солай жебеген.

Арыстанның денесін,

Алпыс күні өткенше,

Қазыға солай бөлеген.

Ептілігін білгізген,

Қырық бір күн болғанда,

Айгөлді атқа мінгізген.

Манас / Ғ. Орманов ж т.б. Алматы:

Қазкөркем әдебиет 1961. Том 1. 6-58-66.





ҚАЗАҚ МИФТЕРІ

Адам һәм оның ғұмыры

Дүниені тамам қылып жаратып болған соң, көкті уа жерді жаратушы адамды һәм ғайры мақұлықтарды өз дараһына шақырыпты; әрқайсысына бір түрлі мінез беруге дүниеде тұрған мезгілде һәм әрқайсысына белгілі ғұмыр беруге. Әуелі барған адам болыпты һәм оған айтыпты:

- Сен, адам, жаратылмышлардың тәжісің, сенің суретің мағыналы артық болды, саған сөйлер сөз һәм ақыл берілді, саған барша мақлұқаттар темен болып хакіміңде болар, сен олардың баршасына хүкім қылып тұрарсың, қырдағы шеп һәм ағаштардың жүмысы саған қарайды, өзің жер үстінде отыз жыл ғұмыр сүрерсің, - деп.

Сонда адам разы болмай бір жағына бұрылып кетіп, өзіне-өзі айтыпты: "Егер мен дүниенің патшасы болсам һәм маған барша дүниедегі жоқ сапалар тиісті болса, бір отыз жыл ғұмыр сүргеннің не пайдасы бар?" - деп, адам бағзы бір көбірек ғұмыр сүруге бұйырылған жануарларға ғажап қылып, көре алмай қарап тұрыпты. Сонан соң бір уақытта есекке келіпті, есекке айтқаны мынау:

- Сен, жаза көріп, мехнат, машақат көріп жүрерсің, таяқтан өлгенше шаршап, болдырып жүрерсің, тыныштығың аз болып, жейтін тамағың дәмсіз соз болар, һәм ғұмырың елу жыл болсын, - дейді.

Есек тізесінен жығылып басын жерге ұрып сұрапты:

- Егер мен дүниеде сондай азаппен жүретін болғанда менің ғұмырымды жиырма жылдай азайтса тәуір болар еді, - дейді.

Сол уақытта адам жақындап келіп арыз қылып сұрапты:

- Есектің тастап тұрған жиырма жасы менің ғұмырыма қосылса екен, - деп һәм разылық алыпты.

Онан соң иттің кезегі келіп, оған айтыпты:

- Сенің міндетті жұмысың үй күзету болар һәм нәрселерге қарауыл болу, шынжырлаулы тұрып һәм сол уақытта айға да үруге міндеттісің, өзің сүйек кемірерсің, ғұмырың дүниеде қырық жыл болар, - деп.

Ит бас ұрып арыз қылыпты:

- Егер мен дүниеде сондай қорлықпен тұруға бұйырылған болғанда, адамның үйін һәм уа нәрселерін күзетіп қарауыл болып, һәм сүйек кеміріп күнелтетін болғанда менің жасымды жиырма жылдай азайтқанда жақсы болар еді, - деп.

Сол уақытта адам қайтадан келіп, иттің алмай тұрған жиырма жасын сұрай бастапты һәм адам арызына тағы да разылық алыпты.

Ең соңында кезек маймылға келіпті. Оған айтылған сөз мынау:

- Сенің адамға бір-ақ сыртқы сипатың ұқсар, бірақ сол уақытты бала рәуішлі ақымақ боларсың, жүргенде беліңді бүкірейтіп жүрерсің, балаларға ермек боларсың һәм үлкен кісілерге ойын болып, дүниеде алпыс жыл жүрерсің.

Маймыл сорлы тізесінен тұра қалып арыз қылыпты:

- Егер мен адамға бір-ақ сыртым ұқсайтын болса һәм ақымақ болып балаларға, кім болса оған, ермек болатын болсам, менің ғұмырымды отыз жылдай қысқартса тәуір болар еді, -деп арызын айтып бара жатқанда бір жағынан тағы адам келіп, сол маймылдың тастап бара жатқан отыз жасын тағы сұрапты. Бұ жолы да ерінбей жүрген адамның арызы қабыл болыпты.

Сонан соң барша мақұлықтар өз жұмыстарын біліп, бет-бетіменен тарапты. Сонда адам да барша өзіне әуел берген отыз жылдың ішінде бақытты дәурен сүріп, еш уайымсыз жас жігіт болып тұрыпты. Онан соң отыздан асып, елуге шейін қатты жұмыстар қылып, мехнаттарымен жүріпті, түрлі шаруа қылып, көп қиналып. Бүл жиырма жастың есебі баяғы есектен алған жиырма жыл болады. Содан адам елуден асқан соң, өзінің жетпіс жасына шейін оны-мұныларын жатып аңдиды, һәм өзінің үйін, нәрселерін сол уақытта не болса оған күдіктенгіш келеді. Сол мезгілде кім болса соған айғайлап һәм сүйек жұтудан да таймайды. Адамның сол жастары иттен алған жылдары болады. Сонан жетпістен асқан соң ажардан, ақылынан айырылады, бала рәуішлі болады, ол уақытта бүкірейіп иіліп те кетеді, балаларға һәм әркімге ермек ойын болады. Сол жастар өз еркіменен маймылдан алған жылдары болады.

4

"Ертеде, құралайды көзден ататын бір аңшы болыпты. Тәңірінің бұйыртқан несібесін түзден теріп жеп, аң аулап күн көреді екен.

Күндердің бір күнінде сағым шалған сары далада өзегі талып, өкпесі өшіп аң аулап келе жатса, бетегелі белде жайылып жүрген жалғыз шұбар киікті көреді. Иіс шалдырмау үшін ық жағын алып, сайды жалдап, беткейді қолдап, садақ тартым жерге келеді. Баспалап қараса, желіні жер сызған ешкі екен. Аң деген көздің құрты, аңшы сол жерде "сенде жазық жоқ, менде азық жоқ" деп, садағын кезенеді.

"Түз тағысы табиғатпен тілдес" деген емес пе, бір қатердің төнгенін сезген шұбар киік селт етіп басын көтерсе, садағын кезеп тұрған Сүрмергенді көреді. Оқтан жүйрік емес, енді қашып құтылмасын білген шұбар киік көзі мөлдіреп аңшыға қарайды да, жалбарына тіл қатады.

- Ей, Сүрмерген, жаныма сауға сұраймын. Әлі бауыр көтеріп үлгермеген егіз лағым бар еді. Сол панасыз лақтарымды аңсап жүрегім елжіреп, желінім сыздап келемін. Мені атпа. Тілімді алсаң "атқан оғың жерге түспесін" - деп батамды берер едім. Сонда сен ұшқан құс пен жүгірген аңды құтқармас несібелі аңшы боласың. Өле-өлгенше тарықпай өтесің! Жаныма сауға сұраймын, атпа! - дейді.

Аңшы бүл сөзді тыңдамайды. Күнімен табанынан таусылып, дала кезген аңшы бүл киіктен айырылса, үйіне құр қол баратындай болады да, садағын тартып жібереді. Сонда киелі киік аңшының көз алдында шұбар тасқа айналыпты дейді.

Осыдан кейін Сүрмергеннің жолы болмайтын болыпты.

5

Бұрынғы заманда атақты бір мерген болыпты. Аты Сүрмерген екен. Сүрмерген аң қарап келе жатса, жолда екі жылан төбелесіп жатады. Жыланның бірі қара да, бірі ақ. Келіп қараса, қара жыланның түсі суық, өте ызғарлы екен. Мерген қара жыланды өлтіріп, ақ жыланға болысады. Сонан соң ақ жылан мергенге қарап қойып, бір тасты жалап алады. "Маған да жала деп түр ма?" - деп, мерген де әлгі тасты жалап алады. Жалап алған сағатында мерген жер үстіндегі барлық хайуандардың тілін түгел түсінетін болады. Мерген бірінші жыланмен сөйлеседі. Жылан: "Екеуіміз енді дос болдық. Және тіл білдім деп кісіге айтпа!" - деп ат басындай алтын берді. "Тіл білдім деп біреуге айтсаң өлесің", -дейді. Жыланмен дос болып мерген үйіне қайтады.

Алтынды үйіне апарып тастап, қайтадан аң қарап жүріп, бір байдың үйіне келіп қонады. Қонса, түнде боран болып, қой үркіп, қасқыр ұлыды, Қасқырға байдың төбеті де үріп, жауап береді. Олардың тілін қонақ түсініп отырады.

- Қой жеймін, болмаса қонағыңның атын жеймін, - дейді қасқыр.

- Мен саған қой да жегізбеймін, қонағымның атын да жегізбеймін, - дейді қара төбет. Қонақ итке іштей разы болып, алдына келген еттің жартысын итке бергізеді. Түнімен боран соғып, қойлар ығып кетеді, қоймен бірге ат та кетеді. Бай: "Малым қырылатын болды-ау, құтты қонақ болса, мұндай болмас еді!", - деп уайымдайды.

- Бай, жылама, малың аман, ыққаны табылады, - деп мерген шешініп, алаңсыз үйықтай береді. Таң атқан соң бай мен қонақ екеуі мал мен атты іздеп келе жатса, қара төбет бәрін иіріп, айналып жүр екен. Қасқыр бір мал ала алмай, малды төңіректеп жүр екен. Адамды көріп қасқыр қаша жөнеледі. Бірақ төбет қайырмалап, қасқырды да жібермейді. Қасқыр қолға түседі. Қонақтың аты да, байдың қойлары да аман екен. Бай қуанып: "Қонақ, сен құтты қонақ болдың, қалағаныңды алып кет!", - дейді мергенге.

Сонда бір ұрғашы сары бас тоқты маңырап мергенге қарай береді.

Маңырағандағысы: "Бес жылда мың болам", - деген екен. Мұны мерген түсініп, тоқтыға ен салады және "бес жылдан кейін келіп аламын, ол уақытта осы тоқты мың болады", -дейді байға.

Бес жыл толғаннан кейін, мерген байдың үйіне келіп, уәделі қойымды бер десе, бай: "Қой беремін деп айтқан жоқпын", - деп уәдесінен танады. Екеуі бір биге келіп жүгініп, айтылған сөзді бастан-аяқ баяндайды. Сонда қазы: "Қойыңды екі айыр жолмен айда, мергеннің үйіне қарай жүрген қойды Мерген алсын, өз үйіңе қарай жүрген қойды сен ал!" - деп билік айтады. Бай бүл билікке келісіп қойды екі айыр жолмен айдайды. Мерген жаққа қарап, сары бас тоқты бастап мың қой шығады. Мерген сол мың қойды алып үйіне қайтады.

Сүрмерген бір күні қатынымен еріп, әйелінің төркініне барады. Әйелге төркіні артынан тайы ерген буаз бие мінгізеді. Сөйтіп, мергеннің өзі, екіқабат қатыны, бесіктегі баласымен буаз биеге мініп қайтады. Қайтып бара жатқанда тай енесін емейін десе, енесі тепкілеп, кісінеп тайын қасына жуытпайды. Кісінегенде: "Үстімде үшеу, ішімде біреу, өзім шаршап өлгелі келсем", - дейді бие. Оны мерген түсініп күліп жібереді. "Сен неге күлдің?" - дейді қатыны. Түсінгенін айтса өледі, айтпаса қатыны өкпелейді, қысылғаннан мерген: "Үйге барғанда айтайын", - дейді. Үйіне келген соң: "Сен жолдағы сөзді айт!" - деп қатыны болмайды. Мерген бір мал сойып, жұртын жиып, жөнін айтпақ болады. Малын сойып, жұртқа, сыртқа шығарып қатынына айтайын деп отырғанда, үйге бір әтеш, бір шіби, екі тауық кіреді. Шіби әтештің алдындағы бір бидайын алып жей бергенде: "Мен Сүрмерген емеспін қатынына сырын айтып өлгелі отырған", - деп әтеш шібиін шоқып, талап тастайды. Осыны естіген мерген қатынына хайуанның тілін білетінін айтпай, бір ажалдан аман қалады.

Тағы бір күні мерген аң қарап жүріп, бір тауешкіні атып алады. Атып алып етін жеп отырғанда, құлағына бір дауыс келеді. Дауыс: "Жалғыз ешкімді атып алдың, жазаңды қасқыр берсін!" дейді.

Мерген оны тыңдамастан үйіне қайтады. Кешке таман жолда бір керуен қонып жатыр екен, мерген сол керуенмен бірге далаға қонады. Қонып отырғанда, түнде қасқыр ұлиды. Қасқыр ұлығанда: "Сүрмергенді бүгін не қылсам да жеймін", - дейді. Мерген керуеншілерге: "Не білдіңдер?" - дейді. Керуеншілер: "Ештеңе білгеніміз жоқ", - дейді. Мерген: "Білмесеңдер, қасқыр мені жеймін деп түр", - дейді. Керуеншілер жер қазып, Сүрмергенді жерге тығып, үстіне киіз төсеп жасырып тастайды. "Қап бәлем, енді қайтер екенсің?" - деп жатып, ертеңіне керуеншілер тұрса, қасқыр бір жағынан қазып келіп, мергенді жеп кетіпті.

6

Ағайынды екі жігіт, бірі - Көріпкел, екіншісі - Қайшы (ертегіші, жыршы) екен. Аңға шығып, Қайшы түні бойы ертегі айтады. Таңға жақын ертек біткенде "О, ертегіні көп тыңдадым-ау, ендігі менің айғырымды атып алды ғой", - деген біреудің үнін естиді. Бұл тау иесінің үні еді. Көріпкел бәрін көріп, естіді. Ертеңіне екі жігіт құрған тұақтарына барса, аң көп түсіпті. Біреуіне қара тас деп аталатын тоқылдақ түсіпті. Тау иесінің "айғыр" дегені сол екен.

Ертегішіге ертек айт деп жалынса да, ол айтпайды.

- Неге айтпайсың?! - дейді жұрт.

- Аяғын білмеймін.

- Білгеніңше айта бер.

- Жоқ. Менің бүл ертегімді Оран-телегей естиді. Аяқталмаған ертегіні ол жаратпайды, -дейді.

Көне түріктер "оран" деп жыланды, "телегей" деп көлді, теңізді атаған. Оран-телегей су жыланы екен.

Ертегіні тек қана түнде ғана айтады. Күндіз айтса көзден айырылады деп білген. Қыста, түнде айтады.

7

...Бір күні Орақбай батыр өзінің сарбаздарымен бірге қалың зираттың жанынан өтіп бара жатса "Өлдім-ау, өлдім" деген аянышты дауыс естиді. Батыр жолдастарын жұмсаса біреуі де батып бара алмайды. Содан батыр әлгі дауыс шыққан қабірге жетіп барса, бір көкжал қасқыр қабірді қазып жатыр екен дейді. Көкжал көрге ортан белінен кіріп кетіпті. Сонда батыр қасқырды құйрығынан тартып суырып алып, зиратқа бір қойып өлтіреді. Енді қабірдің ішіне қараса, бір бұрышында бала отыр екен. Баланы алып шығып, аузына су тамызып, әбден есін жиып, сөйлеуге әлі келгенде мұның мәнін сұрайды. Сонда бала айтыпты: "Батыр аға, мен үлкен өзеннен қой айдап бара жатып, суға құлаған едім. Есімді жисам көрде жатырмын. Одан арғысын көрдіңіз", - дейді жыламсырап, батыр баланы алып үйіне тартады. Баланың үйіне жақындап келіп қараса, ел деген қаптап кетіпті, мұның ата-анасына жұбату айтып, көрісіп жатыр екен. Орақбай батыр ешкіммен көріспей жай ғана амандасып, төрге отырады да үй иесінен: "Бүл не жиын", - деп сұрайды білмеген болып. "Балам қайтыс болып, соның жетісін беріп жатырмыз", - дейді баланың әкесі. Сонда Орақбай батыр отырып қолын жайып: "Қайғың тойға ұлассын, өлгенің тірілсін", -деп бетін сипапты. "Ондай жақсылық қайда бізге", - деп мұңдана күрсініпті үй иесі. Сонда батыр одан әріге шыдамай: "Сүйінші, балаңыз тірі", - депті қуана күлімсіреп. Бірақ баласын өз қолымен көмген үй иесі сеніңкіремей: "Егерде балам тірі болса, бір үйір шұбар ат атадым", - депті. Батыр қайта тірілген баланы алып келіп, ұлан-асыр той жасатып, олжасын алып қайтқан екен дейді.

Жан-жануарлар мен хайуанаттар

Түріктердің ата-бабалары Све (Сібе) еліне қарайды. Ғұндардың солтүстігінде өмір сүреді. Олардың ру сақалы Апаңбу деген кісі. Ол он жеті ағайынды екен. Солардың ішіндегі Ижі-Нишыду дегені бөріден туыпты... Нишыдудың жын боран соқтырып, күн жайлататын құдіреті бар екен. Оның екі әйелінің бірі Жаздың құдайы, екіншісі Қыстың құдайы екен. Нишыдудың торт ұлы бар болған. Солардың біреуі аққуға айналып кетеді. Енді бірі Оба өзені мен Қам өзенінің аралығында мемлекет құрып, өздерін қырғыз деп атапты... енді бірі Жиянсычужысы тауын мекендепті. Бүл тұңғыш ұл екен. Сол таудағы Апаңбу тұқымдары бірігіп, осы тұңғыш ұлды хан көтеріп, Түрік деп атаған екен.

Осы әңгімедегі аққуға айналып кеткен баланың тағдыры казактың оз атын аққумен байланыстыратын әңгімесін еске түсіреді.

Көк бөрінің адамға қамқорлығы туралы аңыз қазақтың Үйсін ұлысының бұдан екі мың екі жүз жыл жылдан астам уақыт ертедегі тарихы баяндалған қытай жазбаларында сақталған.

Түркілердің арғы ата-бабалары Ашина Сихай (батыс) көлінің құбыласына өз тайпасын қондырып, ел болған екен дейді.

Күтпеген жерден ашиналықтарға көршілес бөгде тайпа шабуыл жасап, қырып салыпты-мыс. Ойран-топан болған жұртқа он жастағы баланың аяқ-қолын кесіп, тірі тастап кетіпті. Қаншық қасқыр оны тауып алып асырайды. Ер жеткен соң әлгі бала қаншық қасқырға үйленіпті-мыс. Осы кезде ата жауы баланың тірі екенін біліп, тауып алып өлтіріпті. Осы ұлдан жүкті болған қаншық қасқыр Гоацанның (Түрфан) теріскейіндегі тау қойнауына барып тығылады. Осындағы үңгірді паналап жатып, он ұл тауыпты-мыс. Олар өсіп ер жеткен соң, сол өлкенің қыздарына үйленеді. Сөйтіп олар бір рулы ел болады. Ашина қабілетімен, ақыл-парасатымен дараланып, ру басшысы болған екен. Ол ата-тегін мәңгі есте қалдыру үшін, орда ауласының алдына қасқырдың басын бейнелеген байрақ іліп қоятын болған. Кейін де ру молайып, үлкен ел болыпты. Ашинаның ісін жалғастырушы Асян-шад қасқыр ұрпағын Гоацан аңғарынан ертіп шығып, Алтай тауына әкеп орналастырады. Сөйтіп олар Жужанның қол астына бағынады.

"У-сунь (үйсін) патшасы - Кун-мо еді. Бұл патшаның әкесінің батыс жақ шекарасы хундармен шектесетін мемлекеті бар-тын. Бірде Хун билеушісі бұларды шауып алып әкесін өлтірді. Ол кезде Кун-мо әлі кішкентай еді. Хун билеушісі кішкентай сәбиді өлтіруге қимай, аяп, қалың шөптің арасына тастап кетеді. Бала еңбектеп даланы басына көтеріп жылап бара жатқанда бір қарға ұшып келіп, сәбиге ет беріп кетеді. Мұны көріп тұрған Хун билеушісі таңғалады. Сәлден соң айдалада өзен жағасында жатқан сәбиді жортып келе жатқан аналық қасқыр тауып алып, емізіп кетеді. Мұны сырттай бақылап көріп тұрған Хун билеушісі баланың қасиеттілігіне көзі жетіп, оны алып келіп ешкімнен кем етпей өсіреді. Кейін бала жаудан қайтпайтын ер жүрек жігіт болып өседі. Хун билеушісі оны оз әскерінің бір жүздігіне қолбасы етіп қояды. Бала ақыры бірте-бірте өзінің ерлігімен Хун билеушісінің көзіне түсіп, ақыры билеуші баяғы өзінің әкесінің патшалығына мемлекет басшысы етіп қояды.

...Осы тәрізді батыстағы теңіз жағасында тұратын Хун ордасының бір бөлігі Ашын елі еді. Хун ордасынан таралған осы тармақты Линь мемлекетінің әскері жойып жіберген. Сол кезде тек жалғыз ғана он жасар бала аман қалыпты. Оны жаулары аяқ-қолын кесіп, өлтірмей, өзенге, суға тастап жібереді. Сол жерден кемтар баланы аналық Көк бөрі тауып алып, аяушылықпен оны күн сайын етпен тамақтандырып, аштықтан аман алып қалады. Бүл туралы Линь мемлекетінің билеушілеріне белгілі болып, олар Көк бөріні де, баланы да өлтірмек болады. Бірақ, ...аналық Көк бөрі баланы аман алып шығып, Алтай тауының адам аяғы баспайтын түкпіріне алып кетіп асырайды. Ол баланы өзінің апанында өсіріп, ер жеткізіп, әлгі баладан он бала туады. Аналық бөрінің бүл балалары бірте-бірте үлкен елге айналып, өзді-өзі бөлек тайпаға айналады. Аналық бөрінің кемтар баладан туылған он ұлының бірін Ашын деп атаған екен. Бүл - аса қайырымды бөрі деген мағына береді. Ол өзінің кереметтей ақылдылығымен басқалардан ерекше болғандықтан оны ру басшысы етіп қояды. Енді ол өзінің бөрі анасының қайдан шыққанын көрсететін белгі ретінде қақпа алдына алтыннан жасалған бөрі басын ту етіп іліп қояды. Ежелгі түркі билеушілері басқа елдің елшілерін осы бөрі басы бейнеленген туға тізе бүгіп құрмет көрсеткеннен кейін ғана қабылдайтын болған.

5

Хун елінің көсемінің ай десе аузы, күн десе көзі бар әлемде теңдесі жоқ екі қызы болыпты, сол билеуші қыздарына жер бетіндегі ешбір адам жар болуға лайық емес деп, оларды аспан Тәңірісіне атағанын айтады. Билеуші екі қызына шаһардан тыс жерде арнайы қорған тұрғызып, екі қызын сол қорғанға апарып тастайды да Тәңірге жалынып, оларды өзіне әкетуін өтінеді. Сөйтіп, екі қыз әлгі қорғанда ешбір ер адамның көзіне түспей өмір сүріп жатады. Бірде әлгі қорғанның түбінен апан қазған Көк бөрі қыздардың жатқан жерінен шығады. Мұны көрген билеушінің кіші қызы: "Бізді ата-анамыз аспан Тәңірісіне атап, осынау қапасқа қамады, бірақ Тәңірінің еркімен бізге Бөрі келіп енді. Мүмкін оның осы келісі біздің болашағымыздың бақытты болуының белгісі шығар" деп сұлу қыз бөрімен бірге жұптасып, кетпек болады. Сонда үлкен әпкесі сіңлісінің сөзінен қатты шошынып: "Қарабет, ол не дегенің, сені ата-анамыз адамға қимағанда өзіңді мақұлыққа қиып, сүйекке таңба салғалы тұрсың ба?" деп сіңлісінің бөрімен көңіл қоспақ ниетіне үзілді-кесілді қарсы болады. Бірақ сіңлісі әпкесін тыңдамады. Ол бөрімен көңіл қосып, жұптасып, одан ұл тапты. Олардың тұқымдары тез өсті. Тіпті тез өскені сонша бірнеше жүздеген жылдардан соң олар үлкен мемлекетке айналды. Сондықтан да бұл елде әнді ұзақ созып, бөрінің ұлығаны сияқты айтқанды жақсы көреді.

"Көк түркілер татарлармен соғыста жеңіліп, билеушінің Елхан, Қиян және Ноғыз атты балаларынан басқаларының бәрі қаза тапқаны туралы айтылады. Сөйтіп, қанды соғыстан кейін түнде, түркі билеушісі өзінің үй-іші, бала-шағасымен ғана атқа мініп, қашып құтылады. Біраз уақыттан соң, соғыс болған жерге қайтып оралып, ұрыс соңында иесіз қалған бір табын жылқы мен түйені және бір отар қойды айдап тауға бет алады. Олар: "Егер біз мұнда қалсақ, бізді жау біліп, қырып тастайтығындығына шек жоқ. Ал егер басқа тайпаға барып қосылсақ, бәрібір бейтаныс дұшпандардың ортасында қамауға түсеміз. Сондықтан да не де болса заңғар екі таудың ортасына, елсіз жерге қоныс тебейік" деп шешеді. Жол бойы олар ойламаған жерден бір аналық маралды көріп, соның ізімен жүріп отырады. Марал оларды әлі адам аяғы баспаған таудан өткізіп, бір мидай жазыққа алып келеді. Бұлар жан-жақты жақсылап барлап қараса, өздері келген жолдан басқа бүл жерден шығатын жол жоқ екен. Енді олар одан әрмен жүрген сайын жайқалған шабындықты, мөлдіреп аққан суды, тұнық бұлақты және жеміс ағаштарын көріп, құдайға мың сан алғыстарын айтып, осы жерге қоныстанып, қалып қояды. Олар қысы-жазы өздерінің алып келген малдарының етін жеп, терісінен киім тігіп, осы жерде торт жүз жыл өмір сүреді. Сөйтіп баяғы ағайынды үшеуінің бірі Қиянның балалары тез өсіп, Ноғыздың балаларынан саны жағынан асып түседі. Қиянның балаларын Қияндар, ал Ноғыздың екі баласының бірінен тараған тайпаны Ноғыздар, екіншісін Дорулгендер деп атайды. Сөйтіп, күндердің күнінде енді олар қоныстанған баяғы дала бүл елге тарлық ете бастайды. Сондықтан, елдің көсемдері жиылып, мәжіліс құрып: "Біз енді мұнда сыймауға айналдық, арғы аталарымыздан естуіміз бойынша кезінде біздің кең байтақ, әрі сұлу табиғатты жеріміз болған көрінеді, біз сол ата-жұртқа апаратын жолды табуымыз керек" деп шешеді. Бұлардың ішінде Бөртешін атты ұста бар еді (Бөртешін монғол тілінде сүр бөрі деген сөз, ал түркі тілінде бүл Көк бөрі деген магына береді). Сол Бөртешін ұста: "Мен осы маңнан бір жерді көрген едім, ол жер негізінен темір кені. Егер біз сол темірді ерітсек, бүл жерден шығар жолды тапқанымыз" дейді. Сөйтіп, олар әлгі темір ұста айтқан жерге келеді. Сол арада бір Аналық қасқырдың пайда болғанын байқап қалады. Бұлар әлгі бөріні қанша іздегенімен таба алмайды. Ақыры, оның соңына түсіп қараса қасқыр әлгі темір таудың арасындағы апаннан шыққан екен. Енді олар Бөртешіннің кеңесімен әлгі апанның айналасына ағаш пен көмірді неше қат етіп жинап, өртеп, оны жетпіс теріден жасалған көрікпен үрлегенде темір тау еріп, оның ортасынан жүк артылған түйе еркін шығатындай қақпа пайда болады. Сөйтіп олар тоғызыншы наурыз күні әлгі жерден шығып, содан кейін сол күнді жыл сайын атап өтетін болған. Сол жолы Бөртешін еріген темірден қасқырдың басы бейнеленген ту көтеріп шығады.

7

Ел-жұртын жат елдің ханы шауып, қырғынға ұшыратып, елсіз далада жалғыз қалған қойшы Оралға бір бөрі кездесіп, оны ертіп берінің еліне апарып, берінің ханын жолықтырады. Бөрінің ханы оның жай-жағдайымен, мінез-құлқымен танысқан соң, Оралға өзінің асқан сұлу, ақылды қызын береді. Бөрі ханы Оралдың елін шапқан жаумен соғысуына көмек көрсетеді. Оны қолдап медет береді. Осыларға сүйенген Орал еліне қайтып, ерлік-қайрат істеп, жат елдің ханын және жауыз-албастыларды жеңіп, мұрат-мақсатына жетеді.

8

Тау аралап, тас кезген аңшы жігіт тастың үңгірінен ойда-жоқта бір бөріге кезігеді. Ол бөрі бейне адамша тіл қатып: "Екеуміз қосылып, ерлі-зайыпты болып өмір өткізейік" деген тілек білдіреді. Жас жігіт оған мақұл болады. Бөрі әлгі жігітке: Менің саған қоятын шартым бар. Сен қырық күнге дейін не көрсең де сабыр етіп шыда, - дейді. Жігіт бүл шартты орындайды, бөрі бике қырық күнге дейін бөрі кейпінде жүреді де, қырық күн толған соң адам кейпіне келіп, асқан сұлу, әрі ақылды қызға айналып, асыл жар болып қосылады. Шартына шыдаған күйеуін бақ-дәулетке бөлеп, мақсат-мұратына жеткізеді.

9

Бір байдың сансыз көп малы болған екен. Малының көбі жылқы екен. Бір жылы жұт болып, бай қоныс аударып, жылқысын жер аударып жаяды. Қыс өтіп, жаз жақындаса да, жылқысы келмейді. Бай жалғыз баласын жолдас-жорасымен жылқысын іздетіп жолға аттандырады.

Күндерден күн өтіп, арып-ашып, жылқыны таба алмай жүргенде, іздеушілер бір-екі қосқа келеді. Қостың ішінде шіріген ыдыс-аяқ, тағы басқа заттар жатыр екен. Мұны көрген соң, іздеушілер өз жылқышыларының бұрын қонып аттанған жері екенін топшылайды. Сол жобамен маңайдағы жерлерден, сай-саладан іздеп жүріп, айғыр үйір шолақ жылқыға кездеседі. Сол кезде бір жақтан ағып келіп, бір көк шолақ қасқыр бір қараторы биені иығына салып ала жөнеледі. Мұны көріп іздеушілер тұра қуады. Бәрінен байдың баласы қасқырға бұрын жетіп, ұрмақшы болып төніп келе жатқанда, қасқыр артына қайырылып:

- Тарт қолыңды! - дейді.

Бала есі шығып қалады. Артында қалған қуғыншылар жетіп келіп, балаға:

- Неге ұрмадың? - деп сұрайды.

Сонда бала:

Қасқыр, "Ұрма!" - деді, - дейді.

- Ойбай, қуайық, ұрмасы несі? Қасқыр сөйлей ме екен? Егер де ұра алмасаң, атты бізге бер! - деп аналар кеу-кеулеп еді, бала серіктерінің сөзіне еріп, қасқырға тағы бұрын келіп жетеді. Ұрайын деп ұмтылып еді, қасқыр тағы да:

- Ұрма, мен саған жалғыз қарындасымды беремін, - дейді.

Бала тағы да сілейіп тұрып қалады. Артынан қуғыншылар келіп:

- Неге ұрмадың? - деп сұрасады.

- Маған қарындасын бермек болды, — деп жауап қайырады бала.

- Мынау не айтып тұр өзі?! Қасқырдың қарындасы бола ма екен? Түс, астыңдағы атты бізге бер! - деп жолдастары тұс-тұстан баланы ортаға алады.

Бала:

- Жарайды, енді ұрайын, - деп уәдесін беріп, тағы қуа жөнеледі.

Қасқырға жетіп келіп ұра бергенде, қасқыр тағы да:

- Тарт қолыңды! Жігіт болсаң, маған еріп, үйге жүр, жалғыз қарындасымды алып қайт, -дейді.

Бала тағы тайсалып қалады. Артынан келген жолдастарына:

- Сендер енді кайтыңдар! Мен осы қасқырдың үйіне барып, қарындасын алып қайтам, -дейді.

- Қой, барма, қарағым, - деп жабысқандарына қарамайды.

Енді қасыңа жолдас ертіп ал, - десті жолдастары. Бала оған да көнбеді.

- Өй, қарағым-ау, сенің денің сау емес шығар. Қасқырдың қызын алғанды қай атаңда көріп едің? - деп еді, бала бұған да тоқтамады.

- Менде жұмыстарың болмасын, байға сәлем айтарсыңдар, мен сол қасқырдың қарындасын алып қайтам, - деп жүріп кетті.

- Жарайды. Бұған шара болмас! - деп жолдастары кейін кайтты.

Бала қасқырдың соңынан еріп кетеді. Қасқыр бір иіннен келіп түсіп, биені көтерген бойынша бір үңгірге келіп кіреді. Онда өңкей бөлтіріктер ыңырсып, анталап тұра жүгіріп еді, баланың қасындағы қаншық қасқыр "қыңқ" ете түскенде, бөлтіріктер тегіс жатып қалды. Онан екінші бөлмеге кірді. Онда кірсе, бір көкжал қасқыр мен кәрі қаншық ырылдап, тұра ұмтылды. Өзін ертіп келген қасқыр қарсы шыға келіп:

- Қойыңыздар! Жалғыз балаларыңның күйеуі осы болады. Қыстайғы жеген жылқы еті осы жігіттің жылқысы болатын, - дейді.

Екі үлкен қасқыр шегініп барып жатты. Қасындағы қаншық қасқыр баланы ертіп алып келіп, арсалақтап бір оңаша бөлмеге әкеп кіргізді. Түрлі тамақ дайын болды. Жігітті сырттан ертіп келген қаншық қасқыр бәрін жайлап беріп, тамақ ішкенде жігіттің жанына келіп отырды.

Кеш болды. Күн батысымен әлгі қаншық қасқыр төсек салып, жігітке шымылдық құрып, оңаша тастайды. Өзі алдыңғы бөлмеге шығып кетіп, бір бұраң қаққан ақ қаншық қасқырды алып келеді. Екеуін таныстырады.

- Мынау қалыңдығың... Мынау күйеу, - дейді.

Сонан соң бұрынғы қаншық қасқыр шығып кетті. Күйеуі төсекке жатысымен-ақ, ақ қаншық қасқыр кебенегін шешіп тастап, бір сұлу қыз болды да, күйеуінің қасына келіп жатты. Не болдыға жолығып отырған күйеу мұны көріп, қуанып кетеді.

Сонымен бірнеше күндей күндіз тілеген тамағын дайындап тұрады, түнде қалыңдықпен айналысады. Жігіт бірнеше күн жатты. Қалыңдық түнде қыз болып келіп қасына жатады. Күндіз қасқыр киімін киіп, қасқырдың ішіне кетіп қалады. Бала таң-тамаша: "Бұл не нәрсе? Осы түсім емес пе?" - деп өзіне-өзі сұрақ қойып жүреді.

Күндерден күн өтіп, бір күні бұраңдаған ақ қаншық күйеуді аттандырмақ болады. Үлкен кәрі қаншық күйеудің алдына келіп, шоқиып отырып:

- Иә, балам, сен келгелі бір ай болды. Сенің де ел-жұртың бар шығар. Енді осындай ауырмай, сырқамай тұрғанда еліңе қайт! - дейді.

Мұны бала да мақұл көреді.

Енесі баланың қолына бір қайрақ береді.

- Қысылған күнде керек болар, қарағым! Жаныңа қысым келсе, жерге салып қойып, бір теп. Не бол десең де айтқаның болады, - дейді.

Бала қайрақты қойнына салып алады. Атына мініп, қайын жұртымен қоштасып, бұлаңдаған ақ қасқырды шылбырына байлайды.

Енесі:

- Қарағым, қырық күнге толмай қалыңдығыңның қасқыр кебенегін алушы болма, - деп тапсырады.

Ақ қаншық қасқырды жетелеп, бала жүріп кетті.

Жолда қай жерге қонса, сол жерде отау тігіледі. Түрлі тамақтар дайын болады. Тамақты ішіп алып, таң атқан соң жүріп кетеді. Сөйте-сөйте, бірнеше күннен соң жігіт езінің ауылына келеді. Ауылға жақындап келіп, қасқыр қалыңдығын бұтаға байлап қойып, өзі ауылға келеді.

- Мен әйел әкелдім, - дейді.

- Әйелің қайда? - деп сұрайды ауылдағылар.

- Сонау бұтаның түбінде отыр, - дейді жігіт.

Ауылдың қыз-келіншектері алдынан шығуға жөнеледі. Шашу шашуға шешесі дайындалып жүр. Айтқан жеріне келсе, бір ақ қасқыр байлаулы тұр.

- Ой, қасқыры несі, - десіп келгендер келіншекті алыстан қарасып жүр.

Біреуі тұрып:

- Осы қасқырдың қызын аламын деп еріп кетті деп еді. Мұның келіншегі осы қасқыр болып жүрмесін? - десіп таңырқасып, шуласып тұрғанда, күйеудің өзі жетіп келіп:

- Алдынан шыққандарың қалай? - деп ұрсып, ақ қаншық қасқырды алып барып, бөлек отау тіккізіп, сол отауда қасқыр келіншегімен жата береді.

Күндіз - қасқыр, түнде - қасқыр кебенегін тастап, қараңғы үйді жарық қылатын сұлу келіншек болып қойнына жатады. Сонымен бай баласы жата береді. Құрбы-құрдастары, ауыл аймағы: "Бұл жынданып қасқырдан қатын алып жатыр, байдың баласы аң болуға айналды", - деседі. Құрбы-құрдастары анда-санда күліп: "Қасқырдың байы", - деп шақырады. Сондықтан байдың баласы үйінен шықпайтын болыпты.

10

Ертеде бір бай өмір сүрген екен Ұлы да, қызы да жоқ болыпты, жылқысы коп болыпты, Бай жылқысын бақпайды, жылқысын қасқыр жемейді, ұры алмайды. Басқа жерде бір хан бар екен, хан айтады: "Оның жылқысын қасқыр неге жемейді, ұры неге алмайды, менікін қасқыр да жейді, ұры да алады".

Кісілер ханға айтты: "Баласы жоқ байдың жалғыз бурыл аты жылқыны қасқырға жегізбейді, ұрыға бермейді". Хан байға: "Бурыл атты маған берсін", - деп кісі жіберіпті. Бай бурыл атты бермейді.

Хан той қыламын деп жұртқа хабар айтты: "Ұлы жоққа отыратұғын орын жоқ, қызы жоққа қымыз жоқ, бұл тойға келмесін", - дейді. Ел-жұрт тойға жиылды, бәрі барды, сонан соң ұлы жоқ қатын байына айтты: "Тойға барайық", - деді. Байы айтты: "Бізді келмесін деп, хан айтыпты", қатын: "Барайық", - дейді. Бай айтты: "Барсақ, барайық". Бір саба қымыз түйеге артты, қатын жетектеді, келді тойға. "Бай келді" деп адам шықпады алдарынан. Қатыны мен екеуі келіп, үйдің сыртында тұрды. Бай ашуланды, жанындағы пышағын суырып алды, сабаны пышақпен тіліп жіберді, қатынын үйіне жеткенше сабап келді. "Тойға бармайық деп айтып едім, айтқан тілімді алмадың", - деді.

Үйіне келді, жылқыдан айғыр алды, сиырдан бұқа алды, қойдан қошқар алды, ешкіден теке алды. Айғырды, бұқаны, қошқарды, текені төртеуін алып мидай далаға кетіп, үлкен шалқар көлдің басында төртеуін сойып, бала тілеп жалбарынады. Шырағын жақты, көлдің басында қатынының қасында жатты. "Е, құдай, ұл бер, қыз бер, малды не бер, не берме!", -деді. Түнде бай түс көрді. "Бурыл атты сойсаң, қыз болады", - депті. Бай бурыл атты бауыздайын деп, жылқыдан әкеліп жығып, аяғын буыпты. Қатыны: "Сойма, сойма", - деп жылайды, байы тілін алмай, бурыл атты бауыздайды, сонан соң екеуі түнде жатады. Ертесіне қатыны жүкті болды. Туатұғын уақыты болды, коп қатындар жиылды, о қатындар айтады, "Баланың кіндігін мен кесемін, мен кесемін", - деседі. Бала іште жатып жауап береді: "Үйдегі қатындарды қуып жібер, өзім де жақсы туамын", - дейді. "Әкем үйге келсін, маған оның керегі бар, әкем келсін", - деп шақырады. Әкесі үйге келеді.

"Әке, әке, туайын ба?" - деді. "Шырағым, туа ғой", - деді. "Өзімді-өзім билесем, туамын, өзімде билік болмаса, тумаймын", - деді, Әкесі: "Өзіңді-өзің биле", - деді. Бала туды, шешесінің ішінен жерге түсті. Қатындар жиылып келді, таңырқап келді. "Не қылған жан екен бүл, ұл ма екен, қыз ба екен, білейікші!" - деп келді. Әкесі айтты: "Ол қыз екен". Әкесі бір қой сойыпты, той қылыпты, қымызынан ішіпті, етін жеп қатындар үйіне қайтыпты.

Қыз ер жетіпті, байдың қызын айттырамын деп мырзалардың балалары келіпті. Қыздың өзі көркем екен. Әкесі келген жігіттерге: "Мен білмеймін, қызымның өзі біледі, өз билігі өзінде", - дейді. Жігіттер қызға келді, амандасады, сөйлеседі: "Сен маған барамысың?" -дейді. "Атымды тапсаң барамын, атымды таппасаң бармаймын", - дейді. Жігіт атын таба алмады, өзінің әкесі де, шешесі де қызының атын білмейді екен. Бір күні шешесі қызының атын сұрайды: "Сені кім деп шақырамыз, атыңды біз білмейміз", - дейді. Қыз айтты: "Менің атым Дудар қыз, менің атымды адамға айтпаңыз". Тағы бір жігіт келді. Әкесі: "Мен білмеймін, қызым өзі біледі, күйеуге барса да, бармаса да өзі білсін", - деді. Жігіт қызға келді, амандасты, есендесті, сөйлесті: "Сені мен аламын, сен маған тиесің бе?" -деді. Қыз айтты; "Атымды тапсаң тиемін, таппасаң тимеймін". Атын адам таба алмады.

Ауыл далаға кешті. Қыз жүгін түйеге артты. Түйенің басын үйінде жүрген күңіне жетектетті. Қыз жұртында қалды. Қара жорға атын мінді, жүгінің соңынан қуып келді. Қуып келсе, күңнің жетектеп бара жатқан түйесінің жүгі бір жағына қарай ауып қалыпты, оны қыз көрмейді. Күң оны айғайлап шақырды, қыз есітпеді. Сонан соң: "Дудар қыз, мұнда кел! Түйе ауып қалды, кел мұнда", - деген дауыс естіледі. Қыз қайтып келді. "Сен менің атымды атадың ба?" - деді. "Атағаным жоқ! Қыз деп сені шақырдым", - деді. Жүгін қайта артып, қонатын жеріне түйені алып келді, жүгін түсірді, үйін тікті, қыз желпініп төрінің алдында отырды. Бір жігіт келді, айтты: "Бай, қызыңды мен алғалы келдім", - деді. Бай айтты: "Қызым өзін-өзі біледі". Жігіт қызға келді: "Е, қыз, амансың ба? Сені айттырғалы келдім", - деді. Қыз: "Атымды тауып айт!" - деді. Жігіт: "Сенің атың Дудар қыз", - деді. "Атымды таптың! Мен жеңілдім", - деді қыз.

Той қылды, құда түсірді, қыз бен жігіт қол ұстасты. Әкесі ұзатқалы жатқан қызына: "Жылқының бәрін де беремін, алып кет", - деді. Дудар қыз малдың ішіне келді, келіп жылқыны көріп қарап жүрсе, бір кішкене құла тай үстіне тер қатып тұр екен. Құла тайдың жүнін алақанымен үкті. Құла тайға тіл бітті: "Е, Дудар қыз, сені ұзатады ма?" - деді. Қыз айтты: "Мені ұзатады". Құла тай айтты: "Не аласың?" - деді. "Әкем малының бәрін берем деп айтады", - деді қыз. "Сен малды алып не қыласың, малды алма! Бұйым берсе бұйым да алма", - деді. "Күйеуің өзіңе жақсы ма, жаман ба?", - деді. Қыз айтты: "Жақсы екенін, жаман екенін білмеймін", - деді. Құла тай айтты: "Сен білмейсің, мен айтайын, күйеуің қасқырдың алыбы, құбылып адам болып келген, анау күні келе жатқанда, күңнің жетектеген түйесі ауғанда сені шақырған, сен келмеген соң, атыңды атап, Дудар қыз деп шақырған да осы қасқыр", - деді.

Қыз шошыды, құла тай айтты: "Әкең мал берсе де, пұл берсе де алма! Әкеңнің жағы менен оғын ал, қара күңді ал, мені ал, қара түйені ал!" - деді.

Қыз үйіне келді, төсегіне жатып жылады. Әкесі айтты: "Жылама, басыңды көтер", - деді. Қыз басын көтергенде, әкесі қыздан: "Балам, не аласың?" - деді. "Әке, жағып мен оғыңды берсең аламын, қара күңді, қара түйені, құла тайды берсең аламын", - деді. Әкесі айтты: "Қара күңді, қара түйені, құла тайды беремін, жағым мен оғымды бермеймін!", - деді. Қыз жылады, сонан соң шешесі байына ұрысты: "Қызыңнан сенің жағың мен оғың артық па? Балам сұраса бер!" - деді. Бермек болды. "Ал, балам", - деді.

Қыз жылқыдан құла тайға құрық салды, құнан болды, жүгендеді, дөнен болды, ерттеді, бесті болды, қызды мінгізді, алты жасар ат болды. Қара түйені ұстап алып әкеп берді, қара күңді сол түйеге мінгізді, қыз бәрін де алды. Құла атқа мінді, жағын мойнына салды, кетті, күйеу ұзатып алып кетіп барады. Күйеу қызға айтты: "Мен алдымен озамын, ұзыннан сызылған жер болса, жүр, дөңгелек сызған жер болса көн", - деді.

Күйеу кетті, қыз кейін қалды. Құла ат айтты: "А, Дудар қыз, күйеуің неге озып кетті, білдің бе?" Дудар қыз айтты: "Білгенім жоқ". Құла ат: "Мен білдім, күйеуің қасқыр болып қайтып келіп түйені жейді, қара күңді жейді", - деді. Азырақ жерге барып еді, бір үлкен қасқыр келе жатыр. Қасқыр келді де қара түйені жұтты, күңді жеді. Қасқыр кетіп қалды. Бір уақытта жігіт болып құбылып артынан келді, қараса күйеуі екен. "А, Дудар қыз, қара түйе қайда, қара күң қайда?", - деді. "Бір қасқыр келіп жеп кетті", - деді қыз. Күйеуі айтты: "Жесе жесін!". Дудар қызға айтты: "Анау көрінген таудың арасында ағарған менің үйім, соған кел, мен озамын". Қыз жалғыз қалды. Ат айтты: "Е, Дудар қыз, не ойлап келесің?". Дудар қыз айтты: "Мен не ойлайын?" Ат айтты: "Жеті жұртты жалмаған жалмауыз қасқыр, оның қатыны жүгіріп алдыңнан шығар, жүгіріп келіп менің тізгінімнен тартар, сен тізгінімнен ұстатпа", - деді.

Қасқыр қатыны жүгіріп келді. Дудар қызды тізгінінен ұстайын деді. Дудар қыз айтты: "Аттың тізгінінен ұстама! Сен үлкен, мен кіші, атымды өзім байлаймын!" - деді.

Дудар қыз түсті, үйдің жанына атты байлады, үйге келіп, есіктің алдына отырды. Байы үйдің ішінде төсекте жатты. Үлкен қатыны төсек жақта отырды, Байы ұйықтап жатыр екен, оянды. "Е, Дудар қыз! Мұнда, қасыма кел!" - деді. Дудар қыз бармады. "Мен үлкен апам жатқан төсекке бармаймын, ұят", - деді. Келмеген соң байы бақырды, ашуланды, ашуланса да келмеді. Үлкен қатыны жүгіріп қасына келді, байының басын қасыды, арқасын қасыды, байы ұйықтады, жеті құн ұйықтады, жеті түн ұйықтады. Байы ұйықтап жатып ойбайлады, бір уақытта бақырды, бір уақытта шыңғырды. Сонда ат үйге сүйкенді. Бір уақытта "атты бір жерге байлаймын" деп, Дудар қыз үйден шығып кетті. Шықты, атқа мінді, садағын, оғын алды. Ат айтты: "Көзіңді жұм, үш күн, үш түн көзіңді ашпа", - деді.

Құла ат үш күн, үш түн ұшып барып түсті. Құла ат тұра қалды. Қыз көзін ашты. Ат айтты: "Ерімді, тоқымымды ала көр". Ертоқымын Дудар қыз алды, аттың бір қабат терісі тоқыммен бірге алынды. Ат аунады, әрі-бері оттады, бұрынғы қалпына түсті.

Қазақтың мифтік әңгімелері.

Алматы: Ғылым, 2002, 320-6.

Жауапты редакторы: Ш. Ыбыраев.





АНАХАРСИС ХАТТАРЫ 1

Анахарсис – афиндіктерге

Сіздер, грек тілі әріптерін анық айтпайтын, менің тіліме күлесіздер. Афиндіктер скиф тілінде нашар сөйлейтіні сияқты /1/, Анахарсис грек тілінде нашар сөйлейді. Әңгіме адам игіліктері болып тұрғанда, мәселе тілге емес, ал бір грек басқа гректен ерекшеленетін, олардың көзқарастарына келіп тіреледі. Спартандықтар таза аттикалық мәнермен сөйлесе алмағанымен, алайда ездерінің ерліктерімен әр жерде данққа бөленген және жаппай құрметтелуге лайық. Скифтер қажетті нәрсе туралы айтылған сөздерді жазғырмайды, бірақ бос сөздерді құптамайды. Артикуляцияның анықтылығына көңіл бөлмей-ақ, сіздер көп пайдалы істерге барасыздар. Сіздер өздеріне емшілерді Египеттен, кеме жүргізушілерді Финикиядан шақырасыздар, тек сатушылардың грек тілінде жақсы сөйлейтіндерінен, оларға тиесіліден артық төлемей, керектеріңізді базардан сатып аласыздар.

Сіздер ойланбастан, олар тек әділ бағамен сатса болды, варварлардан керектеріңді сатып аласыздар. Қашан парсы патшалары мен олардың ақсүйектері өздерінің тәкаппарлығында, бұрмаланған айтылымдарына қарамай, грек елшілерімен грек тілінде сөйлегенді қаласа, сіздер онда не олардың тілектерін, не олардың істерін жазғырмайсыздар. Олардың тасасында ізгі ниеттер тұрғанда және олардан кейін игі істер істелгенде, сөздер жаман бола алмайды. Скифтер тек, қашан соз жаман ойларды шақырғанда ғана, оларды теріс бағалай бастайды. Егер сіздер, айтылғанды түсінуге қадам жасамай-ақ, бөтен сөздерге тисе бастасаңыздар, онда көп нәрсе маңайларыңыздан бос өтіп кетеді. Осылай сіздер өздеріңізге зәру көптеген тауарларды жеткізуді баяулатып қоясыздар. Неліктен сіздер варвар маталарын жоғары бағалай келе, олардың тілін ұнатпайсыздар?

Флейташылар ойыны мен әншілердің дауыстарының үйлесімді қосылуын, сіздер талап етесіздер, бірақ егер өз тақпақтарын эллиндік дыбыстармен толтырмаса, онда сіздер ақындарды жазғыра бастайсыздар. Сөздердің мағынасына назар аударыңыздар: тек сонда ғана пайдалыны табасыздар. Егер варвардың кеңесін тыңдағыларыңыз келе, онда, тіпті сіздер қателіктермен айтсаңыздар да, әйелдеріңіз бен балаларыңыз сіздерді естісін. Нашар тілде сөйлегенімен, бірақ зерделі адамдарды тыңдау, аттикаша тамаша айтқанымен, алайда үлкен зардап тигізетіндерді естігеннен, көп жақсы. Әйтпесе, афиндіктер надан және дөрекі адамдардай іске барады, өйткені бірде-бір дұрыс ойланушы басқа көзқараста болмайды.

2

Анахарсис – Солонға

Эллиндіктер - дана халық, бірақ, олардан құдайлары әсемдікті тану қабілеттілігін алып қоймаған, варварлардан ешбір қатынаста даналау емес. Біз дұрыс ойлаймыз ба, бізде сөздеріміз істерімізге сәйкес келе ме және дұрыс өмір сүретіндерден үлгі-өнеге аламыз ба, солардың бәрін тіпті сынауға және білуге болады. Не ескерткіштер, не тәндегі әшекейлер, дұрыс шешімге келуге кедергі болмасын. Аталар дәстүрлерін жалғастыра отырып, әркім өзін әр түрлі әшекейлендіруі мүмкін. Ақылсыздық белгілері болсын, зерделілік белгілері болсын, гректерде және варварларда бірдей. Анахарсис саған келіп және қонағың болғысы келгендіктен, тек сондықтан сен одан бас тарттың және досты өз елінде іздеу керек дедің.

Егер кімде-кім саған спарталық итті сыйға тартқысы келсе, онда сен сол итті алдымен Спартаға жеткізу керек және сонда сыйлау керек деп өтінбес едің. Егерде әркім осылай айта бастаса, онда біз қашан достаса аламыз? Афиндік дана, Солон, осының бәрі маған дұрыс болып көрінбейді. Мен тағы да сенің есігіңді қаққым келіп тұр, бірақ қайтадан бұрынғыны сұрауға емес, ал қалай осының бәрі сенің қонақжайлылық туралы сөздеріңмен сай болатындығын, соны білу үшін.

3

Анахарсис - тиран Гиппархқа /2/

Араластырылмаған шараптың артық мөлшері адамға өз парызын өтеуге зиянын тигізеді, өйткені, онда адамдардың ақылға сай ойлауға деген қабілеттілігі бар жанды, ол бүлдіреді. Егер ол ақылға сыйымды және қамқорлыққа толы өмір сүрмесе, онда ұлы істерге ұмтылатын үшін, өз ниеттерін табысты орындау қиынға соғады. Сондықтан ойын асықтары мен маскүнемдікті тоқтат, солар арқылы сен билікте тұратын, істерге жүзіңді бүр - сенің әкең осыны қалай жасағандай, достарың мен өтінушілерге жақсылық жаса. Басқа жағдайда сенің кемістіктерің сенің өміріңе қауіп туғызады. Сонда сенің достарың скиф Анахарсисті еске алады.

4

Анахарсис - Медокқа /3/

Көре алмаушылық пен құштарлық - бұзылған жанның сенімді белгілері. Қашан достарың мен басқа азаматтар игілікті болғанда, көре алмаушылық мұны ауыр сезінеді, ал құштарлық тек бос сөздерге негізделген үміт қалдырады. Скифтер осындай адамдарды ұнатпайды.

Басқаларға жақсы болғанда қуанады және оларға ақылға сыйымды болып көрінетінге ұмтылады. Риза болмаудан туындайтын жек көрушілік, кекшілдік және басқа да құштарлықтарды, олар жанға зиян тигізетіндер ретінде қашанда батыл аластайды.

5

Анахарсис - Ганнонға /4/

Киім қызметін мен үшін скиф хленасы атқарады, аяқ киім - өзімнің жалаңаяқ табаным, төсек мен үшін - бүкіл жер, ең жақсы тағам - сүт, ірімшік, ет болып табылады. Дәмдінің бәрі - аш жүру. Адамдардың көпшілігі қиналып жүретіндердің барлығынан, мен боспын. Егер керек болсам, сонда сен маған кел Оларды сіз маған мырзалықпен сыйлағанға жауап ретінде, мен саған өзімдікін жіберемін. Сен оларды карфагендіктерге бере аласың немесе оз игілігіне жарату үшін құдайларға арнай аласың.

6

Анахарсис - патша баласына

Сенде флейта мен қалың әмиян, ал менде садақ пен жебелер бар. Сондықтан сен құлсың, ал мен еріктімін. Сенде жаулар жеткілікті, ал менде олар жоқ. Егер сен ақшаңды лақтырып тастап, қолыңа садақ пен жебелерді алғың келсе және скифтермен бірге өмір сүретін болсаң, онда сенде біздің барлық игіліктеріміз пайда болады.

7

Анахарсис - Фракияның қатігез билеушісі, Терейге /5/

Бірде бір зерделі билеуші, өз қойларын ешқашан қорламайтын жақсы бақташы сияқты, өзінің қол астындағыларын өлтірмейді. Сенің елің адамдарсыз қалды және сенің екілдеріңмен нашар басқарылады. Әрбір отау құлазып кетті және бүл сенің жоспарларыңа игілікті бола алмайды. Кімдерді басқарасың, соларды аясаң, дұрысырақ болар еді. Егер де сен өз билігіңді тек жеке баю үшін пайдаланбасаң, онда патшалығың әлі сақталады. Енді ұрыстарды жалғастыру үшін саған адамдар жетіспейді, бірақ сен, өз әскеріңді ұстап түру және тек сенің өміріңді қорғауға қойылғандарды асырау үшін, ақша шашуды жалғастыра бересің. Егер сен оларды тойдырып отырмасаң, онда олар бүлік шығарып, шөлейт пен орманды тауларға қашып кетіп, сонда орналасады және бал арасы тәрізді еңбектенеді.

8

Анахарсис - Фразилохқа /6/

Итте бір жақсы жандық қасиет бар - ол жақсылықты ұмытпайды. Ол оз қамқоршыларының тұрағын өле-өлгенше қорғайды. Оның ақылын адамдықпен салыстыруға тұратын, иттің де қасиеттерінен сен айырылғансың. Қашан арыстан сияқты, сен тіпті оз жарылқаушыларыңды жаулықпен қарсы алатын болсаң, осындай рух күйінде сенің кімге әділ бола алатыныңды, мен өзімнен сұраймын.

9

Анахарсис — Крезге /7/

Өз туындыларында грек ақындары әлемді Кронның бала бауырларының арасында бөледі: біреуіне ол аспанда, басқасына - теңізде, үшіншісіне - жер асты түнегінде билік етуді ұйғарады /8/. Осындай болу гректің өзіндік пайдақұмарлығын көрсетеді. Мүлікті ешқандай бірлесе пайдалануды мойындамай, олар өз кемістіктерін құдайға тіркеп қояды. Расында, жермен пайдалануды олар жалпы ережеден тыс, бәріне беріп қояды. Барлық адамдар құдайларды құрметтесін және оларды жақсылық әкелушілер мен жамандықтың алдын алушылар деп есептеуін, ақындар қалады. Жер - құдайлардың ортақ игілігі болып табылады, ежелгі уақытта ол адамдар үшін де солай болып келді, бірақ адамдар кейін, оларға жеке үлестерді бөле отырып, ортақ игілікті жеке құдайларға бергендіктен, заңды бұзды. Орнына құдайлар адамдарға сәйкес сыйларды - алауыздықтарды, ләззатты, жүрексіздікті, қарабайыр ойлау тәсілін бере бастады. Оларды араластыру және бөлу адамзатқа тән барлық жамандық пен барлық қиындықтарды: жер жырту мен егін егу, жер қойнауларындағы жұмысты, соғысты тудырды. Көп егіп, аз орып жүр. Әр түрлі қолөнермен айналысады, бірақ оз өмірін қамтамасыз етпейді 191. Олар, тек әр түрлі таң қалулар тудыра отырып, неше түрлі жер қазыналарын құлшына қазып алады. Бүл аянышты өнерді бірінші ойлап тапқанды, үш есе бақытты деп есептейді, бірақ бүл жерде, өздерінің бала сияқты алданатынын сезбейді; алдымен еңбекпен келетінді қастерлемей, еңбектің өзіне табына бастайды. Мен көптеген адамдардан естігенімдей, бүл қасірет саған да жетіпті, осыдан барлық басқа қасіреттер келеді. Себебі не зор байлық, не орасан зор иеліктер дана болуға көмегін тигізбейді. Керегі жоқ нәрселермен толған адам тәні, ор түрлі сырқаттарға ұшырайды деп, дұрыс айтады. Сондықтан кім денсаулықты қаласа, соған артықтың бәрінен жылдам құтылу керек деп, кеңес беруге болады. Бірақ егер шамадан тыс ләззаттардан жапа шеккен тән үшін, сізде емшілер бар болса, онда жанды емдеушілерді таба алмайсыз.

Ләззаттардан арылу даналыққа жатар еді. Қашан саған алтыннан өзендер ағып жатса және байдың даңқы жетсе де, онда соның артымен көре алмаушылар мен байлығыңды, бүл алтыныңды тар¬тып алуға ниеттенушілер де ілесіп келеді. Егер сен бүл ластан тазарсаң, онда сау болып, еркін сөйлей және басқара алатын едің. Міне осы патшаның денсаулығы болып табылады. Егер бұл сапа сенің ішкі қасиетіңе айналса, онда сенде бәрі тамаша екендігіне ешкім таңғалмас еді. Бірақ шамасын білмейтін сені бойлап алған сырқат, өзіңді еріктіден құлға айналдырды. Бірақ рухың түспесін және өзі қамтығанның бәрін күлге айналдыратын, алайда жанып үлгермегенмен қоректенетін, орманда алаулаған отты мысалға ал. Тап осылай сенің бұрынғы кемістіктерің, қазір кімнің басқаруына сен оз иеліктеріңмен ауысқанға, соған таралады /10/. Оларға кейін сенің қиналыстарың да ауысатынына, сенімді бол. Енді соның куәгері мен өзім болған, кішкене тарихты сен тыңда.

Үлкен өзен скиф жерімен ағып жатыр. Оны Истр деп атайды. Бір мезгілде, онымен жүзе отырып, көпестердің кемесі тайызда тұрып қалды. Ештеңе істей алмағандықтан, олар жылап-сықтап кемесін сол жерде қалдырып кетті. Оқиғаның себебін аңғармай, жүгі жеңіл кемедегі пираттар тұрған кемеге келіп, оның бар жүгін қалдықсыз өздеріне тасып алады. Бірақ жүкпен бірге олар өз кемесіне бақытсыздықты да ауыстырды. Жүгінен босаған көпестер кемесі жеңілдеп, жүзе бастады, ал тоналынған байлықпен ауырланған пираттардың кемесі тым тез су астына кетті. Осындай жайт байлармен қашанда бола алады. Скифтер мұндай қасіреттерден ада. Бізде бүкіл жер барлығының ортақ меншігінде. Ол әкелетіннің бәрін біз аламыз, ал жасырып тұрғанына ұмтылмаймыз. Өз малымызды жабайы аңдардан қорғағандықтан, олардан біз орнына сүт пен ірімшікті аламыз. Қару-жарақты біз басқаларға шабуыл жасау үшін емес, тек қажет жағдайларда қорғану үшін пайдаланамыз. Шынында, ондай жайт әлі болған жоқ. Біздерге тиіскісі келгендерге, біз әрі жүлде, әрі жауынгерміз, бірақ осындай жүлде ешкімді қызықтыра қоймас.

Афиндік Солон сияқты, мен саған сондай кеңес беремін - тек түбін есіңде ұста. Осы сәтте сенің қолыңнан не келгендігі маңызды емес, ал не саған баянды аяқталу әкеледі, сол маңыздырақ. Расында ол осыны ашық айта алмады, өйткені ол скиф емес. Егер сен менімен келісетін болсаң, онда бүл кеңесті Кир және барлық басқа тирандарға хабарла, өйткені ол биліктен айырылғандардан гөрі, әлі билік басында тұрғандарға көбірек пайда әкеледі.

10

Анахарсис — Крезге /11/

Лидия патшасы! Олардың мінездері мен өмір салттарын білу үшін, мен эллиндер еліне жолға шықтым. Маған алтынның қажеті жоқ, мен үшін Скифияға жетілген адам болып оралу маңыздырақ. Сенің маған жылы жүзбен қарауың өте қажет болғандықтан, мен Сардыға енді келіп жеттім.

Антология кинизма. Фрагменты

сочинений кинических мыслителей.

- М.: Наука, 1984. - С. 210-216.





АНАХАРСИС

"Жеті ғұламаның" ішіндегі ең көрнектісі - тарихта "Милет материалисі" деген атпен қалған Фалес. Философия оқулықтарында материализм тарихын Фалестен бастайды. Ол туралы көптеген зерттеулер бар. Бірақ, Фалестен қалған жазба мұра жоқ. Себебі, ол тым көне дәуірде, біздің эрамызға дейінгі VI ғасырда өмір сүрген. Оның есімі кейінгі ғұлама, философтар мен тарихшылар еңбектері арқылы бүгінгі күнге жетіп отыр. Ал философия тарихында Фалестен өзге "Жеті ғұламаға" кімдер енеді деген сұрақ даулы күйінде қалуда. Алайда, көптеген авторлар "Жеті ғұламаға" мыналарды жатқызады: Фалес, Солон, Периандр, Клеобул, Хилон, Биант және Питтак. Бұларға Анахарсистің қандай қатысы бар деген сұрақ бұл тұста әбден орынды. Кейбір авторлар Анахарсисті де "Жеті ғұламаның" бірі деп санайды . Анахарсисті "Жеті ғұламаның" бірі деп мойындамағанның өзінде-ақ, оны тану осы "Жеті ғұламаға" байланысты. Ол үшін Анахарсис кім деген сұраққа жауап берелік.

Анахарсис есімін елімізде шыққан бес томдық философия энциклопедиясынан, философиялық энциклопедиялық сөздіктен, философия тарихының оқулықтарынан, тарихи энциклопедиядан іздеп таппаймыз. Тек философия, тарих ғылымдары үшін түпнұсқа болған көне авторлардың еңбектерімен танысқан адам ғана Анахарсис деген философ, ғұлама болғанын анықтай алады.

Анахарсис есімі гректің данышпан философы Платонның (427-347 б.э.б.) еңбектерінде кездеседі. Ол "Мемлекет" деген еңбегінің оныншы кітабында Гомер, философ Фалес және скиф Анахарсис туралы айтқан . Осы кітаптың 642-бетінде Анахарсис туралы мынандай түсініктеме берілген: "Анахарсис аты аңызға айналған скиф, Грецияға саяхат жасағанда Солонмен кездесіп, соның ықпалында болып данышпандығымен атағы шыққан. Ол туралы Геродот хабарлайды" делінген. Гректер қазіргі біздің территорияны мекендеген халықтарды ортақ атпен скифтер десе, парсылар сақтар деген.

Ендігі жерде әңгімені "тарихтың атасы" Геродоттан бастау қажет болды: "Дарийдің жорық жасаған елдерінде, Евкинский понт (Қара теңіз - Ғ.Е.) жағалауындағы скиф тайпаларын айтпағанда, тұрпайы тайпалар өмір сүрген. Понттың солтүстік жағалауында ешбір мәдениетті тайпа болмаған, тек қана атақты скиф Анахарсисті атамағанда".

Сонымен Анахарсис туралы Геродот көптеген аңыз, әңгімелер естіген, білгенге ұқсайды. Себебі, ол оның кім болғанын, Грецияға қалай келгенін, есімін, ата-тегін ашып берген. Геродоттың баяндауынша, Анахарсис скиф патшасы Иданфаристің әкесінің туған ағайыны. Ал Иданфарис болса Персия патшасы Дариймен соғысқан скиф патшасы. Бұл тарихта белгілі есім. Иданфаристің әкесі Савлий Анахарсистің ағасы ма, не інісі ме, ол жері ашылмаған.

Анахарсисті атып өлтірген де осы оз туысы. Бұлардың әкесі Гнур, ол да скиф патшасы. Оның әкесі Лик, оның әкесі Спар-гапиф агафирстар патшасы.

Жоғарыдағы Платон да оз заманында естігенін айтып отыр. Платон заманында Фалес пен Анахарсистен жазба мұра болды ма, жоқ па, анықтау қиын. Мүмкін болмауы да. Олардың есімі аңыздарда ғана сақталған. Негізгі дерек - аңыз, әңгімелер. Бірақ, олар әншейін ойдан тумаса керек. Анахарсис туралы Платонның естуі заңды. Себебі, Платонның шешесі атақты Солонның тұқымы. Диоген Лаэртскийдің баяндауынша, Солон мен Анахарсис дос болғанға ұқсайды. Ол жөнінде мынандай аңыз бар: "Ол Афинаға Евкрат архонындағы 48-олимпиадасына келген... Гермиптің айтуынша, ол Солонның үйіне келіп, қызметші құлға: "қожайынға айт, алыс скиф жерінен Солонға қонақ әрі дос болуға Анахарсис келіп түр де" - дейді. Солон құл арқылы жауап қайтарып: "Әдетте досты адам өз Отанынан іздейді", -дейді. Бірақ, Анахарсис қолма-қол тапқырлық жасап: "Ендеше Солон өз Отанында неге дос іздемеске?!" - дейді. Солон Анахарсистің тапқырлығына таңғалып, үйіне енгізіп, содан дос болып кеткен".

Әрине, бұл Солонмен Анахарсистің алғашқы жолығуы жайлы аңыз. Көне оқиға. Шындығы Солон мен Анахарсистің бір-бірін сыйлап өткендігі. Ол туралы Аристотельде де айтылған. Ал Лукианның айтуынша, Анахарсистің еліне оралуына басты себеп -Солонның дүниеден қайтуы.

Платон Фалес пен Анахарсистің өнертапқыштық қасиеттерін де жоғары бағалайды. Фалестің ғылымдағы еңбегі әбден белгілі. Ол қазіргі мәндегі гидроинженер болған. Күннің тұтылу себептері туралы зерттеген. Ал Анахарсис туралы - ол кеменің зәкірі мен қыш дөңгелегін ойлап тапқан деген сөз бар.

Платонның Анахарсис жайлы пікірі тым жоғары. Ол "Протагор" деген еңбегінде оны "Жеті ғұламаның" бірі деп санаған.

Анахарсис есімі Аристотельдің еңбектерінде де кездеседі.

"Аналитиканың" екінші кітабының үшінші тарауында Аристотель нақтылы заттың барлығын дәлелдеуден осы заттың неге бар болуы туралы дәлелдің айырмашылығы жайлы айта келіп былай дейді: "Анахарсистің айтуынша, скифтерде флейтаның болмауы оларда жоқтығынан" - деп мысалға алады. Анахарсис скифтерде флейтаның жоқтығын, скифтердің жүзім өсірмейтіндігіне байланысты екенін айтып отыр. Жүзім жоқ, яғни шарап жоқ. Демек, флейтаның да қажеті жоқ. Бар нәрсені білу мен оның неге барлығын білу, біркелкі түсініктер емес. Аристотель өзінің осындай логикалық топшылауларында Анахарсистің кезінде кең тараған қанатты сөзін дәлел ретінде пайдаланған. Аристотель "Никомахова этикасы" деген еңбегінің оныншы кітабында тағы да Анахарсис айтты деген пікірге сүйенген. "Игі істер атқару мақсатында көңіл көтеру дұрыс, себебі көңіл көтеру -демалыс, ал үнемі үздіксіз жұмыс атқаратын адамдарға демалыс өте қажет".

Өзінен әдеби мұра қалмағаннан кейін Анахарсистің дүниетанымын анықтау қиын. Ал, Фалесті сөзсіз материалист деп жүрміз. Алайда, Анахарсисті скептиктер қатарынан іздеген, сірә, жон болар деген ойдамыз. Оған бір дәлел - біздің жыл санауымыздан бүрын II ғасырдың екінші жартысында, III ғасырдың басында өмір сүрген, мамандығы дәрігер, көне грек философы, скептик Секст Эмпириктің еңбегі. Секст Эмпирик Анахарсистің еңбектерін арнайы соз еткен, тыңдаған. Философия тарихында Секст Эмпирик скептицизм идеяларын өзіне дейінгі бір жүйеге келтіруімен қалған ойшыл. Оның мына бір пікірін келтірейік. "Көптеген ойлар, ілімдер жел айдаған қаңбақтай, еш жүйесіз әлемде жүйткуде. Бірақ, қазіргі кезде мынандай қорытындыға келуге болады. Бірақ, үш бағытты аңғаруға болады. Бірінші - өлшемдер ақылға сақталуы керек, қарсы бағыттағылар -санасыз әрекеттер де болады десе, үшіншілер - жоғары екеуімен де келісіп, өлшемдер ақылды да, санасыз әрекеттерде де болады деседі. Өлшемді жоққа шығарғандар: Ксенофон Колофонский, Ксениад Корифинский, Анахарсис Скифский, Протагор, тағы басқалар"138.

Секст Эмпирик Анахарсиске біршама философиялық талдау жасаған. Оның пікірінше, Анахарсис - скептик. Себебі, ол ақиқат өлшемін жоққа шығарады. Бір нәрсе туралы бір саладағы мамандар әңгімелессе де, әр түрлі мамандар пікір таластырса да ортақ бір қорытындыға келе алмайды, себебі өз ісінің маманы бүл істе дилетант, ал сонымен бірге біртекті мамандар да келісімге келе алмайды. Оның себебі, бұларға төреші болатын адам керек. Айтысқа түскен адам бір мезгілде айыптаушы және айыпталушы. Оның әрқайсысының сөзі шындық әрі шындық емес. Демек, ақиқат өлшемі жоқ. Жыл санауымызға дейінгі V - VI ғасырларда осы бағыттағы айтыстардың болуы, әрине, таным талпынысынан туған. Әңгіме сенім туралы болып отыр. Егер Анахарсис ақиқаттың өлшемі жоқ деген ұғымға әбден келген болса, ол мистикалық көзқараста болмағаны. Құбылыстың себептерін іздеп, оған сенімсіздікпен қарау көне заман үшін алдыңғы қатарлы ой-пікірлердің ұшқыны. Анахарсис пен Сократқа дейінгі өзге де грек ойшылдары туралы бірден-бір құнды еңбек неміс ғалымы Г.Дильстікі. Бүл еңбек орыс тіліне әлі аударылмаған.

Анахарсис туралы арнайы сөз қозғаған философтың бірі - Jlyкиан (125 - 180 б.д.д.). Ф.Энгельс бүл ойшылды "Көне заман Вольтері" деп өте жоғары бағалаған. Лукиан Македонияда болғанда зиялыларының алдында сөз сөйлеп, қазіргі тілге айналдырсақ, лекция оқыған. Сондағы сөздері: "Скиф", "Геродот", "Зевксис". Бүл сөздерде (Скифте) көптеген тың дерек бар. Оның айтуынша, Афинаға ең бірінше келген скиф Анахарсис емес, одан бүрын Токсарид деген емші-скиф болған. Ол туралы да грек жұртында аңыз бар. Лукианның айтуынша, Анахарсистің Афинага келгендегі тұңғыш кездескен адамы -осы Токсарид. Ол жас скифті Солонға жолықтыртып жақындастырады. Бұл кезде Солонның егде тартқан шағы болатын. Солонның қамқорлығының арқасында Анахарсис грек жұртына аты мәшһүр ғұламаға айналады139.

Анахарсистің көркем бейнесі Плутархтың (б.э.д. 40 жылдары туып, шамамен 120-125 жылдары өлген) "Жеті ғұлама сауығы" деген еңбегінде жасалған. Бұл шығармада тарихтан ауытқушылық бар, сондықтан көркем шығарма ретінде қарастырған дұрысырақ болар. Себебі, Плутарх, оз ойынан алып, тарихта болмаған адамдарды да қосқан Мұндағы "Жеті ғұлама" - Фалес, Солон, Периандр, Питтак, Биант, Хилон, Клеобул Сауықта осылармен бірге Анахарсис те болған.

Сауықты ұйымдастырған Периандр. Ол өзі ауқатты, қолында билігі бар адам болғанымен, сауықты өте қарапайым түрде өткізген. Тіптен, әйелінің қымбат әшекейлерін таққызбай, қарапайым киім кигізген. Себебі, сауыққа шақырылғандар сән-салтанат, қошемет, сәндік, молшылық іздейтіндер емес, өңкей, ғұлама болатын. Олардың басы қосылғанда, әрқайсы оз ойларын айтып, диалог ретінде әңгіме құратын. Бұл бір жағынан білім салыстыру болса, екінші жағынан қоғамдық ақыл-ойды жетілдірудің бірі түрі. "Жеті ғұламаның" Амасис патшаға берген мынадай "ақыл-кеңестері" бізге жеткен.

Бірінші соз алған Солон: "Менің пікірімше, егер өзі мен үкімет билігін халық билігіне айналдыра алса ғана, ол патшаның даңқы артады", - дейді.

Екінші Биант: "Ол сонда ғана заңға бағынудың үлгісін жасайды", - дейді.

Одан кейін Фалес: "Патшаның бақыты сол, - егер оның жасы жетіп, өз өлімімен дүниеден өтсе", - дейді.

Төртінші - Анахарсис: "Онда оның барлығынан ақылды болғаны", - дейді.

Бесінші - Клеобул: "Ол қасындағылар сезіне ермейтін патша", - дейді.

Алтыншы - Питтак: "Олай болғанда бағыныштылар өзінен қорықпайды, өзі үшін қорқады", - дейді.

Жетінші - Хилон: "Патша ойы өлім туралы емес, мәңгілік туралы болуы керек", - дейді.

Ең соңынан - Периандр сөз алып: "Бір нәрсе ескерткім келеді: Осы айтқандардың бәрін ақылымен қорытқан адам биліктен қол үзуі қажет",140 - дейді. Плутарх шығармасында осы тәріздес бірнеше диалогтар келтірілген. Анахарсис соның бәріне катысып отырған.

Плутарх шығармасын толығымен айна-қатесіз тарихи құжат ретінде қарастыру қиын. Оның өз жанынан қосқаны да жоқ емес. Алайда "Жеті ғұлама сауығынан" сол заман тынысы аңғарылады, сонымен катар Анахарсистың ортасы бейнеленген. Біз Анахарсисті "Жеті ғұламаға" қоса алмаспыз, бірақ оны "Жеті ғұламасыз" түсіну, танып білу де мүмкін емес. Мақаламызды "Жеті ғұлама және Анахарсис" деп атауымыз да сондықтан.

Плутархтың айтуынша, көне заманның атақты материалисі Фалестің Анахарсис туралы пікірі өте жоғары болған.

Анахарсис туралы іздеген адамға тың деректер табылуы мүмкін. Әсіресе, орыс тіліне аударылмаған көне грек авторларының еңбектерінде біраз сыр бар болар деген ойдамыз. Себебі "Жеті ғұламаға" қатысты айтылған жайларда Анахарсис есімі қоса жүруіне еш таңғалуға болмайды.

Қолымыздағы бар әдебиет ішінде скиф ойшылының есімі Мишель Монтеньнің "Тәжірибелерінде" екі рет ұшырасады. Оның бірінші кітабының аты "Біздің арамыздағы теңсіздік". Скиф тайпасынан шыққан ғұлама туралы еңбек 1979 жылы "Мысль" баспасынан тұңғыш рет орыс тіліне аударылып жарық көрген.

Диоген Лаэртскийдің "Атақты философтардың өмірлері, ілімдері, нақыл сөздері туралы" деген кітабында Анахарсиске қатысты көптеген мағлұмат бар. Мұнда да соның Солонмен дос болғаны айтылған. "Жеті данышпан" кімдер деген бітіспес дауға Диоген Лаэртский де қатысқан. Оның тұжырымынша, торт ғұлама туралы талас жоқ: олар Фалес, Биант, Питтак, Солон, ал қалған үшеуін мынандай алты адам ішінен таңдап алу керек. Олар: Аристодем, Памфил, Хилон, Клеобул, Анахарсис, Периандр. Гермипи "Ғұламалар туралы" деген кітабында он жеті адамның атын келтіреді: Солон, Фалес, Питтак, Биант, Хилон, Мисон, Клеобул, Периандр, Аристодем, Пифагор, Лас Гермионский, Хармантида ұлы және Анаксагор. Гиплобаттың "Философтар тізімінде" - ол мынандай ойшылдарды атайды: Орфей, Биант, Питтак, Эпахарм, Пифагор.

Диоген Лаэртскийдің жоғарыда аты аталған кітабына жазған алғысөзінде белгілі совет философы А.Ф.Лосев Анахарсисті "Жеті ғұламаға" қоспайды. Мәселе Анахарсистің "Жеті ғұлама" санатында міндетті түрде болғанында емес, байқап отырған шығарсыздар, оның аты көне заман данышпандарымен үнемі бірге аталуында. Осы жайлар философия тарихында Анахарсистің үлкен орын алатындығының дәлелі. Жазылып қалған "мұра" туралы әңгімеге келсек, "Жеті ғұламаның" көбінен еш жазба еңбек қалмаған. Олар айтты деген сөз көбінесе ел аузында аңыз күйінде сақталған. Сондай аңыздардың бірі шешендік өнері туралы. Греция елінде Анахарсиске қойылған ескерткіш бар. Онда "Басқа пәле тілден" деген мағынада сөз жазылған. Диоген Лаэртский кітабында Анахарсис айтты деген мынадай қанатты сөздер кездеседі: "Қалайша маскүнем болмауға болады" дегенге, "Көз алдында маскүнемнің тұрқы тұрса болғаны", - "Эллиндер ісіне таңғаласың, олар басбұзарлыққа қарсы заң шығарғанмен, бірін-бірі ұратын спорт сайыпкерлеріне сыйлық береді". "Кемелердің тақтайының қалыңдығы төрт елі екенін білген кемедегілер өлімнен де төрт елі ғана жерде". Анахарсиске: "Өлі көп пе, тірі кеп пе?" - деген сұрақ қойса: "Ал, теңізде жүзіп жүргендерді қайсысына қосамыз!" деп қайтара сұрақ қойған екен дейді. Бір афиндік оны: "жабайы, тағы елден келгенсің!" деп мазасын алған соң: "Мен үшін менің елім масқара, ал сен өз еліңнің масқарасысың" - депті. Осындай Анахарсис айтты деген сөздер көп. Анахарсистің шешендігі Элладада кең таралғанының белгісі ретінде "Скиф осылай сөйледі" деген мәтел сақталған.

Диоген Лаэртскийге сүйенсек, Анахарсистің 800 жол өлеңі болғанға ұқсайды. Бұл өлеңдердің үзінділері "Латинская антология" деп аталатын көне грек ақындарының шығармалар жинағынан табылып қалар ма деп ойлаймыз. Бүл антология жыл санауымыздан II ғасыр бұрын басталып, Византия дәуіріне шейін жазылған. Орыс тіліне ықшамдалып, 1985 жылы "Греческие эпиграммы" деген, 1960 жылы "Греческая эпиграмма" деген атпен жарық көрді. Бұл басылымдарда Анахарсис деген ақын жоқ. Сондықтан аударманы емес, түпнұсқаны қарау керек. Себебі, ол өлеңдерде скиф тұрмысына қатысты салт-дәстүрлер баяндалған. "Латинская антологияда" Анахарсис өлеңдері болуы мүмкін деуімізге сол антологиядан алынған мына өлең негіз болады: "Ұзақ сапардан соң Анахарсис Скифияға оралып, өз тумаларына эллиндер тұрмысын үйрете бастады. Бірақ, іс атқарып, сөзін аяқтағанша оққа ұшып, мәңгілік өмір сүрушілер қатарына қосылды'". Бұл өлең жолдарынан мынадай қорытынды жасауға болады. Греция мен Скифияның арасында тек сауда, мемлекеттік қатынас қана емес, рухани байланыстар да орын алған. Анахарсистің қаза болуы Грецияға белгілі болып, ол туралы аңыз тараған. Грек ақындары өлеңдер жазған. Скифия мен Греция арасындағы рухани мәдениет тарихы әлі түбегейлі зерттелмеген.

Солон дүниеден өткен соң Анахарсис Грециядан еліне, Скифияға қайтады. Лукианның айтуынша, Анахарсис еліне мүлдем қайтпауы да мүмкін еді, сірә Солон өлгеннен кейін Элладада Анахарсис үшін қолайсыз жағдай туса керек. Бірақ, туған елінде де бақыт күтіп тұрмап еді. Геродоттың айтуынша, Анахарсисті грек әдет-дәстүрін сақтағаны үшін өз туысы Савлий патша атып өлтірген. Бұл жерде Геродотпен толық келісуге болмас. Анахарсисті туысының атып өлтіруінің мәні тереңде. Мәселе тек қана грек әдет-салтында емес, ол - сылтау ғана.

Анахарсис гректің атақты заң жүйесінің реформаторы Солонмен дос болған, олай болса, оның идеяларын скифтердің

мемлекеттік тұрмысына енгізуге талпыныс жасауы әбден орынды. Сірә, шындығы, Анахарсис өзі көріп, оқып, үйреніп келгенін жүзеге асырғысы келген болуы керек. Ондай өзгерістер Скиф мемлекетінің қалыптасқан басқару жүйесін сөзсіз өзгертуге, тіптен бұзуға әкелуі мүмкін. Оған скиф патшасы көне қоя ма?! Біздің болжауымызша, Анахарсистің қазасының басты себебі, өмір тәжірибесі, оның ақылы, данышпандығы болды. Оның өлімі Ұлықбектің өліміне ұқсас. Скиф мемлекетінде - туған жерінде қаза болуы заңды. Қайта елге оралып, ұзақ жасап, табиғи түрде дүниеден қайтса, таңғалуға болар еді. Анахарсис Грециядан алған білімін жүзеге асыруға жалғыз кірісті. Ол скиф тайпалары ортасында мүмкін емес болатын Сондықтан да Анахарсистің өлімінің себебі түсінікті. Анахарсистің туыстары (патша әулеттері) оны өлтіріп қана қойған жоқ, оның есімін атауға тыйым салған. Оның тарихта аты қалуы Грециядағы пікірлестері арқасында ғана. Геродот: "скифтерден Анахарсис туралы сұрасақ, ондай адамды білмейміз деп жауап қайтарады" дейді.

Соған қарағанда Анахарсис Скиф патшалығына аз әуре салмағанға ұқсайды. Алдыңғы озық ойлы адам тарихта үнемі үстем таптарға үрей беріп отырғаны мәлім. Сондай адамның бірі - философия тарихында, оқулықтарында әлі оз орнын алмаған көне заман ғұламасы - Анахарсис Скифский.

Туысының атқан садақ жебесінен қансырап өлгелі жатқанда Анахарсис: "Элладада мені ақыл сақтаса, туған жерімде қызғаныш құрбаны болдым" деген екен.





ИСЛАМҒА ДЕЙІНГІ ТҮРКІ ХАЛЫҚТАРЫНЫҢ МИФОЛОГИЯСЫ МЕН ДІНИ СЕНІМ-НАНЫМДАРЫ

Ғ. ЕСІМ

1. Философия, дүниетаным, мифология

Бұл томдағы ұсынылып отырылған мәтіндер Қазақстан жерінде көне мәдениетте қалыптасқан мифологиялық сана көріністері мен діни сенім-нанымдарға арналған. Әрине, осындай таңдаудың негіздері жеткілікті. Біріншіден, миф пен дін философиямен бір түбірлес, дүниетанымдық феномендерге жатады. Екіншіден, философия миф негізінде пайда болды деген ілімнің дәлелді қағидалары бар. Үшіншіден, Шығыста философия мифология және дінмен біте қайнасып келген және келеді. Грек мифологиясы антик философиясы үшін қаншама маңызды болса, дәл сондай түрік халықтарының мифологиясы қазақ философиясы үшін сондай қызмет атқарады. Алдымен жалпы мифология туралы оз пайымдарымызды келтіріп өтейік.

Миф - бұл ұғымға үш түрлі мағына беріледі: 1) көне аңыз, әңгіме; 2) мифошығармашылық (мифті тудыру), мифологиялық космогенез; 3) тарихи-мәдени рәмізделген айрықша сана күйі. Мифология - а) адамның өзін таныту құралы, адамның шығармашылық қабілеттерін айқындаудың ежелгі, мәңгілік бітімі. Ол адамзат мәдениетінің барлық типтері мен бітімдерінің негізінде жатыр; ә) миф теориясы немесе оның түсініктемесі. Мифтің жалпыға ортақ теориясы жоқ. Бірақ мифті түсіндіру мен зерттеу үзіліссіз жалғасып келеді. Алғаш рет миф философиясын Дж. Вико ұсынды. Ол миф қиял ойыны ретінде қалыптасады деп санады. Одан кейін, XIX ғ. ортасынан бастап миф этнографиялық материал ретінде зерттеле бастады. Э. Тайлор "Алғашқы қауымдық мәдениет" кітабында мифтер мен діни нанымдар негізінде анимизм жатады деп жазды. Бұл - қоршаған дүние туралы алғашқы қауымдық "балалық" таным ой. Түс көру, өлген адамның жаны туралы түсініктер ежелгі адамды "балалық" ойларға жетеледі. Г. Спенсер миф - таным құралдары мен мүмкіндігінің шектеулігінен туындаған құбылыстардың сырын қате түсіну (түсіндіру) деп санады. Дж. Фрезер үшін миф - магиялық әрекетті ақылға салып, әдеби тіл арқылы пайымдау. Мысалы, қартайған көсемді өлтіру салтына құдайдың өлімі туралы миф сәйкес келеді. Психологиялық мектеп пен оның өкілдері ( В. Вунд, JI. Леви-Брюль, 3. Фрейд, К.Г. Юнг) мифошығармашылықтың негізінде алғашқы қауым адамының дүниені қабылдауының ерекшеліктері жатыр, ол бір нәрседен туындаған сезімдерді, эмоцияларды сол қүбылыстың немесе нәрсенің өзіне тән қасиет ретінде қабылдады деп санайды. XX ғ. әлеуметтік антропологияда Б. Малиновский мен К. Леви-Строс теорияларының ықпалы жоғары болды. Малиновскийдің пікірінше, миф - құбылыстың түсіндірмесі, яғни теория емес, ол шындық ретінде пайымдалған сенімнің көрінісі. Мифология - бүл белсенді әлеуметтік күш, Леви-Строс жеке мифті емес, олардың жиынтығын - таңбалық моделдендіруші жүйе ретінде қарастырады. Мифологиялық ойлау тәсілі ой түйіндеуге, логикалық талдау жасауға қабілетті. Ол үшін таңбалық моделдендіруші жүйе ретінде миф құрылымы - қарым-қатынас құралы ретіндегі табиғи тілдің аналогы. Миф семантикасында жұптық (бинарлық) қарама-қарсылықтың: жоғары-төменгі, өмір-өлім және т.б. маңызы зор. Бұл оппозициялар сананың түбегейлі қайшылықтарын бейнелейді, ал мифологиялық сана оларды біріктіруге тырысады.

Ағылшын мәдениет тарихшысы Э.Б. Тайлор мифтердің мынадай түрлерін атап өтеді: 1) философиялық немесе түсіндірмелік мифтер, 2) нақтылы, бірақ бұрмаланған деректерге сүйенген мифтер, 3) тарихи және аңыздық тұлғалар туралы мифтер, 4) фантастикалық және метафоралық мифтер, 5) саяси-әлеуметтік және тұрмыстық мифтер.

Қазақтың арғы ата-тектерінің дүниені мифтік тұрғыдан түсінуі әлемдік үлгілермен сабақтас. Мәдениеттанулық структурализмнің өкілдері (В. Пропп, К. Леви-Строс) әр түрлі халықтардың мифтері мен салт-дәстүрлерін зерттей келе, олардағы құрылымдық ұқсастықты атап корсетті. Мысалы, ежелгі гректердегі Циклоп пен түрік халықтарындағы Төбекөз туралы мифтер тек мазмұндық емес, сонымен бірге құрылымдық ұқсастықты танытады. Көк Тәңірі, Жер-Су мен Ұмай ананы айтпағанның өзінде, түрік халықтарының арғы Ата-тек туралы түсініктері тарихтың алыс қойнауларында қалыптаса бастаған. Көк бөрі туралы аңыздар, Ш. Айтматовтың және Ю. Рытхэудің көркем шығармаларында бейнеленген тотемдер - Бұғы ана мен Алып балық (кит) мифтің әсерлі белгілері... Тотемдік Ілкі Тек адам мен табиғаттың ішкі тұтастығын білдіретін маңызды дүниетанымдық түйнекке жатады. Зерттеушілер Ілкі Тек жалғыз адам әлеміне тән деп есептемейді. Ол бүкіл ғарыштық әлемді, үш дүниені (жоғарғы, орталық және төменгі) қамтитын көрініске жатады. Мысалы көшпелілер әрбір төлді бір ғарыштық стихиямен байланыстырады: қой - оттан, түйе - сордан, жылқы - желден, сиыр - судан. Бүл стихиялар (дүлей күштер) ғарыштық жасампаздықтың таңбалары: сиыр - өлім мен о дүниенің, түйе -жердің, "еш" деген түбірі бар ешкі - хаостың, бостықтың таңбасы. Кейін қазақтың дәстүрлі мәдениетінде тотемдік ұғымдар қалғанымен, олардың нақтылы көріністері өзгерді.

Мифологияда сакральды (қасиетті) мағынасы бар сарын - адамның биологиялық өмірі, оның тууы мен өлімі. Қауымдағы ең бірінші бөлініс - жыныстық бөлініс. Оның негізінде мифологиялық сана уақыттан тыс тұратын алғашқы абсолютті бейнелердің бірі - Алғашқы Ата-Ана туралы түсінікті қалыптастырады. Егер діни түсініктегі Адам ата мен Хауа ананы құдай жаратса, мифологиялық Арғы тек - табиғат туындысы. Мифологиялық кеңістіктік-уақыттық континиумда адам мен әлемнің арасында ешқандай алынбайтын кедергі жоқ. Мифологиялық кейіпкердің сөзі мен ісі синкреттік және тұтастық сипатта болады. Оның бірлігін жүзеге асыратын күш - салт-дәстүрлердің мызғымас жүйесі. Сонымен, мифологиялық кезеңде адам мен табиғаттың арасындағы бірлік ерекше жоғары дәріптелді. Скиф-сақ өркениетіндегі "аң стилі", қытайдың инь, ян бастамалары, Египет пен Шумердегі өліп, қайта тірілген құдай туралы аңыздар - табиғатпен үйлесімдікке шақыратын рәміздер. Мифологияның барлық халықтардың немесе этникалық топтардың көне мәдениетін қамтығаны белгілі. Қазақ мәдениеті тарихын зерттеушілер еуразиялық далада матриархат ұзақ ғасырлар бойы қоғамдасудың басты түрі болды дейді. Археологиялық деректер балалардың аналарының қасында жерленгенін дәлелдеуде. Орталық Азияны алғашқы зерттеушілер (Иакинф) осы өңірдегі "Әйелдер патшалығы" туралы деректер келтіреді:

"Онда лақабы Субн, аты Могйе әйелдің елді 20 жыл билегені айтылады. Әйелдер патшалығында 10 мың түтін болған. Еркектер бірыңғай аң аулаумен айналысқан. Могйе ханша тау шатқалындағы 9 қабатты ордада тұрған. Ол бес күн сайын бағынышты ханшалармен мемлекет ісі жөнінде кеңес өткізіп тұрған. Әйелдер мұнда өздерін жоғары санаған, әрі еркектерді қызғанбаған. Патшалықтың еркек, әйелі беттерін күніне бірнеше дүркін опалап, бояп жүргенді ұнатқан. Елдің негізгі байлығы - таза мыс, бояу, жұпар, тұз болып есептелген. Патша әйел өлгенде оның терісі сыдырылып алынып, сүйегі мен етіне ұнтақтар себілген. Осыдан кейін темір табытқа салынып жерленген. Жан иесі - "Асыла", "Орман тәңірі" болады деп олар сенген. Бұлардың құрметіне адам, не маймыл құрбандық шалынатын болған. Патшалық жерінде (Тянь-Шань тауының түстігі, Үндістан жағында) өсетін қырғауылға ұқсас құстың жемсауынан дән шықса, өнім мол болады, құм, қиыршық шықса қуаңшылық болады деп жорыған".

Түркі халықтарының мифтері мен сенім-нанымдары, дүние суреттемелері туралы жазғанда екі ерекшелікке назар аудару қажет. Біріншіден, мифтік дүние бағдарларында үйлесімділік пен реттілік ұстанымдарының алдыңғы қатарға шығуын ескеру қажет. Мәдениеттің өзі реттеу тетігі болып табылатындығы белгілі. Ежелгі адам табиғатқа табыну арқылы оны өзіне жақын етті, ретке келтірді. Адам әлем мен құдайларды адамиландырды (антропоморфтау арқасында).

Жаратылыс алдымен астан-кестен (хаос) сұрапыл күштерімен адамды өзіне толық бағындыруға ұмтылады (утопизм). Осы жөнінде З.Серікқалиев Гильгамеш дастанынан мынадай суреттемелер келтіреді: Жаратылыс адамы Энкиду (әкесі - есек, анасы -антилопа) Құдай құдіретімен өзіне адамгершілік қасиеттерін дарытқан: "Жұдырықтай жүрегіне жанқиярлық шынайы достық сезімі ұялаған. Дарқан пейіл, ақылгөй ақкөңіл, мейірбан... - бір басында бәрі бар. Құдайдай құдіретті, көрікті. Әйел жанын, сұлулығын, махаббатын сезіну арқылы оның ақыл-ес, ұғым-түсінігі де тереңдей түскен бірте-бірте мәдениетке, рухани игілікке бой ұсынған".

Шумер патшасы Гильгамеш тек сұрапыл Хумбабаны ғана емес, оған қоса әлемдегі бүкіл зұлымдықты жою мақсатында Энкидуды өзіне серік етіп шақырады. "Көне Вавилон өнерінде күн құдайы Шамаш, ай құдайы Син, жайсыз ауа тәңірі Адад тәрізді дүлей табиғат құдіретіне табыну ерекше дамыған. Гильгамеш хикаясындағы құбыжық та құтырынған жойқын дүние сұмдығының бәрін оз бойына дарытыпты. Хумбаба бұрқырап аран аузын ашса-ақ аспан күмбезі қалтырап, жер-жаһан зар илеп қоя береді. Жартастар шайқалып, таулар селкілдеп, жан-жануар, жәндіктердің зәре-құты қашады. Жынды жел соғыс лаңын сапырып, дүние төңіректі тасқын селі көміп кетеді".

Ежелгі шумерлер өз наным-сенімі, дүние түсінігімен зұлмат құбыжықпен арпалыста асқан ерліктің, батылдықтың таңғажайып үлгісін көрсетеді. Гильгамеш пен Энкиду екеуі жеті рет Евфрат суын сарқып ішіп, адамдарды тіршілік нәрінен айырған зұлымдық мерезінің жүрегін суырып алады. Дауыл, тасқынды бейнелеуде ақындық, тегеурінді жер сазы, ырғық-әуен ылғи алмасып отырады. Ғарыштық теңеулер соншалықты айбынды, төніп келе жатқан аласапыран, бүліншілік жаршысындай. "Өлімді нәсірлеп төгетін" Хумбаба келбеті зұлымдығына құрық бойласымен жан-жақты ашылады.

Эпосты тудырушылар өмірде өз орнын сақтап қалу үшін жаратылыс құдіретімен тайталасқан қайыспас, қайратты замандастары туралы сыр шертеді. Аңызға айналған айбынды айқасында адам сенімді серік, одақтастарын да сұрапыл, сұсты табиғаттың өз бойынан тапқан. Хумбабаға қарсы көзін аштырмай үрлеп, ышқынып, сегіз дүлей жел көтерілді.

Төтенше қимыл-қарекет шығарманың жалпы шабытты, асқақ рухани қуатынан, әсірелеу әуенінен, сом да шымыр кейіп-көріністер бітімінен ап-айқын аңғарылып-ақ түр. Қаһармандар жаратылыс жанымен жарасып жатқандығы соншалық, сұмдық қиянат-кедергілердің бәрін жеңіп, өз үстемдігін асырған кезде де, олар бәрібір төл табиғатты көкейтесті бір мұратына жеткізген боп шығады. Жаратылыстың өзіне сарылып күткен тыныштығын сыйлайды. Хумбаба құлап, жын шашқан есірік мүшелері түгел өліп тынған сәтте асқар таулар мен орманды да жайланып сала берген.

Бірақ, табиғат тыныштығы дүниеге батыр адам (мәдени кейіпкер) келгенге дейін, табиғатпен жарасқан қаһарман оны ретке келтіріп, үйлесімді ете алады. Хумбаба өліп тына сала бүкіл табиғат та жайлы болып шыға келеді. Шумер мифтері түркілік дүниетанымға арналған жинақта бекер келтірілген жоқ. Еуропаорталық ұстанымнан көтеріле білген ғалымдар мен мамандар, шумер өркениетінің ілкі түркілік мәдениетпен үйлесімді байланыстылығы туралы нақтылы ойлары мен дәлелдерін алға тартады. Бұл мәселені алғашқы көтергендердің бірі - Олжас Сүлейменовтың "A3 и Я" кітабынан осы жөнінде кейбір үзінділер келтірейік:

"Материалдық мәдениеттің бүкіл тарихын сұлулықтың әсемпаздықпен, бейненің затпен, поэзияның сөзбе-сөз ұғынықтылығымен толассыз күресі деп есептеуге болады. Археолог Булли Шумердегі бір обадан суреті бар металл тостаған табады... Евтюхова мен Кисилев Алтай қорғандарын қазу кезінде жазулы металл ыдыстарға тап болады. ... Ақышев Алатау бөктеріндегі қорғаннан бүйірінде жазуы бар металл тостаған табады.

Бұл үш уақиғаны жеке-жеке, бір-бірінен бөлек, байланыссыз қарасақ, әңгіме кездейсоқ металл тостағандар туралы болып қала бермек. Ал бәрін ой сабағына тізсек, шашыла түскен әріптерді тізбектеп, сөз құрастырамыз. Әрине, ол сөзді оқи алуымыз, оның мән-мағынасын бір дегеннен түсіне қоюымыз екіталай. Ол - болашаққа аманат.

Мен Шумерге бет бұрдым: өлікті жерлеу жоралғысында металл ыдыстарға шумерліктей мән берген жұрт жоқ. Бірін-бірі мыңдаған шақырым ғана емес, мыңдаған жылдар ажыратып жатқан екі қорғанның сипаттамасын салыстырып оқып бажайлаңыз: "Өліктің жібек киімі болған. Бас жағында түркі руникалық жазуы түскен. "Құдіретті" және "Қожайын-ие" деп жазылған күміс тостаған тұр". Шумер бейіттерінен табылған металл тостағандардың бәрінің бірдей жазуы бар деуге болмайды. Алтай өңірі туралы осыны айтамыз. Бәлкім, тостағанға киелі мән дарытқан жазу емес, тұрпаты мен металл шығар.

Тостағанның рәсімдік маңызын арнайы айқындай түскендей сахара төсіндегі тас балбалдар да қолдарына ыдыс ұстап тұрады. Низамидің айтуынша, көшпелі түркілер мұсылман дінін қабылдағанға дейін Тостаған ұстаған Қатынды тәңірі тұтып, мінәжат еткенін жазады. Алтайлықтар қорған басындағы тас мүсінді өлген адамның бейнесі деп түсінгендіктен Қатынды мұрты бар тас ер адамға айналдырады. Алтайлық "ер" мүсіндердің қолындағы ыдыстар нақ осыдан айнымайды.

... Шумер мен түркі мәдениетін салыстырудан туған ұқсастық тегін емес. Шумердің де өзіне тән тостаған ұстаған киелі әйелі болды. Бірақ ол әйел вавилон жазбаша деректерінің арқасында өзінің тәңірі құдіретін сақтап қалды. Вавилонша - Иштор, қайта тірілу тәңіриясы, Иштор оттың, көтеріліп келе жатқан күн - Тамуздың анасы. Көне миф Иштор жер асты әлеміне түсіп, Тамузды тауып алып тірілтеді дейді. Қолындағы ыдысты бауырында қысып ұстаған Иштордың мүсіншелері бар. Жайдақ графикалық бейнеден көлемді мүсіндік бейнеге көшкенде еңкейтілген тостағанға айналған иероглифі - күннің көзі.

Өлген адамның қолына немесе басына жақын қайта тірілудің кепілдемесі ретінде іші толы тостаған қойылған. Ал тостаған сынса, ол адамның бір жылдық өмірі деген ырым. Ұйқыға кететін падишаның жасы қанша болса, көріне сонша қыш немесе ағаш ыдыс салады да, күл-пәршесін шығарып сындырады. Сынбайтын металл ыдыс қайта тірілу идеясын бейнелейді. Еңкейтілген тостаған ұстаған қайта тірілу тәңірия Иштордың мүсіні зираттың басына орнатылады.

Өлген адам күн - Тамузға ұқсатылған, Иштор тәңірия оған қайта жан бітіруге тиісті болған. Иштордың еңкейтілген тостаған ұстап, көр басында тұруы сондықтан. Қазақтарда "тамыз, тамыз, тамыздық!" деген өлең қайырмасы бар. Үйлесу-үйлеспеуіне қарамай-ақ кез келген халық әнімен айтыла береді. Маған бүл күн тәңірісі Тамызға мінәжат ретінде айтылатын аяттың ең сүбелі тұсының жұқанағы болып көрінеді. Ежелгі Алдыңғы Азияның құдайға жалбарынуға арналған дұғаларының кейбір нұсқалары осы күнгі тілдерде халық әндерінің қайырмасы түрінде сақталып келеді.

Моңғолиядан Венгрияға дейінгі жалпақ дала аралығына тізілген қорғандарда тостаған ұстаған тас әйелдер мүсіні - адамды қайта тірілтуші тәңірия Иштордың бейнесі тұрғандай. Өлікті тәңіршілдік рәсімімен жерлеудің бірден-бір белгісі осы тас мүсіндер болмақ.

Тәңірге табынудың өзекті идеясының ең соңғы діндерден айырмасы қандай? Әрине, қайта тіріліп, жер бетінде бәз баяғы адам бейнесінде одан ары өмір сүре беруге сену. Ұйықтайсың, оянасың. Не 1) саршұнақ пен шоп (егер сен жер перзенті болсаң) болып; не 2) күннің көзі (егер сен Көк перзенті болсаң) секілді оянасың. Күн көтеріліп, аспан көгінде жартылай шеңбер жасап өтеді. Батарында қызыл мәуіті шұғыла шашады да көзден ғайып болады. Әлемді қараңғылық жабады. Көк күмбезінде жылтыраған жұлдыздар жымыңдай бастайды. Күннің өлімі - түн. Осы бір ұғым тәңіршілдік жерлеу ғұрпының негізі болған. Бұл ғұрып алғаш рет Шумерде қалыптасып, бой көрсетеді.

Көне шумер жазуында түннің таңбасы: аспан күмбезі мен жұлдыздар. Ол сонымен бірге түнек, қараңғылық, өлім. (Таңбаны төңкерілген тостаған ұғымының дамуы деп түсіндіруге болады. Жаңбыр себезгілейді. Ежелгі диқандардың әдет-ғұрпында өлім мен себезгілеу қатар жүреді, сондықтан аспаннан жаңбыр тілегенде құрбандыққа адамды шалады, яки өлген адамды жерлегенде бейітке су себеді. Бірінсіз бірінің күні жоқ деген философиялық теңдеу шешімін оп-оңай табады: егер себепші өлім болса, себезгілеу соның салдары, керісінше Көк перзентінің бейіті оның таңбасы секілді күмбез тәрізденіп жасалады).

Азияға келгесін түркілер көк құдайды - тәңіріге табыну салтын монғолдармен бөліседі. Бұл халықтардың ежелден мәдени ортақтастығы тілдеріне эсер етті. Ортақ лексикасының көптігі мен кейбір емлелік жағдаяттардың ұқсастығы тіл мамандарына монғол және түркі тілдерінің тектік туыстығын анықтауға, сөйтіп олардың басын қосатын алтай баба тілі деп есептеуге мүмкіндік берді. ... Тәңірімен ең кейін ажырасқан қыпшақ тайпалары болды. Олар өздерін бабаларының өткендегі ұлы істерін жалғастыратын өздерінің қыпшақ деген есіміне жансауға желідей жармасты. Мухаммед, Будда және Ғайса ғалиассалам ізбасарларының қос жүзді алдаспандары бұл желіні кескілеп бақты.

Қыпшақтардың бір бөлігі Мажарстанға ауды. XX ғасырға қарай олар тілін де, өзінің аты-жөнін де ұмытып, христиан дінін қабылдады. Бірақ сан жағынан аз тайпаны әлде не бір керемет күш біріктіріп ұстады, ыдыратпады. Христиан шіркеуінен шыққан қыпшақтар алқа-қотан отырып алып, христиан дінінен өзге бір беймәлім діннің аятын оқиды екен Маңайына жиналған жұрт олардың: Тәңірі, Тәңірі, амин! Тәңірі, амин! - деп иман қайырғанын естіп, ішек-сілесі қатқанша күледі екен. Өйткені сол бір дөңгелек ай тәріздес жалпақ бет шалдардың жүгеріге (мадиярша жүгері - тәңірі) соншалықты беріле, сұстана табынуы, әрине, күлкілі көрінуі кәдік. Қыпшақтың ана тілінен шалдардың жадына жалғыз ауыз сөз сақталған. Ол негізгі қорға жатпайтын - қыпшақ деген атау еді. Бүл әңгімені түркітанушы Ю. Немет айтып берді.

Мифологиялық санада сақталған ру басының арғы тегі тотемдік жануар немесе оңғұнмен (фетиш) байланыстырылған. Археологиялық зерттеулер, мысалы, ғұндарда оңғұндарға табыну жан-жақты дамығанын көрсетеді. Ғұндардың атақты шаньюйлерінің (Шоңлы) бірі Учжулю жерленген деп топшыланған Нойан-Ула қорғанынан (1911 жылы П.Козлов бастаған экспедиция ашқан) табылған бұқаның суретіне қарағанда, оны "ғұн" деп енгізді. Бұдан байқалатын бір ұқсастық, сақ-массагеттер сияқты ғұн тайпаларының да тотем (оңғұн) жануарлары болған "Есік" обасынан шыққан сақ бекзадасының маңдайындағы алтын арқардың мүсіні оның онғұны арқар екенінен дерек береді.

Ру басылардың сакральдық билігі тек олардың қоғамдағы орнын ' фетиштендірумен қатар, туысқандық қауымға тон тотемдік сенімдермен де нығайтылған. Арғы тек (тотем) тек қауым-фратрияны ғана емес, сонымен бірге бүкіл ұлысты біріктіретін магиялық бейнеге жатады. Грек тарихшысы Геродот скифтердің тотемдік аңыздарына ерекше көңіл бөлген: "Олардың шежіресі бойынша, Зевс құдай мен Борисфен өзенінің қызынан Тарғытай, Тарғытайдан Липақсай, Арпақсай, Қолақсай туады. Ал эллиндердің әпсанасында Геракл Герион өгізін қуып жүріп, атынан айырылып қалады. Атын іздеп жүргенде, қалың орман ішінен Ехидна деген жылан-қыз Гераклге тиеді. Жылан-қыздан Агафирис, Гелон, Скиф туады-мыс. Келтірілген аңыздың қай-қайсысы да скиф тегін гректермен, Еуропа жұртымен туыстастыруының түптің түбінде шындығы бар деп қарауға әбден болады"1.

Жаңа тас дәуірінен бастап ру басылар басқа қауымдастарынан бөліне бастайды және бүл олардың ритуалдық дәнекершілер қызметінен де туады. Әдетте, ақсақалдар дәстүр-рәсімдердің тасадағы мазмұнын терең меңгергендіктен басқа қандастарының арасында киелі адамдарға айналады. Егер әскери демократия батырлардың дараланып шығуына эсер етсе, ілкі тектерді антропоморфтандыру ру басыларының мәдени функцияларын күрделендірді. Осы кезеңде адам мен дүниенің жаратылуы туралы этнологиялық, ру мен тайпаның арғы тектен бергі тарихын баяндайтын генеалогиялық мифтер мен арғы аталардың ерлігін жырлайтын поэтика қалыптасады. Е. Тұрсынов қауымның жіктелуінде бүкіл тайпаға ортақ тотемнің индивидуалдық қоғаушы-пірмен (нагуальмен) ауысқанының үлкен рол атқарғанын атап өтеді. Ғалым бұл үрдісті екінші мифологияландыру деп атайды. Ру басылар нагуальдары ең мықтылар деп есептелген. Кейін бүл түсінік тектілік ұғымының пайда болуына әкелді. Текті адам деп шыққан тегінде атақты аталары көп кісілерді айтады. Әрине, алғашқы мифологиялық арғы тектер бірден жоғалып кеткен жоқ. Олар, әдетте, жаңа тарихи кейіпкерлермен синкретті көріністе болды. Мысалы, қазақ бақсысының бір арнауынан үзінді келтірейік:

"Үзеңгісі үзбе алтын,

Үзіле шапқан

Жайсаң қыз.

Құйысқаны құйма алтын,

Құйыла шапқан Жайсаң қыз!

Хан Шыңғыста әулие,

Қызыл таудың басында Қыз әулие,

Баянауыл басында Қоңыр әулие,

Өгіз таудың басында Өгіз әулие,

Өлі десем өлі емес,

Тірі десем тірі емес.

Ата Қорқыт әулие,

Қаракерей Қабанбай,

Қаз дауысты Қазыбек,

Шақшақ ұлы Жәнібек,

Таздың арғы атасы Шойынқара".

Бұл мәтінде Жайсаң қыз, Шыңғыс сияқты мифтік кейіпкерлер, Өгіз хан мен Қорқыт тәрізді аңыздық тұлғалар және Қабанбай, Жәнібек, Қазыбек би сияқты тарихи адамдар бірге әрекет еткен. Уақыт қоюланып, мәдени панорама келбетіне енеді.

Ру басыларының қауымнан дараланып бөлінуінің тағы бір әлеуметтік-мәдени негізіне көшпелі қауымдағы ақсақалдардың билігі (геронтократия) жатады. Бұл әлеуметтік құрылым қауымдық меншік шытынап, негізгі тіршілік құралдарына (көшпелілерде -малға) индивидуалдық меншік пайда бола бастаған кезде өз нышанын береді. Патриархаттың матриархатты ауыстыруы нәтижесінде еркектердің рөлі бірінші орынға шығады және ру басылар, көсемдер, әскер басылар, т.т. олардың арасынан таңдалып, алынады. Шын мәнісіндегі әлеуметтік мұралану тек аталық құқықта жүзеге аса алады. Э. Фромның пікірін қайталасақ, аналық қоғам қауымшылдықтың тірегі болса, аталық қоғам тарихтағы индивидуалдандыру үдерісін бастап берді. Патриархалдық қатынастар геронтократия мен арға текті әсірелеуге сүйенді.

"Меккедегі әулие,

Мәдинедегі әулие,

Хан Шыңғыста әулие,

Өгіз таудың басында Өгіз әулие,

Қошқар таудың басында Қошқар әулие,

Таудағы бұланың,

Іштен шыққан айдаһар жыланның,

Ойдан келген он бөрі,

Сол бөрінің ішінде

Алты ауызды көк бөрі,

Көкжендет көлінде, бай елінде

Жұмабайдың баласы,

Кесер кеуде Көк қабан,

Жын ішінде сен жаман!

Алтайдан келген алтауым,

Шабдар атты кемеңгер,

Елден келген екеуім,

Желден келген жетеуім,

Елден келген Ақәзіл,

Шаңдатпастан келген Шаңдыаяқ!141

Ата-бабалар рухына сиыну арғы тектерге магиялық (сиқыр) күштердің иегері деп сенумен де байланысты. Мұны Ш. Уәлиханов та растап берген. Оның пікірінше, құдіретті адамдар жай тасымен "отты нөсер" жаудыра алған. Мысал келтірейік. Қазақ жайшысы немесе жәдігері аспанға бұйыра сөйлейді:

"Кел, кел, бұлт, кел, бұлт,

Екі енеге тел бұлт.

Ағысы қатты сулардан,

Ширай соғып кел, бұлт.

Шөптің басы жерлерден,

Жүгіре соғып кел, бұлт.

Қайың басын қайыра соқ,

Арша басын айыра соқ.

Тобылғы басын толғай соқ,

Атан түйе жыға соқ..."142

Ата-бабалар ежелгі оңғұнға (фетишке) сенуді өз мақсаттарына пайдалана білген. Онғұнға табынудың түркі тайпаларындағы бір көрінісі ата-бабалардың жібектен, киізден, ағаштан қуыршақ бейнесін жасап, соған сиыну еді. X ғасырдағы араб тарихшысы Абу-Дулефтің жазуына қарағанда, қарлұқтар ата-баба аруағы өлмейді, жебеп-желеп жүреді, өлім өмірдің жалғасы деп білген. Сондықтан да 576 жылы Истеми қаған өлгенде, онымен бірге қабіріне тұтқындар өлтіріліп салынған, азық-түлік, сауыт-сайман бірге көмілген.

Магиямен билікке жету мотиві түрік тайпаларының арасында кең тараган. Мысалы, араб саяхатшысы Ибн-әл-Факих (X ғ.) мынадай бір аңызды жазып алған екен: "Оғыз елінің ханзадасы Балқиқ Джайбүйұлы, кейбір деректерде басқа ханзада туыстарымен араздасып Шығысқа кетеді. Ол ауыр жол азабын шегіп, бір асқар тауға жетеді. Бұл таудағы сиырлар аузына тістеген тасын күнге қаратса, қайнап тұрған ыстық күн көзіне бұлт шығады екен. Сол бұлттың көлеңкесіне жайылады. Мұның қасиетті жады тасы екенін білетін ханзада еліне әкеледі, өзі хан болады-мыс. Таним Ибн Бахр мұндай тастардың тоғыз оғыздар (ұйғырлар) патшасында

бар екені жөніндегі аңызды келтіреді. Автордың нандыра жазуынша, ондай тас Халиф Махдидің (VIII ғасыр) заманындағы ұйғыр ханы Бұқа тегінде болған-мыс"143.

Жоғары келтірілген аңыздардан алғашқы қоғамдастықтарда жеке билік тек сакральды, дәстүр мен салттық сананың күші арқылы бекітілетінін көреміз. Әрине, ата-бабалар қиын-қыстауда арқа сүйейтін тірек бола алады. Бірақ, оларға сай құрмет көрсете алмаған жағдайда арғы тектер кесірлі күштерге де айналып кетуі мүмкін. Сол себепті ата-бабалар культі жіктеле басталған қауым ынтымақтастығын сақтайтын басты фактор еді.

Алғашқы білім жеткіліксіздігінен миф реалды дүниені қиял, ойдан құрастырылған жасанды бейнелер арқылы түсіндіргенімен, ол ақылы шарықтаған Жаңа Заман адамынан табиғатқа жақын түр. Мифологиялық тұлға нақтылы уақытты өзінің виртуалды, ішкі, тылсымдық уақытымен қабылдайды және ол адамдық дүниемен бірге өтеді. Мифологиялық уақыттың дені оқиғалардан, оның мазмұны мифологиялық тұлғаның іс-әрекеттерінен тұрады. Оқиға да, әрекет те ерекше бір құрастырылған хронотоптар арқылы жүзеге асады. Мифологиялық уақыттың есептеу нүктесі Ілкі Тектің жаратылуынан басталады. Бұл шексіз кеңістік пен уақытты көне санадағы меңгерудің бір тәсіліне жатады.

Мифтік уақытты басқа типтер ауыстырғаннан соң да тотемдік түсініктер халық жадында архетиптік қызметін атқарып, басқа бір рәміздер мен таңбаларға айналады. Мысалы, Көк бөрі жаугершілік және бостандық үшін күрес заманында қайсарлыққа шақырған рәміздік рөл атқарған. Мифтің тағы бір ерекшелігін мәдени дисперсия немесе синкретизм деп атауға болады. Әр түрлі әлемдер мен мәдениеттердің тоғысуы, уақыттық кезеңдердің бір-бірімен араласып кетуі, қиял-ғажайып оқиғалардың тұрмыс шындығымен бірге жүруі -мифтік санаға тән құбылыс. Мысалы, "Қобыланды" эпосы қыпшақ тайпаларының сыртқы жауларымен күресін бейнелейтін, нақтылы тарихи хронотопы анықталған батырлық жыры. Алайда, бүл эпоста кездесетін Құртқаның шешесі Көктен кемпір, Баба түкті Шашты Әзіз бейнелері исламға дейінгі мифтік кейіпкерлер болып табылады. Осындай мысалдарды қазақтың рухани мәдениетінен көптеп кездестіруге болады.

Адамзаттың негізгі мифтерінің бірі - уақытты цикл ретінде қабылдайтын мифологиялық санамен байланысты мәңгілік айналымдар туралы мифтер. Мифошығармашылықтағы космогенез ретіндегі мифтің екінші мағынасы - әлемнің хаостан жаралуы.

Бұл космогониялық мифтерге бастау береді. Олардың басты тақырыбы "қасиетті (киелі) тарих", дүниенің, адамның және т.б. жаралуы. Әдетте, мифте жаратылыс уақыты киелі сипатқа ие болады, ол үлгі ретінде құрметтелді. Осы мағынасына байланысты мифтер -дүниетанудың алғашқы рационалдық бітімі, оның бейнелі - рәміздік түсіндірмесі, қайта жаңғыруы ретінде анықталады. Мифтер өзі пайда болған дәуірдің дүниені түсінуін бейнелейді, ол - адамзаттың рухани мәдениетінің алғашқы бітімі. Мифтердің құрылымын Леви-Брюль партиципация деп атаған. Мифте әрбір объект, әрбір іс-қимыл басқа объектілермен, іс-қимылдармен ұштасып жатады. Адамды бейнелеу - бүл тек қана бейне емес, ол сол адамның бір көрінісі, оның бір бітімі. Сондықтан бөлшек - бұл тұтастық, тұтастықтың айқындалуының бір тұсы. Дүниенің ежелгі суреттемелері, әрине, бұлдыр, буалдыр жорамалдарға толы болып келеді. Алғашқы бейне-суреттерде философиялық рефлексиялардан гөрі тікелей көріністерді әсірелеу басым еді: "Жер үстін шағын ғана көк күмбезі көмкеріп түр. Сол күмбезде күн жүзін барады, түнге қарай ай көтеріліп, құжынаған жұлдыздар шығады. Аспан саңылауынан оқтын-оқтын жаңбыр құйылып, күн күркірейді, от шашып найзағай ойнайды. Осы құбылыстарды жер басқан тірі пенденің үғым-түсінігімен бағалағанда, аспан дегеніміз - күрке тәрізді орасан зор үңгір ғана екен"144

Ғұзыхан Ақпанбет түркілік дүниеден табылған археологиялық артефактыларға сүйене отырып әлемнің мынадай суреттемесін ұсынады: "Әлемнің жоғарыдағыдай түсінігі, дүниетанымның бір бейнесі көнеден келіп жеткен ескерткіштерде аз кездеспейді. Солардың бірі тұнжыраған тас бейнелер – сым тастардағы сызық, суреттер. Кісінің қолына ұстап тұрған құс пен құмыра соншама ыждағаттылықпен салынған. Бұл бейнелер терең ойды білдірсе керек. Құс - көк аспан, құмыра - ыдыс, сұйыққа арналған (су). Кісі бейнесі - тіршілік. Енді ретімен айтсақ, астыңғы, ортаңғы һәм үстіңгі әлемнің бірлігі деген түсінікті білдіретін жәдігер екендігі көрінеді. Дүниені құраушы торт тектің басын біріктіруші күрсінің геометриялық бейнесі додекаэдр, жұлдыз әлемі - ғаламшар"145.

Дүниеге діни көзқарас және соған сәйкес келетін дүниені түсіну типі алғашында мифологиялық сана шеңберінде қалыптасады. Алайда, миф пен дін арасында айырмашылық бар. Дін тылсым дүниені, трансценденттіні құдай деп таниды, ал мифте табиғи күштерде құдайылық қасиет бар. Миф үшін (діннен айырмашылығы) табиғат құбылыстары (мыс., Күн) мен мінез-құлық көріністері (мыс., ашу, ыза) - құдай деңгейінде. Мифтік бейнелер субстанционалды сипатта, олар нақты, шындықта бар нәрселер ретінде қабылданады. Мифке метафоралық тән емес, өйткені миф бәрін шындық ретінде бейнелейді. Тек кейіннен мифтің тілдік құрылымында метафоралық ерекшелік қабылданады, сонда миф өзінің сакральды (құпия) мәнінен айырылады, рәміздік емес шындықтың бөліктері ретінде қабылданатын бейнелерді тудырады. Миф архаикалық сана үстемдік еткен дәуірде пайда болады, бірақ кейінгі мәдениеттерде де жойылмай сақталады. Әлеуметтік сананың өсуінде және адам өзінің дербестігі мен еріктілігін түсінгенде, яғни адамның табиғи және қоғамдық өмірмен тікелей тұтастығы бұзылғанда миф өзінің жалпылама құдіретін жоғалтады.

Түркілік мифтерге қазіргі тілдерде түсіндірме бергенде оларды сол заман мәдени контекстінде қарастырған жөн Басқа жағдайда герменевтика жаңа мифологиямен ұласып кетуі мүмкін. Бүл, әсіресе, кеңістік пен уақыт формаларына қатысты. Мысалы, Күлтегінге арналған Кіші жазуда "түн (trn) жазығы" деген тіркесті сол күйінде қараңғылықпен қатысты ала берушілер де кездеседі. Алайда, жоғарыдағы жеті қиыр шартараптағы "түн -солтүстік" байланысы басқа мағынаға сілтейді. Осы жөнінде М. Семби көптеген топонимикалық дәлелдер келтіреді. Мысалы, Қарағанды облысындағы Түндік пен Қостанайдағы Түнтөгер Исламға дейінгі ілкі түркілік әлем суреттемелерін сақтардан бастау алатын, ғұн, үйсін, қаңлы мәдениеттерінде жалғасын тауып, түркілерде кемеліне жеткен тіршіліктің көркем рәмізі "аң стилінсіз" толымсыз болады. Мысалы, Орхон-Енисей сағаналарында салынған "Тасбақа" тұйық оюы мәңгіліктің, құтты өмірдің, шексіз ізденістің рәмізі болып табылады. Немесе Есіктен табылған "алтын адамның" сақинасына арыстан денелі бүркіт бейнесі салынған. Бүл қанжарда сонымен катар жылан мен аңдар суреттері бар. Арыстан денелі бүркітті "грифон" деп атайды. Б. Байжігітовтың түсіндірмесі бойынша, грифон - жоғарғы дүниенің, хайуанаттар жердің, жылан жер асты дүниесінің рәмізіне жатады146.

Ежелгі миф-аңыздар алғашқы адамдардың тіршілігінің маңызды белгісіндей, олардың символдык (рәміздік) мазмұны арқылы адамзат қоршаған ортаны және уақытты әрі игерді, әрі түсінді. "Мифология, - деп жазады А. Қасымжанов, - алғашқы қауым адамына тән ойлаудың бірінші бөлінбеген формасы. Мұнда поэзия мен ғылымның, дін мен моральдің, рационалды әсердің элементтері бар»147.

Миф алғашқы адамдар тіршілігінің ажырамас бір бөлігі болып табылады. Миф дегеніміз -ойдан шығарылған қиял да, ғылыми қағида да, символикалық таңба да, діни сенім де емес. Ол - сөз құдіретіне ие болған мәдени тұлғаның тарихы (уақыты). Мифтік уақыт туралы сөз қозғағанда оның жазусыз мәдениетпен бітісе қалыптасқанын ескеру керек. Мифтік түсініктерге, болжамдарға, көріпкелдік пен сәуегейлікке арқа сүйеген жазусыз мәдениет өз пиғылын жеке адамның еркінен тыс жағдайда жүзеге асырады. Ұжымдық тәжірибе мен әдет-ғүрыпты арқау еткен қоғамның қуатты болжау мәдениеті болуы шарт, ал бүл табиғатты, әсіресе, аспан шырақтарын бақылауды міндетті түрде ынталандыра отырып, осыған байланысты теориялық танымның өркендеуіне алып келеді. Мифтік танымның уақыт пен кеңістікті игеру құралы екендігін көреміз. Жазулы ақпарат жоқ кезде миф оның қызметін атқарған, адам мен дүниенің дәнекері болған. Кейін құдай адамдарға кітап (Інжіл, Құран, Библия) сыйлаған соң, мифтік дүниетанымды дін мен философия ығыстырды. Бірақ ол уақыт ағынында жоғалып кетпей, баспананы көмескі сана мен архетиптік жадыдан табады.

Исламға дейінгі түркілік дүниетанымдағы әлемнің мифологиялық суреттемелерінің рәміздік негіздері енді ғана зерттеліп келе жатқан мәселе болып табылады. Өйткені тәуелсіздік алғаннан кейін ғана тарихи сана мен дүниетанымды еркін зерттеуге мүмкіндік туды. Бүл мәселенің қазіргі руханият үшін де маңызы зор. Абайдың сөзімен айтқанда, "дүниенің көрінген һәм көрінбеген сырын түгендеп, ең болмаса білмесе, адамдықтың орны болмайды"148.

Сақтар мен савроматтардағы отқа табыну ғұрпы о баста күнге табынудан шыққан. Күн мен от зұлым, қас күштерден қорғап, тазартады деген ұғыммен молаларды өртеп тазарту әдеті савромат, сақтарда көп кездеседі. Ғұндар мен үйсіндер, сақтар қабірлерінен жиі шығатын қызыл бояу сол қасиетті күн мен оттың рәмізі болған. Тотемдік және магиялық ескі түсініктер тұмарлар асудан, тас моншақтар қадау, киімге құс қауырсындарын тігіп алудан, ұлу, жылан бас сүйектерін тағудан байқалған.

Скифтердің де, ғұндардың де өмір салтында жауынгерлік асқақ рух күшті дәріптелген. Сондықтан да наным-сенімдер сақ-ғұн қоғамының тірегі - жауынгерлердің соғыс қабілетін, соғыстағы жеңіске деген сенімін нығайтуға қызмет еткен. Мұны Геродот жазатын скиф жауынгерінің әдеттегі тұрмысынан да көруге болады. Геродот: скиф заңы бойынша жауынгер өлтірген жауының басын патшаға әкеліп сыйлық алады. Одан кейін жауының бас терісін сыдырып илейді де, бет орамал жасайды, - деп жазады. Мұндай бас сүйектен жасалған тостағандармен өте қадірлі қонақтар ғана шарап іше алатын болған. Және қонағына кімнің бас сүйегі екенін қандай жағдайда қаза тапқанын әнгімелеп отыру үй иесінің меймандостық пейілін танытқан. Бұл жазба естелікті оқи отыра, б.з.б. 176 жылы юечжилерді Лашын шауып олардың көсемі Қадалының бас сүйегінен шарап ішетін тостаған жасатқаны еске түседі. Біреуі Азия құрлығының түкпірінде, біреуі Еуропаның төрінде жатқан ғұн-скиф ордаларының әдет-салты, жауынгерлік дәстүрлерінің өте ұқсастығы таңғалдырады, әрине бұл тегін ұқсастық емес. Мұнда әріден үзілмей келе жатқан терең байланыс бар деп айтуға болады.

Ғұндар да, скифтер де өздерінің атамзаманнан қалыптасқан көне заң-жоралғылары мен дәстүрлерін қадірлеп, берік сақтаған. Мұны мына оқиғалардан көруге болады. Скиф патшасы Спаргапифтің /Спарғаби/ шөбересі, Ликтің /Лек/ немересі, Гурдын баласы Анахарис ханзада Эллин /Грекия/ елінде тәрбиеленіп, оз елінің әдет-салтынан алыстайды. Мұның есесіне грек құдайларының құт бейнелеріне құлшылық жасайды. Анахаристің Эллин дінін ұстанып жүргенін сезген бауыры Иданфирс /Атанберіс/ оны өз қолымен өлтіреді. Ариапиф /Арияби/ патшаның эллин қызы әйелінен туған ұлы Скил /Ескел/ де эллин әдет-салтын қабылдайды. Бірақ, бұл қылмыс білініп қалады да, ол Фракияға қашып кетеді. Скифтердің сол кездегі патшасы Оқтамасад /Оқтамасат/ Фракияның патшасы Ситалкен оны /Скилді/ қайтартып алып, басын шапқызады. Міне бұдан скифтердің көшпелі өмір дәстүрлеріне адал болғаны, әрі оны барынша берік ұстанғаны көрінеді. Олардың ұғымынша, жалбарыну әдет-салттарымен білдіріп отырған; "Вэйшу" және "Суйшу" жылнамаларының деректеріне қарағанда, күн сәулесімен хан ордасына, әрбір от басына аса рақымды нұр кіреді деп білген149.

Түріктердің ең үлкен құдайы Тәңірі - көк, аспан құдайы болды. Күн мен ай, жұлдыздар да сол көк тәңірінің ең жақын көмекшілері, жер құдайы - төс, табиғат-жаратылыс иесі -Алтай, "иер-суб" иесі болады деп, оған да құрмет көрсетілді. Жыл сайын 5-айдың орта шенінде ру-ұлыс адамдары жиылып аспан рухтарының құрметіне құрбан шалып, жалынып-жалбарынды. Ертеде Саян тауын мекендеген угралардың туысы нгасандарда күнге табыну бертінге дейін сақталған. Олардың түсінігінше, көк аспан ең үлкен құдай, күн қызметші, күн сәулесі - сансыз жіп, әлемдегі өсімдіктерді қоректендіріп, оны аспан құдайымен байланыстырып тұрады-мыс. Ертедегі түркілердің көк тәңірі, күн туралы ұғым-нанымдары нгасандардың нанымдарына ұқсас болған.

Түркі тайпаларының тағы бір құрмет көрсететін кереметі - ата-бабалар аруағы. Олар өздерінің арғы тектері мекендеді-міс деп аңыз етісетін, Алтайдағы ерекше үңгірге барып ата-бабалар аруағына құрбандық шалып отырды. Ең алдымен Жужанға (ауарға) бағынған, Ашина әулеті Ергене-көңге қалай тап болып еді, деген сауалға тағы да орта ғасырлар аңызы жауап береді. 93 жылы тундар Алтай, Тарбағатайдан асып батысқа көшкенде, ғұндар шаньюінің біреуі Көк тәңірі құрметіне өзінің сұлу қызын қалдырып кетеді. Алтайдың құз-қиялы шатқалында жалғыз күн кешкен қызды Көк бөрі айналдырады... Сол бөріден қыз ұл табады. Бұл ұл күллі телес тайпасының, сол қатарда түріктердің де арғы атасы болып саналады-мыс. Көшпелі тайпалар арасында өздерін осындай тамырлардан тарату, содан жаралдық-мыс деп аңызға айналдыру, ең көне онғұн /тотем/ түту сенімін көрсетеді.

Онғұн да түркілер санасында ұзақ сақталған сенім иесі деуге болады. Бұған Иби-ілбіс /ілбіс/, Юигу-Үкі-Көкек хан, Боли-Борі хан аттарының о бастағы онғұндарды пір тұтудан, соның жебеп-желеуіне үміт артудан қойылған есімдер екені белгілі. "Тарихтағы Юкук хан Ташкент көгалынан Енисейге дейінгі байтақ өлкені билеген айбынды әмірші. Илбіс Дулу хан атағымен таққа отырған Көкек хан.... Қытайға қарсы күштерді біріктіруші, аса дарынды басшы. Ол терістіктегі қырғыз, яғма-найман, қарлұқ, басмындардың, түстіктегі дулат, түркеш, нушиби, күнгір тайпаларының тоғысатын жеріне - Тәңірі тауының /Тянь-Шаньнің/ терістік салмауына Бешбалық қаласын салдырып, түркілердің саяси-экономикалық кіндігі етпек болады. "653 жылы дүние салған Көкек ханның әдебиеттегі бейнесі "Манас" жырының "Көкетай ханның асы" деген бөлімінде аса жарқын көрсетілген. Жырда түркештердің ел ағасы, айбынды колбасы Баға тархан - Көкетай ханның ұлы биі - Байдың ұлы Бақай аға болып бейнеленеді. Баға тархан 740 жылы Құлан қаласы түбінде болған зор шайқаста Шығыстан келген жаулаушы әскерді ойсырата жеңген адам. Бұлармен қоса, батырлық жырында көп дәріптелетін Манас, Қосай, Көкше, Бағыс, Үрбі, Бекіт, Шекіш, Алмамбет қатарлы адамдар Ташкенттің, Әндіжан мен Тараздың, Бешбалықтың өркениетке қол созып тұрған сәулетті сарайларын, айбарлы қорғандарын жат-жұрттық басқыншылардан қорғаған ежелгі заман ерлері.

Жоғарыда сөз болғанындай, тарихта едәуір ізі қалған Ілбіс Дулу хан кезінде езін Көкек атандырып, соны айбар тұтса, мұндай жануарлар атымен дақпырттау әдеті кейінгі билеушілер санатынан да түспеген. Айталық, Қарахан әулеттері - арыслан, боғыра, сал-жұқ-түрікмендер - шағрыл, шанжіл, байғұ, найман ханзадалары - бұқа, тайбұқа, бұғы, керей бекзадалары - тоғрыл, қарақұрт т.б. қосалқы аттарын мақтан тұтып жүрген. Бұлай атап, дақпырттау ақсүйектердің асыл тектілігін де білдірген. Жабайы андар мен құсқа табыну сенім-нанымы түркі халықтарында тіпті әріден - ғұн, скифтер дәуірінен басталса керек. Мүны кейбір тайпа аттарынан да - Хайбу - хара бұқа, Буо - боғра, сао - саокозы, гуси-гүз-өгіз, уга-әкір-найман, саманатлы, ала йонтлы, боз доғанлы, қара бағыш, киік найман, құлан қыпшақ, қараман, ақман, гөкмен, т.б. көруге болады150.

Түркілердің наным-сенімінің кейбір жақтары өлікті жерлеуінен де байқалады. Өлген адам киіз үйге, не шатырға қойылады. Туыстары бір-бір мал әзірлеп, өлік жатқан үйдің жанына байлап, өздері атпен үйді /жеті дүркін/ айналып шығады, жетінші ретінде үйдің есігі алдында пышақпен өз беттерін тілгілеп қандайды. Осыдан кейін жылау, жоқтау басталады. Көктем не жазда өлгенде шөп жапырақ сарғайған күзде жерлейді, күз бен қыста өлсе ағаш бүрлеп, жер көгергенде жерлейді. Моланың басына өлген адамның тас мүсіні тұрғызылады, тіршілігінде өлтірген жауларына тас балбалдар қойылады. Құрбандыққа әкелген /сойысқа/ малдардың басын қада-қада ғып мола басына іліп кетеді. Өлікті жөнелту салтындағы көктемде өлгенді күзге, қыста өлгенді көктемде жерлеуі, сол ұзақ уақытқа мәйітті сақтау тәсілі хақында жылнамалар ештеңе айта алмайды. Соған қарамастан, көшпелілерде оны ұзақ сақтаудың өзіндік тәсіл-тәжірибелері болған сияқты. Бұған қырғыз халқының батырлық жыры "Манас" жауап берсе керек. Онда дала тайпаларының айбынды билеушісі Көкетай хан өлерінде өзін жөнелтудің жол-жоралғысын өсиет етіп тапсырады:

"Менің көзім өткен соң,

Қылышпенен қырдырып,

Қымызбен жудырып,

Шарайнамен шаптатып,

Былғарымен қаптатып,

Айға баққан ақ сарай,

Ақ сарайлап қоя гөр!" (Манас).

Өлең жолдарынан көрініп тұрғандай, өлікті ұзақ сақтау қанымен оның етін сүйегінен қырып алатын, әрине мұндай тәсіл алыста қайтыс болған жауынгерді туған жеріне жеткізіп жерлеу мақсатынан туып, кейін келе бүкіл көшпелі тайпалар салтына сіңісіп кеткен болса керек. Жырда аса көркем баяндалуына қарағанда, Түркілер қадірменді адамы өлгенде оның басына сәулетті күмбез, биік тас оба тұрғызып отырған. Мұндай аса зәулім ескерткіштердің біздің дәуірімізге жеткендері Манас, Қарахан, Алашахан күмбездері. Қозы Көрпеш - Баян сұлу тас обасы, т.б. "Манас" жырында сонымен қатар, өлікті жерлеудің сирек кездесетін сипат суреттемесі келтірілген;

"Қарағайдан қалың талыс шаптырып,

Ішкі бетін алтыннан,

Тысқы бетін күмістен,

Манасты табытына салды, - дейді,

Астына жердің сызын өткізбей,

Үстіне күннің көзін тигізбей

Сарайға сөрелеп қояды" (Манас).

Шынында, ерте дүние адамдары өздері сеніп, құлшылық ететін табиғаттан тыс күштердің қаһарлы да құдіретті кейпін сомдауға ынта-ықылысын бағыштаған. Сондықтан көне өнер туындыларындағы мұндай көркем орындауларды сол кездің наным-сенімінен бөле қарауға болмайды. Осыған байланысты сиқыршыға жай /жады/ тасының кереметіне сену түркі халықтары санасына ертеден сіңіскен наным екенін Фердауеидан бастап, Табари, Саалиби, Балами қатарлы тарихшы, жиһанкездердің, Шүршіт елінің "Бэйшу" жазба деректеріне қарағанда, әйелдер патшалығы 586 жылға дейін Қытай Үндістанмен байланыс жасап тұрған. Бүл мысалдан жаңа дәуірінің бастапқы кезіндегі аналық қоғамның кейбір әдет-ғұрыптарын VI ғасырға шекті жалғастырып келген "әйелдер патшалығының" саяси-әлеуметтік халін анық көруге болады. Мұндағы бір айқын нәрсе, аналық қоғамның ыдырағанына мыңдаған жылдардың өтуіне қарамастан, әйел үстемдігі шартын мемлекет билеу дәрежесіне дейін жетілдіруі ғажап қаларлық құбылыс болса керек. Жаңа тас дәуірінің адамдары ру атасына, аңшылық, егіншілік құдайларына сенсе, "әйелдер патшалығы" тайпаларында ол сенімдер "жан иесі", "орман тәңірі" атрибуттарына айналған. Осыған орай айтқанда, б.з.б. 12-13 мыңжылдықтарда тіршілік еткен жаңа тас ғасыры адамдары арасында бағып мал өсірумен байланысты151.

Қазақтың белгілі "Үш арқар" аңызын тудырушыларды жебеген шабытты сезім де қуғын-сүргінге ұшыраған аңдарға қамқорлық жасап, оларды қорғамақ болған ізгілік шапағатынан шығып жатыр. Төңірегінде көзіне ілінгендердің бәрін аяусыз қырып, өз білгенін істеген Мерген жебесінен аң атаулының басар жер, жан сауғалар панасы қалмаған. Жалбарынып, жалынып, тәңіріне сыйынған арқарлар ғана жоғарыдан - құдіретті күштен сүйеніш тауып, аспаннан түскен арқанмен көкке көтеріліп кетеді. Алған бетінен қайтпайтын қайсар адам сонда да қарап қалмайды. Арқан ұшынан шап беріп ұстай алып, жабысып, айырылмай, бұ да өрмелейді. Қараулық-қиянат ақыры күтпеген қолайсыз халге душар етті. Бүкіл тіршілік қарғысына ұшырап, тұл болған екен, өз жемтігінің астында қалды. Аяушылық дегені жаратылыс жұрағатына қысастық жасайтындар көрер күні осы (бір жұлдыздар шоғырында үш арқылы бейнеленген, жанында - үш лағы, төменірек Мерген отыр).

Адам баласының әлем тану аясы дүние құбылысын бірте-бірте түйсіну қасиетінің өзінде түбегейлі көп өзгерістерді бастан кешірген. Әлсіз жануар, жәндіктерді қорғау арқылы ежелгі дәуірлерде-ақ табиғатқа жаңаша көзқарас қалыптаса бастаған.

Біздің бүгінгі тіршілігімізден мыңдаған жылдар шалғай, сонау бағы заман адамының жер-жаһан жайлы ұғым түсінігі ертегі-аңыз, мифтік үлгілермен қатар, әсіресе, өнер ұшпағының ең көне жанрларының бірі эпоста, кең тынысты мәңгілік бейнелер жүйесінде тайға таңба басқандай сайрап жатыр.

2. Түркілік мифтердегі әлем суреттемелері

Талай ғасырлар белеңін еншілеген байырғы миф-аңыздардың туу, қалыптасу үрдісі бүкіл рулық құрылыс дәуірімен қоса номадалық өркениетілік кезеңін де қамтиды. Дүниетанымның бұл бастауы алғашқы қадамдарында космологиялық сипатта ғана дамыған. Дараланған көзқарастан гөрі мұнда да жалпы ұғым, түсінік шешуші қызмет атқарды. Қоғамның салыстырмалы тұтастығы қоғам мен жеке адам қатынасының өзара байланысында ол анық болған. Көшпелілер шығып келе жатқан күнге, айға тағзым етіп, құрмет көрсеткен. Айдың бастапқы күндеріне ерекше мән беріп; "сүй оны, сыйла" деген сөздермен қарсы алған. Ұлылы, кішілі жортуыл-жорықтарға ай толғанда шығып, ай қайтқанда қайтқан, қадірменді адамдары өлгенде алтын, күмістелген ағаш табытқа салып жерлеген. Қызметші, күң-құлдары бірге көмілген. Өлтірген жауының басын әкелген жауынгер көсемнен сыйлық алатын, әрі өлтірген жауының дүние-мүлкіне ие болған. Аңдар адамға барынша мейірімді көрінеді. Қысылтаяң кездерде адам баласына жақсылық істеп, туыстас, бауырлас ғажайып күш-құдірет сыйлап, керемет құрметке бөленген.

Мифтік ұғымның араласпайтын жері жоқ. Құс пен жануарлар тілін адам тіршілігіне көшіру үшін, әрине, олармен тікелей байланыс, қарым-қатынас қажет, әр нәрсенің, заттың нақты қадір-қасиетін білу керек. Жылан әдетте батырға ақылгөйлік, даналық дарытады, емшілік, балгерлік ғаламат дарын сыйлайды. Аңдар тілін жете ұқтырып, қажет кезінде солардың өзіне де айналдырып жібере алады. Осыншалық ғұлама білім, құдірет күш қанына, жанына әбден сіңуі үшін жылан батырды жұтуы керек, немесе керісінше, ол жыланның денесінен жұлып жеп дәм татуға тиіс. Самұрық құс Құдайбергенді жұтып жібереді де, қайта құсып, лақтырып, жарық дүние көрінетін ғажайып айнаны тауып алуына жәрдемдеседі.

Мифтерде де, ертегілерде де жалпы айналмалы, ауыспалы сарын мықты дамыған. Хан тыңшылары Құдайбергенді тас төбешікке айналдырып жібереді, ал оның ордасының оң жағындағы бұрынғы тас үйіндісі Жалмауыз кемпірдің дәу ұлы боп шығады. Құдайбергеннің қайтыс болған балықшы өгей әкесі Тасшылардың қызы Айсұлуды тәрбиелеп, су астында өмір сүретін етеді. Соның талап етуі бойынша ғана хан Құдайбергенді қайта тірілтеді. Айсұлудың өзіне де зымиян бақсыны инеге айналдырып, жын-перілерді орамалымен бір желпіп қалып жанына жинап ала қоятын керемет сиқырлық қасиет дарыған.

Өліп, қайта тірілу, жан бітіріп, жан көшіру - ғасырлар бойы халық санасында, салт-дәстүрінде ұялап келген ежелгі наным-сенім қалдықтары. Жануарларға табынуға, қоршаған ортаның көзге көрінбейтін құпия қауіп-катерімен жасқап, әйелдерді үйден ұзатпай, тұмшалап ұстауға байланысты туған әр қилы тыйым салу (табу) жүйелері бұл Көне дүние көшпелілері үшін су - шейіттер патшалығы. Оған кеткендер қайтып оралмайды. Жер тіршілігіне ұқсас құралғанына қарамастан, бүл - қыршын өмірлерді қылғып жұтып жатқан мүлдем басқаша әлем - су асты әлемі. Көзге көрінбейтін Албасты осы әлеммен сабақтас, екіқабат әйелдердің ажалы содан, өкпесін ұрлап алып, суға атып жібереді. Албасты туралы Гильгамеш дастаны мифологиялық суреттерге тұнып түр. Бірақ соның өзінде де ол эпикалық дәстүрлермен келісті дараланған. Жын-пері, құбыжық, құдайлар мейлінше молдығына қарамастан, мифологиялық үлгілер мұнда керемет көркемдік мәнісін тапқан. Эстетикалық айрықша қадір-қасиетке бөленіп, біраз өңделіп, қорытылып, жаңа ұғыммен, дүние туралы жаңаша түсінікпен байыған. Жаратылысты тәуелсіз, ақиқат бар болмысымен жан-жақты тану талпынысы кәдімгі іс адамы қызметімен өрістес тұтас бір мифтік мәнердің қалыптасуына қолайлы негіз қалаған.

Бұл мифтерде анимистік, тотемдік, фетиштік, магиялық сарындар үстемдік етті. Яғни ғылымға дейінгі әлем бейнелері мифтік сипатта болып келді. Бірақ, бұл мифтерде сол заманның тыныс-тіршілігі айқын көрініс тапқан. Ежелгі дәуір мәдениетінде жарық дүние бастауын дәріптеу жетекші мән атқарады. Жалмауыз кемпір кейпі арқылы алғашында нәр-сөлін, жемісін жатсынбай сыйлайтын жомарт Жер құдіретімен пара-пар аяулы ана сымбаты бейнеленген. Дәлірек айтқанда, ол бүкіл нәсіл, тұқым таралатын ел басы, тіршілік басы. Адамзат ұрпағының түпкі ұлыс-анасы жануарлар әлемін билеп, оған о бастан ғажайып бір қасиеттер дарыған. Жын-пері, қарау пиғыл, дүлей күштерден адамдар мүддесін қорғап, шейіттер мен тірілердің сүйеніштеріне айналды.

Мәселені тікелей қарастырудан бұрын кейбір ұстанымдарды айқындап алайық. Біріншіден, мәселенің басталуын (философиялық терминмен айтқанда "архетипін") қайсы тарихи-мәдени құрылыммен шектеу жөнінде сан алуан пікірлердің бар екендігін ескерген жөн. Оларды тым алыс мәдени тұтастық (шумер-сақ-қазақ) пен тікелей Қазақ хандығы құрылған кезеңмен шектеу аймағы деп орналастыруға болады. Бұл тақырып біздің арнаулы зерттеулеріміздің мәселесі болмағандықтан, оған тым тереңдей бермей, мынадай ұстанымды қабылдайық: "қазақ дүниетанымының" архетиптері еуразиялық номадалар мәдениетінде қалыптасқан. Дәлел ретінде осы кезеңнен келе жатқан төмендегідей рәміздік сабақтастықты атап өтуге болады: дүниенің тернарлық (үштік) құрылымы, тәңіршілдік, сакральды кеңістік пен қайталанбалы уақыт, "аң стилі" мен қазақтың ою-өрнегі және т.б.

Екіншіден, қазақ арғы тектерінің мифтері туралы соз қозғағанда мәдени деректердің ерекшелігін де ескеру қажет. Бүл жерде жазба мәдени мұралармен (Орхон-Енесай жазулары, Әл-Фараби, Ж. Баласағұн, А. Иүгінеки және т.т.) қатар фольклорлық және мифологиялық құрылымдарды пайдалануға тура келеді. Алайда, кейбір зерттеулерде тым көбейіп кеткен жаңа мифтерді ойдан шығара берумен әуестенудің ғылымға берері аз. Олардың кейбіреулерін тек атап өтейік: "еуразиялық ежелгі түркілік мәдениетте әлем мен кеңістік, уақыт туралы суреттемелер болмаған, олар тек кеңістікте бөлінген" (номадология), "түркілік дүниетаным әскери дүмпудің мүдделерін ғана қолдаған, олар тарихта із қалдырмаған" (JI. Гумилев), "түркілік дүние суреттемелері ирандық ықпал мен синтез жағдайында қалыптасқан" (Ә. Қодар) және т.б.

Осы көне дүние суреттемелерінде адам мен ол өмір сүретін дүниенің әмбебапты қатынастарына және олардың рәміздік-таңбалық бейнелеріне басты назар аударылады. Қ. Нұрланованың пікірі бойынша, қазақ болмысының түп-тамыры - Жарық дүние. Бұл символикалық түсініктің негізінде "адам мен әлем біртүтас" деген идея жатыр. Яғни, дүние суреттемесі адам мен әлем арасындағы үйлесімділікті (гармонияны) бейнелеуден бастау алады: ежелгі философияда болмыстың өзі музыка болған (философияда онтология дейді), болмыс бір тұнып тұрған музыка. Болмыстың "структурасы" музыка, музыкадан ғана тұрған деп білген. Болмысты мәні де, сәні де біртүтас музыка деп білген. Осы көзқарасқа байланысты Әл-Фарабиде Жарық Дүние жеті қат жер (сфера) қимылының айналысының музыкасы дегені бар"152.

Ежелгі түркілік мәдениеттен үзілмей келе жатқан дәстүр - Жарық Дүниедегі адамның тек барлығын емес, бірінші кезекте оның болуын жариялау. Дүние қаншама өткінші болғанымен онда адам үшін белгілі бір тұрақтылық (мағына, мазмұн) бар. Жалпы тіршілікке қатысты "гомеостазис" деген ұғым бар. Оның мағынасын тынбайтын өзгеріс арқылы өз орнықтылығын сақтау деп түсіндіруге болады. Бүл біздің ұсынып отырған қағидамыз философиялық әдебиетте әлі талқыланбаған және арнаулы зерттеуді қажет етеді. Салыстыру қаншама ақсағанымен, мына бір ойда негіз бар: "гомеостазис" ұғымы қазақтың дәстүрлі мәдениеті үшін рәміздік мазмұны бар: көшпелілік - жол таңдау арқылы тұрақтылықты сақтау.

Енді түркілік кезеңдегі әлемнің мифологиялық суреттемелеріне көшейік. Бұл әлем жөніндегі символ-рәміздердің басым көпшілігі номадалық шаруашылық мәдени типтен туындайды. Қазіргі философиялық, тарихи, мәдениеттанулық әдебиетте көшпелілік өмір салты туралы көптеген зерттеулер жарияланған (Ақатай С., Масанов Н., Нұрланова Қ., Мұқанов М., Кішібеков Д., т.т.). Сол себепті номадшылдық туралы қағидаларды қайталамай, бірден көшпелілік рәміздерге көшейік. Дүние суреттемелеріне катысты көшпелі рәміздерге жататындары: "үштік әлем" (аспан, жер-су, жер асты), "әлемдік ағаш", "ата-жұрт", "аспан таулары", "соңғы теңіз", "киелі от", "тамыр", "аспан шырақтары", "жеті қат жер", "жеті қат көк", "алты тарап кеңістік", "жеті тарап кеңістік", "сегіз тарап кеңістік", "мүшел", "уақыт ырғақтары", "жыл қайтару" және т.б.

Осы рәміздік бейне-түсініктерді талдаудан бұрын түркілік өркениеттің кеңістік пен уақытты меңгеру қисындарын тезистік нұсқауда бейнелеп өтейік. Мәселе тарихты қайталауда емес. Біз осы тарихтан өзіміздің зерттеу міндеттерімізге сай деректерді айқындап алғымыз келеді.

Тарихтың мәдени бейнелерінің ауысуында б.з.д. 3-2 мыңжылдықтардың ерекше мәнділігін атап өткен жөн. Бүл кезеңде О. Тоффлер суреттеген өркениеттіліктің бірінші толқыны (аграрлық өркениеттердің пайда болуы) басталады. Әдетте аграрлық толқынды тек егіншілік (өзен алқаптарында - К. Ясперс) негізінде қалыптасқан Мысыр, Қосөзен, Үнді, Қытай, Грекия өркениеттерімен байланыстырады. Бірақ аграрлық мәдениеттің тек жер өңдеумен ғана емес, оған қоса малшылықты да қамтығаны белгілі. Малшылықтың өрістеген түрі көшпелілік сонда қалыптаса бастап еді. Сонымен, сол уақыттағы әлем бейнесі көшпелілік мәдениетсіз толық емес болып шығады.

Әрине, диқаншылыққа иек артқан өркениеттердің адамзат мәдениетіне қосқан үлесі мол (қала мен қолөнердің пайда болуы, ирригациялық жүйелер, зәулім сарайлар, жазудың пайда болуы, т.т.). Бірақ, сол кездегі егіншілер игере алмаған қуаң дала тұрғындары -номадалар адамзат өркениетіне сүбелі үлес қоса білді. Егер "өліп, қайта тірілген құдай" егіншіліктің рәмізі болса, онда "кентавр" көшпелілік таңба-бейнеге (рәмізге) жатады. К. Ясперс атап өткендей, адамзат кеңістіктегі бірінші табысына атқа мінген номад арқылы жетті.

Б.з.д. 1 мыңжылдықтың маңайында бүкіл игерілген дүние (ойкумэна) қозғалысқа еніп кетті. Шығыстан Батысқа және Оңтүстікке қарай ығысқан номадтардың қысымымен әлемнің мәдениет шекаралары өзгеріп, жаңа құрылымдар пайда болды. Ғұн көсемі Атиланың алдында Рим Папасы тізе бүкті. Бүл жерде тағы тарихи бейнеге назар аудару қажет. Ирригациялық жүйелерге сүйенген аграрлық империяларға өзгерістен тұрақтылық оңтайлы болып келеді. Отырықшылықтың рәмізі - құлып салынған шекара. Сақшылыларды олар керемет дәріптеген Кеңес Одағы да осылай еді. Көшпеліліктің рәмізі - жол. Батыс (Рим-Византия) мен Шығыстағы (Қытай) екі супер өркениет көшпелілер бақылауындағы Жібек жолы арқылы ғана байланысқан. Қазіргі әлемдегі ғаламдану үрдістері басталғаннан бері көшпелілік символ (ризома) батыстық постмодернизмнің маңызды пошымына айналды. Тарих көші жаңа жолды таңдай бастады.

Әлем суретін өзгерткен шұғыл бетбұрыс орта ғасырлардан басталғаны белгілі. Алайда "орта ғасырлардың" сөз тіркесінен гөрі рәміздік мағынасына назар аударсаң, онда бүл ұғымның да еуропаорталықтық мәнісі анық байқалады (антик заманы мен Қайта өркендеудің арасы). Еуропада "орта ғасырлар" V ғасырдан басталса, Азияда Батыс Рим империясы қүлағаннан да кейін түбегейлі үдерістер болды. Афроазиялық номадтар (араптар) әмбебапты мұсылман өркениетін бастаса, еуразиялық номадтардың (түркі-монғолдар) салт атты әскерлері Дала империяларын әлемге әкелді. ІХ-ХІ ғасырларда бүл екі үрдіс тоғысып, Азияның орталығында мәдени Өркендеу қарыштады. Әсіресе, түркі-соғды синтезі өзінің мәдени жемістілігімен көзге түсті. Классикалық көшпелілер тарихтың бүл кезеңінде дүниежүзілік үрдістердің бағыты мен мағынасын айқындап отырды. Әрине, IV ғасырдан бастап номадалық өркениет өз қарқынын жоғалтып, жүйелік дағдарысқа ұшырады. Ол басқа әңгіме.

Енді осы тарихи-мәдени контексте түркілік өркениеттің рәміздік бейнелерінің мазмұнына оралайық. Оның мәтіндік негіздері үш арнадан тұрады: ежелгі түркі жазулары, ауыз әдебиеті және мифтік құрылымдар.

Мәтіндегі ең пікірталасты түсінік "көкпен" байланысты. Біздің ойымызша, осы мәселеге қатысты зерттеулерде "көкті" аспанның реңімен (бояумен) теңестіру басым болып келеді. Бүл дәстүрдің қалыптасуына Л.Н. Гумилевтің ежелгі түркілерге катысты зерттеуіндегі "голубые тюрки" (көгілдір түркілер) атауы үлкен эсер еткен Алайда, жеке зерттеулер (F. Есім, Т. Ғабитов, М. Орынбеков, т.т.) көк дегеніміз ғарыш пен аспанның баламасы, сондықтан "көк түркілері" деудің орнына "аспан түркілері" деген тіркесті қолдану ақиқатқа жақын дейді.

Түркілік мәдениеттегі "Көк тәңірі" рәмізін түсіндіруде мына ұстанымды дұрыс деп есептейміз: тікелей мағынасында жоғарыдағы рәміз "аспан билеушісі" деген мағынаны білдіреді. Яғни, Көк тәңірі көгілдір аспанның өзі емес, оның құдайы (жаратушысы) болып табылады. Бір сұрақ туады: Аспан тәңірісін немен бірегейлендіруге болады? Бұл әлі мәтіндік зерттеуді қажет ететін мәселеге жатады. Сонда да бір жорамал ұсынғымыз келеді: Аспан тәңірісіне Күн жатады. Н. Оспанұлы "тәңіріні" "таң іңір" деп түсіндіріп, оны атып келе жатқан Күн деп бағалайды. Бұл жорамалды қостайтын дәлелдемелер:

1. Аспанда Күннен құдіретті ештеңе жоқ.

2. Еуразиялық даладағы "күн басты адам" таңбалары.

3. Ғұндар басшысының "тәңірқұт" лауазымын нақтылайтын "Күннен жаралған және онымен нұрланған" теңеулерінің кездесуі, үйсіндердегі "күнби" рәмізі елбасына қатысты қолданылған.

4. Түркілік мәдениетті көркем деңгейде терең суреттеген ақын Мағжан Жұмабаев "Күннен жаралған Ғұн ұлымыз" деген бейнені жиі қолданады.

Пікірімізге жақын ұстанымдарды келтірейік. Ғ. Есімов өзінің "Ұлттық ойлау мәдениеті және исламдық өркениет" атты кітабында осы жөнінде мынадай дәлелдер келтіреді: "Осы сүлбемен жүріп отырғанда байрақтағы арланның да "көк" болуы сол Көк Тәңірісіне байланыстылығында соз жоқ. Сондықтан орысша аударғанда "синий" немесе "серый" емес, "небесный" дегенді қолдануды ұсынар едік. Бүл ойымызды қазақтың "Иттің иесі болса, бөрінің Тәңірі бар" деген мақалымен бекемдейміз. Қазақ бөріні әрқашан көк, не Тәңірі есімімен жарастыра қолданып отырған. Қазақ әр сөзді оз орнына қадап қоя білетін халық. Ол "аспанға қарап ұлыған иттей" десе, түз тағысы турасында "көкке ұлыған бөрідей" дейді. Бір көз жүгіртіп шыққанда айырмасы жоқ нәрсе: екеуі де жоғары қарап ұлиды. Бірақ ит аспанға қарап, ал бөрі көкке ұлиды. Яғни, екеуінде екі түрлі мағына жатыр. Соз жоқ, "синий" емес, "небесный волк". Бұл біздің берік позициямыз153.

Зерттеушілер тәңірі ретінде Күннің символикалық мазмұнына басты назар аударады:

- Күн басты адамдарды бейнелегенде олардың рәміздік мазмұны алдыңғы қатарға шығады: 1) Күн тіршіліктің бастауы; 2) көшпелілердің киіз үйіне жоғарыдан төмен қарағанда, ол сәулесін шашқан күнге ұқсас (шаңырақ - күн, уықтары - сәулелері); 3) арбаның дөңгелегі мен күннің арасындағы құрылымдық изоморфизм; 4) көз және күн адам үшін маңызды, екеуін де шырақ деп атайды ("Шырағым" - деген сөз өте ыстық жақындықты білдіреді); 5) адамдағы басты және терең сезім - "ыстық махаббат" деп аталады. Бүл сипаттаманы ары қарай да жалғастыра беруге болады. Қазақстанның елдік таңбасы - "Алтын адамның "бас киімінде нұрын шашып тұрған күн бейнеленеді.

"Үштік" (тернарлық) үлгідегі әлем бейнесі адамның тәндік құрылымынан (басы, денесі, аяғы) бастап, бүкіл ғарышты қамтиды.

Көшпелі түркілік мәдениетте тернарлық әлемнің негізінде бинарлық оппозиялар (жарық-қараңғы, оң-сол, батыс-шығыс, ізгі-зұлым, Күн-Ай, еркек-әйел т.т.) жатыр. Зерттеушілер Е.Тұрсынов пен А. Ғалиев түркілік әлем суреттемелерінде, дүние модельдерінде дуальдық фратриялық құрылым анық байқалады дейді. Гендерлік және қауымдық мотивтер көшпелі түркілердің дүние суреттемелерінде жиі кездеседі...

Егер Қытайдың ежелгі рәміздеріне көңіл аударсақ, онда "ян" - еркек, қызу, Күн, жарық символикасын, "инь" - әйел, енжар, салқын, Ай рәміздерін білдіретінін аңғаруға болады. Түркілік мәдениетте бұл бинарлық рәміздер басқа мағынаға ие болады. А. Ғалиев мынадай бинарлық қатынастарға назар аударады:

" Күн - еркек - ізгілік - жарық - оң - Шығыс - тіршілік.

Ай - әйел - зұлымдық - қараңғылық - сол - Батыс - өлім"154.

Күн мен ай бинарлық оппозициясы тек түркілік әлем суреттемелерінде ғана емес, басқа да өркениеттілік аймақтарында маңызды рәміздік бейнелер болып табылады. Айталық, ежелгі Мысырдағы Күн құдайы - Ра, славяндардағы - Перун, ирандық - Митра осындай айшықтылығы арқылы өз мәдениеттеріне "солярийлік" сипат беріп отырған және бүл рәміз кейінгі супер өркениеттерде де оз ықпалын сақтаған. Мысалы, зәрдештік дініндегі Күн траекториясына қатысты бес рет тағзым ету рәсімі кейін исламдық бес уақыт намаздың қалыптасуына әсерін тигізген. Айдың көшпелілерде еркектік бастаулармен байланыстырылуы архаикалық дәстүрмен және бүл аспан денесінің түнде бағдарлық қызметімен қатысты. Кейін мұсылман молаларында Ай таңбасы қойылатын болған.

Дүние суреттемелері ежелгі түркілік мифологияда да көрініс табады. Түркі мифтерінде әлем үштік рәмізі бойынша бөлінген: Жеті қат жерде Көктөбе орналасқан, онда Көктерек өсіп түр, ол Көккүмбезді тіреп тұр.

Осы әлем үлгісіндегі мынадай рәміздік бейнелерге назар аударған жөн: 1. Әлемдік тау (Көктөбе). Түркілердің генеологиялық аңыздарында Алтай тауы қасиетті, өйткені ондағы киелі үңгірде Көк бөрі тұрған сол тау - үш бөлікті таудың шыңы, етегі және үңгірлері. Әлемдік тауға ұқсас құрылымдар да киелі болып есептеледі: қорғандар, төбелер, мұнаралар, үйінділер. Көшпелі дүниетанымында тау дегеніміз кейде биік қорғаннан қоршалған қала болып шығады немесе тау көшпелілердің жазық даласының шекарасына айналады.

2. Әлемдік ағаш (Көктерек, Бәйтерек, Байқайың т.т.). Әлемдік ағаш үш дүниені қосып тұрған рәміздік құрылымға жатады. Мифтерде кейіпкерлер осы ағашпен өрмелеп, аспан денелеріне дейін жете алады. Бәйтеректің тамыры жер астында, діңгегі жер бетінде, ал бұтақтары аспанда орналасқан. Киелі адамдар қолындағы асатаяқты да түркілер Әлемдік ағашпен теңестірген. Қазақтың қолөнерінде Әлемдік тау мен ағаш рәміздері кілем, сырмақ, текеметтердегі оюларда сақталған. Жеке тұрған ағашты түркі халықтары қасиетті деп есептеген, оған мата немесе жүн үзіктерін байлайтын болған.

3. Түркілік әлем суреттемелерінде Әлемдік өзен бейнесі де рәміздік мол мағынаға ие. Әлемдік өзен де тернарлық сипатқа ие: бастауы Әлемдік тауда орналасқан, жер бетімен ағып, жер астына сіңеді. Кілемнің шетіндегі шашақтарды тігуді түркілер "су жүгірту" деп атаған. Әлемдік өзеннің кеңістіктегі бағдарлары еуразиялық Ұлы даланың су айрықтарына байланысты болып келеді. Бастауы Шығыс және Оңтүстіктен қор жинап, Солтүстікке қарай өзен ағады (мысалы Ертіс, Іле, Сырдария өзендері) және бүл жазықтық бағдарламалары тік құрылымдармен де байланыстырылады: Солтүстік - Төменгі дүние, Шығыс - Жоғарғы дүние. Тік және жазық бағдарлардың бірлігін жеті шартарапты кеңістік ұғымы білдіреді.

Түркілік мәтіндерде жиі кездесетін жеті қат көк, жеті қабат жер, жеті қат әлем бейне-рәміздері қазіргі қазақ мәдениетінде архетиптік қызмет атқарады. Жеті саны қасиетті "үштік" пен "төрттіктің" тұтастығын білдіреді. Жеті қат дүниенің құрылымында жазық кеңістіктің торт бағдарына ("ілгері - күн шығыс", "оң жақ - күн ортасы", "кейін - күн батысы", "сол жақ - түн ортасы" - "Күлтегін" ескерткіші") вертикальды тернарлық бағдарлар (аспан, жер, жер асты) тоғысады.

Түркілік мәдениеттегі әлем суреттемелерінің бейнелік көріністері көркем өнер туындыларында (әсіресе, бұрынғы сақтардың "аң стилінен" бері келіп жеткен рәміздерде) айшықты байқалады. Мысалы, Алматы маңында табылған Қарғалы диадемасы туралы Н. Бернштам мынадай рәміздік деректер келтіреді: "Диадема - ұзындығы 35 см, ені 4,7 см екі бөліктен тұратын алтын жолақ. Оның ішкі беті өсімдік арасындағы аңдардың, құстардың және адамдардың бейнелері.... Мұнда басын артқа бұрып тұрған марал, ұшып жүрген құс, онан кейін үстіне адам мінген... қанатты жолбарыс, тұғырда қанатты ат бар. Тәтінің екінші жартысында жүгіріп келе жатқан жалмауыздың суреті, оның үстінде сол қолымен жалмауыздың мүйізінен ұстап алған адам түр. Адамның үстінен ұшып бара жатқан қаз немесе үйрек салынған. Тұғыр үстінде тұрған қанатты ат... Ақырында бейнелердің соңғы тобы - ұшып жүрген құс, ...таутеке, ...аю, ....арқарға мінген адам... . Жануарлардың көздері ақық пен альмандиннен салынған, денелерін оймыш-оймыш перуза жолақтарымен өрнектеген»155.

"Аң стилі" тіршілікті қозғалыста, динамикада бейнелеу болып табылады. Қозғалыс көшпелілердің тіршілік мәнісі екендігі белгілі. Серікқалиұлы Зейнолла "аң стилінің" рәміздік мазмұны жөнінде мынадай пікір айтқан: "Дала тынысының заңдылығын, оны жайлаған халықтың тұрмыс ерекшелігін сезінумен қатар көшпелі қауымның қаңыраған тылсым кеңістік әлемін кесте айшығымен толтырып, баянды ету арманы да айқын аңғарылады. Қазақтың өсімдік, жан-жануар бедері бейнеленген геометриялық ою-өрнектерінің теңдестік құрылысы, әр жігі, әр бөлшегінің өзара іштей арақатынасы жаратылыс бастауының бірқалыпты, біртүтас жарасымын куәландырғандай. Қарахан дәуірінің мұрасы Айша бибі кесенесінің (ХІ-ХІІ ғғ.) құрылымдық ырғағы, үйлесімі - өз заманының нақты дүние түйсіну шындығынан туған. Ата-бабаларымыздың ежелгі тұрмыс-тіршілігінің, ұғым-сенімінің таспен, ою-өрнекпен жазылған мұқалмас бір шежіресі бұл"156.

"Аң стилінің" рәміздік қуаты қазіргі түркі халықтарының көркем мәдениетінде де өз серпінінен айырылған жоқ. Қазіргі және бұрынғы әлемнің айшықты суреттемелерін шебер бейнелеген Шыңғыс Айтматов түркілік символдардың өзіндік мағынасын дәл көрсете біледі. Шыңғыс Айтматовтың "Ақ кеме" хикаясында" жаратылыс ғаламатын нышандайтын аналық Бұғы аңызы қырғыздардың түпкі тегі туралы жан тебірентер шабытты сырға төгілген ақындық жырға айналып кетеді. Дәстүр тағылымы нұрландырған "құдіретті аналық Бұғы" бейнесі эстетикалық халық талғамын, жаратылыс сезімін бап-бабымен бойына сіңіріп, қырғыз жұртының ұлттық ыстық табын қаз-қалпында мөлдіретіп жеткізіп, жалпы адамзаттық керемет қадір-қасиетке не болған.

Аналық-Бұғы екі сәбиді - "адамзат ұрпағының қос нәрестесін" тұтқиыл төнген қатерден, ажал аранынан арашалап қалады. Сұсты Енесай жағалауынан аман-есен алып шығып, түңғыш рет таулы өлкенің жомарт мейірімімен табыстырады. "Алайда қарлы шың, жасыл орманның қақ ортасында шексіз-шетсіз шалқыған теңіз жатыр. Көк шалғынның бетінде ақ көбік атқан толқынды самал жел екшеп, әлдебір алыс қиянға алып бара жатқандай...

- Міне, сендердің жаңа мекендерің осы болады, - деді Мүйізді аналық Бұғы. - Осы жерде тірлік етесіңдер! Жер жыртып, егін саласыңдар, балық аулап, мал өсіресіңдер. Мыңдаған жылдар баянды ғұмырларың осында өтеді... Адам аттарыңа лайық рақат өмір сүріңдер! Ал мен сендермен, сендердің ұрпақтарыңмен мәңгі-бақи бірге боламын..." Мейірімді, дана аналық Бұғы адамдарға өмір сыйлаған өзімен - Табиғатпен осы қандас, бауырластық сабақтастықты ешқашан естен шығармауды өсиет еткен"157. Сонымен, прототүркілер мен түркілердің "аң стилінің" рәміздік мазмұны жоғары болған.

Жоғарыдағы қағидалардан мынадай бір жорамалдың реті келіп тұр. Ортағасырлық түркі әдебиетінде Алып Ер Тоңға есімі кездеседі (мысалы, Жүсіп Баласағұнның "Құтты білігінде"), "Алып Ер" сөз тіркесі түсінікті болғанымен, "Тоңға" атауына ғылыми дәлелді комментарий берілмейді. Біздің ойымызша, "Тоңға" транскрипциясы "түң" (tun) атауына жақын. Сондықтан "Алып Ер Тоңғаны" "Солтүстіктің алып батыры" деп атаған қисынды. Әрине, біздің бүл ұсынысымыз әрі қарай зерттеу мен сараптауды қажет етеді.

Заратуштралық және буддалық діндердің ықпалымен "сегіз қиыр шартарап" - "мандала" үлгісі де қалыптаса бастады. Осы жөнінде қырғыз философы Ш. Ақмолдоеваның еңбегінде ("Древнекыргызская модель мира") нанымды сараптау берілген. Жалпы алғанда, еуразиялық Ұлы далада әлем модельдерінің бірнеше баламалары болғанын атап өткен жөн. "Қорқыт ата кітабындағы" басты мәдени рәміз - "Мәңгілік өмір". Қорқытты осы "өлі десем - өлі емес, тірі десем - тірі емес" деп амбивалентті суреттеуі де осыған меңзейді. Тіршілік мәңгі табиғаттың аясында болады, өлудің өзі (қайтыс болу) сол табиғатпен қайта қосылуына жатады - осыдан "шеңбер" рәмізі шыға келеді.

Ә. Қодар бұл әлем туралы мынадай түсіндірме береді: "Көшпелілер Күн айналымынан қалмай отырды. Күн қайда болса, олар да сол маңда көрінді. Біз бұдан олардың уақытты бір шеңберге қамап, қоймен қоса айдап отырғанын көреміз. Міне, осы шеңбер - Күн айналымының шеңбері - көшпелілерді тынымсыз ізденісте болған отырықшы елдерден мәңгіге бөліп тастады. Түркілер шеңбер ішінде қалды да, басқа халықтарды шеңбер сыртына шығарып тастады. Өйткені, олар өздерін Уақыттан жоғары санады. Отырықшылар өзіне Уақыт көрінісі ретінде қараса, көшпелілер өзін кеңістік қарақшысымыз деп есептеді. Кеңістікті кеңінен кешкендей.

Уақыттан да шыққысы келді. Бұл - Жер мен Көктің тепе-теңдігі және Күн айналымына негізделген Мәңгілік идеясының көрінісі еді. Әрине, бүл адамзат тарихының төменгі сатысында туған балаң ой кескіні. Бірақ көшпелілер тарихына үңілетін болсақ, осы оймашықтың еш өзгеріссіз, басқа түрге ауыспай XX ғасырдың басына дейін айна-қатесіз жетуі таңғалдырады. Демек, бұл кездейсоқ емес. Бүл біздің заманымызға дейін сол қалпында жеткен христиан, ислам, буддизм, зороастризм іспетті ерекше дүниетаным жүйелі ой ағымы»158.

Зерттеушілердің басым көпшілігі Қорқыт есімін түркілік рухани мәдениеттің діңгегі -"құтпен" байланыстырады. Көк Тәңірі жаратқан әлем - құттылықтың ордасы. С.Ақатай, Н.Шаханова, М. Хасановтар "құт" ұғымын кейінгі "бақыт" түсінігінің түркілік архетипі деп алады. Құтты мекен (әлем) мотиві кейін Асанқайғы шығармашылығында оз жалғасын тапты. Құтты әлем іздеген Қорқыт атаның ұрпақтарының арасында оның ізбасары туралы да көптеген деректер сақталған:

"Дүрмек қашып, Қаңлы ханнан құбалы сүрдім,

Қырылдасып келген елдің оңынан шықтым.

Қыршыларға, жершілерге жол бастадым,

Қайлы, қарлы екі ортада қол жұмсаттым.

Қара түйе жолынан асып түстім.

Қабақтыда алты жерге жұрт жұрттаттым,

Күрілдесіп артымнан жауы жетті.

Шапса кесер құрыш болатқа ту байлаттым.

Қылышымды суаруға құдық қаздым,

Ауа қыстап, қыр жайлап Балкан астым.

Кесе жатқан Қаратауға барып кірдім

Алтын көзді тауысқанды келтірді деп,

Қаз аяғы үш айырым тамға бардым"159.

Бұл жолдардан түркі елінің әлем орталығы туралы түсініктеріндегі өзгерістер анық байқалады. Шығыстан Батысқа қарай жаңа көш басталды. Түркілік әлем орталығы Алтайдан Орталық Азияға қарай ығысты. Қасиетті таулар қатарын енді Тәңірі таулары (Тянь-Шань) мен Қаратау бастады. Жаңа топанда пайғамбар кемесі Қазығұрттың басына келіп аман қалды делінді. Рәміздік жануарлардың арасында үш әлем символы Бұғы ананың ролін енді Желмая өзіне қабылдады.

3. Шаманизм туралы пайымдар

Кене заман мәдениетінде, діни наным-сенімдерінде айрықша орын алған және көп таралған дін бітімдерінің бірі - шамандық дін Шаманизм ұғымы ғылыми әдебиетке XVIII ғасырда енгенмен, ол туралы айқын түсінік әлі қалыптасқан жоқ. "Шаманизм" термин! әр түрлі мағынада қолданылады. Кейбір зерттеушілер шаманизм дін емес, себебі онда құдай туралы түсінік жоқ десе, басқалары оны діннің универсалды формасы деп санайды. Бұл құбылысты ғылыми бағалауда да қарама-қарсы көзқарас бар. Кейбіреулер оны архаикалық культ деп қарастырса, ғалымдардың басқа бір тобы казіргі психоанализдің түп бастауы деп бағалайды.

"Шаманизм" терминінің өзі ғылымдағы бұрмалаудың нәтижесі. Буддашыл тақуаларды үндіде санскрит тілінде "шраман" деп атаған, ал барлық діни құбылысты үнділік ықпалмен түсіндіруге әуес шығыстанушылар шраман мен шаман сөздерінің ұқсастығына сүйеніп шамандарды шрамандардың ізбасарлары деп тапты. Бурят ғалымы Д.Банзаров шаман манжурлық саман сөзі, Сібір тайпаларында ол сам түбірінен шаман деп айтылуы мүмкін дейді. Шаманизм бастауларын Үндіден немесе басқа оңтүстік елдерден емес, шаманизмнің шыққан жері Орталық Азиядан іздеу керек дейді. С.А. Токарев шаманизм барлық халықтарда кездеседі, алайда діннің бүл формасы Солтүстік Азияда кемелденіп дамып, үстем діни жүйеге айналды деп тұжырымдайды. С.П.Толстов кемелденген шаманизм Сібір халықтарында кейін қалыптасқан және оның пайда болуына буддизм ықпал еткен деген пікір айтады. С.И. Вайнштейн шамандар туралы мәлімдердің б.э.д. VI ғасыр жазба деректерінде ғана кездесетінін айқындап, адамзат қоғамының көне даму кезеңдерінде қалыптаса бастаған шаманизм басқа көне діни сенімдермен қатар дамыған, "айрықша" дін басылары болмағандықтан қоғамдық санада қосалқы рол атқарған деп санайды. Көптеген ғалымдар шаманизм өте көне замандарда, таптық қоғамға дейінгі қауымдастықта пайда болған деген пікірді қостайды.

Сонымен шаманизм дегеніміз не? С.А. Токарев "шаманизм айрықша дін формасы, оның мәні өзін шабытқа кетіру арқылы рухтармен қарым-қатынасқа түсетін қабілеті бар адамдардың қоғамда ерекшеленуі"160, - дейді. О.Хюльткранцтың пікірінше, шаманизм толық мағынадағы дін емес, діни көзқарастар жүйесінің бір бөлігі, алайда ол кейбір халықтардың діни жүйесінде басым болуы мүмкін.

И.А. Крывелов "рух", "анимизм" терминдерінен бас тартуды, оларды демон және "полидемонизм" терминдерімен ауыстыруды ұсынды, осы тұрғыда шаманизм, ғалымның көзқарасына сәйкес полидемонизмнің әдет-ғұрыптық жағы ғана"161 . И.С. Вдовин шамандықты зұлымдықпен күресте, көріпкелдікте, болашақты болжауда айқындалатын, басқа діни әдет-ғүрыптарға тәуелсіз көзқарастар комплексі деп қарастырады. Ол шаманизм эволюциясындағы үш кезеңді атап көрсетеді. Алғашқыда шамандар тек науқасты емдеумен, көріпкелдікпен, болашақты болжаумен айналысқан. Табиғат күштерін тыныштандырумен айналысады. Келесі кезеңде шамандар кейбір қауымдық діни әдет-ғүрыптарды орындауға узурпациялайды. Соңғы кезеңде барлық дерлік қауымдық және отбасылық әдет-ғүрыптар шамандардың жетекшілігімен өтеді162.

Е.В. Ревуненкованың пікірінше, шаманизм дін емес, сондықтан кез келген діни жүйемен оңай сіңісіп кетеді. Автордың анықтауынша шаманизм - айрықша дүниетаным жүйесі, онда ерекше рәсім, айрықша адамдар тобы арқылы ғарыштың үш деңгейінде қарым-қатынас жасау мүмкіндігі туралы көзқарас көрініс тапқан, онда дүниетанымның рационалды, иррационалды көркем образды элементтері тоғысады. Шамандар сол "адамдар қауымдастығының әр түрлі әлеуметтік-психикалық, эмоционалдық, эстетикалық және т.б. қажеттіліктерін қанағаттандырады"163. Алайда бүл дүниетаным қоғам өмірінің барлық жақтарын, соның ішінде діни саласын да қамтиды және о адамның табиғаттан тыс күштерге тәуелділігін көрсетеді.

Шаманизмді зерттеген еуропалық ғалымдар көп құнды пікірлер айтқанымен, ғылымдағы еуропаорталықтық көзқарас шеңберінде қалып қойды. Шаманизм олар үшін бөтен мәдениет туындысы болғандықтан, еуропалықтар оған экзотикалық құбылыс, архаикалық дүниетаным рудименті ретінде қарады, ал бүл шаманизмге әділ ғылыми баға беруді қиындатты.

Шамандық дінді жүйелі түрде, оны қалыптастырған мәдени жүйемен бірлікте, тұтастықта зерттеген ғалымдар Д. Банзаров пен Ш. Уәлиханов болды. "Шамандық дегеніміз, - дейді Шоқан, - әлемді, дүниені сүю, табиғатқа деген шексіз махаббат және өлгендердің рухын қастерлеу, аруағын ардақтау. ...Шамандық сенім табиғатқа бас иеді"164. Қоғамдағы шаман рөлін де қазақ ғалымы басқа тұрғыдан бағалайды: "Шамандар аспан Тәңірі мен рухтың жердегі қолдаушы адамдары ретінде саналған. Шаман сиқырлық қасиеттермен қоса білікті, талантты, басқалардан мәртебесі жоғары: ол ақын да, күйші де, сәуегей және емші, сегіз қырлы бір сырлы адам болған"165.

К.Ш. Шүленбаев "Шаманизм революцияға дейінгі Қазақстанда кең тараған діни наным-сенімдердің айрықша формасы", - деп санайды. "Шаманизм анимизм мен магия элементтері басым "пұттық" діндердің күрделі қоспасы"166. Бұған қарама-қарсы көзқарасты F. Есімнің "Шамандық деген не?" атты мақаласынан кездестіреміз. Аталған автор шамандық пен бақсылықты әр түрлі, үш қайнаса сорпасы қосылмайтын құбылыс деп қарастырып, шамандық туралы былай дейді: "шамандық деген дін жоқ, дүниедегі бар діндерді жоғарыда айттық, ал шаманизм осы діндердің синкретизмінен туған, қолдан жасалған түсінік".

Шамандықты зерттеген қазақ ғалымдарының бір тобы оны адамның виртуалдық, тылсымдық дүниесіне эсер етудің ерекше дәстүрі деп санайды. М.С. Орынбековтың пікірінше, бақсы адам мен әлем арасындағы ажыраған байланысты қалпына келтіреді. Мистикалық желігу, зікір салу практикасы арқылы адам мен әлемді біріктіріп, сананың тұтасуына ықпал етеді. "Шаман дүние түйсінуінің негізі бүл дүниедегі сананың толымдылығы, үйлесімділігі, кең ауқымдылығы болып табылады. Ал сырқат - адам мен дүние арасындағы үйлесімділіктің бұзылуының салдары"167. Қазіргі психиатрияның дамуы ғалымның бүл пікірін растайды, көптеген жүйке ауруларының адамның табиғаттан, әлеуметтік ортадан жаттануынан туатындығын медицина ғылымының дамуы дәлелдеп отыр.

Шаманизм натурфилософиялық негіздегі әсерлене жүргізілетін емшілік практикасына жатады. Ол - рухани мәдениеттің мистикалық тәжірибесінің типтік көрінісі. Осы жөнінде қазақ бақсылығынан бір дерек келтірейік.

Мысалы, қазір Алматы облысында тұратын қаңлы руынан шыққан бақсы Ержұма Есжанов жынданып ауырған бір жас келіншекті емдеу үшін жирен айғырды дайындап, ойын үстінде сол айғырға мініп, жерде жатқан ауру келіншекті аттың тұяғымен басып емдеген деседі. Қызылордалық бақсы Беркінбай-қалпе (Беркінбай Бекниязов) әуелі жын-перілерін шақырып, сарын айтып, емдеу тәсілін солардан біліп отыратын.

Тува қамдары да, көбінесе, даңғыра қағып, сарын айтып, жындарын шақырып, нендей ем қолдану керек екендігін анықтау мақсатымен оларды жан-жаққа жұмсайды:

"Қарқаралы қара сайда,

Қалықтаған қара тасты,

Суы тайыз қара сор (үстіндегі)

Жез-қола көпірлі,

Қыл көпірлі,

Ағаш қабық көпірлі,

Есігі ашық Қара ханды үйде

Неше кісі бар (білу) керек,

Оң жағында шарбақ ішінде

Қызыл қаны төгілгендер

Саны неше, жеті аққу, соны біліңдер

Үш көпірде із кестіңдер ме?

Өлген кісі із кестіңдер ме?

Өлген кісі шұбыра ма көпірден

Қыл, жез-қола көпірден

Тірі кісі өтіп жатыр ма?"

/Аударған Е. Тұрсынов/.

Саха бақсылары да даңғыра қағып, сарын айтып, жындарын шақыртып, олардан ауруға нендей ем қолдану керек екенін, нендей тәсіл қолдану керек екенін сұрайтын болған. Осы дәстүрлерді өзбек бақсылары да ұстанады. Емдеуге кірісер алдында олар емдеу тәсілін анықтау мақсатында кеседегі суға тілім-тілім мақта тастап, бал ашатын, немесе даңғыра қағып, сарын айтып, жындарын шақыртып, нендей ем қолдану керек екендігін олардан біліп алатын. Бүл - дүние жүзі халықтары бақсыларының барлығына ортақ жайт. Осыған сай бір үзінді келтірейік:

"Ақ мандәққа оран,

Ақ қоңыраушыққа байлан,

Ақ қолаға аударыл,

Ақ аданға (келіп), тоқыра,

Аш кіріске аударыл,

Аш қоңырауға ізет қыл"168

Мұндағы "ақ" аданың - бақсының даңғырасы. Бұл - бақсының жындарын шақырғанда айтқан сөзі.

Алтайлар құрамындағы чалқандықтар бақсының даңғырасын теке немесе марал деп түсінген. Бақсының даңғырасын "тірілткеннен жасалатын ырымдар кезінде олар: "Даңғырамаралды (немесе даңғыра-текені)" тірілтіп жатырмыз, оған жан бітіріп жатырмыз, деп айтатын. Дегенмен, бақсы ойнаған кезде даңғырасын бұлар да "ақ адан" деп атайтын. Қалай болған күнде де алтайлар даңғыраны тірі, жанды нәрсе, бақсының көлік қылып мінетін малы деп түсінген. Кейде жолдың ауырлығына қарай алтай қамының даңғыра-көлігі бірде құс болып, бірде атан болып, бірде ат болып құбыла түсе береді. Жоғарғы аспанға шығар алдында даңғыра қазға айналады. Оның үстіне мініп алған қам:

"Ақ аспанның астымен,

Ақ бұлттың үстімен,

Көк аспанның астымен,

Көк бұлттың үстімен

Өрлей бер, құсым, өрлей бер!"-

деп, көлік-даңғырасын сөзбен қамшылап отырады. Сарынның әрбір жолын айтып болған соң, қаз болып: "Уңғай ғақ ғақ, уңғай ғақ, қайғай ғақ ғақ, қайғай ғақ!" - деп қайыра береді. Бір кездерде қам әлем ағашы болып есептелетін, діңгегінде тоғыз тепкішегі бар арнайы дайындап қойған қайыңға жақындап, бірінші тепкішегіне аяғын да, даңғырасын қатты соғып: Гок!Гок! - деп, қуана, қайың мен отты айналып барып, құрбандыққа шалынған жылқы болып есептелетін, үстіне ат кежі жамылған орындықтың үстіне атша мініп:

"Бір сатыға шықтым,

Айхай, айхай!

Бірінші қабатқа жеттім,

Шабарғата!

Тантының басына шықтым,

Шабарғата!

Тантының басына шықтым,

Шабарғата!

Толған айға жеттім,

Шабарғата!" –

деп, аспанның бірінші қабатынан екінші қабатына, екінші қабатынан үшінші қабатына, т.с.с. көтеріліп бара жатқандығын, бақсы бүкіл әлемді, жарық дүниені, жоғарғы, жер асты дүниесін аралап өтеді деп сенген169.

Бақсының зікір салуы адамның тылсымдық дүниесін оятуға бағытталған. Бүл ішкі шексіз болмыс пен рухани бірігудің тәсілін іздеу. Бүл тәсілді бақсының ойыны деп те қарастыруға болады. Бақсы ойыны кезінде дүниені жаратушы рөлін атқарды, ол айналады, ғарыштық тұлғалық деңгейде оны қайталайды, мистикалық тұтастану арқылы жақсылық пен жамандықты айырады, зиянды қасиеттерді көшіреді, аластайды, қамап қояды. Бірнеше бақсылық сарындар келтірейік:

"Баба түкті Шашты Әзіз!

Сиынамын өзіңе!

Астында бар кек есек.

Айқара жамыласың,

Сауытың мен сайманыңды.

Аш беліңе ілесің қылышыңды.

Қалта қарап тұрасың,

Көлденен сап ашаңды...

Буырқанып, бұлданба!

62 тамырға салғайсың ашаңды!

Көздің жасын көргейсің!

Ала алмасам, маған серт!

Жаза алмасаң, саған серт!

Атаға біткен Көк-Барақ,

Тілің түр ма салақтап!?

Жал-құйрығын тарайсың.

Кіндігінен қатасың,

Бауырыңнан жарайсың,

Әуеге қарап ұлисың,

Нені көріп ұлисың!?

Маған шаппа, жауға шап!

Қарағайдың түбінен

Қайырып алған қобызым,

Үйеңкінің түбінен,

Үйіріп алған қобызым.

Жынды жиып күжілдейсің

Маған шаппа, дертке шап!

Шамырқанып шамданба,

Буырқанып бұлданба!

Оң қолымда балғам,

Сол қолымда қысқашым.

Көрігім тұр ғой гүрілдеп,

Емің болса салғайсың,

Көздің жасын көргейсің!

Ақ тұйғыным бопам ай!

Томағаң сенің күмістен.

Аяқбауың жібектен,

Екі де бірдей баршын күс,

Бауырың шұбар, аршын құс,

Қиту, қиту сары күс!»170

Немесе Т. Бекхожина келтірген қазақ бақсыларының сарындары:

"Жау Қүләп шаңырақтан қарап отыр,

Құлаштар қара шашын тарап отыр.

Көшеріне келгенде жау Қүләпсән

Шешесіне көрісіп жылап отыр...

....Бау-бау бәлекейің,

Тиген жерің сілекейің.

Өкпе менен бауырдан,

Шеке менен тамырдақ

Буын-буын аралап,

Сирағыңнан домалап,

Тас төбеңнен таймай шық!

Өз зәріңді жаймай шық!"

Шамандық дүниетаным әлемді тірілер дүниесі, өлілер дүниесі және оларды қосып тұрған әлемдік ағаш пен бақсылар өзенінен тұрады деп сипаттайды. "Бақсылар өзені" әлем үлгісінің жаңа элементі болып табылады. Бұрынғы тәңіршілдік түсінікте, ежелгі мифтерде кез келген қауым мүшесі үш дүниені аралап жүре алса, кейін тірілер мен өлілерді, жоғары әлем мен төменгі дүниені байланыстырушы дәнекер (қам, бақсы, шаман) пайда болады. "Бақсылар озені", - дейді Е.Тұрсынов, - жоғарыдан төмен қарай ағады-мыс. Демек, бақсылардың өзені туралы ұғымы бір жағынан шаман діні болғанға дейінгі дәуірдің наным-сенімдеріне тән "өлілер өзені" туралы ұғымы бір жағынан, шаман діні пайда болранга дейінгі дәуірдің наным сенімдеріне тән "өмір өзені" туралы ұғыммен, екінші жағынан, кейіннен пайда болған бақсылар ағашы туралы ұғыммен байланысты екендігін аңғаруға болады"171.

Әлемдік өзеннен бақсылар өзенінің айырмашылығы соңғысының рухани ағынға арналғандығында. Яғни, дүниені аралайтын шаманның өзі емес, оның рухы. Осы жөнінде Едіге Тұрсыновтың тағы бір айғағын келтірейік:

"Тірілер дүниесін, өлілер дүниесін, жоғарғы дүниені желмая қобызына (даңғырасына, сыпыртқысына) мініп, шарлап жүрген бақсы үйге жиналған кісілердің көзіне үйде отырып, ойын салып жатқан болып көрінеді, өйткені дүниелерді аралап, сапарға шығатын бақсының өзі емес, ал оның жаны (рухы) болып есептеледі. Бақсының өзі болса, жаны сапар шегіп, тиісті әрекеттерді істеп жүрген кезде күйін тартып, сарынын айтып, қысқасы, ойынын салып жатады. Күй тартпаса (немесе даңғыра қақпаса), жын, аруақтар, құдайлар бақсының өтінішіне құлақ аспайды деген ұғым түркі-моңғол халықтарына ғана емес, дүние жүзі халықтарының біразына ортақ»172.

Бақсының жандары да оның рухы жалпы әлем суреттемелеріндегідей екіұшты болып келеді. Құт-ізгіліктің, дәулет-ырыстың, берекенің рухы. Сор-зиянкес русыз әлем бейнелері осы "киелі" және "кесірлі" бастауларсыз толымсыз болар еді. Шамандық ықпалдығы түркілік әлем суреттемелерінде мынадай кесірлі демондар аталып өтіледі: албасты, жезтырнақ, сөрел, шимұрын, обыр, монтаны, марту, қырсық...

Бақсылық әлем суреттемелерін тек табиғатқа табыну деп түсіндіру біржақты болып шығады. Бүл баяғы көшпелілік мәдениетті варварлық сатыдан көтермеу пиғылдарымен шектеседі. Жоғарыдағы демондарды айырып білудің өзі жақсылық пен жамандықты ажырата алатын ізгілік деңгейін дәлелдейді. Исламға дейінгі түркілік мәдениетте ізгіліктің, киелінің, адамға күш беретін рәміздік бейнесіне Баба түкті Шашты Әзіз жатады. Тікелей мағынасында бүл рәміз арғы тек мағынасында қолданылады. Түркілік мәдениеттегі генотиптік қисын зооморфтық ілкі тектен (Көк бөрі, марал, бұғы, тарантур, бүркіт, т.т.) антропоморфтық кейіпкерлерге ауысумен айқындалады. Баба түкті Шашты Әзіз генотиптік әулие ретінде ең алдымен ұрпаққа қолы жете алмай жүрген адамдарға көмектеседі.

Демек, аңыздың бұл айтқандары да бақсы ойынының тәртібіне сайма-сай келіп отыр. Күйді құмартып тыңдап отырған бүкіл аң, құс, өзен, т.с.с. - жер-су иелері, жалпы табиғат иелері, бақсының күй тартып, сарын айтып шақыртқан жын-перілері екендігін байқау қиын емес. Бақсы күй тартып, сарын айтқанда шалғай жерлерде, өлілер дүниесі мен жоғарғы дүниеде тұратын жын, аруақтарын, тірілер дүниесін мекендейтін, тау-тастарда, өзен-суларда, орман-шөлдерде тұратын "иелерін" жиналыңдар деп шақырады:

"Жер жүзіндегі әулие-ай,

Күн көзіндегі әулие-ай,

Мәшрүптегі әулие-ай,

Мағырыптағы әулие-ай,

Жүз жиырма төрт мың пайғамбар,

Отыз үш мың сахаба,

Сексен сегіз серуер,

Алдына дабыл төңкерген,

Артына сауыт бөктерген,





Алтайыдан бөркі бар,

Әр не қылса еркі бар,

Алпыс екі нөкерім,

Бермен қарай төңкеріл!

Көз бен белім, көзелім,

Бөтен емес өз елім,

Тоқсан тоғыз машайық,

Бәрінен медет тіледім!

Қойқаптағы әулие,

Баба түкті Шашты Әзіз,

Шәмбіл белден су ішіп,

Қойқаптан әрі жерлерің,

Жатырмысың, ерлерім!"173

Ізгілік пен зұлымдықтың арасындағы күрес туралы "Қорқыт ата кітабында" көптеген рәміздік кейіпкерлер келтірілген. Хумбабадан кем емес қатыгез-зұлым төбе көз (циклоп) Арзу қожа мен пері қызының байланысынан туады. Ары қарай сюжет антикалық Полифем туралы аңызбен тым ұқсас өрбиді. Бұл, Леви-Стростың тілімен айтқанда, әлем мәдениеттері архетиптеріндегі құрылымдық бірлікті білдіреді. Күніне екі адам, 500 қоймен қоректенетін Төбекөзді батыр Бисат (Арзу қожаның адамнан туған баласы) көзіне қызған темір сұғып өлтіреді. Яғни, жақсылық түбінде зұлымдықты жеңіп шығады деген ой айтылады.

Бақсылық және ол туралы мифтердегі рәміздік түсініктерді ары қарай талдасақ, онда бақсының сыртқы келбеті мен қолданатын нәрселерінің барлығы рәміздік мағынаға ие екендігін аңғаруға болады. Мысалы, қамшы - жындармен қарым-қатынасы құралы болса, асатаяғы - үш әлемге меңзейді. Оның қалпағындағы үкі қауырсыны аспан-көктің рәмізі болып табылады. Қараңғыда дыбыссыз бағдар табатын үкі көшпелілер үшін кастетті құс болып есептелген.

Адамда индивидуальды көмескі санамен қатар ұжымдық көмескі сана болатындығын К.Г.Юнг айтқан болатын, көмескі сана архетиптері адамзаттың мәдени архиві тәрізді. Алайда, архив архитиптері адам санасына сыналай еніп, оны мазалайды, оның себебін түсінбеген адам сырқатқа ұшырайды. Ал бақсы болса көмескі санадан ығыстырып шығаратын емші, басқа сөзбен айтсақ мәдени мұраның тұтастығын жеке адам санасы аумағында қамтамасыз ететін тұлға. Бақсы емдегенде, кесірлікке қарсы белсенді күреске шығады:

"Атаңа нәлет су пері!

Сумаңдаған қу пері!

Қол-аяқты улаған

Тиген жері у пері!

Жаның барда кет, пері!

Қанжарымды алайын,

Қарныңа қадай салайын,

Қызыл қанға малайын!

Үрейіңде алайын,

Жер түбіне жет пері!

Жындарым қаптап келеді,

Көрсетейін тепкіні,

Басыма шауып сен, жауыз,

Түбіме кеп пе ең жеткелі!

Жетпек болсаң түбіме,

Жеті бүзірік, қырық шілтен

Ерлерден медет сұрайын,

Көрде жатқан әкемнің

Қу басымен ұрайын,

Жаныңды қылдай қылайын

Қыл бұраумен бұрайын,

Сақалыңды бір талдап,

Шыңғыртып тұрып жұлайын,

Жындарымды жабайын,

Үркітейін, жарайын.

Нөкерлерім келгенде

Нөсер бұлттай қуайын,

Қорлыққа неғып көнейін!

Үстіңе сенің төнейін,

Басқа орнасаң, баспенен

Сыбағаңды берейін,

Кетпегенін көрейін!

Жеңе алмасам сен жауды,

Үзе алмасам бұғауды,

Қор боп бүйтіп жүргенше,

Итшілеп өмір сүргенше,

Қадалсын пышақ қарыныма,

Біржолата өлейін!»174

Шамандық қасиет адамға рухтың қалауымен қонады, бақсы зікір салардың алдында рухтарын көмекке шақырады. Көңіл аударатын тағы бір нәрсе шамандық тұқым қуалаушылық, тегіне тартушылық арқылы мұраланады. Барлық шаманда өз әулетінде, ата-бабаларының бірінде осындай қасиет болғандығын айтады. Осыны ескере отырып, біз шамандықтың генотиптік сипаттағы діни жүйе деп санаймыз және оның төмендегідей ерекшелігін атап өтейік:

1. Шаманизмде өлі табиғат ұғымы жоқ, табиғат жанданған, барлық құбылыстың, жер мен судың киелі иесі бар.

2. Адам мен әлем тұтас. Оларды бөліп тұрған құз-жартас жоқ.

"Адам табиғат патшасы", - дейтін еуропалық ұран шамандыққа жат. Адам қанша құдіретті болса да табиғаттан жоғары емес, ол - тіршіліктің ерекше бітімі.

3. Дүниедегінің барлығы бір-бірімен тығыз байланысты. Бұл байланыс шаман-медиум арқылы іске асады.

4. Ғарышты мекендейтін рухтар адамның күнделікті тұрмысына жақын араласып отырады, қолдайды немесе жазалайды.

5. Рух ниетін, әмірін адамдарға жеткізуші тұлға - шаман, бақсы.

6. Шамандық қасиет - тұқым қуалау, тегіне тарту. Рухтың қонуы арқылы ол дариды.

7. Шаманизм рулық қоғамның діни идеологиясы ретінде қалыптасады, шаман бір әулеттің немесе рудың абызы қызметін атқарады. Ол діни әдет-ғұрыптарды өткізеді, әулеттің немесе рудың болашағын болжайды, сол арқылы шаруашылық әрекетін, тұрмыс-тіршілігін айқындайды.

Шаманның рухтардың таңдаулысы болуы және сәуегейлік, яғни болашақты болжау қасиеті әлемдік діндердегі пайғамбар идеясының қалыптасуында маңызды рөл атқарған деп топшылауға болады, сол сияқты жаратушыны таза рух ретінде түсінуде де шамандық әсерін жоққа шығаруға болмайды. Жалпы жаратушы - құдай идеясының түп-тамыры табиғатқа табыну, оны құдіреттендіру мен аруаққа, рухқа табыну десек, артық айтпаған болар едік.

Сонымен Қазақ даласында кене заманнан бері қалыптасқан мифтік және діни сана туралы талдауымызды әзірше аяқтайық. Әрине Орталық Азияда автохтондық сенім-нанымдармен катар, көршілес халықтардың ықпалымен енген дүниетанымдық жүйелер мен діни бітімдер жеткілікті болды. Сол діндерге қатысты мәтіндер мен түсіндірмелер келесі томдарға енген материалдарда көрініс табар.





TYCIHIKTEMEЛEP

Т. ҒАБИТОВ,

Ә. ӘЛІМЖАНОВА.

Гильгамеш туралы эпос

1-кесте

* Мәтінді және оған берілген ескерпелерді құрастыруда И. Дьяконовтың аудармасы мен ескертпелері пайдаланылды (мәтін қысқартуларымен "Библиотека Всемирной Литературы, том 1. Поэзия и проза Древнего Востока. М., "Художественная Литература", 1973 жылғы басылымы бойынша берілді. Түсініктемелер әрбір кесте мәтінінен кейін беріледі.

1. Урук - Месопотамия оңтүстігіндегі, Евфрат жағасындағы қала (қазіргі Варка). Гильгамеш - тарихи тұлға, Урук патшасы, шамасы б.э. дейінгі 2600 жылдары қаланы билеген.

2 Эана - Аспан құдайы Ану мен оның қызы Иштардың мінәжатханасы, Уруктың басты мінәжатханасы. Шумерде мінәжатханалар айналасында, әдетте, мінәжатхананың меншігіндегі жерден жиналған астықты сақтайтын, шаруашылық қора-қопсылары болған; бұл қора-қопсылардың өздері де қасиетті саналған.

3. Иштар - махаббат құдайы және сонымен қатар аңшылықтың, соғыстың құдайы, мәдениет қамқоршысы.

4 "Даңғырамен оның барлық қаруластары тұрған!" Қабырғаларды тұрғызуға еңбекке жарамды Уруктың барлық азаматтары шақырылғаны сөз етіледі. Қала бозбалаларының өз туыстарымен және сүйіктілерімен қарым-қатынаста болуға күштері де, уақыттары да қалмайды.

5. Аруру- ежелгі, шумерлерге дейінгі құдай-ана, адамдарды жаратушы.

6. "Ануға теңді өз жүрегінде жаратты ... " Тең - сөзбе-сөз: "аталуы", "сөз", "аты, есімі". Есім адам мен құдайдың материалдық болмысының бөлігі деп саналған.

7. Ниниурта - жауынгер-құдай, құдайлар патшасы, ауа мен желдердің құдайы Эллильдің ұлы.

8. Сумукан - аңдардың қорғаушы құдайы, оның "киімі" сірә жалаңаш (мүмкін, тері) болар.

2-кесте

1. Ишхар - әйел құдай.

2. Қоршау - бүл жерде Урук мағынасында. Нинсун - мінәжатхана патшайымы, Гильгамештің анасы.

3Вэр Қудай - жаңбыр мен күн күркіреуінің құдайы Аддудың бір бейнесі.

4-кесте

1. "Үш иелене ширатылған арқан... "Жай жіп екі баудан есіледі, сондықтан үш еселене ширатылған арқан (немесе жіп) - екеуінің достығының белгісі.

5-кесте

1. "Жаралады Гильгамеш оны... " — Хумбабаны.

2. Талант - 30 кг.

3. Шамаш - Күн құдайы, сонымен бірге әділдіктің, балгерліктің және "киіз кітапшылардың" құдайы, Гильгамештің ерекше қамқоршысы.

6-кесте

1. Лугальбанда - құдай.

2. "Алты өлшем иіс су ... " - Өлшем - шамамен 250 литр: сонымен, әрбір мүйізде төрттен үш тоннадай иіс су бар. Иіс су (елей) сөзінің мағынасы күнжіт майы, кейде оған хош иістер қосылған болуы мүмкін. Онымен қызуы бар кезде көтерілген денені сылаған.

7-кесте

1. Майдан - тура жолмен жүргендегі екі сағаттық жол қашықтығы.

2. "Өшірер еді атымды менің, жазар еді өзінікін... " Кімде-кімнің аты жазылған жазбаны өшірсе, сол өзіне қарғыс әкеледі.

3. Иркалла - құдай есімдерінің бірі, тозақ патшасы.

4. Этана - бірінші патша, аспанға бүркіттің көмегімен ұшу туралы аңыздың кейіпкері.

9-кесте

1. Утнапишти - шумер тілінен сөзбе-сөз аудармасы: "Ұзақ өмір тапқан" - Уруктың солтүстіктегі Шуриппак қаласының ежелгі патшасы; вавилондықтардың сенімдері бойынша, құдайлар жиынына қабылданған, адамдар ішіндегі жалғыз адам, сол себепті өзі мен әйеліне құдай берген тамаша өмірді тапқан.

2 "Естіп еді ол, Машу деп аталған тауларды..." - Вавилондықтардың түсінігінде, жер айналма тау жоталарымен - Аспан бөгетімен қоршалған; Онда аспанның темір күмбездері орналасқан (үш, бес немесе жеті), ал оның үстінде, бірде тұщы сулы өзен ретінде, бірде ажал сулары ретінде саналатын, Әлемдік Мұхит бар. Жер Мұхиттың бетінде жүзеді немесе қақпақтай оны жабады. Мұхитта - шат-шадымандар аралы бар. Сол Аспан Бөгетінде егіз таулар - Машу бар, олардың арасында, шаян-адамдар күзететін, жез қақпалар орналасқан. Сол қақпалар арқылы Күн-Шамаш күнде тозақтан аспанға өтеді және сол аспаннан, Аспан Бөгетін көлденеңінен кесіп өтетін әрі Әлемдік Мұхитқа шығатын, шамасы, тозаққа қатысы бар, ұзын соқпақпен қайтып кетеді.

10-кесте

1. Мамет - ертедегі ана-құдай.

11-кесте

1. Эннуги - жер асты патшалығы мен жер асты суының құдайының лақап аты.

2 "Үш десе ауданы..." Кеменің ауданы 1 "икуға" - тең болған, шамамен гектардың үштен біріндей, қабырға бүйірлерінің биіктігі 10 "гар"- шамамен 60 м., әрбір жағы да 60 м.

3Адду - нажағай мен жаңбыр құдайы. Шулат пен Ханиш - оның хабаршылары.

4. Эрагалъ - тозақ құдайы.

5. "Аннунактар жақты шамшырақтарды ". Аннунактар тегінен шыққан құдайлардың көбісі жер бетінде де, жер астында да тұрады деп саналған; сондықтан олар жерді құтқаруға әрекеттенгендер бейнесінде көрсетілген.

6. Ұрлаушы - өлген адамды әкету үшін келетін тағдыр құдайы.

7. "Ашып ол қақпағын құдықтың ... " - Мұхитпен тереңдігі жеткілікті құдық өзара байланыста бола алады.

АВЕСТА

Ахура-Маздага мадақ

Осы және төмендегі кіріспе дұға формалары барлық яшттарға бірдей, . олар мадақтар айтылатын тәулік уақыттарына байланысты ерекшеленеді.

1 Ізгі ой, ізгі соз, ізгі іс - зороастрлық этиканың негізгі триадасы.

2 Ақиқат сыйдан артық-Аша-Вахиштадан кейінгі маңызды зороастрлық дұға.

3 Зороастризмдегі "Сенім символының" алғы сөздері.

4 Бұл дұға таңертең күн шыққанға дейін оқылады.

5. Рапитвина - күннің екінші бөлігінің құдайы. Сөзбе-сөз "Тал түс" деп аударылады.

6. Ақшамда оқылатын дұға. Узайерина - түс ауған уақыт құдайы.

7. Аталған яшттың басқалардан ерекшелігін білдіретін дұға.

8. Киелі сөз - Мантра - құдайылық аян, магиялық құдіреті бар сез.

9 Заратуштраның өз сөздері - Гаттардан алынған (Ясна 44.16).

Зороастрлық мифология

1 Бұл үзіндіде зороастрлықтардың ғарыштық көзқарастары көрініс тапқан. Соған сәйкес ғарыш жұмыртқа тәріздес, аспан - қабығы, ал жер ішіндегі уызы сияқты. Бұл әлем суреттемесі "Үлкен Бундахишнде" баяндалған (кар. 85-86-66). Ол Плутархқа да белгілі болды.

2 Зороастрлық космологиядағы ғарыштың төрт сферасы (қар. 85-86, 98-66, салыстырыңыз, 88-6).

3 "Денкарт"УІІ.2.14., "Затспрам" 13.4. "Бундахишн"1.20.

4 "Меног-и-Храт"62.29-30, салыс. "Бундахишнда" - 105 б.

5 "Меног-и-Храт" 9.5.

6 "Меног-и-Храт" 13.5-13; 15.12-15.

7 "Бундахишн" 1.4және т.б.

8 "Ясна" 9.5-6

9 "Гаттарда" Ахура-Маздаға теңестіріледі...

10 "Ясна" 30

11 Санджананың басылымына мәтін стк 5 с.2-ден басталады, стк1-4 онда жоқ.

12 Амахраспандтар - "мәңгілік періштелер", Ормазд жаратқан алты құдайлар: Вахман, Ардавахишт, Шахривар, Спандармад, Хордад және Амордад.

13 Жоғарғы құдайлар Хордад және Амордад - жануарлар мен өсімдіктердің қорғаны, күш-қуат берушісі, ас қабылдау кезінде сөйлесу осы құдайларды қорлау болып табылатындығы туралы басқада пехлевийлік деректерде айтылған.

14 Э. Весттің пікірі бойынша жеңіл аяқ киім туралы айтылып отыр, далаға шығар алдында оның сыртынан басқасын киеді.

15 Мұнда күнә жасау - жерді ластау, қар (Vahman, 19866, 253).

16 Басқа пехлевийлік деректер бойынша жанның қасында аталған құдайлармен қатар, Михр құдайы да болады.

17 Фрезишт пен Назишт дэвтерінің есімдері басқа пехлевийлік деректерде кездеспейді, олардың функцияларын анықтау мүмкін емес.

18 Авесталық maiyoi.zaraya - жыл басы көктем құдайының аты, бүл жерде - тағам ретінде берілетін майдың атауы.

19 Антикалық деректерге сай жақын туыстық неке Ежелгі Иранда кең таралған, пехлевийлік шығармаларда заратуштраның орнатқан дәстүрі ретінде қарастырылады.

20 Осы және басқа жерлерде - wehan, "зороастрлықтар'7/ "игі адамдар"

2І (Санджананың 1895,21) басылым. " Жақсылық пен жамандық адамдар

мен басқа нәрселерге қалай келеді" деп қосылған.

22 Виштасп - Заратуштраның алғашқы қолдаушысы және сенімін таратушы.

23 Басқа мәтіндерде мұндай құстың атауы кездеспейді; Бундахишнде 24.11 осы дүниедегі құстардың киесі ретінде Каршипт құсы аталады.

24 Шығарманың болжамды толық түпнұсқасы, сөзбе-сөз " сенімді түсіндіретін білім " деп аталады.

25 Пехл. Bundahisnih, абстрактілі зат есім, Bundahisnih, қимыл-әрекет дегеннен, осы ықшам нұсқаның атауына айналды.

26 Қолжазб. Hamibut

27 Қолжазб.ҮагипаБІ пехл Идеогр. дұрыс оқылмаған.

28 Ай үйлерінің атаулары пазендік атауларды бір ізділікпен аудару мүмкін болмағандықтан шартты түрде берілген б.Пехл (К8.11) Stan-desag.

29 Алғашқы айдың алғашқы күні, Наурыз - жаңа жылдың бастауы, дүниенің пайда болуының мифтік уақыты.

30 Планеталардың пехл. Атаулары: Тир - Меркуриге, Тиштар - Сириусқа, Бахрам -Марсқа, Хафторинг - Темір қазыққа, Ормазд - Юпитерге, Анахид - Шолпан жұлдызына, Садвес - Формальгаут (?), Кеван - Сатурнға, Гозихр-айдаһар шоқ жұлдызына сәйкес келеді, қар. (Henning, 1977,97-98; MacKense, 1964, 512-513). Мушпери Авестада кездеседі, қар. AirWb 1189.

31 Зәрдүштің ұлы - әлемді құтқарушылардың бірі, ол соңғы құтқарушы Сошйансадан мың жыл бұрын келеді.

32 Зәрдүштің үлкен ұлы - Зәрдүшт қайтыс болған соң бас абыз болады.

Шамандық мәтіндер

* Мәтін белгілі хакас халқының этнографы Н.Ф. Катанов XIX ғасырда Сібірдің түркі халықтарынан жинақтаған материалдары негізінде жарияланған "Шаманские песнопения сибирских тюрков" - (М., 1996) кітабынан алынған.

ХАКАС САРЫНДАРЫ

Қауымдық мінәжаттар

1. Таудағы құрбандық шалу кезіндегі шаманның айтқан сөздері

Әрбір қамдау алдында қамды адамдарға көрсетіп, құдайларға жалбарыну қажет.

1892 жылы, сеок Каларда, 56 жастағы С. Юктешевтен жазылып алынған.

1 Қам-Ағыс - кімнен қамдаушы рухтарды мұраға алған, шаман есімі.

2 Рух - бүл жерде, адамның оң иығында болатын, қорғаушы-хағба деп ұйғарылады.

3 Тырақ - әйел есімі, аударылмайды.

4 Қиян-Арық - сөзбе-сөз: Таза өткір Жел, фольклорлық есім.

2. Таудағы құрбандық шалу

1892 жылы, Сұғ-Қарғазы сеогында, 77 жастағы Н. Қызласовтан (Мамайдан) жазылып алынған.

3. Аспанға құрбандық шалу

1889-90 жылдары, сеок Сағайда, 37 жастағы В. Петпелеевтен жазылып алынған.

1 Тәр - көне және қазіргі заман түркілерінің бас құдайы, Аспанға жалбарыну.

2 Тоғыз ақсақал - аспан мен жерді жаратқан тоғыз Чаян туралы айтылады.

3 Қудай (Ах Чаян, Ах Худай) - жоғары жаратушының есімі.

4. Тау басындағы құрбандық шалу

1892 жылы, сеок Соххыда, А. Коковтан жазылып алынған.

Шаман басшылығымен жасалады. Арака болуы міндетті.

1 Пургус - Борус тауының хакасша аталуы, Енисей жағасындағы Батыс Саянда орналасқан, шаман рухтары - "тесей" мекені.

2 Өктем - қазіргі Саянагорск маңындағы тау сілемінің аталуы.

3 Тоғыз тамырлар - поэтикалық нақысты сөз, мағынасы: бүкіл халық.

5. Су рухына құрбандық

1892 жылы, сеок Соххыда, А. Коковтан жазылып алынған.

1. Чик - мейірімсіз рух, айна сияқты, жер асты әлемінен келіп, адамдарға зиян келтіреді.

2 Юзют - тірілер әлемімен барлық байланысты үзген, зиян келтіретін, өлген адамның жаны.

10. Өзен рухы-иесіне жалбарыну

1892 жылы, сеок Каларда, 56 жастағы С. Юктешевтен жазылып алынған.

11. Ерлік ханға арналған сөздер

1892 жылы, сеок Каларда, 56 жастағы С. Юктешевтен жазылып алынған.

Түпнұсқасында, 1 -2 қатар, Ерлік ханның өзіне айтылған сөздерде, шамасы қалдырылып кетілген, кімге қатысты екендігі белгісіз, "атақты даңқы қаракөз" сөйлемшелерін, сондықтан жолма-жол аударуды ұстандық.

1 Керей хан - жер асты әміршілері біреуінің есімі, Ерлік ханның бүркеме аттарының бірі.

18.Төсті тамақтандыру

1889-90 жылдары, сеок Пюрютте, 50 жастағы М. Тутатчиковтан жазылып алынған.

Бұның анық қандай төс екендігі, Н.Ф. Катановта да анықталмайды, бірақ Кача өзенінен келгендігі туралы айтылады.

19.Сырқаттан айықтыру үшін айтылатын сөздер

1889-90 жылдары, сеок Пюрютта, 50 жастағы М. Тутатчиковтан жазылып алынған. Кімге мінәжат ететіндігі Н.Ф. Катановта да анықталмаған Түпнұсқасын негізге алсақ, онда әңгіме қоян төсі туралы екендігі түсінікті болады.

26. "Қызыл чалам" төсіне мінәжат

1892 жылы, сеок Соххыда, А. Коковтан жазылып алынған. Түпнұсқаға сүйенсек, сеок Хасханың қауымдық онғұны болып табылады.

1 Хасха - хакастардың орталық этникалық тобы, качиндіктер арасындағы үлкен сеок аталуы.

2 Хан Солагай (сөзбе-сөз: Солақай) - жирен ызыхтардың мифологиялық басшысы. "Қызыл чалам" төсі соның тап өзінің суреттемесі.

3 Қоңыр жер - түпнұсқада: Хан Телегейдің иелігі. Н. Ф. Катанов "телегей" ұғымының өзін - көз жетерлік түркі әлемі, бүкіл әлем деп түсіндіреді.

29. Қозан-төске жалбарыну

1889-90 жылдары, сеок пюрютта, 50 жастағы М.Т.Тутатчиковтан жазылып алынған.

Бүл мәтін, сол аңыз-жыр айтушыдан жазылып алынған, бізге белгілі 19 мәтіннің қысқартылған нұсқасы сияқты көрінеді.

30. Қасиетті тұлпарлардың қорғаушысына жалбарыну

1889-90 жылдары, сеок Ханнарда, Қойбыл тайпасындағы Кочыларова Сотканнан жазылып алынған. Түпнұсқада мінәжат қара, жирен және көк ызыхтарға арналған. Мәтін қабылдауға ауыр, ішінде үздік-создық ұрандар, байланыссыз үндеулер көп, бірақ өзінше өте әсем потикалық дүние.

1 Солбан - Шолпан планетасының хакасша аталуы.

2 Чылай - бізге белгісіз тау мен өзен аталуы, аңыз-жыр айтушының рулық аса құрметті жері деген ой бар.

3 Тасхыл - қар басқан шың құздың хакасша аталуы.

4 Арбай - Батыс Саяндағы қасиетті шыңның хакасша аталуы.

5 Сабын жотасы ("Сабын артыг сын ") - Батыс Саяндағы басты жоталардың бірі, Жирен ызыхтардың қамқоршысы - хан Солақайдың мифологиялық мекені.

6 Құмды төбе ("Хум тегей ") - Кача өзенінің сағасындағы, қазіргі Крас-ноярск территориясындағы жер.

7 Алтын-көл - Телец көлінің түркіше аталуы.

ӨСИЕТТЕР

52. Бозбалаға

Н.Ф. Катанов ескертуі: "1878-84 жылдары Асқыздағы түрлі сагайлыктардан жазылып алынған". Үлкеннен кішіге арналған өсиет.

53. Бозбалаға

1889-90 жылдары, сеок Сарығта, 38 жастағы Ф. Саражаковтан жазылып алынған.

БАТАЛАР

54. Н.Ф. Катанов ескертуі: "1878-84 жылдары Асқыздағы түрлі сагайлық- тардан жазылып алынған". Үлкеннен кішіге арналған тілек болуы мүмкін.

55. 1889жылы, сеок Сұғ-Қарғазыда, 77жастағы Н. Кызласовтан (Мамайдан) жазылып алынған.

56. 1889-90 жылдары, сеок Сағайда, 37 жастағы Н. Санзыраевтан жазылып алынған. Төмендегі төрт мәтіндей жасы үлкен адамға тілек болуы мүмкін.

57. Орта жастағы адамға тілек болуы мүмкін.

58. Жас адамға берілер бата екендігі анық.

59. Үй иесіне берілетін бата.

60. Дастарқанға берілер батаға ұқсайды.

Тува сарындары

Хакастықтарға қарағанда, қаражат тапшылығына байланысты Туваға барып тиянақты мәтіндік жұмыс жасауға мүмкіндік болмағандықтан, тувалық шамандық сарындарды ол тақырыптарға жіктемеді және түпнұсқамен тексермеді. Мұнда мәтіндер Н.Ф. Катановтың өзі бергендей еркін түрде және де сол атаулармен берілген. Барлық тувалық жазбаларды ол 1889 жылы алған.

Мейірімсіз рухтарға

1. Албысқа

Ели-Кем өзені бойындағы Ховалығ суменіндегі Наджыктан жазылып алынған.

1 Албыс - әйел түріндегі еркексүйгіш, мейірімсіз, адамдарға зияндық жасайтын рух.

1. Шаман қамы

Ели-Кем өзені бойындағы Тонғак тайпасындағы, 45 жастағы Самайдан жазылып алынған.

2. Қам жасау сөздері

Ели-Кем өзені бойындағы Тонғак тайпасындағы, 45 жастағы Самайдан жазылып алынған.

3. Қам жасау

Ели-Кем өзені бойындағы Тонғак тайпасындағы, 45 жастағы Самайдан жазылып алынған.

1 Чұлбұстар (шулбустар) - қос жынысты мейірімсіз рухтар, құбылушы бейнелер, ұзын тырнақты, сабалақ жүнді келеді. Арқасынан көкірек қуысы көрініп тұрады, сондықтан олар адамды өз торларына алдап түсірерде, ешқашан адамға арқасымен бұрылмайды. Адамдарға көп зиян келтіреді.

5-8. Шаман дұғалары

Бейс-хошунның Қуулар тайпасындағы, 30 жастағы Кетпежықтан жазылып алынған. Осы үзінділердің барлығы жұлдыздарға, аққуға, құзғынға және аюға айтылатын шамандық дұғалардан алынған. Біздің ойымызша, бүл бір бүтін дүниені құрайды.

1. Тумен - түркілерге ортақ: он мың.

12. Шаман дұғасы

Бом-Кемчикте тұратын Ишти Оооржақ тайпасындағы, 70 жастағы Тагбадан жазылып алынған.

1 Қара-суг - әдетте бұлай тау бұлағын атайды.

2 Пай-тайга (сөзбе-сөз: Бай тайга) - жер аты.

3 Алас - бүл жерде: дала алқабы.

4 Шекпер - рулық өзен немесе елді мекен.

5 Тулан - рулық таудың аталуы, аудармасы күрделі.

13. Шаман дұғасы

Бом-Кемчик өзенінің оң жағалауында тұратын Қуулар тайпасындағы, 40 жастағы Урянхай шаманы Топтангадан жазылып алынған.

1 Алтай - мифтік жер, бірақ жалпылама мағынаға да ие бола алады: өзімнің немесе руымның аңшылыққа, қонысқа т. б. берекелі жері мәнінде.

2 Пеп-пөре - шаман ұстазының есімі, аударуға жатпайды.

16. Рухтарға жалбарыну

Бом-Кемчик өзенінің оң жағалауында түратын Қуулар тайпасындағы, 40 жастағы урянхай шаманы Топтангадан жазылып алынған.

1 Маңғыс - көпбасты антропоморфты құбыжық, басқа тайпа адамымен теңдестіріледі, қашанда адамға қас.

2 Төден - жалқы есім, аударылуы киын.

3Көнделен - жер және өзен, аударылуы киын.

4 Чылбыға - мейірімсіз рух, өзінің мифологиялық мәнінде хакастың Чилбигені және алтайдың Дьелбегені сияқты көпбасты құбыжықтарға, адамдар әлеміндегі жамандық бейнелеріне теңдес.

5 Баян-Гол - моңғ.; Бай көл.

6 Ақ-сүг - әдетте қасиетті бұлақ, бірақ бұлай аталатын өзен де бар.

ТУВА САРЫНДАРЫ

1. Құдайға жалбарыну

1. Шалыр-шалыр - дау ысқа еліктеп шьщқан сөздер, мағынасы күшті сыбдыр.

1. Қасиетті бұлақты арамдаған деп айып тағылған әйелді айықтыру сөздері

1 Тұрпан - қасиетті қызыл үйрек.

2 Ұспа (Ұспа-Далай) - Тува орталығындағы қасиетті көл, оның Иесі тувалықтарда жоғарғы су құдайы болып табылады.

3 Ақ-сұғ- бұл жерде: қасиетті бұлақ.

4 Артыш - аршаның тувалық аталуы.

ШОР САРЫНДАРЫ

1. От-анаға жалбарыну

Н.П. Дыренкова Таулы Шорияға экспедицияға барған кезде, Тартқын руының адамдарынан Мрассу өзенінің сағасында жазып алған. Бұл жазба, төмендегі екеуі сияқты, шор тілінде, орыс тіліндегі қатарлас жолма-жол аудармасымен, оның "Шорский фольклор" кітабында, КСРО ҒА баспасы, Москва-Ленинград, 1940 жылы басылып шыққан.

2. Тау иесіне жалбарыну

Қобырсу өзенінде Қобый руында жазылып алынған.

3. Аюға жалбарыну

Қобырсу өзенінде Қобый руында жазылып алынған, аңшылықтан кейін, өлтірген аңды жоқтау кезінде айтылатын сөздер.

САХА САРЫНДАРЫ

1. Қам жасау

Орыс тіліне айдалып келген поляк В.Л. Серошевскийдің ғылыми жолма-жол аудармасы негізінде және оның "Якуты, опыт этнографического исследования" кітабы бойынша қажетті дәлелдерсіз жасалған аударма. А.И. Громованың қаражатымен шығарылған Империялық Орыс Географиялық қоғамының басылымы. 1 Том. Санкт-Петербург. 1896 жыл.

2. Дуалы үшкіру

Якутияның Верхоянск уезіне жер аударылған, халықшыл В.М. Ионовпен (1851-1922 жж.) 1890 жылы жазылып алынған. Аңыз-жыр айтушының есімі анықталмады. Түпнұсқасы Санкт-Петербургтағы Шығыстану институтының бөлімшесінің қолжазбалар қорында сақталуда.

1 Айысыт (Айыысыт) және оның апа-сіңлілері - саха мифологиясында жемістіліктің әйел құдайлары, от басы қорғаушылары.

2 Йэйэхсит (Йэйиэхсит) - мейірімді құдай әйел, адамдар арасындағы дәнекер, бақытты адамдардың қорғаушысы.

1. Жас жұбайларға бата

Аударма ретінде саха баталарының жас жұбайларға үйлену тойында берілетін бата мәтіндері алынды. Ешбір анықтамасыз, бата Г.У. Эргистің "Очерки по якутскому фольклору" ("Наука" баспасы, Москва, 1976жыл) кітабында жарияланған.

АЛТАЙ БАТАЛАРЫ

Алтай ақсақалдарының жас жұбайларға үйлену тойында беретін баталары. Баталар жинағына бай, көлемді үйлену салттары жазылған -"Алғыш-сезьден" теріліп алынды. Екі тілде, Москвада, 1893 жылы, жарияланған "Алтайские инородцы, сборник этнографических статей и исследований алтайского миссионера протоиерея В.И. Вербицкого, изданный этнографическим отделом Императорского общества любителей естествознания, антропологии и этнографии, состоящего при Московском университете" атты кітаптан алынған аударма.

МАНАС

1. Қошқы — ауыл басы

2. Шалқан - қазақша қалақай

3. Шарқы - шама-шарқы

4. Тәкбір - азаншы аяттары

5. Қаумет - азаншы аяттары

6. Бұрқан - моңғолдардың құдайы

7. Орда атысу - батырлар ойнайтын ойын

8. Була - жібек, үлде-бүлде

9 Ошогор - ескі замандағы мылтық

АНАХАРСИС ХАТТАРЫ

1 Түпнұсқада - "Солода айтылатындай". Киликияның кіші азиялық бөлігіндегі афиналық колонияның тұрғындары грек тілін нашар меңгерген.

2 Кіші Гиппарх - атақты аффиндік тиран Пизистраттың баласы (б.э.д. 560- 527). Әкесі қайтыс болғаннан кейін өз бауыры Гиппиймен бірге билік құрған. Б.э.д. 517 ж. өлтірілді.

3 Балкан түбегіндегі ең қуатты фракийлік тайпалардың бірі, одриздердің патшасы, б.э.д. 400 ж. билеген. Оған Анахарсистің хат жазуы анахронизм болып табылады. Бүл хат бағытталған адам - жүгенсіздік пен дөрекіліктің рәмізіне жатады.

4 Ганнон - мүмкін, Карфагеннен шыққан, белгілі теңізші және географ Гамилькардың (б.э.д. VI ғ. аяғы - V ғ.) баласы болар. Көрсетілген тарихи тұлғалар біршама кейін өмір сүрген. Ганнонның да Анахарсистің замандасы болуы күмәнді.

5 Терей - Арестің баласы, Фракияның мифтік патшасы. Қатыгез тиран бейнесі. Мифте айтылғандай, ол Прокнеге үйленеді, оның сіңлілісі Филомеланы зорлайды және ол айтып қоймауы үшін, оның тілін кеседі. Кейін Терей екеуін де өлтіргісі келеді, бірақ олар құдайларға жалбарынып, түбінде бозторғай мен қарлығашқа айналып кетеді. Мифтің басқа баламалары да бар.

6 Фразшох - белгісіз кейіпкер, мүмкін ойдан шығарылған шығар.

7 Крез - киниктік диатрибтердің типтік кейіпкері. Оған оның асқан байлығы жәрдемін тигізе алмаған және құлдыраудың бағасын толық сезінген, трагикалық тағдыр адамының бейнесі. Міне оған қатысты аңыз бойынша, адамды соңғы сағатына дейін бақытты деп айтуға болмайды деп, Солон айтқан. Крез - Лидияның соңғы патшасы (б.э.д. 560-546 жж.), парсы патшасы Үлкен Кирмен соғысқан, жеңілгеннен кейін иеліктерінен айырылған.

8Қар.: Гомер. Илиада. 15, 187. Бұл жерде киниктерге тән мифтердің аллегориялық түсіндірмесі бар.

9. P. Герхердікі дұрыс: "бейшара тіршілікке қорек табу".

10 Бұл сөздер белгісіз автордың Крезге Анахарсис хаттарын, ол Кирде тұтқында болғанда, жібергенін көрсетеді.

11 Ионикалық диалектіде жазылған, бұл хаттың мәтінін Диоген Лаэртий келтірген. Ф. Рейтерстің пікірі бойынша, оныншы хат басқа тоғызынан бұрын, б.э.д. III ғ., басқа автормен жазылған.





