МӘДЕНИЕТ ЖӘНЕ ОРИЕНТАЛИЗМ

МҰСЫЛМАН РЕНЕССАНСЫ

А. Мец

Швейцариялық шығыстанушы Адам Мецтің кітабы хижраның III-IV ғасырындағы (б.з. ІХ-Х ғ.ғ.) араб халифатының мәдени тарихына арналған. Өз жұмысын осы екі жүзжылдық аясымен шектеген автор орасан мол түпнұсқа әдебиетті сүзіп, сол дәуірдің мәдени-тарихи сипатын таныта алады деген деректерді аса мұқият жүйелеп, талдаған. Мамандардың айтуынша, А. Мецтің кітабы б.з. ІХ-Х ғасырлардағы "араб империясының" тарихи һәм мәдени дамуын жан-жақты ашатын материалдар жиынтығы болып табылады. Заң түзілімдері туралы, ел басқару мен қаржы саясаты, салық жүйесі туралы мәліметтермен қатар автор сол бір бағзы кезеңдегі рухани мәдениет, адамдардың тұрмыс салты туралы, әдебиет, ғұрып, дін, білім беру жүйесі хақында әңгімелеп, мейрамдарды, қала өмірін, шаруашылық пен сауда жүргізу ерекшеліктерін, тіпті өзен және теңіз кеме жолдарын суреттей жазады.

Деректік материалдардың аса молдығы, әрі сол маңызды кезеңнің тұрмыс-тіршілігін алуан қырынан ықтияттай көрсетуі бұл кітаптың шығыстану ғылымындағы, Шығыс халықтарының тарихын үйренудегі құндылығын арттыра түскен.

XIX ғасырдың екінші жартысындағы тарихшылардың көпшілігі белгілі бір дәрежеде Леопольд Ранке дегеннің мектебімен ("объективтік мектеп") байланысты. Оның негізін салушы JI. Ранке (1795—1886) тарихты зерттеудің жаңа тәсілдерін ұсынды, онымен ғалым семинарына қатысып жүретін бірнеше тарихшылар буыны таныс болды. Өзінің ізашарлары сияқты, ғылымдағы жолын XV-XVI ғасырлардағы тарихи шығармаларды оқып-үйренуден бастаған ол көп ұзамай олардан жеріп, құжаттық түпнұсқаларға ден қойды. Оларды зерттей отырып, Ранке көп ұзамай "Түпнұсқаға орал» дегенді ұран ететін иланымға табан тіреді. Оның атақты еңбегі ғылымда жасалған төңкерістің өзі болды, өйткені онда Ранке бұрынғы пікірден жұрдай, көне тарихи шығармалардан құрастыру тәсілінің орнына жаңа ғылыми зерттеу әдістемесін ұсынды. Л. Ранкенің тек тарихи құжат түріндегі сенімді дерексөздеріне сүйенуге ұмтылысы — оның күштіде, осал да жағы; осының өзі – ақ тарихи таным парағын тарылтуға әкеп тіреді. "Объективтілікті" дәріптегенімен Ранкенің өзі ұлттық шектеулілігі мол "еуропалық іш тартатын, т. б. немістің ресми тарихи мектебінің өкілі болды .

Кітап атының жұмбақтығы сол, күні бүгінге шейін еңбегінің жазғандардың әрқайсысы оны өздерінше түсіндіруге талпынып келеді.

Л. Мецтің кітабын шығарушы Рекендорф алғы сөзінде түсіндірме бере келіп, Ренессанс термині ұшырасатын 18- тарауға көңіл бөледі. Иә, бұл атау бір жерде ғана пайдаланылады. Бұл жерде бір даусыз нәрсе — Мец өз еңбегінде IV (X ғ.) ғасырдағы "Мұсылман империясының" мәдени өміріндегі терең өзгерістерді, сол өзгерістерді туындатқан себептерді, оның одан арғы тағдырын айтып отыр деп түсіндіреді Рекендорф. А. Мец үшін исламның көне дәуірлердегі әртүрлі ой-ағымдарымен байланысын айқындау да аса маңызды шаруаның бірі болған.

К. Беккер де кітап тақырыпшаларына көңіл аударды. Мец өзінен бұрынғы зерттеушілер тәрізді ислам мәдениетіне Батыстың ой-өрісі тұрғысынан қарады деп жазды ол. Ол оның тақырыптық атауы арқылы, ашық айтпаса да, исламның жетіліп, кемелденуіне көне араб элементтерінің емес, эллинизм үрдістерінің әсері мол болғанын аңғартады,

Өйткені олар III-IV/IX-X ғасырда Алдыңғы Азияның материалдық және рухани өмірінің барлық саласын жайлап алған еді. Мец таза эллиндік әсерді асыра бағалады,— дейді Беккер,— өйткені, парсы дәстүрінің ықпалы көп болды.

Бір жағынан алып қарағанда дейді К. Беккер, культ, догматика мен құқық мәселелері ежелгі христиандық дәстүр топырағында өсіп жетілді. А. Мецтің кітабын оқығанда III— IV/IX-X ғасырдағы араб өркениеті кенеттен емес, ислам мәдениетінің гүлденуіне нәр берген мұсылманшылықтың алғашқы екі ғасырындағы дамудың нәтижесінде пайда болды деп тұжырымдауға болады.

А. Мецтің кітабының "батыл да тәуекелшіл" тақырыбын басқа бір пікірнамашы, Р. Гартман мүлдем басқаша түсіндіреді. Ол А. Мец үшін IV-X ғасыр — арабтардың басқыншылығымен және олар алып келген діннің әсерімен екі жүз жылдай артқа ығыстырылған Шығыстың мәдени дәстүрлері исламмен кейде тәжікелесе, кейде келісе отырып, қайтадан күш жиған кезеңі. Р. Гартманның пікірінше, "Мұсылман Ренессансы" деген атау осындай сыр бүгіп жатыр.

"Ренессанс" деген сөзді қаперге алмау керек, өйткені бұл тақырыпша "кітапқа аса құнды қасиет жамамайды" әрі "онша сәтті айтылған сөз емес" дегеніне қарамастан, Р. Гартманның пікірі көңіл аударуға тұрарлық екені даусыз.

А. Мец кітабының атауына мәселені академик В.В.Бартольд байыптырақ қарастырды. Еуропалық ренессанс пен мұсылман мәдениеті өркендеуінің ортақ нышандары грек ғылымының қайта өрлеуі болды деп есептейді ол. Бұл жерде көңіл аударарлық нәрсе, В. В. Бартольд осынау параллельді сызып, "еуропалық Ренессанс" пен "мұсылман мәдениетінің өркендеуін" қатар қоя отырып, белгілі бір шамада бұл екі құбылыс бір-бірімен салыстыруға тұрарлық деп есептегенін айтуға тиіспіз. Бірақ, осы салыстырудың шамасына қарамастан, А. Мец кітабындағы "Ренессанс" термині, Бартольдтің пікірінше, кейбір түсінбеушілікке жол беруі мүмкін: өйткені дәлме - дәл аудармасында бұл сөз "қайта өрлеу" деген мағынаны білдіреді ғой. Ендеше "қандай исламның қайта өрлеуі жөнінде" сөз болуы мүмкін? В. В. Бартольд одан да кітапты "Ислам әлеміндегі қайта өрлеулер" деп, иланымды болу үшін Еуропаның Ренессанс тарихы жөніндегі белгілі еңбектерінің аттарын келтірген көкейге қонымды болар еді деп есептейді. Сөйте тұра ол табан асты жалтарып, ғылымның заманауи жағдайында "еуропалық Ренессанс" пен "мұсылман мәдениетінің гүлденуі" арасындағы ұқсастық белгілері қаншалықты екендігі; "Ренессанс" ұғымын мұсылман әлеміне қолдану - қолданбау туралы дауласу пайда алып келмейтіндігін айтады. Осылардың бәрінен кейін В. В. Бартольд А. Мецтің кітабына пікірнамасында егер осы кітаптың әсерімен "мұсылман дәуірінің тиісті ғасырларында, әдетте қаперге алынатын бүкіл нышандарымен "Ренессанс" дәуірі қалыптасқандай көзқарастар кең тарала бастаса", онда шын бақытсыздық сол болар еді деген К. Беккердің пікірін қоштайды. Мұндай шендестірудің қисыны келмейді дейді Бартольд, өйткені мұсылман тарихында сан ғасырлық варварлар үстемдігі болған жоқ, ежелгі дүние ой-ағымдарына елігушілік Еуропадағыдан құлашын кеңге жайған емес, Еуропадағыдай олар өткерген өмірді жек көріп, "жауыздық" кезеңі атандырған да жоқ. Алайда, дейді Бартольд, мұсылман мәдениетінің өркендеуі дәуірінде де ежелгі дүние ғылымына жүгінушіліктің — ғилм әл ава 'ил немесе гулум әл-ава 'илдың үлесі аз болмағанын ескерген жөн .

Ағылшын аудармасына жазған алғы сөзінде А. Мецтің кітабына ат қою себебін Д. Марголиус та түсіндіруге тырысты. Осы тақырып, әсіресе, "Ренессанс" сөзі,— деді ол,— кітап мазмұнына сәйкес келмейтін ойларға жетелейді. "Христиан Еуропасына" апарып телігенде бұл сөз "жоғалтқан әлденені қалпына келтіру", "орта ғасырлар түнегінде" мансұқталған классикалық (яки, ежелгі) әдебиетке, өнер мен ғылымға қайтып оралу дегенді білдіреді. Алайда, Адам Мец зерттеуінің құрамдас бөлігіне айналған институттар, деп жазады Д. Марголиус, соншалықты қайтадан ашылған емес, тұңғыш енгізіліп отырғандар. Ал енді Оңтүстік Арабстанда ежелде жоғары дамыған өркениеттің болғандығын дәлелдейтін археологиялық жаңалықтарға келетін болсақ, Д. Марголиустың пікірінше, мұсылман империясындағы көбіктен көлеңке жасау әрекеті ғана.

Неміс арабтанушысы Иоганн Фрюктің (ТДР) пікірінше, А. Мец қарастырған мәдени дамудың негізгі нышаны ретіндегі уақыт үзігі исламға дейінгі арнаны, ең алдымен эллиндік даму бағытын қамтиды. Ал бұл теория оның кітабында елеулі рөл атқармайды, әйтсе де автор ойланып-толғанып таңдаған кітап тақырыбының азды-көпті жауапкершілік жүгін арқалайды деп түйіндейді ол .

Өз еңбектерінің бірінде академик И. Ю. Крачковский: "Өмірден ерте кеткен А. Мецтің өлгеннен кейін жарияланған еңбегі хижраның IV ғасырының жалпы картинасын бейнелейді, оны автор емін еркіндікпен "Исламның қайта өрлеу ғасыры" деп атайды. Мұнымен бірге автор өткен ғасырларда "Қайта өрлеу" мәдениетінің белгілі бір тұстарын дамытуға көбірек ықпал еткен көзге көрінбес серіппелерді де көрсетуге тырысты" деп жазған екен

Христиандар мен йаһүдилер

Мұсылман империясын түгелдей христиандықтың желегін жамылған орта ғасырлық Еуропадан ерекшелейтін көріністің ең негізгісі өзге дінге сенушілердің қалың бұқарасының аралас-құралас орнығуы еді. Әңгіме мұсылман жұртының бірегей саяси құрылым түзуіне әу бастан кедергі келтірген зимма (қамқорлықтағы) діндер жөнінде өрбіп отыр. Христиан шіркеуімен синагога әрдайым мәмілеге келе әрі өз құқықтарын қори отырып, жұтылып кетуге ырық бермей, құдды ислам империясының ішіндегі бөгде мемлекет кейпінде қала берді. Олар "ислам үйінің" әрқашан да көзге қораптау әрі быт-шыт жарылған ғимарат кейпінде көрінуіне, ақиқи мұсылмандардың өздерін бостан азамат емес, жеңімпаздар ретінде ғана сезінуіне, сол арқылы феодализм аңсарын ешқашан өшірмеуге құлықтылық танытып, аса заманауи міндеттерді көлденең тарта берді. Қайткен күнде де өзара тіл табысу қажеттігі ең алдымен орта ғасырлық Еуропаға өлі бейтаныс түйсік — әлдебір дінге төзімділік ахуалын орнықтырды. Өзге дінге төзімділік түйсігі ислам аясында ойлап табылған және табандылықпен зерттеліп - зерделенген салыстырмалы дін ілімінен (қаламнан) айқын көрінді.

Тек исламды қабылдауға ғана мүмкіндік берілді, ал қалған жағдайда әлгі қарама-қарсы топтар бір-бірімен жуыспады. Өзге дінге түбегейлі өткен мұсылман өлім жазасына кесілді, тап сол сияқты Византия империясы да дінін сатқандарды аяусыз жазалады . Аралас некеге ырық берілмеді, өйткені христиан әйелдің өз нанымы бойынша христиан емес күйеуге шығуға құқы болған жоқ ; ал христиан еркектің шіркеу қағидаларына сәйкес, егер келешекте зайыбы мен балалары ілімін мойындайтынына сенімді болса, христиан емес әйелге үйленуге ерікті болды . Мұсылман әйел мұндай еріктен мүлде ада еді. Ислам империясының заңдары зимма діндерге және шардың бір-біріне қарым-қатынасының тұрақты болуына кепілдіктер берді: яки, йаһүдидің христианға айналуына, не керісінше болуға қақы болмады, тек исламға өтуге рұқсат етілді. Бірде-бір христиан йаһүдидің, не керісінше ретпен мұрагері бола алмайтын, тек мұсылман ғана христианның немесе йаһүдидің үлесін мирас етуге құқылы еді . 311-923 жылдары халиф мұрагері жоқ христианның немесе йаһүдидің мүлкін марқұмның қауымдастарының иелігіне беретін бұйрық та шығарды; бірақ сөйте тұра мұсылманның мұрасы қазынаға тиесілі болды .

IV-X ғасырлардың екінші жартысында істің әу-жайын сәбилердің пайдасына шешетін бір жарлық шықты; онда пайғамбардың "Әр түрлі діндер арасында мұра иеленудің болуы мүмкін емес" деген сөзін келтіре отырып, өзгелердің мұрагерлік туралы істеріне араласу дұрыс еместігін атап көрсетті .

IV-X ғасырда христиандармен және йаһүдилермен қатар заратүштра нанымы (мәжусилік) даусыз зимма дін ретінде танылды. Христиандар мен йаһүдилер сияқты олардың да өз басшысы болды, ол сарай мен үкімет орындарында қауым мүддесін қаузады. Йаһүдилер Вавилон империясының сиыр бүйрегіндей бөлектеніп, қожырап біткен мемлекеттік құрылымында өздерінің саяси жағдайын сақтап, күллі қауіп-қатер мен тағдыр талқысынан аман-есен алып шыға білді; заратүштралар да зәрдөгіктерді де өзінің асқақ тұғырында бас иместен қалған дербес те қайсар қарсыластың сарқыншағы ретінде қарастырылды; христиандар, керісінше йаһүдилерге қарағанда әлдеқайда қолайсыздау күй кешіп, (сасанидтершілер мемлекетінің ұйымдасқан қарым-қатынасы жағдайында - ақ зимма азаматтар саналды немесе Византиядан аластатылған провинция тұрғындары ретінде ислам империясының құрамына енді. Осылайша "заратүштралар зәрдөштер мен йаһүдилердің басшылары мирасталатын лауазым дәрежесін иеленіп, патша аталады және әрі өздерінен жоғары тұрған өкіметке салық төлейді, мұның бірде-бірі христианда болған жоқ") . Сиқыршылар мен йаһүдилердің басшылары дүниәуи билеушілер болып табылады,— деді бірде якобшылар патриархы халифтың қабылдауында болғанда. Ол өзінің, керісінше, діни биліктің мансұбы (өкілі) екенін әрі тек діни жаза кесе алатынын: епископтар мен священниктерді лауазым-дәрежесінен айырып, ал қатардағы шоқынушыларды шіркеуден аластайтынын айтты . Империя орталығы шығысқа ауысуы арқасында мұсылман мемлекетіндегі христиан шіркеуін шығыс христиандардың басшысы — несториан католикасы басқаратын болды. Оны өз шіркеуі сайлап, халиф бекітті, өзге жоғары мәртебелі шенеуніктер сияқты ол да қызмет лауазымын мақұлдаған бекіткен грамота алды. 553-1139 жылғы осындай грамотаның бірінде былай жазылған: "Оны осыған уәкілетті христиандар жиналысы сайлады, "сенің олардың істерін қадағалап және олардың мекемелерін басқарудың, олардың ортасындағы күштілер мен әлсіздердің арасын әділеттілікпен келістіруің үшін. Олар ежелгі һәм бұлжымас салтқа сай сенің тағайындалуыңды жалбарынып сұрады... міне, осыған орай Әлем қаласында және басқа ни мұсылман аразиында (жерінде) сені несториан католикосы, сондай-ақ бүкіл елдегі гректерге, якобшылар мен маликшілерге муафық (арналған) зайым (сарапшы) етіп белгілеуге имамның мәртебелі рұқсаты жарияланып, Өзіңіздің ғибадатханаңыз бен Соборыңызда Құдайға құлшылық еткен кезіңізде желбегейіңізді киіп жүруге айрықша артықшылық беріледі, алайда желбегей мен әшекейлік белгіні сенен басқа митромолиттердің, епископтар мен дьякондардың әлдебіреуінің киіп-тағынуына болмайды. Егер де әлдекім саған қарсы шықса, онда ол жазаланады. Халиф, бұрынғы халифтың сенің нашарларыңды құрметтегені сияқты, саған ілтипат білдіріп, сенің және қауымдастарыңның өмірі мен мүліктерін қорғап, марқұм болғандарды жерлеудегі көне әдет-ғұрыптарыңды сақтауға әмір етті. Жан салығы ақыл-есі дұрыс әрі күнелтуге жеткілікті қаражаты бар ер адамнан жылына бір рет нәзір (алым) алынады, алайда қандай да бір заң талабына қайшы келсе де, әйелдер мен кәмелетке толмағандар салық төлемейді. Саған христиан секталарының арасындағы дау-дамайға төреші болып, күштімен тартыста ырқын алдырған әлсізге жәрдемдесу және т.б. құқы берілді" .

Якобшылар патриархы да билеуші халифтерден грамота алды, таққа жаңа халиф отырған сайын ол осы үшін сарайға баратын . Алайда, 300-912 жылдар шамасында халиф оның өз резиденциясын Бағдатқа орналастыруына тыйым салды .

Империя аясында нубей азаматтары саналған христиандары да айрықша артықшылық жағдайларды пайдаланды. Олар мұсылман аразинда арнайы алым-салық жинаушылар ұстаған өз патшаларына нәзір төледі. Осындай алым жинаушылардың бірі ислам дінін қабылдағанын нубий патшасы Бағдатқа сапармен келгенінде естіп, әлгіні кісендеп қоюға бұйырды .

Йаһүда мәліметтері IV-X ғасырда йаһүда раббиндері қиын кезеңді бастан кешкенін мағлұмдағанымен , мұсылман түпнұсқаларында ол туралы ештеңе айтылмайды. VI-XII ғасырда Туделыдан шыққан Вениамин мен Регенсбургтен шыққан Петахья ғана оны сөз етеді; сол кезде исламның Бағдат жөне Каир халифаттарына бөлінуі йаһүди қауымының ұйымдасуына үлкен әсерін тигізді. Мәселен, біз Бағдатта мұсылмандар сайидун — "біздің мырза" атағын берген рет галугтаны (арабша рас әджалут) кездестіреміз, бірақ соның сөзі тек шығыс Евфратқа өтті; Сондай-ақ Сирия мен Мысырдағы және Фатима әулеті билеген аразидағы раббанит раввиндерін тағайындаған cap хассарит — төрелердің төрің Каирда болған. Каир қағидасының осынау ерекше жағдайы фатимашыл қарсыластардың Бағдат ырқына қарсы қолдан жасағаны амалы болса керек, өйткені, XII ғасырда, яки Фатима әулеті құлаған бойда жазылған египет қауымы жетекшісінің жолдауы бар; сөйтсе оған Бағдаттан тәртіпке көнбеген бір раввин жіберілген екен .

Рабби Вениамин (в 1165 ж. саяхат жасаған) келтірген ақпарда мұсылман империясында, батысын қоспағанда, 300 мың йаһүди болғаны айтылады, ал енді рабби Петахья (шамамен 20 жыл өткен соң) тек Вавилониядағы өз діндестерінің санын 600 мың адамға жеткізеді . IV-X ғасырдағы Сирияда мұндай дерек атымен жоқ, өйткені, шарық шапқыншыларының (крестоностар) ебірейге қарсы саясаты мәшхүр қауымды түгелдей жіберді. Мәселен, Вениамин Тудельский Иерусалим геттосында небәрі төрт тұрғын болғанын хабарлайды , ал Петахья бір адамды ғана тапқан. Байюло Мармлий Георгийдің миладиден кейінгі 1243 жылғы қазанда жазған хабарламасы бойынша венециандықтардың Тир қаласында тек еркек кіндікті тоғыз йаһүди тұрады . Керісінше, үш мың ебірей, Вениамин Тудельскийдің деректеуінше, мұсылмандар билеген жылдары Дамаскіде (Шам); Петахья дерегі бойынша 10 мың-5 мыңдайы Алеппода өмір сүрген. Ніл, Евфрат пен Тигр жағалауында, сонымен қатар Германиядағы Рейн мен Мозель бойында ебірейлер тығыз қоныстанған. Әсіресе, "Ниневиядан бастап Тигр саласындағы бүкіл қала мен қоныстарда йаһүди қауымдары болды" , Джезират ибн Омарда — 4 мың адам, Мосулда — 7 мың , Харбада, Вавилонияның нақ солтүстігіндегі қалада — 15 мың , Укбара мен Васитте 10 мыңнан жәһит өмір сүрді. Бір ғажабы, сол күзде бұған кереғар Бағдатта небәрі 1000 ебірей тұрып жатты . Евфрат бойындағы йаһүди қалалары саналатын Хилла — 10 мың, Куфада — 7 мың және Басрада 2 мың жөһит болды. IV-X ғасыр басына таман Вавилон жазығындағы елдің мекендердің арасында толықтай дерлік йаһүдилер ғана қоныстанғандары Сура мен Нахр Мәлік еді . Шығысқа қарай беттеген сайын йаһүди қауымдарының саны көбейе түседі: Хамаданда — 30 мың, Исфаһанда — 15 мың, Ширазда — 10 мың, Ғазнада — 80 мың, Самарқандта — 30 мың . Осы мәліметтерді әл-Мұқадзаси растап: "Хорасанда йаһүдилар көп те, христиандар аз" және "Мидияда христиандардан иаһүдилер көп" дейді. Шығыста, Исфаһанға таяу, Мервтің шығыс беткейінде, Даңғайыр империя бойына даралана бітіп, " Иахүдийа", яғни "жәһиттер шаһары" атанған қос қала орналасқан. әл-Мұқадзаси сондай-ақ Хұзистанда "христиандар аз, бірақ йаһүдилер мен заратүштралар өте көп" , Фарсада "йаһүдилерден сиқыршылар көп, христиандар аз" екенін көрген. Арабстанда да христиандардан йаһүдилер көп болған , мәселен, Курхадағы, Хиджаздың үлкендігі жөнінен екінші қаласындағы тұрғындардың басым бөлігі йаһүдилер еді. Мысырға қатысты Вениамин Тудельский келтірген цифрлар әлдеқайда төмен . Каирда — 7 мың адам, Александрияда — 3 мың, Ніл дельтасындағы қалаларда — 3 мың шамасында және Жоғарғы Мысырдың транзитті сауда жолындағы қалалардың бәріндегіні қосқанда 600 адамнан аспайды.

Христиандардың сан мөлшеріне анықтау әлі мүмкін болмай отыр. Омар кезінде Вавилониядағы салықты алғашқы бөлу тарихы 500 мыңға жуық жан басына алым төлейтіндер, яки бір жарым миллиондай зимма діндегілер бар екенін көрсетті, ал бұдан йаһүдилердің санын шығарып тастау керек . II-VIII ғасырда Мысырда жүргізілген халық санағының дерегі бойынша 5 млн копт жан салығын төлеуге тиіс болған , мұның өзі шамамен 15 млн копт христианы өмір сүрген деп пайымдауға мүмкіндік береді. ІІІ-ІХ ғасырдың басында 130 мың дирхем , ал IV-X ғасыр басына таман 16 мың динар мөлшерінде жан салығы жиналған. Осы екі цифр нәтижесінде шамамен 15 мың алым төлеуші ғайри-мүслим (мұсылман еместер) болғанын көрсетеді, олардың есебінен 1000 йаһүдиді шығарып тастау керек. Осылайша салыстырмалы сенімділікпен Бағдатта 40-50 мың христиан тұрғынын есепке алуға болады. Ибн Хаукал Тигр мен Евфрат арасындағы қалалардың ішінде Эдес пен Текритте христиандар санының басымдығы туралы мәлімет келтіреді, бұлар — якобшылардың негізгі орталығы әрі олардың патриархтарының резиденциясы еді: "бұл қаладағы көне шіркеулер мен монастырлардың кейбіреулері, тіпті, Иисус пен апостолдар заманынан келе жатыр еді" .

Таңғаларлық жағдай, заратүштралар Вавилонда көп болды, әсіресе, Парсы елінің оңтүстігінде тығыз қоныстанды. 369-979 ж. олар мен мұсылмандар арасындағы қақтығыс жөнінде мәліметтер бар; олардың үйлері тоналып, Адуд ал Даула кінәлілердің бәрін жазалаған . Әдетте, Шираз бейбіт қала болған, тіпті, әл-Мұқадзасидің өзі заратүштардың онда айырым белгісіне тоқтайтынына, ал олардың мерекелік күндерінде бүкіл қала безендірілетініне таң қалған, 371-981 ж. сопылар басшысы өлгенде, оның табытының соңынан мұсылмандар, йаһүдилер мен христиандар шұбай ілескен. Парсының шығысындағы әл-Каринайн шөлін түгелдей заратүштар қоныстанып, есектерін лауға беріп, шартарапқа саяхатқа шығу арқылы күнелткен .

II-VIII ғасырдағы әл-Амин халиф билігі тұсында саби қауымдастығы өз өркендеуінің соңғы дәуренін бастан өткерді. Сол кезде "Харранда мәжуисилік қайтадан жандана өрлеп, бүкіл көше бойымен асылзатты жабу жабылған, райхан және мирта дестелермен безендірілген, мүйіздеріне қоңырау тағылған бұқаларды ергізіп, олардың соңынан сыбызғышылар ілесіп жүрді" . IV-X ғасырдың жиырмасыншы жылдары халиф өзінің Бағдаттағы қолөнер ісі жөніндегі мансұбынан сабилер туралы ұйғарымын сұрады. Ол бұған өз пікірін айтып, "олардың бәрін өлтіру керек, өйткені олар христиан да емес, йаһүди де емес, жұлдыздарға ғана табынады" деді. Халифтың жүрегін жібітіп, райынан қайтару үшін кейін сабиліктер аз ақша жұмсаған жоқ . Жүз жылдықтың орта шенінде оларды қайтадан зимма ретінде қамқорлыққа алу жөнінде тағы уағда берген үкімет низамы шыққаннан кейін мәжуисилер Харранға, Ракка мен Осроенға қоныстанды, бірақ олар 400-1000 ж. шамасында мүлдем жоғалып кетті. Ибн Хазмның есебінше, олардың жалпы саны — саусақпен санарлықтай — қырықтың шамасында еді .

Қолданыстағы заң бойынша зимма дініндегілердің кез келген кәсіппен айналысуына тыйым салынған жоқ. Қайта мейлінше табысты жерлерді, әсіресе банкирлердің, сауда алутократиясының, мата сатушылардың, ірі жер иеленушілер мен дәрігерлердің арасын христиандар мен йаһүдилер жайлап алып, тістей қатып қалды . Өздері осылайша жайғасып алғандықтан, Сирияда, мысалы, қаржыгерлердің көпшілігі — йаһүди, дәрігерлер мен "бітікшілердің" басым бөлігі христиандар болды . Бағдатта да христиан қауымын сарай дәрігерлері, ал йаһүди қауымын сарай қазынашылары басқарды Жаһиттердің ең төменгі салық төлеуші сословиесінің ішінде айырбас саудамен айналысатындар, былғары илеушілер, етікшілер, әсіресе бояушылар көп болды . Мәселен, Иерусалимде Вениамин Тудельский (XII ғ.) йаһүдилердің бояу монополиясын өз қолдарына алғандарын көрген және Вифлемде тұратын 12 ебірейдің бәрі бояушылар екен, әйтеуір тек жалғыз ебірей тұратын жер табылса, онда ол міндетті түрде осы кәсіппен айналысқан .

Аса бір маңызды нәрсе — зимма дініндегілердің өмірі заң алдында мұсылман өмірімен тең дәрежеде бағаланғаны. Әбу Ханифа мен ибн Ханбаланың түсіндіруінше, кірме діндегіні өлтіргені үшін де, мұсылман үмбетін өлтіргені үшін де бірдей құн төленген. Мәліктің айтуынша, христианның немесе жоһиттің өлімі мүслімнің қазасына қарағанда жартылай кем, ал аш-Шафийдің пікірінше,— үштің біріндей мөлшерде бағаланған, ал парсының өлімі тек әлгінің он бестен бір шамасымен өтелген . Мұсылман үмбетіне: "Сен — йаһүдисің!" немесе "Сен — христиансың!" деп айтқан адам намысты қорлаушы ретінде сотта жазаланған .

Діни рәсімдер өткізу ісіне үкімет қол сұқпаған, керісінше, христиандардың даңғазалы мерекелерін үнемі қолдап отырған .

Қуаңшылық кезінде мемлекеттік билік тасаттық шеруін ұйымдастырғанда, "оған епископ бастаған христиандар мен кернейлерін үрлеген йаһүдилер қатысты ".

Монастырлар бейбіт өркендеді, солардың бірі — шамамен Бағдаттың оңтүстігіне қарай жүз шақырым, Тигрден шығысқа қарай бір жарым миль жерде орналасқан Дайр Курна туралы былайша айтылады: "Бұл — монахтарға арналған 100 кельясы бар әдемі, тартымды да гүлденген монастырь, оның үстіне әр монах әлгі кельялардың бірін жеке-дара иемденеді. Осы тариқат монахтары бұл үйлерді бір-біріне 50, 200 және 1000 динарға дейін сатады . Мұндай әрбір келья сан алуан жеміс, құрма пальмасы мен зәйтүн ағашы өскен мәуелі бақтың ортасында тұр, бақтың түсімінен олар 50-200 динар табады. Мығым дуалмен қоршалған монастырь аразиының қақ ортасын канал жарып өтеді.; мәртебелі мейрам ретінде онда қармық көтеру күні мерекеленеді, сол кезде монастырға қарақұрым халық ағылады .

Мысырдағы ең ірі монастырь — Каирдың оңтүстік-шығысындағы шөлейтте, Нілден үш күншілік қашықтықта, биік таудың жотасында орналасқан қасиетті Антония монастырі бар. Бұл монастырь бай алқапты, сондай-ақ қалалық жер телімдерін иеленді. Оның дуалының сыртында бақпен және үлкен жүзімдікпен қатар бақшасы, үш жылғасы, көптеген жеміс ағаштары мен кемінде 3 мың түп құрма ағашы орналасты .

Бөгде діндегілерге қамқорлық жасаған исламға қарағанда, Византия империясының ресми шіркеуі өзге ағымдағы христиан бауырларына анағұрлым өшпенділікпен қарады. IV-X ғасырда император Никифор Сирия жерін қайта жаулап алған кезде, ресми шіркеуден қуын көргендерді қорғайтынын айтып, тұрғындардың ерекше сендіруге әмір етті. Сондай уәде беріп, ел сенімін аулағанына қарамастан, ресми шіркеу бәрібір якобшыларды қолдан келгенінше қудалап бағып, ақыры оларды Антиохиядан үдере кетуте мәжбүр етті. Якобшылар жылнамасы Антиохияның императорлық патриархын перғауыннан да өткен қатігез, Навуходоносордан бетер дінбұзар деп атайды. Қайтадан жаулап алынған Мелитенадан якобшылар патриархы жеті көрнекті дінбасымен бірге тұтқындалып, Константинопольдегі түрмеге апарып қамалды, ал үлкен Собор тәркіленіп, православие шіркеуінің иелігіне алынды . Патриархтың өзі болгар шекарасында айдауда жүріп өлді, оның серіктерінің бірі түрмеде көз жұмды, келесісіне патша сарайының алдында тас боратылды, үшеуі өз сенім жолдарынан бас тартып, қайтадан шоқындырылды, бірақ сонда да тыншу көрмей, мазаққа душар болды. Ақыр соңында қайтадан "христиан" патриархына айналған резиденциясының шиелінісе түскен жағдайына шыдай алмаған Сирия шілкерінің әміршісі оны Амидаға, діни жолдарына әлдеқайда түсіністікпен қарайтын "дінсіздер" арасына көшірді .

Ресми шіркеу армян христиандардың қоңырауды қолдануларына тыйым салды .

Мұсылман жасауылдары талай рет өзара қырқысқан христиан партияларын тыныштандырумен әлекке түсті. Мәселен, ІІІ-ІХ ғасырда бишігеш Антиохия христиан қауымынан айына 30 динар жалақы тағайындап бір адамды ұдайы алтарьдің қасында тұрып, өзара жауласушы қауымдардың мүшелерін бақылау және адам қазасына жол бермеу міндетін жүктеді .

IV-X ғасырдың 20-жылдары Тиннис қаласының (Мысыр) христиан қауымында епископ сайлауға байланысты үлкен жанжал тұтанды: "әкесі баласымен, әйелі күйеуімен сөйлесуді доғарды"; ақыр соңында, христиандар үкіметті көмекке шақырды да, олар Собор есігін мөрлеп жауып тастауға мәжбүр болды ".

200-815 ж. шамасында халиф әл-Мамун тіпті зиммалардың діни сенімі мен шіркеуіне толық еркіндік беруге ниеттенді: "әлдебір діни нанымдағы кез келген қауым, мейлі ол бар болғаны он адамнан құралса да, өзінің рухани әміршісін өзі сайлап алуға қақылы, халиф та оны мойындайды" деді. Алайда, ғалибты (үстем) шіркеу басшыларының қысымымен әлгі занды жариялаудан бас тартуға мәжбүр болды .

Ал шіркеу ғимаратына келетін болсақ, сасанилер мемлекеті бұл мәселеге қатысты әрқилы көзқарас ұстанды, ал кейінгі римдік құқық қағидаттары йаһүдилердің жаңа синагога салуына тыйым жасап, қирап-бүлінгендерін ғана қалпына келтіруге рұқсат етті . Ислам дәуірінде осы мәселеге қатысты парсылық және римдік, яки жұмсақтау һәм қаталдау көзқарастың өзі мипалауға айналып, жаңа шіркеу үйлерін тұрғызуға рұқсат пен ескі ғимараттарды жөндеуге тыйым салудың арасында адасып жүрді . Мысырдың діндар билеушісі 169- 171/785-787 жылдары, "тіпті оған 50 мың динар ұсынылғанына қарамастан", қайтадан тұрғызылған шіркеулерді қиратты деп таңғала жазады жылнамашы. Бұл оның ізбасарының шіркеу ғимараттарын қалпына келтіруге рұқсат беруіне кедергі келтірген жоқ, ал мейірманды діндарлар шіркеу салудың өзі "ел шаруашылығын реттеу" ісіне жататынын ашық айта бастады. Иә, шынында да Ескі Каирдағы шіркеулердің барлығы тек ислам билігі кезінде салынған еді . 300-912 ж. Тиннисте (Мысыр) бір шіркеу қираған кезде, христиандардың оны жөндеуіне үкімет көмектесті . 326-938 ж. христиандар Мысыр билеушісіне ақша беріп, олардың бүлінген шіркеуді жөндеуіне рұқсат сұрады. Олардың өтініштеріне жауап ретінде ол осы мәселе жөнінде заңи ұйғарым жасауларына ұсынды. Мұндай ұйғарымды ибн әл-Хаддад беріп, "шіркеуді қалпына келтірудің керегі жоқ" деді. Мәлікит те солай шешті, ал Мұхаммед ибн Әли, керісінше, бұл шіркеуді жөндеп, қалпына келтіруге болады деген пікір ұстанды. Осы шешім мәлім болып, халық оны өртеп жіберді әрі өзін өлтіруге ұмтылды, сондықтан ол бас сауғалауға мәжбүрленіп, өз ұйғарымына өкінді. Халық ырыққа көнбей, көшелерді бітеп, шіркеуді қоршауға алды. Тәртіп орнатуға келген жасақтарға тас жаудырғандықтан билеушінің оларды алып кетуден басқа амалы қалмады. Содан ол христиандар қолқасына қарсы ұйғарым жасаған мүфтий Әбу Бәкір ибн әл Хаддадты шақырып алып: "Шіркеуге шапшаң жет! Егер ол әлі аса бүлінбеген болса, тұра берсінші, егер олай болмаса, Алланың кәрі тигірді құлатып-ақ таста!" деді. Ибн әл-Хаддадтың ертіп барған сәулетшісі шіркеу ішін шырақ тұта шұқшия қарап шығып, "ол әлі 15 жыл тұрады, содан соң бір жері опырылады, кейін тағы бақандай 40 жыл тұрып, біржола бәрі қирап тынады" деп баяндады. Сөйтіп, билеуші оны жөндеуге рұқсат етпей қойды. Сәулетшінің айтқаны келді: 366-976 жылы, яғни қырық жыл мерзімі өткенге шейін оны жөндеп алды, әйтпесе, оның төбесі опырылып түсетін еді .

Астана емханасында ақиқи діндегілер мүміни мұсылмандармен тең дәрежелі медициналық көмек алды. Тек IV-X ғасыр басында індет кезінде ғана уәзір елдің жазық бөлігіндегі тұрғындарға көмек көрсетіп, дәрі-дәрмекпен қамтуға тиісті халифтың бас тәуібіне ең алдымен мүсілімдерге қамқорлық жасау жөнінде нұсқау берді . Әлбетте, өлгендерді бөлек жерледі. Алайда, хроникада 319-931 ж. Текрит қаласындағы тасқын кезінде өлген мұсылмандар мен христиандарды бірге жерленгені, кейін кімді қайда көмгенін білу мүмкін болмай қалғаны туралы дерек жүр . Ол кезде христиандар мен йаһүдилерге арналған геттоның болмағаны, сөйте тұра діні жөнінен бауырластар бір-біріне етене жақын қоныстанғанын айтуға тиіспіз, мысалы, Бағдатта христиан монастырлары әр махалла сайын болды.

Мұсылмандық сот төрелігі тек мүслімдерге мұғамалы (байланысты) болғандықтан, ғайри-мүслімдер (өзге діндегілер) өз сотына тапсырылды. Бізге белгілісі, бұл соттар да негізінен діни сипатта болды, шіркеу басшылары өз қарамағындағыларды жоғарғы сот ретінде қадағалап, бірнеше рет өздерінің заң жинақтарын шығарды. Бұл соттар неке немесе мұра иелену құқына қатысты істермен ғана емес, сондай-ақ көбінесе христиандар арасында ғана туындаған жанжалдарды басумен айналысты. Әйтсе де кірме діндегілерге мұсылманшылық құқық заңдарының желегі астынан да қорғаныш іздеу құқы берілді, бұған, әрине, шіркеу жағы назырқана қарады. Католикос Тимофей (200-800 ж. қазан) "соттық ұйғарымдардың осалдығынан үнемі сарай мен христиан еместердің қадиына жүгінетіндерді қандай да бір кешірімнен ада қылу" мақсатында өзінің заң түзіліктерін шығарды . Оның кодексінің 12 және 13-тараулары өз еркімен мұсылман заңынан қорғаныш іздейтіндерге күнәдан арылу, жанына сауға тілеу, кебін кию және басына күл себу шараларын белгіледі . Оның ізбасары бұл тарауларға шіркеуге келуге уақытша тыйым салуды қосты . 120-738 ж. тағайындалған Ескі Каирдың қадиы алғашқы күнін мүсілімдердің ісі қаралып жатқан мешіттен бастап, осыдан соң мешітке кірер беттегі баспалдақта христиандарға қатысты сотқа төрелік етті . Кейінірек Ескі Каир қадиы өз үйінде отырып, христиандар ісін қарауға аптаның бір күнін бөлді, ал 177-793 ж. сайланған қади оларды тіпті, мешіттің қақ төрінде қабылдады . Қайткен күнде де, ғайри-мүсілімдердің, яғни, өзге діндегілердің, өздері қаламаса, оларды қади төрелігіне жүгінуге мәжбүрлеген жоқ , алайда, олар өздері жүгінген жағдайда қади мұсылман құқығы негізінде шешім шығарды, сонда ғана олар шешім ырқына бағынуға тиіс болды. Патриархтардың сақталып қалған заңдары тек шіркеу жазаларын ғана: қауым мүшелерінің жиналысында масқаралауды, шіркеу алдында кебін кигізіп және басына күл сеуіп тұрғызуды, шіркеуге күнәлік садақа беруді, одан әрі — шіркеуден әрі мінәжат құпиясынан аластатуды және христиан ғұрпымен жерлеуден бас тартуды айбат етеді . Мәселен, біреуді ұрған христиан екі айға шіркеуден аластау немесе мінәжат етуден айыру арқылы жазаланды; әр жексенбі сайын ол үстіне кебін киіп, басына күл сеуіп, шіркеудің алдында тұруға, өзінің жағдайына орай кедейлерге садақа беруге тиіс . Енді бір сенімділеу деректің баяндауынша, Испанияда христиандар өзара дау-дамайларын өздері шешкен, алайда, өлім жазасы кесілетін қылмыстар жасалған ретте олар қадидың төрелігіне жүгінуге тиіс болған. Олар үкім шығарылған қылмыскерді қадиға алып барып, өз айғақ-дәлелдерін оның талқысына ұсынған, егер де ол бұдан соң "hene est" десе, әлгіні жазалауға кіріскен .

Рабби Петахьяның дерегі бойынша, Мосулдағы йаһүди қауымы басшылары өз адамдарын, тіпті мұсылмандармен дау - дамайға түскендерін де, өздері жазалауға құқылы екен. Онда кінәлілерді қамап қоятын йаһүдилерге арналған абақты болыпты .

Кейбір мұсылман фиһқшыларының пікірінше, ғайри - мүсілімдердің азаматтық құқықтарының ең жан жаралар, көкейге дақ қалдырар тұсы құлдар сияқты олардың сот талқысына, тіпті өз діндестеріне қарсы куәгер ретінде жіберілмеуі еді . Басқа діндер бұған кеңшілікпен қарады. Керісінше, мұсылман арасындағы христиан соты, өз ырқымен болмаса да, мүсілімнің христианға қарсы айғақтарын қабыл алды, тек куәгердің Құдайға сенетін әрі мінсіз мінез-құлықты мүмін болуын, яки куәгер мен қадидың өзіне қойылатын шарттарға сай болуын ғана талап етті .

Өкімет тарапынан көрсетілген қамқорлық үшін "дін жолына түскендер әл-ахуалына орай үш санат бойынша жан басына салық: жылына 12,24 және 48 дирхемнен, ал алтынға шаққанда 1,2,3 динардан төлеуге тиіс болды. Мұның өзі өскери салық сияқты еді, себебі ол қару асынуға қабілетті ересек еркектерге салынатын, ал мүгедектер мен монахтар тек өздерін-өздері асырай алатын жағдайда ғана төлейтін . Византия империясында да әрбір христиан емес адам, йаһүди мен заратүштар жылына жан басына бір динардан төлеуге тиіс еді ; сол сияқты христиандар да өздері жаулап алған жерлердегі мүсілімдердің жан басына салық салды . Көп жағдайда салық төлеушілердің басым бөлігі төменгі санат бойынша төлегенін Виниамин Тудельский: "Бүкіл мұсылман жеріндегі йаһудилер бір динардан алтын төлейді" деп ашып жазады . Рабби Петахья да осыны айтып, "Вавилониядағы йаһүдилер халифқа салық төлемейді, тек жыл сайын жан басына бір алтыннан реш галута береді" дейді. Венециандық байюло Марсилий Георгий 1243 ж. қазанда Тирадан: "Он бес жасқа жеткен еркек жынысты әрбір йаһүди жыл сайын біздің миссияға бүкіл әулиелер мерекесі күні бір безанттан төлейді" деп хабарлайды.

Тұтастай алғанда, валюта нарқының өзгеруіне байланысты аздаған ауытқушылықтары ғана болмаса, жан басы салығының мөлшері заңда қарастырылған деңгейде ұсталды. Айталық, ІІІ-ІХ ғасырдың басында Мысыр билеушісі жарты динарды қанағат түтты, ал енді 390-1000 ж. мысыр пастыры Георгий бір динардың бір жарымын төлеуге тиіс болған . Алайда 200-815 ж. шамасында Мысыр жеріне саяхат шеккен патриарх Дионисий мата тоқуымен даңқы жайылған қала Тиннистен былайша хабарлайды: "Тиннистің тұрғындары сансыз әрі шіркеуі көптігіне қарамастан, біз мұндағыдай тақыр кедейлікті ешқашан көрген емеспіз. Мұның неліктен екенін сұрағанымызда, олар былай жауап берді: "Қаламызды су қоршап жатыр, міне сондықтан біз ештеңе екпейміз, мал да баға алмаймыз. Ауыз суды алыстан тасимыз және оның бір құмырасын 4 дирхемнен сатып аламыз. Біздің бар жұмысымыз — мата, оған әйелдеріміз жіп иіреді, біз тоқимыз. Табысымыз, тіпті, итті тойындыруға да жетпейтініне қарамастан әрқайсымыз 5 динардан салық төлеуге тиіспіз. Бізді ұрып - соғып, зынданға қамайды, ұлдарымыз бен қыздарымызды аманатқа беруге мәжбүрлейді, кейін олар құл ретінде әрбір динар үшін екі жылдан жұмысқа жегіліп шығуға тиісті. Егер әлдебір қыз не әйел олардың қол астында жүріп, бала туып қалса, оларды бұл үшін жауапкершілікке тартпайтындығымыз туралы бізді ант беруге мәжбүр етеді. Тіпті, кейде әлгіндей әйелді босатқанға дейін жаңа салық түрін міндеттейтін жағдайлар да болып тұрады". Бұған патриарх қарсылық білдіріп, жан басы салығы алынған кезде олар Месопотамия заңы бойынша: байлар — 48, орташа дәулеттілер — 24 және кедейлер 12 дихремнен төлеуге тиістігін айтты .

Алым-салық көбінесе бірнеше мерзімде — алты, бес, төрт, үш , ал кейде екі рет жиналды. Алғашқы кезде Вавилония тұрғындарынан алым әр ай сайын алынды — сірә, бұл қаражаттан мұсылмандар өз зейнетгерін айырып тұрғандықтан шығар. ІІІ-ІХ ғасырда Испанияда тап солай болған .

Алайда, кейінірек, 366-976 жылы алым-салықты жылдың алғашқы айында жинау, одан әйелдерді, кәмелетке толмағандарды, қарияларды, еңбекке қабілетсіздерді, мұқтаж әрі некеге тұрмаған монахтарды босату туралы жарлық шықты . Әдетте, салық төлегендерге қағазға жазылған түбіртек берілді. Қолайсыздау кезеңдерде кірме діндегілердің мойындарына түбіртекті белгі тағып, қолдарына мөр басқан . Бұл салттың тамыры сонау ежелгі Вавилонияда жатыр: онда құлдар өз қожайындарының аты жазылған шағын қыш допшаны мойынға тағып жүрген ; талмұд жаһиттерді де өз құлдарының мойнына немесе киіміне мөр соғып, салып қойған .

Миладидан кейінгі 500 жылы Эдесса әміршісі күн сайын бір фунт нан алуға құқылы қала кедейлерінің мойнына қорғасын мөр тағып қойды . Көне фиһқшылар Әбу Иусуф пен Йахйа ибн Адам осы амал жөнінде тіс жармайды. Сондықтан бұл әрекет сирек ұшырасқан-ау деген ой келеді. Қалай болғанда да, Телльмахридан шыққан Диониссий қауымның басына бұрын-соңды түспеген сынақты былай сипаттайды: "Салық жинаушы шенеуніктердің қарауына әркімге қаласының не мекенінің аты жазылған мөр басатын таңбалаушылар берілді. Оң қолға қаланың аты, сол қолға "Месопотамия" деп жазылды. Бұған қоса, олар адамның мойнына біреуінде — қаланың, келесісінде округтің аты бар екі қалақша тақты. Әрбір үшінші еркектен олар бір дихремнен (сірә, мөр үшін жиым болса керек) алды. Бұдан өзге, олар әркімнің атын, айрықша белгілері мен туып-өскен жерін жазып алды. Мұның бәрі аса ыңғайсыз жағдайды туындатты, өйткені жат жерлік өз отаны ретінде қай мекенді тіпті, өмірінде аяғы баспаған жерді айтса да, жаза беретіні байқалып қалды.

Егер есепке алудың осы тәсілі ақырына дейін жүргізілген болса, бұрынғыларына қарағанда әлдеқайда көп азап шектірер еді. Өз жұмысының азайып, саябырси түскенін аңғарған шенеунік,— дейді Дионисий, провинцияның жазық бөлігіне аттанып, жолында кездескен, көзіне іліккен жанның бәрін ұстай берді. Бүкіл тұрғын халықты қолынан өткізбейінше тыным таппай, ол әлгі провинцияны көлденеңінен-тігінен жиырма шақты рет кезіп өтті және ешкім одан бой тасалай алмады. Пайғамбар Даниил мен Иоанн апостол айтқандай болып шықты: "Адамдардың барлығы өз қолына, кеудесі мен арқасына осынау мал енін салдырды" . Патриарх мұны өте өрескел нәрсе көріп, таңбалау мен қалақша тағу жөнінде айтып отырғаны түсінікті.

Соған қарамастан Аббас халифаты дәуірінің басында Басрадан шыққан әлдебір ақын жырлаған :

Әл-Жахизаның (255-869 ж. о.) сенімді деректеріне қарағанда таңбалы желкесіне бола өзін қорғауға алынған қалалық деп есептейтін қарапайым трактир иесінің аузынан шыққан сөз сияқты . Бұған қоса, бізге IV-X ғасырдың бірінші жылы Хамадан аймағында жасалған тап осыңдай қалақша жетті , осы ғасырдың алғашқы ширегіне қатысты тікелей дәлелдер де қолымызға тигендіктен, сол кезде алым-салықты төлегендіктің белгісі ретінде мөр басылған түбіртектер берілгеніне көз жеткіземіз" .

Христиан дінбасылары жан салығын төлеуден босатылған жоқ; тек тіленшілікпен күнелткен монахтарға ғана тақыр кедей ретінде салық салынбады . Алайда, мұның бәрі тек сөз жүзінде жүрді, өйткені 312-924 жылы Мысырдағы монахтар мен епископтарға алғашқы жан салығы салынды. "Төмен және Жоғарғы Мысырдың сондай-ақ Синайдың монастырларының барлығы оны төледі. Содан бірнеше монах Бағдатқа барып, халиф әл-Мұқтадирға шағым жасады. Халиф бұрынғыша монахтар мен епископтардан ештеңе алмау жөнінде бұйрық берді ".

Тіпті, 1665 жылы да Мысырдағы егер олар некелессе, "бүкіл еуропалықтар, копт діндарлары, патриарх және бүкіл түрктер (яғни, мүсілімдер)" жан басы салығынан босатылды .

Жан басына белгіленген алым, заң бойынша рұқсат етілмейтініне қарамастан, өзге салық түрлері сияқты қаталдықпен жиналды. Жалпыға мәлім, әйтеуір баяғыдан бері қолданылып келе жатқан тәсілдерге: борышқорды ұрып-соғуға, азаптап, қинауға, күн көзіне тұрғызып қоюға, басына май құюға қанұндық ережелер тыйым салды; оларды салығын өтегенше қамап қоюға ғана болатын еді .

Белгілі бір киім кию туралы нұсқауларға келетін болсақ, ол баяғыдан бар еді; мәселен, Харун ар-Рашид 191-807 жылы : зимма діндегі бауырластар белдерін арқанмен буынып, бастарына тысталған бөрік және аяқтарына мұсылмандардікінен басқаша кебіс киюге тиіс; садақ жақтарына қыл орнына ағаш бүрлерін тағуға; олардың әйелдері аттың емес, есектің ер-тұрманын әбзелдеуге міндетті деген бұйрық шығарды .

II-VTII ғасырда йаһүдилер биік бөрік киген, кейбір акындар оларды оқшау діңгектерге немесе құмыраларға теңеді . Христиандар ол кезде бурнус киді, мұсылмандар арасында биік бөрік (калансува) үрдіспен қалған соң олар христиандардың айырым белгісіне айналды .

Көнелеу нұсқауларда зимма діндегілерге қандай бір киім түсі туралы ештеңе айтылмайды, бұл, сірә, тек провинциалдық салт болған сияқты. Мәселен, әл-Жахиз (255-869 ж. ө.): "Қабақтың нағыз иесі кірме діндегі адам, әрі аты Азин, Мазбар, Азданказ, Миша не Шлума болуға тиіс, ақ жолақты қара киім киіп, мойынға мөр тағуы керек " деп, бәлки, вавилондықтар ұстанған салты сипаттаған шығар.

Харун ар-Рашидтың тұсында ақиқ мұсылмандар бірде Маср (Миср) мешітіне жиналып, өздері жек көретін қадиды жерден алып, жерге салады, сонда әлгі қаймықпай өз құжырасынан шығып: "Қайда анау мыс түстес желең кигендері, қайда сол оңбағандар? Неге ешкім айтпайды оның не қалайтынын, оны көзіммен көріп, құлағыммен естиінші, кәне?" деп айқай салады . Мұсылмандар сияқты шошақ бөрік кигендер өздерін мүмкін жамағаттан бөлектей көрсету үшін өзге түсті екі түйме қадауға тиіс еді. Христиандар мен йаһүдилердің құлдары ең болмағанда кеудесіне не арқасына төрт саусақтың еніндей көлемде мыс түстес жамау қадап, сондай-ақ жіңішке сарбаз белбеуінің (манатик) орнына жалпақ айыл — зуннар (грекше zonarion) тағуға тиіс. Олардың үйлерінің сыртқы есігіне ағаштан ойылған шайтанның бейнесі шегеленетін болған . 239-853 жылғы бір бұйрыққа сәйкес зимма діндегілер енді атпен емес, тек есекпен және қашырмен ғана жүруге тиісті болды . Алайда бұл нұсқаулардың пайдасы шамалы болды: зимма діндегілер, әдеттегідей, оларға қасақана құлақ асқан жоқ. Мәселен, 272-885 жылы Бағдат тұрғындары тыйым атаулыны көпе-көрнеу елемей, ат мініп жүретін христиандарға қарсы көтерілді, осы дүрбелең кезінде "Келил Йешу" — "Иисус тәжі" монастыры талқандалды . Ал енді 90-ыншы жылдары Ибн әл-Муғтазз христиандар қашыр мен ат үстінде шіреніп отырады деп хабарлайды тағы . ІҮ-Х ғасырдың басталуына төрт жыл қалғанда осы нұсқаулардың бәрін бұлжытпай орындау керектігін қайтадан ежелей түсіндіруге тура келді. IV-X ғасырдың соңына шейін әлгіндей нұсқаулар жөнінде ештеңе айтылмайды; қалай болғанда да олар ұмытыла жаздағандай, тек мұсылман ортодоксалдығының күшеюіне байланысты V-XI ғасырда оған қайтадан мән бере бастайды. Мәселен, 423-1031 жылғы салтанатты жиында христиан католикосы мен йаһүдилердің рвш галутасына мұсылмандармен әбден теңгеріліп қалған өз діндестеріне қайтадан айырым белгілерін кигізе бастауды міндеттеді . Міне осы кезде зимма діндегілерге өз ғимаратын мұсылман құрылыстарынан биік тұрғызуға тыйым салатын нұсқауда пайда болды. Маған белгілісі, ол алғаш әл-Мавардида (450-1058 ж.ө.) сөз болады . Бұл идея кейін Батыста өз орнын тауып, 1205 ж. папа Иннокентий III йаһүдилердің Сансадағы синагогаларын қасында орналасқан шіркеуден биік етіп салғанына шағымданады .

Халық арасына жайылған келемеж бен даңғаза дабыралар алуан түрлі нәсілдерге қарағанда діндер арасында да аз болған жоқ. Йаһүдилерден шығатын сасық иіс туралы айтты ; христиандар маскүнем саналды , монахинялары мен хордағы балалары жеңілтек көрінгендіктен, жалпы бұл жамағат жаман атқа ие болды; сәби туралы олар бір-біріне қайырымсыз деді . Көзі ашық мұсылман басқа діндерден гөрі христиандықтың махаббат пен момындықты көбірек уағыздайтынынан, сөйте тұра оны жақтаушылардың өздері осы ілімді өмірде онша ұстана бермейтінінен хабардар еді. әл-Жахиз (255-869 ж. о.) әлемдегі тоғышарлықтың бәрі тректерден тарайды дей келе, бір ғажабы — олардың дініндегі мейірімділік қасиеттерді мақтайды . әл-Бируни көйлегін тартып алғанға жейдесін қоса беретіндердің, бір жағынан ұрғанға екінші жағын тосатындардың қылығын текті философия, дұшпанынан ізгілік тілеп, барша мен бүкіл нәрсенің амандығын асқақ тұтатын философия деп жариялайды. Алайда адамдардың бәрі — философтар емес, тіпті, император Константин христиандықты қабылдаған кезде де үкімет қылып пен қамшыны бұрынғыша сілтей берді .

Юн де ғайри-мүсілім шенеуніктердің мұсылман империялығында көптігі қайран қаларлық. Өз империясында мұсылмандар христиандарға бағынды . Мұсылмандардың өмірі мен мүлікке билік жүргізуінің зимма діндегілерге тәуелділігіне ағымдар ертеден естіліп келген , тіпті ертеректе Омар христиан мен йаһүдиді "мемлекеттік бітікші етіп қоймау жөнінде ескертпелер жаза бастаған . ІІІ-ІХ ғасырда христиандар екі мәрте мұсылмандардың әскери министрі болды, "сонымен хақ сенімнің қорғаушылары олардың қолдарын сүюге әрі олардың әмірлерін орындауға тиіс еді" . Мұсылман шенеуніктері сияқты христиандар мен йаһүдилерден шыққан шенеуніктерге де ант бергізді. 840-1436 жыл шамасында жазылған Диуан әл-итиаш сол кезендегі йаһүдилердің ант мәтінін келтіре отырып, алғашқы нұсқаны Харун ар - Рашидтің канцлері әл-Фадл ибн ар-Рабби жасағанын әрі ол кейінгі түзілім нұсқаларына негіз қалағанын жазады .

Антихристиандық қозғалыстардың барлығы ең алдымен нағыз мүсілімдерге кірме діндегілердің осынау жан төзгісіз үстемдік жүргізуіне қарсы бағытталды. 235-849 жылы халиф ресми қызметке ендігәрі өзге діндегілерді тағайындамауға бұйырды; сол кезде, мысалы, христиан-бақылаушының қолынан ніл өлшем тартып алынды . Алайда ол 10 жылдан соң өз сарайының құрылысын жүргізуді жоғары қызметтегі бір христиан-шенеуніктің қолына тапсырды . Ал енді 296- 909 жылы христианнан шыққан "мемлекеттік бітікшілердің" билікті қолға алғаны соншалық, халиф әл-Мүқтадир христианға қарсы бағытталған өкімдерін қайта жаңғыртуға мәжбүр болды . Осыдан бастап христиандар мен йаһүдилерді тек дәрігердің немесе салық жинаушының қызметіне қоюға рұқсат етілді . Алайда әл-Мұқтадирдің бұл өкімінің күлкі тудырарлықтай пәрменсіз болғаны соншалық, тіпті оның өз уәзірінің күн сайын төріне шығарып кеңес құрып отыратын тоғыз құпия кеңесшісінің төртеуі христиан еді . Барлық жерді христиан бітікшілер (хатшылар) жайлап алды. ІІІ-ІХ ғасырдағы Тахир әулеті тұсында , тіпті, 319-931 жылы да уәзір болғысы келген әлдебір кісі өмірдің хатшысы — христиан Ибрахиммен де, әскербасы Мунистің "бітікшісі" Стефанмен де жұғымды қарым-қатынас жасауға тиіс еді . Мансап өріне көтерілу үшін өзінің христиандармен байланысын барынша аңғартып қалу қажет болды. "Менің отбасым сіздерден шыққан,— дейді мемлекеттік бітікшіте әлдебір жағымпаз,— менің бабаларым сіздердің ұлы адамдарыңның бірі саналады.

Бірде, әл-Мүбтадида күні, менің атам Үбайдаллах ибн Сүлейманның қолынан шармық (крест) түсіп кетіпті, оны жұрт көріп қалған кезде ол: "Бұл — біздің әйелдеріміздің алқасы ғой, олар бізге айтпай, киімімізге тығып қойып жүр" деген екен" . Ішкі есебі дұрыс шыққан; христиандардан мемлекеттік қызметті тартып алуға ниеттенген әл-Мұқтадирдің тұсында-ақ христиан-шенеуніктерге жағымпазданған әлгі жылпос діттегеніне жеткен, уәзір мансабын иеленген. Әскербасы Муниске қарсы бүлдіргі әрекет жасағандарды Муфлих деген әтек (евнух) басқарған , әскербасының христиан - бітікшісі де осы әтектер ортасынан шыққан, өте ықпалды еді. 324-935 жылы "халифтың жеке кассасының меңгерушісі Стефан — христиан өлді" . Алғашқы Буид те қызметін бітікші-христиан алудан бастаған . Ал уәзір "Изз әд-Даула 357-967 жылы Бағдатқа аттанған кезде астанадағы өзінің орынбасарлығына бір христианды қалдырған . Халиф ат- Та'и (363-381/973-991) христиан-хатшы ұстады, ал ғасырдың екінші жартысында Бағдаттағы "Адуд ад-Даула сияқты (372- 982 ж. о.) Фатима әулетінің халифы Каирдағы әл-Азиз де христианнан уәзірлер тағайындады . Мұнымен қоймай, әлгі уәзірлер өз әміршісінен шіркеулер мен монастырларды қайтадан салуға рұқсат алып, міскін діндестеріне қаражат бөлдірді .

Кейінірек мұсылман фиһқшылары өз ілімдерінің бүкіл қанұндарына сүйене отырып, уәзір шектеусіз мемлекеттік уәкілеттілікке ие бола алмайтындықтан (визарат ат-танфиз), христианнан немесе йаһүдиден де қойыла береді деп үйретті . ІІІ-ІХ ғасырдың басында Мысыр қаласы Бурада өлке билеушісі христиан болды, ол жұма сайын аббасшылардың ресми қара желбегейін киіп, беліне қылыш тағынып, атқа маңғаздана отырған күйі нөкерлерімен мешітке беттейді. Сол жерге аялдап, оның мұсылман дініндегі орынбасары ғана мешітке кіріп, дұғасын оқып, уағызын айтып, қайтадан өз бастығына оралған . Әлдебір мұсылман тақуасы атпен жолшыбай өзіне қарсы ұшырасқан әміршінің хатшысына — христианға тездетіп жүруге әмір еткен. Сол үшін әмір әлгі мұсылманды арыстандардың талауына лақтырып тастаған дейтін дерек те бар .

389-999 жылы Мысырдың мемлекеттік хатшысы Фахд деген христиан қади өлгеннен кейін байқалған жетімдер жәрдемақысын өсім ақшаларды талан-таражға салу дерегін тергеп-тексеру жөнінде нұсқау алған. Ол қадидан қалған мүлікті сатып, жауапты қызметкерлерді — елдегі мұсылман діни басшылығының көрнекті қайраткерлерін қуып жіберген .

Мәселенің қисынға қайшы екендігіне қарамастан, түпнұсқа еңбектер, соның ішінде христиан жылнамасы IV- X ғасыр бойына мүсілімдер мен зимма діндегілердің арасындағы қақтығыстар (ол туралы кейінірек егжей-тегжейлі сөз қозғалады) жөнінде өте мардымсыз жазады. 312-924 жылы Дамаск тұрғындары үлкен шіркеуді тонап, 200 мың динар тұратын шармықты, шіркеу тостақтары мен ыдыстарын, түтеткішті, жастықтарды ұрлаған; бұдан басқа, бірнеше монастырь тоналған .

Шамамен осыған орайлас кезеңде Рамалладағы үш шіркеу қиратылды, алайда халифтың бұйрығы бойынша қала тұрғындары оларды қайтадан салуға тиіс болды . Керісінше, Мария бикенің шіркеуін өртеп жіберген Аскалона қаласының тұрғындарын шағымдау үшін Бағдатқа барған епископ ештеңе тындыра алмады. Өрт йаһүдилердің кесірінен болғаны желеу етілді, олар томар тұтатып, көтерме шығыр көмегімен мұнан ай күмбезіне жеткізбек болған, содан қорғасыны балқып, тіреу болғандар құлап түскен екен . 325-937 жылы мұсылмандар Иерусалимдегі бірнеше шіркеуді тонаған . 381-991 жылы екі мұсылман міндеттелген айырым белгілерін тағып жүрмегені үшін христиан дініндегі "астрономды" балағаттаған; ол өзінің мырзасына шағымданған, ал ол әлгі екеуін қамап тастауға бұйрық берген. Нәтижесінде екі шіркеу ту-талапай тоналып, католикос аямай бакшиш төлеу арқасында ғана бұл уақиғаның ізін жасырып үлгерген . Содан соң бір мешіттен шошқаның басы табылуына орай дүрбелең шығып, бұған христиандарды кінәлады . 392-1002 жылы Бағдат тұрғындары мұсылман өліміне ашынып, шіркеуді өртеді, ол жанып жатқанда құлап, көп адам опырынды астында уалап болды .

403-1012 жылы тал түсте бір христиан дәрігердің қызын жерледі, ол бір беделді мырзаға бітікші болған христианға тұрмысқа шыққан еді. Жерлеу "жоқтаушыларымен және монахтарымен, шармықтарымен және шырақтарымен, литавраларымен және литанияларымен" өтіп жатты. Әлдебір Хашимдік мұның бәрін өрескел шектен шығушылық көріп, табытқа тас лақтыра бастады, сол үшін әлгі мырзаның жалшыларының бірі оның басын сойылмен жарып тастаған. Христиандар марқұмның денесін арқалап "грек махалласының" шіркеуіне қаша жөнеледі. Халық қатты ашынады. Базар алаңдарында Құран жазбаларын көкке көтере дүрбелең салып, мешіт ғимараттарының есігі тарс жабылады да, ашулы тұрғындар халиф сарайына қарай жөңкіледі. Халиф әлгі мырзадан бітікшіні ұстап беруді талап еткен, бірақ ол бас тартқан соң халиф таййарын жүзуге дайындауға бұйырып, Хашимдықтарды шақырып алды да Бағдаттан кетіп қаламын деп қорқытады. Ал бұл кезде мырзаның үйінің алдында омақас жүріп жатыр еді, соның барысында бір адам өлді, ол сөйтсе Әлиші болып шықты. Осы хабардан соң ашу-ыза әбден өрши түсіп, намазға ешкім бармады, ақырында бірнеше христиан қаза болды. Ұзақ келіссөзден кейін әлгі бітікші халифтің қолына тапсырылды, бірақ біраз уақыттан соң оны қайтадан босатып жіберді .

Шығыстың ұлан-ғайыр кеңістігі үшін мұндай уақиғалар дерегі аса елеусіз еді. Ол кезде шиеленісті жағдай тек Мысырда ғана сақталды. Мұнда мұсылмандарға қарсы — жалпы да бүтін шіркеу тұтастығы, ал арабтарға қарсы тегі басқа, тілі бөлек бөгде халық тұрды, өйткені Мысыр христиандары копт тілін тек ғасыр аяғында ғана ұмыта бастаған еді . Алғашқы екі жүзжылдық бойына копттардың бір көтерілісі екіншісіне ұласып жатты, тіпті, соңғысы тек 216-831 жылы жанышталды. Бірақ сол кезде де Мысырдың орта сословиесінің бәрі христиандар болды, бір кездегі мысырлықтарды ұға алмаған гректер тәрізді арабтар да копттердің өздеріне қолайлы пайғамбар лебіздерін хадис жинақтарына ептілікпен кіргізіп жібергендеріне қарамастан, оларды онша түсінбеді. Сондай өсиеттердің бірі копт "бітікшісінің" мұсылман мемлекетіндегі рөлін мүлде бейқам сипаттап: "Копттер дүниенің шаруасына өз иықтарын тосу арқылы мүміндердің игілікке кенелуіне көмектеседі" дейді . Және олар мұны айнытпай атқарғаны соншалық, Мысырдағы христиандарға қатысты тәртіпсіздіктің көбісі копт шенеуніктерінің алаяқтығынан туындап отырды. Ал кейінірек, IV-X ғасырдың орта шенінде византиялықтардың бірінен соң біріне ұласқан әскери жеңістеріне Мысыр да үн қосып отырды. 389-960 жылы византиялықтар Сирияны қан құстырғанда, Каирдағы ескі мешітте жұма намазынан соң халық көтерілісі бұрқ ете қалды да екі шіркеуді өртеп жіберді . Ал келесі жылы император Никифор христиандар үшін Критті жаулап алған кезде, Каирдағы "императорлық" (мелкиттік) христиаңдық Қасиетті Михаил шіркеуі тоналып, ұзақ уақыт жабық тұрды, оның есіктері топырақпен бітелді .

Алғаш Фатима әулетінің билеушілері зимма дініндегілерге қатысты әдетте мұндай ...сектант атаулыға табылмайтын таңғаларлық төзімділік көрсете білді. Олар өз игі жақсыларының жанына йаһүдиден бас тәуіп ұстады, олардың исламға өтуінің қажеті болған жоқ , ал йаһүдилердің көмегімен әл-Му'изза сарайының төңірегінде неге қол жеткізуге болатынын қазымыр ренегат Ибн Киллис өте жақсы білді де, өзінің бүрынғы діндестерін сол жаққа тықпалай берді . Ислам ілімінің рационалдық тенденциясы мен диалектикалық дәлелдемелікке сенім арту тұңғыш рет мүсілімдер мен мәсіхшілер (христиандар) арасында ашық пікірталас өткізуге жол берді . әл-Азиз кезінде сарайда христиандарға достық пейілмен қарау ахуалы арта түсті; оның христиан дінбасылары арасында күйеу балалары жүрді, солардың ішінен Арист дегені Каир мен Мысырдың архиепископы болды, олардың бәрі халифтың құрметіне бөленді . Сол кезеңдегі әлдебір ақынның:

"Христиан бол! Өйткені христиан болу ақиқи діннің аясында жүру — біздің заманымыз көрсетіп отыр. Үш құдайды уағызда да, қалғанын таста — құр әуре ол: уәзір Йакубты — әкені, әл-Әзизді — ұлды және әл Фадлды — қасиетті рухты мадақта" деп кекетуі тегін емес.

Халифтан әлгі ақынды жазалауды талап еткен кезде ол мысқылдың бізіне түйрелгендердің бәрін бұған кешіріммен қарауды өтінді . Кейін сол халиф Нестрийдің ұлын, христиан дініндегі 'Исуды өзіне уәзірлікке тағайындады, ал ол йаһүди Манасты Сириядағы орынбасары етіп алды. Бұл тым астамшылық еді, халықтың бұл екеуін алып таста деген талабына халиф амалсыз көнуге мәжбүр болды . Осы христиан - уәзірдің тұсында христиандарға қарсы көтеріліс бұрқ ете қалды. Император Василийдің Сириядағы басқыншылығын қауіптенген Мысыр халифы 386-996 жылы флот жасақтауға бұйрық берді, бірақ ол Мысырға таяу мүйісте өртеніп кетті.

Халық өрттің шығуын гректерден көріп, 160 адамын өлтірді. Олардың жат жерліктерге деген өшпенділіктері жергілікті христиандарға ауып — шіркеулер өртелді, несториан епископы ауыр жарақатталды. Уәзір тәртіп орнатты: 63 тонаушы тұтқындалып, олар үш-үштен "әрбір үшінші" дейтін жеребе тартуға, яғни, көйлек астынан өз сыбағасын суырып алуға тиіс болды. Ол сыбағаның бірінде — "Сен өлесің", келесісінде — "Сен дүреге жығыласың", ал үшіншісінде "Сен — азатсың" деген үкім бар еді. Тұтқындар тағдыры да тап солай шешілді .

393-1003 жылы әл-Хаким фанатизмінің алауы аспанға шапшып, төңіректі тұмшалады . Халық басқару тізгіні босаңсығанын түйсініп, шіркеулерді күйрете бастады, ал халиф олардың орнына мешіт салғызды, әл-Азхар мешіті осылайша тұрғызылған еді. Содан соң белгілі бір киім кию туралы ескі өкімдер қайтадан түзіліп, қатаң түрде басшылыққа алынды. Осыдан бастап христиандар мойнына ауыр ағаш шармық тағып жүруге тиіс болды. Көпшілік арасында діни рәсімдерді мерекелеуге, қоңырау үнін шығаруға тыйым салынып, шіркеулердің қабырғасынан шармық бейнелері алып тасталды да, олардың ізі майланды. Иерусалимдегі Құдай табыты шіркеуі сияқты атақты шіркеулер мен Мұқаттам тауындағы зәулім әл-Құсайр монастыры құлатылып, оның ішіндегі үлкен қорым молалары бүліншілікке ұшырады, әл-Хакимнің өзі шошынып, бұл жүгенсіздікті дереу тоқтатты. Міне, осылардың бәріне қарамастан, сол жылы халиф Мансур ибн Са'дун деген христианды өзіне уәзір етті, сондай-ақ жанындағы емші-тәуіптерді христиандардан жинады. Айтқандай, христиандардың орнына пайдалану үшін қызметке жарамды бітікші-мұсылмандардың тізімін жасауға өмір берген, "өйткені ілуде біреу болмаса, оның империясындағы бітікшілердің, шенеуніктер мен дәрігерлердің барлығы христиандар еді". Сол кезде, 403-1012 жылғы раби'ас - сани айының 12-інші жұлдызында, бейсенбі күні бітікшілер, салық шенеуніктері мен дәрігерлер өздерінің епископтарымен және рухбандарымен (священниктерімен) бірге жиналып, жалаңаяқ, жалаң бас, жылап-еңіреп, жерді сүйген күйі халиф сарайына келді. Әл-Хаким өз емшісі арқылы оларға кешірім жасап, рахымшылықпен жауап қайтарды. Алайда, жексенбі күні сол айдың 15-інде христиандардың мойынға тағатын шармықтарын недәуір үлкен, бір шынтақ ұзын және бір елі енді әрі қалың етіп жасауға бұйрық берді. Енді йаһүдилер де мойындарына салмағы 5 фунт допша тақты, сірә, бұл өздері ұлықтайтын бұзаудың басын еске түсірген болар.

Сол кезеңде христианнан шыққан көптеген лауазымды шенеуніктер ислам дінін қабылдады, басқалар да олардан үлгі алды, көп күнге шейін қала көшелерінде бірде бір христиан көрінбеді. Кейбіреулер, мысалы, 415-1024 жылы қаржы министрі қызметінде жүргенде өлтірілген Мұхассин ибн Бадус сияқтылар нақты жағдайда екіжүзді әрекет қылды,

Мұсылман дінін қабылдаған шағында сүндеттеушіні шақырғанымен, мәйітін қарағанда ол сүндеттелмеген болып шықты .

Провинциядағы христиандар сияқты йаһүдилердің көпшілігі, керісінше, өз діндерінің аясында қалды. Ондаған мың шіркеулер мен монастырлар қиратылды, енді христиандардың өздері осы үшін жұмысшыларға ақы төлеуге тиіс болды. Мысырдағы бүкіл монастырдың Александрияға жақын орналасқан екеуі ғана аман қалды, өйткені оларды сол өңірде көшіп-қонып жүретін бәдәуилер қорғаған екен дейді. Синай монастыры өзінің бүкіл қазынасын бере салды жеңе де оның аман қалуына ауыр алым-салықтан басқа нәрсе — өте-мөте берік қаланған қабырғаларын қиратудың мүмкін еместігі де септігін тигізген .

Кейінірек, друздар уағыздайтын жаңа діннің қошаметі халифтың басын айналдырып, осы дінді ескі ислам сенімінің орнына енгізуге ұмтылған кезде зимма діндер ол үшін өз мәнін жоғалтты. Мәселен, 419-1019 жылы оған христиандар үйлеріне жиналып алып, қасиетті мінәжатты салтанатты түрде мейрамдайтынын, тіпті, осындай жиындарға мұсылман дінін қабылдағандары да қатысатындарын баяндаған кезде халиф оған көңіл бөлген жоқ. Сол жылы ол Синай монастырына қазынасын түгелдей қайтарып, сондай-ақ әл Құсайр монастырын қайтадан салғызып берді .

Әл-Хакимнің ізбасары билеген тұста бәрі бұрынғы қалпына келді. Христиандар қайтадан шармық шеруін ашық түрде өткізе берді, тек ессіз халифтың ел басқарғанын копттардың көпшілігі сол кезден таға бастаған бастарындағы қара жолақ пен қара белбау ғана еске салатын . Ал енді 415- 1024 жылы копттардың Қасиетті Шоқындыру мерекесі бұрынғы сән-салтанатымен әрі халифтың өзінің қатысуымен өткізілді . 436-1044 жылдан 439-1047 жылға дейін Каирдың уәзірі йаһүди-үндеуші болған, оның тұсында парсы йаһүдилері Әбу Сайд пен ат-Түстари мемлекет басқарып тұрды, мұның өзі бір ақынның:

Шығып үміт шыңына бұл күндері,

Йаһүдилер даңққа кенеледі,

Билік те, байлық та соларда, барлығы да

Кеңесші, қолбала еді күні кеше

Әмірші ағзамға енді теңеледі.

Мысырлық жамағатқа, ақылым бұл:

Жүрмеңдер сенімге тек семіріп құр.

Йаһүди болып алып ол ақырын

Аспан да тек соларға меншік боп тұр,-

деп жырлауына ілік болған .

Қалам

IV-X ғасырда мұсылман каламы (богословие) өте маңызды уақиғаны бастан өткерді, яғни, сол кезге шейін өзі қолбасындай болып келген фикхтан, яки құқықтанудан босап шықты . ІІІ-ІХ ғасырдың өзінде-ақ шіркеу мойындаған дінтанушылық шығармалардың барлығының қанұндық бояуы қанық-тұғын. Мұндай бетбұрысқа, ең алдымен, мүғғазилшылардың әсері мол болғаны анық, өйткені олар ІІІ-ІХ ғасыр бойына таза діни (теологиялық) сұрақтар қойып, енді өз қарсыластарынан оған жауап тіледі. Жалпы, олар қандай да бір заңдық бағдары жоқ алғашқы мұсылман партиясы еді; ал IV-X ғасырда бірнеше жікке бөлінген ислам ішіндегі бес партия — сүннө, мүғғазила, мүрджиа, шиға және хариджиттер арасынан шыққан ол таза каламийалық (догматикалық) сипатқа иеленді . Мұғтазилашылар және сот ұйғарымына (ФУРУ) толық еркіндік беріп, бұл салада әрбір білікті фикһшы - ғалым (мужтахид) өзіндік пікірін айта алады деді . Осылайша кез келген құқықтық ағылшын, тіпті "дәстүршілдердің" (асхаб әл-хадис) арасында мұғтазилашылар жүрді, оларға тумысынан схоластардың қарсыласы ретінде қарауға үйренісіп кетті . Басқа жағынан алғанда, күллі құқықтық ағымның бітіспес қарсыласы сопылық жол еді. Өздері дүниауи ғылымға балаған фикһты олар жек көретіндіктерін ашық білдіруге де шамалары жетпеді. Мысалы, әл-Макки (386-996 ж.о.) фикһқа қарсы Христ атынан айтылатын пікірді пайдаланады: "Дүмше ғалымдар сулы арнаның сағасына құлаған тас секілді. Өзі суды бойына сіңіре алмайды, бірақ оны алқапқа да жібермейді. Дүниауи ғалымдар да тап солай: олар бақилық өмірге барар жолға жайғасады да, өздері ол жаққа өте алмайды, үмбеттерді де құдайға жібермейді. Немесе боялған ақталған табыт тәрізді: сырты жарқырап тұр, ал іші толы мүрде" дейді. Мұнда да сопылар жеңіске жетті: келесі ғасырда кейінгі мұсылманшылық заңдардың негізін салушы әл-Ғазали фикһты зайырлы, дін ілімге жат нәрсе ретінде бағалайды . Әрине, сопылар арасыңда да кез келген ғылым атаулыға тыйым салып, жаза белгілеген ағымдар болған. Ибн Хафиф (371-981 ж.ө.) өз бауырластарынан сиясауытын — төс қалтасына, ал қағазын ышқырына тығып жүруге мәжбүр болған .

Оның үстіне гностиканы, ішкі түйсікті, білім мен қаламды қарама-қарсы қоюшылық белең алды. "О тоба, өз денесіндегі жүн туралы, оның қалай өсетінін, ақ, әлде қара екенін білмейтін пенде барша дүниенің жаратушысын қайдан танушы еді?". Әл-Халладж (309-922) ғылымды осылай келеке қылды . Тағы бір жерінде ол: "Мен екі қанаты бар сопылық құсын көрдім, ол әзірше ұшып келе жатты, менің ісімді танып-түйсінген жоқ. Ол менен тазалық (сафа) жөнінде сұрады. Сонда мен оған: "Құрбандық қайшысымен өз қанаттарыңды қырқып таста, әйтпесе сен маған ілесе алмайсың" дедім. "Бұлар маған ұшу үшін керек" деп қарсыласты ол. Кенет ол ақыл-естің теңізіне құлап түсіп, батып кетті" деп әңгімелейді .

Керісінше, әл-Жунайд (298-910 ж.ө.) сияқтылар қаламды мағрифадан (гносис) жоғары қойды , ал іс жүзінде шафи'и ғалымдар тізімінде сопылардың саны әлдеқайда көп болғаны байқалып қалатын. Сопылық калам тіпті маңыздырақ әрі әлкімдірек, әлмендірек көрінетін, өйткені ол өзіне со кезең ғылымның ең тегеурінді діни күштерін жинақтаған еді. III- IX және IV-X ғасырларда ол исламға үш ілімді беріп, сіңісті етті, олар: Аллаһқа, әулиелерге нық сену жөне Мұхаммедті құрметтеу әлі күнге шейін исламның діни өміріндегі ең маңызды әрі ең ықпалды күші болып табылады.

Әрбір мүміннің, еркек пен әйелдің құран мен хадистерді оқып-үйренуі ертеден келе жатқан имани парыз ретінде дами берді, алайда IV-X ғасырда бұған қатысты жаңа тәжірибе жинақталды. Яки, енді жеке дидарласпай-ақ және бұған арнайы жазбаша рұқсат алмай-ақ хадистерді жинақтауға алғашқы талпыныстар жасалды . Соның нәтижесінде бұрынғысынша кейбір хадис сақтаушыларды шарлап жүрудің орнына кітаптарды оқып-зерттеу әрекеті орнықты. Мәселен, хадис жинау үшін Мысырдың шегінен шығып ешқайда бармағанына, ешкімді естімегеніне қарамастан, Ибн Иунус ас-Сафади Мысырдағы дәстүршілердің басшысы бола алды . Ғалымдардың — хадис жинаушылардың саудагерлер мен шенеуніктер сияқты жол кезіп, керуен сарайларды шарлап жүруін сирексітуіне әлі талай уақыт бар-тұғын. "Раххалинді тәмамдаушы" хаттам ар-раххалин, яки, хадис есту үшін империяны аралап шыққандардың атақтысы — Ибн Манда 395-1005 жылы қайтыс болды. Ол 1700 хадис жинап, үйіне 40 түйе қомына кітап артып келген еді . Самарқандтан шыққан Әбу Хатым (354-965 ж.о.) Ташкенттен Александрияға дейін сапар шегіп, мыңнан аса ғұламаны, әлдебір ауған ғалымын, (429-1037 ж.о.) 1200-ден аса хадисшыны тыңдаған . Өткен ғасырлар өтіндегі таңдаулы қаламшы әл-Ғазали де өз білімін жетілдіру үшін көп саяхат шеккені аян. Өзінің туып - өскен қаласы Тустан тысқары шығып, солтүстіктегі Журжананың (Горгана) ұстаздарынан дәріс тыңдаған, содан соң елдегі ең ірі дәруфланда, Нишапурда білім алған. Бар болғаны осы .

IV-X ғасырда осы мәселеге қатысты көзқарастардың қаншалықты тұрақсыз болғандығын ас-Самарқан да өзінің Бустан әл - 'афифинында (18 және келесі б.) нақты көрсетеді. Мына бір дерек осы айқастың айғағы іспетті: ан-Наубахти Китаб ал-ағанидың авторы, атақты ад-Дарақұтниға хадис үйреткен белгілі ғалым Әбу-л-Фараджаны нағыз өтірікші дейді, "өйткені ол қым-қуыт сауда жүріп, үйме-жал кітап сатып жататын базарды аралауды әдет қылған; сол жерлерден құшақ-құшақ қолжазба сатып алып, үйіне келген соң өзінің дәйексөздерін жымқырып алған" .

Дей тұрғанмен, дәстүршілдер сол кездегі ғалымдардың арасындағы ең беделділері болды: империяның таңдаулы тұлғалары ретінде танылып, хроникалар ат төбеліндей ақсүйектер қатарында олардың да өлген күнін жазып отырды, ал олардың есте сақтау қабілеті хақында таңғажайып әңгімелер тарады. Уәзір Эли ибн Ғисаның үйінде дәріс оқып, үкімет оған кафедра (минбор) ашып бергендіктен Бағдатқа даңқы тараған Абдаллах ибн Сүлеймен (316-928 ж.ө.) бірде Сиджистанға аттанады. Кітаптарын өзімен бірге ала шықпайды, бірақ 30 мың хадисті жатқа соғады. Бағдаттықтар ол жұртты алдап, жанынан шығарып жүрген шығар деген күмәнмен алты динарға файдж (курьер) жалдап, ізіне ілестіреді. Ол Абдаллахтың айтқандарының бәрін қағазға түсіріп, қайтып келеді, сөйтсе тек алты хадис мәтінінен сәл ғана ауытқып, үшеуін шатастырған екен . Ибн Ғуква (332-943 ж.ө.) 52 мың хадисті оларды айтушыларымен бірге жадына шынжырлап ұстап отырғанын мақтан етті . 335-966 жылы өлген Мосула қади 200 мың хадисті жатқа білді деп жазады . Ал Мысырда 410 - 1010 жылы бір ғұлама өлді, сөйтсе ол ұзындығы 87 шынтақ, орама қағаздың екі жағына хадистің алғашқы сөздерін жазып қойған әрі оны жатқа айтқан екен . Ақын әл-Хамаданидің (398-1007 ж.о.) басынан өткерген жағдайын каламшылар мақтана әңгімелейді; ол да бір рет қана тыңдаған жүз өлеңді жатқа айтып бере алатын қабілетке ие болыпты. Ол хадистерді "есте сақтаушыларға" арналған құрмет көрсетуге қарсы екенін білдірген. Сол кезде әлдебіреу оған хадистердің тарауын жіберіп, оларды жаттап алуға бір апта уақыт береді. Апта өтісімен ақын дәптерді кері қайтарып, әлгіге: "Мұны есте ұстауға кімнің шамасы жетпек? Мұхаммед бәленшенің ұлы, Жағфар түгеншенің ұлы дегеннен басқа, тағы да толып жатқан кісі аттары мен сөздерінен өзге не бар" депті .

Меккедегі бір әйелден ұзыннан шұбақ әл-Бұхари Сахихтарының барлығын Әл-Хатибтың бес күн ішінде тыңдап шыққаны хадистерді тарату ісіндегі шеберлік пен шапшаңдықты көрсетеді .

Осы ғасырда хадистер туралы ілімнің көрнекті өкілдері Әбу-л-Хасан Әли-ад-Даракутни (385-995 ж.о.) мен әл-Хаким Нишапури (405-1014 ж.о.) болды, келесі ғасырда олардың орнын әл-Хатиб әл-Бағдади (463-1071 ж.о.) басты. Олардың тақырыптары көптеген бөлімдерімен әрі қайшылықтарымен ІІІ-ІХ ғасырда тәмәмдалған хадистердің жинақтары арқылы жеткізіледі. Енді олар жаңа жинақтарды құрастыруға кірісті. Мәселен, ад-Даракутни сүннә кітабын жазып, каламдық даңққа бөленген уәзір Жағфар ибн әл-Фадлға муснад құрастыруға көмектескен ; немесе "толықтырулар" (истидрак пен мустадрак) енгізумен шұқшия шұғылданды, мәселен, ар-Даркутни мен әл-Хаким екеуі де бұрынғы ғұламалар көптеген жақсы дәйектерді қаперден қағыс қалдырған деген пікірде болды. Немесе олар IV-X ғасырда азын-шоғын тәжірибесі бар дәстүршілдердің кез келгені қаузаған тірлікпен — өзге сенімді тұлғалардың (мухаррадж не мустахрадж) бойынша жанама мәліметтер түзумен айналысты . Осы ғасырда пайда болған ерекше әдебиет түрі мәтінді дұрыс түсінбеуден туындаған әркелкі ұғымдардың мәнін түсіндіруге (тасхифат) талпынды жеңе де бұл жөнінде ад-Даракутни де, әл-Хатиб та кеп жазды .

Хадистерді сын елегінен еткізу әуел бастан жекелеген беделді тұлғаларға (магрифат риджал әл-хадис), олардың есімдері мен "сенімділік" (сикат) не "осалдық" (дұғафа) тұрғысынан берген бағаларын анықтауға, яғни, нағыз хадис таратушы иеленуге тиісті асыл қасиеттерді (магрифат әл-сарх уа-т-тагдил) межелеуге арналды. Тап осындай шығарманы алғаш Йахйа ибн әл-Каттан (198-914 ж.ө.) жазған дейді . Классикалық еңбектерді салыстырып шыққан соң енді оларда аты аталған беделді тұлғаларды зерттеуге жіті көңіл бөлініп, екі Сахихты таратушылар жене т. б. туралы кітаптар жазылды. Таратушылардың үздіксіз тізбегі кейін ғұмырнамалар түзуді әрі осы куәгерлерді жеке-жеке бағалау арқылы олардың жалпы тарихын жазуды талап етті. Сөйтіп, ІІІ-ІХ ғасырда тауарих (хроника) пайда болды. Солардың арасынан Ибн Сағданың (230-845 ж.ө.) "Ұрпақтардың үлкен кітабының" уақыт және мекен принципі бойынша құрастырылған әл-Бұхаридың (256-870 ж.ө.) жылнамасын және ел-Хакимның (406-1015 ж.о.) "Нишапур тарихына" ұласқан, әл-Хатибқа қарағанда ғұмырнамалық деректерді толығырақ жинақтаған ІІІ-ІX және IV-X ғасырлардағы "Қалалар тарихын", Әбу Нұғаймның (430-1038 ж.ө.) Тарих Исфаһанымен әл-Хатибтың (463-1071 ж.о.) Тарих Бағдадын атауға болады. Олар сын айту әдібі аса нәзік иірімдермен өрбігенін әл-Хатибтың "Өз ұлдарының сөздері бойынша хадистерді таратқан әкелер туралы" және "Кейінгі ұрпақтың сөзімен хадис таратқан пайғамбар сахабаларының кітабы" деген шығармаларынан көруге болады . Бұл ғұмырнамалық білім көзі сол кезде жоғары бағамен кәделенді. Даңғайыр жазушы Әбу Хаййанның ұстазы ретінде танымал мервтік қади Әбу Хамид ғұмырнамалары "шешімдердің теңізі һәм қадидың қазынасы" деп санады; ол заңгердің тапқырлығы яғни, құқықтық аналогияны қолдану өнері оның осынау ғұмырнамаларды білу деңгейіне байланысты деді . Әсіресе, қол қоюдағы анахронизмдерге зер сала отырып, құжаттың жалған екендігін дәлелдеп берген әл-Хатибқа таң қалады .

IV-X ғасырда әл-Карабизи (378-988 ж.о.) барлық кезеңде таңдаулы ретінде танылған шығарма — хадис таратушылардың есімдері мен лақап аттары туралы кітапты да жазды .

Бұрындары тарихи зерттеулер каламшылар арасында абыройсыз іс саналғаны соншалық, Ибн Исқақтың (151- 767 ж.ө.) жазуынша, тарихты оқып-үйреніп жүрген әлдебір шәкірттен: "Ал сонда Голиафтың ту көтерушісі кім болған екен?" деп кекетіпті . Ал енді әз-Зинджи IV-X ғасыр басында өзі тыңдаған хадистерді зерттеу жөніндегі дәрістерді атай келе, "ақ кебінді" әл-Мүбайида тарихы, шиғалар көсемі Хаджардың (ибн Ғәди) өлімі, Сиффин кезіндегі соғыс туралы кітап, "түйелер шайқасы" туралы кітап сияқты таза тарихи нәрселерді айтып кетеді . Кейінірек, алайда әңгіменің ауаны өзгеріп, әл-Науауи тарихшылардың мәліметтеріне орын беру арқылы, кітабыңды бүлдіріп алдың деген тәрізді Ибн Ғабд ал-Барраға кінә тағады .

IV-X ғасырда хадистерді сынау теориясы да біршама жетіліп қалды; сол кезеңнен бастап ол өзіндік терминологияға ие болды. Мәселен, ибн Әбу Хатым ар-Рази (327-939 ж.ө.) хадис таратушыларды бағалаудың тұтас бір межесін белгіледі: мысалы, сика — "сенімді", муткин — "дәл", сабт — "бай- салды", худжжа — "беделді", гадл хафиз — "жақсы жад", добит — "дәлелді", садық — "шыншыл", махаллуку ас - сидик — "шыншылдыққа бейім", ла бас бихи — "қауіп төндірмейтін" . Хадис таратудың үш негізі: "кәмелатты" (сахих), "жақсы" (хасаһ) және "осал" (дагиф) деген түрлерін алғаш айқындаған әл-Хаттаби (388-998 ж.ө.) дейді, ад - Даракутни (385-995 ж.ө.) тағылықты айқындаса, ал әл-Хаким (405-1051) әлі күнге шейін қолданылып келе жатқан "Уағыз туралы ғылым негіздерін" (усул ал-хадис) дербес ғылым ретінде аяғынан қаз тұрғызды, сондықтан келесі жүз жылдықтар IV-X ғасыр еңбектеріне тек қосалқы мәндегі ілім жәремін ғана қоса алды. Тіпті, баяндаудың сырт пішімі — көптеген түрлерге бөлу де (анваг) әл-Хаким заманындағы қалпын сақтап қалды , мәтінді салыстырғаннан кейін хадис аяқталатын тұста шеңбер ішіне нүкте қою әдеті де содан қалған .

Каламшылар арасында муқри 'ундар (Құранды мақамдап оқушылар) екінші дәрежелі рөл атқарған. Провинцияны суреттей отырып, Әл-Мұқадцаси онда қай мукри'ун мектебінің басымдығын көрсете кетуді ұмытпайды, сөйте тұра ол мақамшыларды аса ұнатпайды. Олардың басты ерекшеліктері: пайдакүнемдік, ноқайлық жөне тәртіпсіздік екенін атап етеді . 300-912 жыл шамасында ибн Мұджахид бұл салаға араздық отын тұтатты . Әйтеуір, соның тұсында Құранның шынайы мәтіні жөнінде кескілескен ұрыс жүріп жатты. Мәселен, уәзір Ибн Мукланың әмірімен Ибн Шанабуз (328- 939 ж.ө.) дүреге жығылды, әрі: "Мұхаммед ибн Ахмад ибн Айийуб айтты: "Мен Аллаһ елшісінің сахабалары қабыл алған Осман кітабы мен оқылым қарама-қайшы келетін әріптерді оқыдым. Енді мұның адасушылық екені маған аян болды.

Сондықтан да мен тәубеме келіп, мұндай оқудан бас тартамын, өйткені Османның кітабы қарсы шығуға да, бұрмалауға да болмайтын ақиқаттың нақ өзі" деген сөздерді айтып, Құран оқудың әртүрлі алты нұсқасынан бас тартуға тиіс болды . Соған қарамастан ол артына шәкірт тәрбиелеп қалдырды, солардың бірі — аш-Шанабузи 387-997 жылы ғана қадырлы "мүқриун" ретінде көз жұмды . Бізге оның мақамының нұсқасы да, басқа нұсқалары да жеткен, олардың ешқандай өрескел сипаты байқалмайды. Алайда, бұл мәселеде бәріне өте байыпты қарау керек: Аллаһ сөзінің бұлжылмастығы соны міндеттейді. 354-965 ж. өлген қаламшы әл-Ғаттар өз тепсірлерінің бірінде ресми мәтіннен алшақ кететін кейбір оқылым нұсқаларын қорғаштап, тек дауыссыз дыбыстарды ноқаттауды ұсынды; ол көне араб тілінде мағына беретіндердің бәрін дауыстап айтуға болады деді. Үстіне арыз-шағым көбейіп, қадилар мен "мүқриундар" сотына шақырылған ол тәубесіне келіп, жазбаша түрде кешірім өтінді, оған бүкіл іске қатысушылар қолдарын қойды. Соған қарамастан ол оқылымның өзі жасаған нұсқасын өле-өлгенше сақтап, тіпті шәкірттеріне үйретті дейді .

398-1008 жылы ресми мәтінінен алшақ кететін әрі белгілі бұралқы Ибн Масғұдтың нұсқасына баланған тағы бір Құран кенеттен пайда болды. Бұл Құранды қадилар өртеп жіберді, ал түн ортасы ауғанда әлдебір адам өртеушілерді қарғап сіледі. Оны өлтіріп тастады .

Төрт фикһ мектебі сияқты IV-X ғасырда қалыптасқан Құран оқылымының жеті ағымы әр алуан мақамның недәуір бөлігін ығыстырып тастады . Құран оқудың сегіз мектебінің ерекшеленіп шығуы да осы ғасыр еншісіндегі іс еді .

IV-X ғасырда өзінен өзі түсінікті нәрсе ретінде саналатын Құранды тәпсірлеу ісі де мансұқталды. Ат-Табаридың айтуынша, баяғы кезде әлдебір тақуа кісі Құранды тәпсірлеп (мазмұнын түсіндіріп) отырған жерден өтіп бара жатып, ұстазға: "Ана жерде отырғанша, дауылпаз соққандай сенің май құйрығыңнан шықпыртса, сауап болар еді-ау" деп айқайлапты . Ал, ас-Самарқандидың мәліметі бойынша, бір адамның қолында әр аяттың қасына тәпсір жазылған Құран барын көрген Омар қайшы алдырыпты да, әлгі Құранды паршалап кесіп тастапты . Мәселен, әдебиетші әл-Асмағи өзінің тақуалы мінезіне бағып, Құраннан да, хадистен де, тіпті Құранда да, хадисте де аналогиясы мен этимологиясы бар сөз бен сөйлемге ешқашан түсінік бермепті дейді . Ал енді, ат - Табари "пайғамбар сахабалары", әсіресе Ибн Ғаббас Құранды тәпсірлеумен шұғылданғанын дәлелдейтін мысалдар келтіреді, алайда оның сөз таластыруы тәпсірлеуді үзілді-кесілді теріске шығармақшы топтың өте күшті болғанын аңғартады. Пайғамбардың "Құранды өз қалауынша тәпсірлеген пенде тозаққа түседі" деген тәмсілі ақыр соңында: Құран тәпсірінің әммасын пайғамбарға телу керек, өзіндік жеке пікір айтуға болмайды деген бітімгер шешімге жүгінтті. Тек лингвистикалық түсінік беруге ғана рұқсат етілді . Бірақ, Құранды тәпсірлеуге қатысты осындай шектеулер қойылғанына қарамастан, ебін тауып, орайын келтірсе, орынсыз бола тұра көп нәрсе айтуға болатынына ат-Табаридың өзінің тәпсірі дәлел , оны дәстүрдің авторлық жеке пікірлермен үйлесім тапқаны үшін мақтайды

Әдетте тым ымырашыл ас-Самарқанди осы мәселеге тірелгенде тік кетіп, нық кеседі: өзі ханифашы бола тұра, ол да қандай да бір ғылыми түсініктемені (рай) теріске шығарды. Тәпсірде оңтайы келгенде түсіңдірмелік сипаттағы хадистерді келтіруге рұқсат етіледі, былайша айтқанда, бұл әл-Бұхари мен әл-Мұслимның "Құран тәпсірі" тарауын құрастыруда қолданылған пішім, әдетте бұл ас-Суйути айтқан екінші сатыдағы тәпсіршілерге лайықты пішім . Содан соң ас - Самарқанди кейбір заңдар мен нұсқауларды шығарып алу үшін пәлсапалық түсіндірулер мен құқықтық қағидаларды кіріктіруге қарсы болмады .

Осы және өткен ғасырлардағы Құран тәпсірлеу ісіне мұғтазилашылардың табанды әрі тым тәуелсіз түрде араласуы жаңалық болды. Солардың басшысы әл-Джубба'идың атына оның күйеубаласы, сонымен қатар шәкірті әрі қарсыласы әл-Ашғари сын айтып: "неге ол өз түсіндірмесінде ескі тәпсірден жарты ауыз уәж келтірмей, тек өз жүрегінен шыққан және құлағына шайтан сыбырлаған сөзге ғана сүйенді" дейді . Алайда, ортодоксалды көңіл ауанындағы ғалымдар сол әл-Ашғаридың терең ойлы, астарлы толғамдарынан бас тартып, уағыздаманың "көмескі" тұстарын қарапайым тілмен ұғындыруды талап етті . Мұғтазилшыл тілші Әли ибн Ғиса ар-Руммани (385-995 ж.ө.) Құранға нақ осындай тәпсір жазды, тіпті Сахиб ибн Ғаббадған Құранға сондай түсініктеме жаздыңыз ба деп сұрағанда ол: "Әли ибн Ғиса бізге ештеңе қалдырмады ғой" деп жауап берген екен .

361-962 жылы Бағдатта өлген мұғтазилшыл ан-Наккаш 12 мың парақ тәпсір жазды, бірақ ол "хадистерді өтірік таратты" . Жоғарғы Мысырдағы Эдфудан шыққан Әбу Бәкір (388-998 ж.ө.) жүз жиырма томдық тәпсір жазды . Келесі ғасырда мұғтазилшыл Әбд ас-Салам әл-Казвини (483-1090 ж.о.) бұл межеден асып түсіп, 300 томдық Құран түсініктемесін берді, олардың жетеуі тек фатиханы түсіндіреді . Бұл мектептің әдісі жөнінде мұғтазилшыл Убаидаллах әл-Аздидің (387-997 ж.ө.) өзі жазған Құран тәпсірінде "Мейірімді, шапағатты Аллаһ атымен бастаймын!" деген сөздің мәні туралы 120 түрлі пікір жинағанынан-ақ аңғаруға болады .

Осы кезеңге шейін бірде-бір мұсылман ағымы Құранды жүрекке жақын қабылдамай, өздерінің ой-тұжырымдарынан дәрмен тауып беретін басты қойма ретінде қарастырып келгендіктен, басқа да барша қасиетті кітаптар сияқты оның да талантына таңылған нәрсе — тәпсірлеу ісіндегі талай тауқыметті өткеруге тура келді. Асхаб та вилат деген жаман атқа іліккен сопылар мен шиғалар ишаралаудың (аллегорияның) таптаурын тәсілімен жұмыс істеді . Мәселен, шиғалар ұдайы белгілі бір тұлғаға қатысты тұспалды астар тауып отырды: олар Аллаһтың иаһүдилерге союға әмір еткен сиырын — Ғайша; Жибт пен Тағұт пұттарын Мағауия мен Әмір ибн әл-Ғас деп ишаралайды. Бағдатта әл-Киндидан философияны, астрономияны, медицина мен жаратылыстану ғылымдарын оқып-үйренген әрі Құранның құрылымы туралы (назм әл-Құран) өз жазбасында сөздердің тек дәл мағынасын қаперге алған Әбу Заи'д әл-Балхи (322-934 ж.ө.) сияқты ғылыми сауаты мол тұлғалар да дұшпандар санатына жатқызылды . Өз зерттеулерінде ишаралау әдістері хақында теріс тұжырым түйіп, қарсы шыққандықтан оны әлдебір жоғары мәртебелі қармат соған дейін алып келген жәрдемақысынан айырып тастады . Сондай-ақ тілдік құралдарды сауатты пайдалану ісі де тазалықты талап етті. Бара-бара тұрмыстық сөз қолданысқа мүлдем ұқсамайтын арнаулы ғибадат тілі пайда болды да , бүкіл захиршылар мектебі өз іс-әрекеттерінің басты мұраты ретінде құқық көздерін, яки, ең алдымен Құран сөздерін дәлме-дәл әрі қарапайым түсіндіруді алға тартты. Бірақ, олардың ешқайсысы Құранға тәпсір жазған жоқ: себебі, бұл кітапты дәлме-дәл мәнінде түсіндіру әрекеті сол кездегі мұсылман қауымына да, тап қазіргі біздерге де, бос әурешілік көрінер еді.

Құрандағы және хадистердегі ежелгі араб, йаһүди және христиан аңыздары төңірегінде мейлінше қатал шайқас жүріп жатты. Бұл — таңғажайып құбылыстармен бетпе-бет келген діни ілім саласы еді; нағыз керемет ретінде ол исламға дейінгі пайғамбарларды ғана мойындады. Тіпті, 427-1036 жылы өлген, өз заманының көрнекті құрантанушысы Ахмад ас-Салабидың ең маңызды еңбегі "Пайғамбарлар туралы әпсаналар" болып шықты. Бағзы біреу үшін оның нанымы бәрінен де сүйкімді болды: "Ол жер бетінде желіп жүретін түйеден гөрі, ұшатын түйе туралы әңгімені елти тыңдады, дәлелденген деректен гөрі ойдан шығарылған бейнелерге көбірек қызықты", келесі біреу мұндай әңгімелердің бәрін теріске шығарды; ал үшіншісі оларды емін-еркін астарлы ишараға айналдырып жіберді .

Бір жағынан, белгілі дәрігер ар-Рази (300-912 ж.ө.) "Пайғамбарлардың алдауы" атты кітап жазды, оның мазмұнын ауызға алуға әл-Мүтаххардың дәті де бармайды, өйткені, оны істеу арқылы "ол өзінің жүрегін құртып, хақ жолынан таяды, әрі пайғамбарларға жеккөрініш сезімін мұраға қалдырады" .

Құранның "ақылмен" байланысы, протестанттық рационализм экзегеттерінікі сияқты, қызық мезальянсты туындатты. Егер де ғаламдық тасқын кезінде бейкүнә сәбилер де суға батып кеткендігі мазаласа, қолға қалам алу құдай алдындағы парызым деп есептеді біреу. Ол тасқыннан он жыл бұрын құдай әр әйелдің бітеп тастаған, сондықтан жойдасыз жазмыш тек күнәлілерді ғана жазалады деді . Басқа біреу Нұх кемесін өз дінінің рәмізі ғана болады, ал Құранда осы пайғамбарға берілген 950 жыл ғұмыр — оның уағызының өмір сүрген мерзімі деп санады . Тағы біреуі пайғамбар Салихқа таудан көрінген таңғажайып інген аса сенімді дәлелдің образы ғана деді; үшіншісі терең ой толғап: пайғамбар, сірә, түйені тау бөктеріне тығып қойып, содан соң шақыра салған шығар дейді, ақырында, төртінші біреу тұйықтан шығудың ең ұнамды жолын тауып: "інген" деген, бар болғаны, еркек пен әйелдің астарлы бейнесі ғана дейді . Кейбіреулер Құранда лапылдаған алауға шарпылмай аман-сау қалған Ибраһим (Авраам) үстіне отқа төтеп беретін май жағып алған дей келе, тіпті үндістердің осы тәрізді бір сиқыры барын тілге тиек етті . Меккеге шабуыл жасаған абиссиялықтарды тас жаудырып қуып жіберген Абабил құсы туралы әпсанадан кең таралған тәпсір туындатып, шабуылдаушылар Йемен жерінің жемісінен, оның ауасы мен суынан қырылды деп түсіндірді . Құдайдың әмірімен Сүлеймен үшін ашылған балқыма мыс көзі , әсте, Сүлейменнің кен балқыту ісімен айналысқанын көрсетеді-мыс; әскерлерді тексеру кезінде Сүлеймен ұстаған әйгілі бәбісек әлдебір еркектің аты екен-мыс; сөйлейтін құмырысқалар — қорқақ, ал Сүлейменге бағынышты жындар — тәкәппар, қайратты һәм ақылды еркектер еді дейді .

Калам назарындағы жалғыз ғана Құраннан тыс тұрған таңғажайып әрекеттер Мұхаммед жасаған кереметтер еді. Ондай ғажайып іс-әрекеттерді Құран үзілді-кесілді теріске шығарады, ол ІІІ-ІХ ғасырдағы хадис жинақтары олардың санын екі жүздің шамасына жеткізеді. Осынау кереметтер туралы әңгімелерді де, әлбетте, рационалистер тәпсірлеуге тырысты. Мәселен, пайғамбардың үйін қоршап алған жауларының көздері тура мағынасында көр соқыр болып қалған жоқ, тек ашу мен өшпенділіктен көздері қарайып, оның қашып бара жатқанын байқай алмады. Меккедегі жиында пайғамбарға шайтанның нақ өзі емес, тек шайтан мінезді адам ғана қарсы шықты дейді. Білімдарлар ортасында пайғамбардың осындай ғажайып іс-әрекеттерін мүмін мүслимдердің өздері мойындай тұра, іштей ұятты қысып, қымтырылатын. Осыған орай әл-Мұхтаххар әл-Макдиси 355-966 жылы өзінің "Жасау мен тарих кітабы" (Китаб әл-бад 'вата 'рих) атты еңбегін жазып, шын мәнінде исламды жеңілтектеу аңыз айтушылар мен ғайри скептиктерден қорғауды мақсат тұтты. Ол өзі үшін аяттар мен дәл таратылған хадистің өте қастерлі нәрсе екенін жалықпай түсіндіреді. "Барша ғылымның анасы"— ақыл алдында әлгіндей кереметтердың бірін ақтай алған кездегі қуанышын байқау да қиын емес. Хадисте айтылғанындай Енохты көкке көтеру мүмкін емес деп есептейтіндерге ол жаратылыста таңғажайып нәрселер көп қой, ауырлығына қарамастан бұлт пен жер де аспанда жүзіп жүреді, құлап кетпей деп жауап береді. Иона туралы әпсанаға байланысты жануар құрсағыңда тірі жан өмір сүретін өзгеріске шығаратындарға ол ана жатырында шарананың өмір сүріп, тыныс алатындығының даусыздығын келтіреді бұл апологеттің бізге мәлім даналығы. Әйтсе де ол қызды-қыздымен өзінің рационалдық ой түюге әрі пайғамбарды қисынға сыймайтын керемет іс-әрекеттен ада қылуға бейімдігін байқатып алады — әсіресе, бұл бір дәуірде ғажайып болған нәрсе келесі кезеңде түкке тұрмайтындығы, сол сияқты бір халыққа таңқаларлық құбылыс келесісіне кәдуілгі нәрсе болып қалатындығы туралы ілімді құлшына құптағанынан айқын көрінеді. Әлгіндей кереметке қатысты ол еш құйтұрқысыз Құранды мысалға келтіреді де, басқа бір заманда мұндай кереметке адам баласының ой-санасы кәміл жетіп, оны мүмін мүсілімдердің өзі барып тұрған дінбұзарлық ретінде қабылдауы мүмкін-ау деген ойға беріледі.

Пайғамбар: "Аллаһ тағала әр жүз жылдық басында біздің дінімізді түсіндіру үшін менің әулетім арасынан біреуін жіберетін болады" деп уағда еткен дейді. Кейінгі дәуір ғалымдары осынау мужәддидундердің ("жаңартушылардың") тізімін жасады, олардың әрқайсысы ғасыр басында тууға тиіс еді. 400-1010 жыл шамасында аса елеулі айырмашылықтары жоқ үш үміткерге таңдау түсті, 300-912 жылы маңызды үміткер әл-Ашғари (324-936 ж.ө.) болды. Мұның өзі ресми мешіт қаламының жұпынылығын көрсетеді, ал сол кезде мұғтазилшылар сапындағылардың мерейі үстем еді, көкейкесті мәселелердің барлығы солардан шығып отыруы да сондықтан. Сол кезеңнің қағидалары сияқты олар өздерін секта ретінде сүннәға қарсы қойған жоқ; қарама-қарсылық V-XI ғасырда ғана пайда болды. IV-X ғасырда мүміндердің көпшілігіне мұғтазилдардың мүхалафаты (оппозициясы), тура сопылардың оппозициясы сияқты, таза каламдық сипатта болды. Олар негізінен ортодоксалды мектептердің рәсім жолын ұстанды, алайда шиғалық мұғтазилалар да, зайдилар да, осылармен қатар әлилік ағымды ұстанғандар да, мысалы, ад-Дағи Әбу Ғабдаллах сияқтылар да өмір сүрді; көрнекті шиға мұғғазилшылары қатарында ар-Раванди мен әдебиетші ар-Руммани (384—994 ж.ө.) бар . Олардың ұстаздарының дені Вавилонияға (Месопотамия) көшіп келген, немесе Исфаһанға қоныстанған парсылар еді. Әл-Джубба'и (303-915 ж.ө.) тіпті Құран тәпсірін парсы тілінде жазды . Олардың басын қатырған басты тақырыбы — тар мағынадағы калам, ең алдымен, Аллаһтың Жаһандағы ізгілік пен зұлымдыққа қарым - қатынасы, яки, заратүштра әсерімен шатасқан пенделерді өте қызықтырған жазмыш хақындағы ілім болды. Әл-Ма'мун заманындағы мұғтазилшылардың көрнекті өкілі Ибн әл - Хузайл әл-Ғаллаф нақ осы мәжусилермен айтыста өзінің бет қаратпай жеңіске жеткенін мерекелепті дейді . ІІІ-ІХ ғасыр соңында мұғғазилшылар дуалистік көзқарастардың ірі жақтаушысы — Ибн ар-Равандиді дәріптеді, бірақ кейін оған өз мазһабының бетке шыққандары қысым көрсетіп, үкіметке шағымдап қойды.

IV-X ғасырда, соның ішінде Исфаһанда, мүғтазилдар да, сопылар да тағдырдың басқа салғанынан сытылып кете алмады, олар түгелдей Әлиге табынушылық негіздеріне телінді. Әл-Хвиризми Басрадағы мешіт басшысы Хасанға сопылар қауымы шиғалар — Әлиді, зайдилар — Зайдуды, имамшылар Махдиді ұлықтағанындай табынғанын айтады.

Гностиктердің спекулятивтік (ділмарлық) назариясының эрратикалық кесектері, мәселен, алғашқы жаратылыс туралы жөне жаратушының сөз туралы ілімдері (Logos demiurgos) жер-жерге шашырап тарады. IV-X ғасырда "Жазмыш және күнә мәселесімен аз ғана адамдар айналысты, негізгі тақырып Аллаһ пен оның сипаттары болды" дейді. Зерттеу саласының ауқымдана түсуіне III—IX ғасырда ынталы күшке айналған грек философтарының әсері тигені анық, әйтсе де оның ықпалы ан-Наззам мен әл-Жахимутакалаимундардың (дін ілімін дамытушылар) жоғарғы тобынан әрі аса қойған жоқ; сондай-ақ осы кезең бойы құдайылық тұжырымдамасын тазартумен айналысқан христиандық дін ілімінің де әсері болмай қалған жоқ . Мұғтазилшылар осы тақырыпты пікірталастың қызыл өзегіне айналдырып, сайып келгенде, оны тек бүгінгі мұсылмандық дін ілімінің негізгі іліміне айналдырып, қана қойған жоқ, сонымен бірге араб пәлсапасына ерекше бір бағыт алып келді; бұл бағыт өзінің ой толғақ зерттеулерімен Спинозаның іліміне, ал ол арқылы мына бізге әсерін тигізді. "Мұғғазилиялар сифат (атрибуттар) терминін ойлап тапты",— дейді Ибн Хазм; одан бұрынғы кезеңдегі атауы мугут (суреттеу) еді . Әл-Мұқаддаси мұғтазилшыларға ұсақтық, білімділік, қулық пен әжуалауға құштарлық тән деп есептеді. Бұл мазһабтың айтысуға бейімділігі олардың диалектикаға негізделген бүкіл жүйесіне байланысты еді . "Мұғтазилшылар: ғалымдар дауласса, екі жағынікі де дұрыс" дейді . Бірақ, соған қарамастан, олар сондай тату болды, тіпті IV ғасырда: "Мұғтазилдар сияқты бір-бірін сүйеп" деген тәмсіл кең тарады . Бұл схоласттар қит етсе өздерінің ойқума зерттеулерін тықпалай берді — "олар бәрін білгісі келді" . Философ атаулы оларға, құдды "психолог-эмпериктің метафизикті мошқағаны" сияқты, өз өрелерінің биігінен менсінбей көз тастады . Сонымен қатар, бұл философтар әлдеқайда дүмшелеу адамдар еді, олар схолосттарды ойлары бұлыңғыр, нағыз скепсис ретінде бағалады . Егер де схоластар тек сиқыршылық пен астрологияны ғана емес, аруақтардың да ғажайып іс-әрекеттерін теріске шығарғанын қаперге алсақ, онда каламшылық ой-толғамдарына қарамастан, оларды ағартушылар ретінде қарастыруға болады.

"Әлемдегі үш ұлы схоласт: әл-Жахиз, Әли ибн Ғұбайда әл-Луфти және Әбу Зайд әл-Балхи болды" . Олардың екеуі — біріншісі мен үшіншісі (екіншісі маған таныс емес)— аса құнды парақтағы еркін ой иелері еді. "Біреуінде мазмұннан гөрі сөзуарлық басымдау, ал келесісінде екеуі де пара пар келіп тұр" .

Әл-Жахиз — осы мектептің Вольтері, ал ойшылдау әрі байыптылау әл-Балхи (322—933 ж. 80-нен асқан жасында өлді) Александр Гумбольдты еді. Философияға қоса ол астрономия, медицина, география, жаратылыстану ғылымдарымен шұғылданып, назарға тек сөздің айқын мағынасына ғана ала отырып, ешқандай сапырма сөзуарлықсыз Құран туралы шығарма жазды. Ол ишаралау туралы кітап жазғаны үшін қармат байының өзіне төлеп тұрған сыйақысынан айрылып қалды, ал құрбандық шалу мен құрбан малды бұтарлау жөніндегі еңбегі оны "дуалист" деген атаққа іліктірді .

Әл-Жахизды қарсыластары қалай бағалағанын біз Ибн Құтайбадан кездестіреміз. "Схоластар арасында кішіні үлкейтіп, үлкенді кішірейтуге әл-Жахиз мықты болды; ол сондай-ақ барлық нәрсені қарама-қарсы қоя білді: біресе ол қаралардың ақ нәсілдерден мықтылығын дәлелдейді, біресе Осман тобын қорғап, шиғаларға қарсы шайқасады, біресе шиғаларды жақтап, Осман мен сүннәға қарсы шығады, біресе Әлиді дәріптейді, біресе кемсітеді; ал содан соң кітап жазып, христиандардың мұсылмандарға қарсы ұсынған дәлелдерін келтіреді, ал енді оларды теріске шығаруға тиіс нұсқа жеткенде дәлелдемелер келтіруді кілт доғарады, құдды ол мұсылмандарды беймағлұм нәрселерге итермелеп, дін-иманы осалдарды күмәннің тұманында ауыстырғалы отырғандай әсер қалдырады. Жастар мен маскүнемдердің көңілін аулау үшін өз еңбектерінде әзіл мен қылжаққа жол береді. Нәһанның (кит) бауыры (жерді алып жүретін), ібілістің мүйізі туралы әңгімелегенде немесе қара тас бір кездері ақ болғанын, оны мәжусилер қарайтқанын, егер мүміндер сенсе, оның қайтадан ағаратынын жазған кезде ол хадистерді келеке қылатыны ғалымдардың бәріне аян. Ғайшаның бөстегінің астында жатқан қой жеп қойған емшек емізу туралы аят жазылған бұланты қағаз туралы, христиандар мен йаһүдилердің басқа да әпсаналары, мысалға, қораз бен қарғаның бірге ішкені, бәбісектің анасын өз басына жерлегені туралы да әлгіндей сайқымазақ әдіспен жазады. Бақаның мадағы туралы, көгершіннің әшекейлі алқасы және т. б. хақындағы әпсананы айта отырып, мазаққа айналдырады" . Ол жөнінде әр мұсылманның жанын түршіктірердей әңгімелер жетерлік.

Осындай схоласттардың жетекшісі Сумама намазға жұма күні кешігіп қалмау үшін жанталаса мешітке жүгіріп бара жатқан адамдарды көреді бірде. "Қараңдаршы,— дейді ол дауыстап,— міне мақұлықтар, міне есектер!"— Іле-шала өз достарының біріне бұрылып: "Бұл араб адамдарды не істегенін көрдің бе, міне!" деген екен.

ІІІ-ІХ ғасырда мешіт маңындағылар оған тек өшпенділікпен әрі жеккөрінішпен қараған; бірақ 300-912 жылы мұғтазилшыл әл-Ашғари дұшпандар жағына өтіп, өз қаруларын пайдалана отырып, мұғтазилияға қарсы күрес бастады. Сөйтiп, IV-X ғасырда исламның ресми ғылыми догматикасы пайда болды. Әрбір ресми калам сияқты ол да келісімпаздыққа иек артып, тіпті өзін "ортадағы бағыт" (мазһаб аусат) деп атады. Әл Ашғари өзін ханбалшы санап, ең дұрыс пікірлі ағымды ақылмен ұштастыру үмітін алданыш қылды. Ол дін уағыздайтын еңбегінде былай жазды: "Біз Ахмад ибн Ханбал оқытқан нәрсені оқимыз және де оның іліміне қарама-қайшы келетіндерден теріс айналамыз. Өйткені, ол мәртебелі имам, әрі кемел ұстаз, біз адасу жолына түскен кезде ол арқылы Аллаһ тағала ақиқат қақпасын ашты" және т. б. . Бірақ осыған қарамастан ханбал мектебі сол бойда оған қарсы дүрсе қоя берді; "ол әрдайым мұғтазилшы болып қалды",— деп Ибн әл-Жаузи оның әділ бағасын берді . Ақыр соңында оның ілімі де бүкіл ымырашыл каламға тән халге душар болды: оның ең көрнекті шәкірттері, әсіресе, әл-Бакиллани (403—1012 ж.ө.) солға жалт беріп, догматикаға атомдар туралы, бос кеңістік пен жатжерлік бөгде қонақтар туралы ұғымдарды енгізді . Әл-Ашғардың жақтасы ретінде бастаған солардың бірі жауларының, мұғтазилшылардың тобына өтіп, көрнекті ғалымына әрі көсеміне айналды: ол 415—1024 жылы өлген Рей қаласының қадиы Әбд әл Жаббар еді. Ол биік мансапқа ас-Сахиб Ибн Ғаббадтың көмегімен қол жеткізді, бірақ ол қайтыс болған кезде кәлимасыз өлді дегенді желеу етіп, жаназасын шығарудан бас тартты. Мұндай қылыққа қатты ашуланған Ибн әл - Асир қадиды сол кезден бастап барып тұрған екіжүзділіктің үлгісі ретінде бағалады. Біз осыдан-ақ мұғтазилшылардың барлығын түгелдей алғанда "еркін ойлаушылар" деп атаудың негізі тым жұтаңдығын аңғарамыз.

IV-X ғасыр бойына қадымды жақтаушылар Бағдатта менменсіген шиғалықтарға қарсы күресіп, провинцияда мұғтазил мазһабындағы каламшылардың адымын қырқуға тырысты. Алайда, олар халықты азғыра білгенімен айтулы нәтижеге қол жеткізе алмады; бізге жеткен кей мәліметгерге қарағанда, әлгіндей қуғын-сүргінге ұшыратып, қыспақта ұстау дерегі онша көп болмаған сияқты . Жауға балайтындай, әл - Ашғаридың ілімі әлі нығая қоймаған еді; 380-990 жылдан бастап қана ол бүкіл Вавилонияға қанат жайып, сайып келгенде содан сазайын тартты. Ханбалшылар ашғарилық ілімге бүйрегі бұратындығына бола әл-Хатиб әл-Бағдадидың Бағдаттың бас мешітіне келуіне тыйым салуға ниеттенді; Тоғрулбектің тұсында сол кездегі ашғарлықтардың ең құрметті ұстаздары қуғындалып, жер аударылды, ал ғасыр соңында ықпалды ашғаршы әл-Кушайри (514—1120 ж.ө.) ханбалшылардың көшедегі жүгенсіз әрекеттеріне бола Бағдаттан кетіп қалуға мәжбүр болды . Екі топтың ашық араздасып, ат құйрығын кесісуі тек осы уақиғадан кейін басталғанын жазады Ибн Ғасакир .

Исламның теологиясына айналуды нәсіп еткен осы жаңа калам халифат арасына өте баяу тарай берді. Қиыр Шығыста ол бірден өзіне мақсаты жуықтас әл-Мауриди сияқты бақталас тауып, 400—1010 жылы көсемі әл-Ашғариға ашық түрде лағынет айтыпты дейтін ханбалшыларға ғана емес, сондай- ақ сол кезде "ашғарлықтар пайғамбар өлді деп жүр" деп үкіметке жамандаған каррамшыларға да қарсы шайқасуға тиіс болды. Батыста бұл ағым бір мәдени орталықтан екіншісіне жалғастыра отырып, Сицилияға, Кайраван мен Испанияға дейін жетеді де, Ибн Хазм тұсында оның позициясы, "ғаламның жаратушысына мадағы", қайтадан тайғанақтай бастайды. Солтүстік Африкада бұл мүлде беймәлім болып тек 500-1107 жылы ғана оны Ибн Тұмарт енгізген .

Ерте кезде бұлар шын мәнінде жазмыш (кадар) туралы ілім өкілдері болды, олардың аты да осыдан шыққан. Зайд ибн Ради "олар өз күнәларын — Аллаһ тағалаға ысырып тастайды" деп, кадарияшылдардан бойын аулақ ұстаған екен дейді (Аллаһ — жақсылық, ібіліс жауыздық жасайды деп үйретті; (Ибн Құтайба, Мұхталиф әл-хадис, Ашғари, 131-6.). Осы дуалистік, пайымына бола оларды "исламдағы заратүштралар" деп атап (Ибн Күтайба, Мүхталифа әл-хадис, 96-6.), олар жөнінде көне әпсаналар таратты: әлдебір кадаршы ғайри пенденің исламға кіруіне кеңес береді; алайда, әлгі Аллаһ тағала осыны қалағанша күте тұрғысы келетінін түсіндіреді, бұған наразы болған кадаршы: "Аллаһ әлдеқашан осыны қалап еді, бірақ ібіліс сені жібермей тұр ғой" дейді. Сонда христиан (немесе йаһүди) тұрып: "Ал ендеше қайсысы күштірек, соның ырқында қаламын!" депті. (Ибн Күтайба, Мухталиф әл-хадис, 99-6.). Осы дуалистік, яғни, екіжақты ұстанымға бола ортодокстар сол кезде ерік бостандығын, яки ырықтылықты жақтаушыларды "кадарияшылар" деп атады, ал олар, мәселен, Бұхаридің өзі мейлінше дәйекті этимологиялық негіздемелер келтіре отырып, ортодоксалды көзқарастағылардың өздерін осылай атады (Ибн Күтайба, Мухталиф әл-хадис, 97-6.; Ибн Хазм, Милал, I, 54-6.). IV- X ғасырда-ақ Мұқаддаси кадарияны мұғтазилшыларға жақын ілім дейді (37-6.); Ашғари да (131-6.) мұғтазилшылар мен кадаршыларды қатар қойып, ахл әл-кадар деп атайды. Алайда, кез-келген ақылды адам олардың арасындағы айырмашылықтарды байқай алады дей келе (38-6.), Мұқаддаси кадаршылардың өздерін қарасы молдау әлгі топтың жымына жұтылып кеткенін айтады (38-6.). 400-1010 жыл шамасында - ақ сол кездегі белгілі мұғтазилшылардың бірі - Рей қаласының қадиы Ғабд әл-Жаббар өз мектебін әлгі атаудан құтқарып, пайғамбар өсиеттерінің көмегімен "кадария" дегенді ортодоксалды фаталистер деп түсіну керектігін дәлелдеуге тырысты (Schreiner, ZDMG, 52, 509 sq.).

V-XI ғасыр басына таман каламдағы идеологиялық тартысқа әжептәуір ресми нүкте қойылады. 408-1017 жылы халиф әл-Кадир мұғтазилшыларға қарсы бағытталған рескрипт шығарады. Олардың ілімін бас тартып — ислам негіздерінен ауытқитын кез келген назария жөніндегі дау - дамайды доғаруға бұйырады. Аймақ билеушілерінің арасынан халифтың әмірін құлшына орындағандардың бірі – атақ - даңқы енді шыға бастаған сұлтан Махмуд Ғазни еді. Ол мұртиттерді (дінбұзарларды) қуғындап, жазалады, жер аударды, мешіт мінбарынан оларға лағынет айтуға әмір етті. "Сол жылы бұл ислам әлеміндегі әдетке айналды" .

Бағдатта да тап осындай мазмұндағы буллуды жариялауға тура келді. 443-1041 жылы осы халиф "кімнің кәпір екенін біліп отыру үшін" дін рәміздерін жариялап, Бағдат тұрғындарына мағлұмдады әрі каламшылардың қолдарын қойдырды. Бұл ресми мәні бар алғашқы құжат болды. Оның жариялануы каламның қалыптасу дәуірі аяқталғанын білдірді. Онда былай деп жазылған:

"Пенденің білуі қажет: Аллаһ жалғыз, оның серіктері жоқ, ол туылған да емес, тудырған да емес, оған ешнәрсе, ешкім тең келмейді, ол жанына серік те, ұрпақ та алмайды және оның иелігінде қосанжар билеуші жоқ. Ол мәңгілік бар болатындардың алғашқысы, ол ешқашанда ғайып болмайтындардың соңғысы. Ол баршаны билейді әрі ештеңеге мұқтаж емес. Ол бір нәрсені қалап, Бол!— десе, болады. Одан басқа мәңгі тірі Құдірет жоқ; оны ұйқы да еңсере алмайды, қалғымайды; ол қорек сыйлайды, бірақ өзі оны қажет етпейді. Ол жалғыз, бірақ өзін жалғыз сезінбейді және оның достары да жоқ. Жылдар мен уақыт оны қартайта алмайды. Иә, олар оны қалай өзгертпек, жылдар мен уақыттар да, күн мен түнді де, жарық пен қараңғыны да, аспан мен жерді де, оның бетіндегі күллі мақұлықты да оның өзі жаратса, құрлықты, суды да, ондағы бүкіл нәрсені — тіріні, өлі мен тұрақтыны өзі жаратты! Ол өз жұмысында дара және оның жанында ештеңе жоқ, ол кеңістіктен тысқары өмір сүреді, ол өз құдіреті арқылы барлығын жасады. Ол өзіне қажет болмаса да тақты жасады, көңілі қаласа оған отырды, бірақ адамзат баласы секілді тыншу табу үшін емес. Ол аспан мен жерді және ондағы бар нәрсені, құрлық пен суда тіршілік ететіндерді басқарады, одан өзге әмірші де, одан өзге қорғаушы да жоқ. Ол адамдарды жарылқайды, оларды ауру қылады әрі сауықтырады, оларды өлуге мәжбүр етеді, әрі оларға өмір сыйлайды. Бірақ оның жаратқандары — періштелер де, елшілер де, пайғамбарлар да, күллі мақұлұқтарының барлығы да әлсіз. Ол өзінің күшімен құдіретті және білімімен бәрінен хабардар. Ол мәңгілік те қол жетпес биікте. Ол тыңдай алатын ұғымтал, көре алатын көреген; оның сипаттарының арасынан танылатыны осы екеуі ғана, бірақ жаратқандарының ешбірі оларға жете алмайды. Ол сөзбен айтады, бірақ өз жаратқандарының сөйлеу ағзасы тәрізді жаратулы органның көмегімен емес. Оған тек өзіне өзі теліген немесе оның пайғамбары теліген қасиеттер ғана, сондай-ақ оған өзіне өзі дарытқан сипаттардың барлығы телінеді, оның болмысының сипаты бар, соның шегінен шығуға болмайды.

Мынаны да білу керек. Аллаһ тағаланың сөзі жаратылмаған. Ол оны айтып, Жәбірейіл арқылы өзінің елшісіне аян етті. Оны Жәбірейіл одан естіп, Мұхаммедке (с.ғ.с.) айтты, Мұхаммед — сахабаларына, ал олар жамағатқа жеткізді. Адамзат баласының сөздерді қайталауы жаратушылық емес, өйткені ол Аллаһ тағала жарылқасын оларды, жұмақта дидарласып, өз елшісінің серіктеріне шафқатты болғай! Кім Ғайшаны ғайбаттаса — оған исламда да нәсіп жоқ, ал Мұғауия туралы тек жақсы айту керек және ол екеуі жөнінде дау өрбітпей, екеуіне де Аллаһ тағаланың шапағатын сұраған жөн. Аллаһ тағала айтқан: Олардан кейін келгендер: Құдайым! Бізді және бізден бұрын дін таңдаған бауырларымызды кеш! Илаһи наным ұстанғандарға біздің жүрегімізден өшпенділікке орын қалдырма. Әміршіміз! Сен — рақымды, шапағатты едің ғой!" Ол да олар туралы: "Олардың көкірегіндегі өштікті алып тастадық: олар өршіте отырып бір - бірімен бауырласты" деді.

Егер әлдебіреу, бес намазды айтпағанда, шариғаттағы мұсылмандық шарттарының бірін орындай алмай қалса, оны дінсіз деп кінәламау керек. Өйткені, себепсіз намазын қаза қылған адам — дінсіз, тіпті ол пайғамбардың: намазды қаза қылу, парызын орындамау — күнә, ол кінәсін мойындап, тәуба еткенше, күнәһар болып қала береді дегеніне орай, бес намаз оқуды оқу міндеттілігін теріске шығарса да мүшірік болады. Ал егер де тәубасына келгенше өлсе, Аллаһ тағаладан медет тілеп сөзбен немесе үнсіз жалбарынса да, онда тілегі қабыл болмайды, бірақ қиямет қайым күні перғауынмен, Хаманмен және Карунмен бірге тұрады. Соншалықты дөкірлікпен басқа парыздарды орындау қажеттігін мойындамаған адам дінсіз саналмайды. Қадым жолын ұстанғандар (ахл ас-сүннә) мен жамағаттың сенімі сондай! Осы нанымды ұстанғандар саф ақиқаттың қайнар бастауында тұр, дұрыс қағидаттарды басшылыққа алып, дұрыс жолда бара жатқандар. Егер Аллаһ тағала қаласа, олар тозақ отынан аман қалып, пейіш бағына түседі деп үміттенуге болады.

Бірде пайғамбардан: "Ізгі тілектің орындалуын кімнен тілеу керек?" деп сұраған екен, сонда ол: "Аллаһ тағаладан және оның сөзінен, оның елшісінен және күллі мүсілімнен" депті. Және ол айтыпты: "Егер адамға Аллаһ тағаладан оның діні арқылы ескерту келсе, онда бұл оның жарылқаушылығы. Бұл оған зейін қойса, ол разы болады, егер олай болмаса, бұның оған қарсы шыққаны. Бұл осынысымен өз күнәларын ауырлата түседі, әрі Аллаһтың қаһарын өзіне тартады". Аллаһ тағала бізді өзінің шапағатына бөлеп, ізгі әдеттердің қорғаушысы қылғай, бізді һәм күллі мүміндерді кешіргей" ..

Христиандармен және йаһүдилермен аралас-құралас тұрып, орта ғасырлық түсінікке сиыспайтын төзімділікпен өзге діндерді құрметтеу ахуалы мұсылманшылық қаламына өз заманынан озық туған тағы бір құбылыс — салыстырмалы дін ілімін алып келді. Бұл ғылым каламшылар арасынан шыққан жоқ: осы тақырыпқа алғаш мәнділеу кітап жазған ан-Наубахти грек авторларын араб тіліне аударған көп оқымыстының бірі еді . Теологиядан ауылы алыс қонған әл- Масғұди да әр түрлі діндер жөнінде екі кітап жазды . Одан әрі, көсілте баяндайтын өз әдібімен 3500 парақтық "Діндер мен мәдениеттер мазмұндамасын" жазған үкімет қызметкері әл-Мұсаббахи (420-1029 ж.ө.) да әдебиетші, тіпті таза дүниәуи аңсардағы адам еді. Діндер тарихын түзген бұл шығарма — оның калам мәселелерін қамтитын бірден-бір еңбегі еді, оның жазылуы да арғы-тегі Харраннан шыққан автордың сабилік мүдде-мақсатына байланысты болған . Кейін бұл мәселелермен каламдық білім әлдеқайда мол оқығандардың айналыса бастағанына Әбу Мансұр әл-Бағдаттың (422-1031 ж.ө.) "Секталар мен бөгде діндер". Испандық Ибн Хазм (456-1064 ж.ө.) өзінің осы кітабында мүмін мұсылман ретінде неше түрлі дін ілімдерімен аянбай айтысады, сол кезде, V-XI ғасыр басында ол-Бируни (440-1048 ж.о.) ғылыми ұстамдылықпен үнділер дінін сипаттау мақсатында, "теріске шығару емес, тек деректерді бейнелеу үшін", "Үндістан тарихы" атты кітап жазған . Дін тарихын жазушылар көбінесе шүбәсіз дінге берілген адамдар болмағаны назар аударарлық; тіпті аш-Шахрастаниды бірнеше рет оның мүршит (дінбұзар) секталарға бүйрегі бұратыны үшін жазғырды. Ол өз уағыздарында ешқашан Құран аяттарын келтірмеген" дейді .

Филология

IV-X ғасырлар араб филологиясының негізгі салалары сарф наху (араб тілінің граматикасы) мен сөздік қорын өңдеп - қалыптастыру ісінде жаңадан арна салды. Калам (теология) тәрізді филология да бұл шақта түр жағынан болса да фикһ (құқықи тәсіл) әсерінен арылды.

Ас-суйути филологиялық білім берудің күні өткен ескі тәсілін былайша сипаттап жеткізеді: "Олардың түгел һәм толық етіп жеткізем дейтін мәнер-машығы хадис үйрету машығын еске салады. Мұндайда дәріс алып отырған мустамли парақтың бас жағына: Біздің пәлен деген тақсырымыз пәлен күні айтқан дәріс деп жазып қояды. Сонан соң дәріс айтушы алдымен хадис жеткізуші мухадистердің атын атап береді де, одан әрі айшықты уақиғалы не болмаса тәпсірлеуі қажет ететін араби бағзы бір сөзді келтіреді. Әдетте түсіндірген кезде ертедегі араб шайырларынан яки өңге де пайдалы шығармалардан керек тұстар мысалға алынады, бұл арада алғаш келтірілетін үзінділер ақиқи анық болуы тиіс, ал одан кейінгі дәйексөздерге анау айтқандай мән берілмейді. Дәрісті осы тәсілмен оқу бұрынырақта кеңінен қолданылған, бірақ хуффаз тұлғалардың тұйықталуымен әдеби мазмұндаманың бұл әдісі де тарих еншісіне өтті. Дәрісті әлгіндей тәсілмен жүргізетіндердің өзім естіген соңғысы Абул-Қасым-Заджжаджи, бұл кісінің соңында ауызекі айтуынан жазып алынған, мелжемді қолжазба құрайтын дәріс нұсқалары қалды; ол 339-950 ж. бақиға аттанған. Одан кейін лұғаттық мазмұнда толтырылған мұндай дәптерлердің болған-болмағаны маған мәлімсіз" .

Айтылған қадими ғұламалар өз түсіндірмелерін өмірден тым алшақтатып алды, олар бүтіннің өзін емес, бөлшегінен, жекелеген мысал пішімді, тіпті бір ғана сөз тұлғасын не сөйлемді шұғылдана малданумен болды, бұған тіл білімінің, тарих пен анеқдоттардың алашұбар қалаймақаны деуге болатын әл-Мубаррада (285-898 ж. қайтыс болды) немесе әл- Кали (356-967 ж. қ.б.) жазған кітаптарды мысал ретінде келтіруге болады. Гулам Сағлаб (345-957 ж. қ. б.) тыңдарман қауымның дәрісті сауал қою арқылы бағыттап отыруына ерік берген, мәселен тыңдаушы: "О, шайх, бәдәуилердегі әл-кантара деген не нәрсе?" деп сұрақ қоюына ықтияр болды . Ал IV-X ғ. жасаған көрнекті филологтардың әдіске салуға, жадығатты жүйелеп, өңдеп беруге ынтызарлығы алабөтен. Бұл арада грек граматикасының ықпалы болғанын есте ұстау жөн. Ғадуд ад- Дауланың (371-981 ж.қ.б.) сарайында бұл шақта арабтың сарф нахуы мен грек грамматикасының айырмашылығы жайында да-дай айтыс жүріп жатты, ал Абу Сүлеймен ибн Тахир осының жаңа лептің дүниәуи каламға жат әсерін былайша жіңішкелеп жеткізді: "Арабтардың сарф наху дегені дін, ал біздің грамматика ғақылға негізделген" . Осы уақыт мұғдарында алғаш Ибн Фаристің (395-1005 ж. қ. б.) қаламынан шыққан "Мукаддима фи-н-нахв" ("Грамматикаға кіріспе") дейтін еңбекті грек философтарының "Кіріспелерінің" (исагогиктерінің) араб топырағындагы өгей баласы десе лайық.

Сөздік қорды айқындап, жинақтап беру саласында даусыз табысқа қол жетті: бұл істің нәтижесі тайға таңба басқандай.

Әл-Исфаһани әлгіндей 1800 теңеу жинаса, оның алдында жасаған ғалым 390-ын жиған. әл-Майдани (518-1124 ж. қ. б.) соларды көшіріп алып, әр тарау бойынша жаңадан бірді-екілі, әрі кеткенде төрт сөз қолданысын қосумен тынды. Бұл автор тіптен түсініктемелердің баршасын өзіне дейінгі ғалымнан алуға мәжбүр болды . Сол сияқты мәтелдер бойынша негізгі жұмыс та негізінен IV-X ғасырда әл-Хасан әл-Ғаскари (395-1005 ж. қ. б.) тарапынан атқарылып болды.

Ал жаңадан қалыптасқан филологиялық мектеп сөзін бір ұрпақ аралатып өз сөздігінде әл-Жауһари (392-1001 ж.қ.б.) айтты. Бұл еңбекті Ибн Дурайдтың (321-933 ж.қ.б.) жойқын сөздігімен жай салыстырып қараудың өзі осы жаңа мектеп әдістеме бойынша, айқын да анық баяндау тәсілі жағынан да қаншалықты ілгері кеткендігін байқатады. "Халыққа түсінікті тілде яки жанына жақын барып жеткізу" деген Ибн Фаристің (395-1005 ж. қ. б.) сөзі "ол өз сөздігін құрастырған кезде бастан-аяқ көздеген алыс мақсат" болды . әл-Жауһаридің беделінің жоғары болғаны соншалық, оның аты аталған жерде ғасырлар бойы бір-біріне қарсы екі жақтың өкілдерінің қолымен тұтас бір әдебиет өркендеді . Кезінде ас — Суйити (911-1505 ж. қ. б.) Меккеде әл-Жауһари мен Ғабд әл-Барриге қарсы өз пікірін білдіріп бір кітап жазған-ды, онда ол, білетіндердің айтуынша, әсіресе тұсында өмір сүрген алдыңғы аталған авторға (889-1484 ж. қ. б.) қатты шүйлігеді . Кейінгі сөздіктердің барлығы да әл-Жауһари сөздігіне толықтыру, түсінікгеме ғана болып саналады; сөйтіп бұл жерде де ескінің өшіп, жаңаның жүз жыл ілгеріге бел асқанын көреміз.

Осы шамада тілдің түп төркінін (этимологиясын) зерттеу әдістемесі күрделі өзгеріске ұшырайды; бұл қопара қайта қараудың әсер ықпалы ұзақ уақыт сезіліп тұрды. Осы жолмен тіл зерттеудің айтулы шебері — грек құлдан туған, Мосуддан шыққан ибн Джинни (392-1002 ж. қ. б.) еді. Айтушылардың сөзіне қарағанда, ол ғылым дүниесіне үлкен этимология деп аталатын жаңалықты, яғни қазір де мән-маңызын жоймаған бастапқы қос дауысты сөз түбірі жайлы тақырыпты енгізген. Бұл еңбектің арабтарға берген ең үлкен пайдасы осы ғана .

Әдеби тілмен қатар ауызекі тіл қолданылып, дамыды. Ауызекі тілдің жазба әдеби тілден ерекшеленгені соншалық, ІІІ-ІХ ғ. Бағдадта тұратын жұрт сарф нахумен, септік жалғаумен нәшіне келтіре сөйлеген адамға аңтарыла қараған . Бұл жылдары әдебиетшілер арасында пайда болған бұқара өміріне ден қою үрдісінің әсерімен филология өкілдері тіл тазалығына, халық тіліндегі мүлтіктерге назар аудара бастайды. Испан аз-Зубайди (330-941 ж. шамас. қ. б.) "Халық тіліндегі диалект хақында" дейтін еңбек жазса , соңыра Ибн ал- Халавайхи (370-980 ж. қ. б.) Халеб (Алеппо) қаласында Китаб лайса, яғни "Жоқ" деп бекерлеу хақындағы кітап" деген шығарма жазады. Бұдан кейін әл-Хариси сияқты кейінгі филологтардың не тындырғанын алда ізерлеп тексеру қажет.

Әдебиет

Халық құрамының өзгеруі, сол тұста оның жетекші бөлігінің тозғындап әлсіреуі және аралас тәсілді байырғы халық санының күрт өсуі ең алдымен әдебиетте айқын байқалды. Шамамен 200-800 ж. әдебиет ауылы бұрқ-сарқ қайнай бастайды: уақыт сүзгісінен өтіп, бағзы араб шайырларының бәдәуи қоғамына тән шыңылтыр сезімшілдігін жырға қосқан қасида өлең пішіні ендігі жерде тым шұбалаңқы, шамадан тыс көтеріңкі лепті көрініп, бұрынғы үстемдігінен айырылады. Әдебиетте алдыңғы орыннан көріне бастаған отырықшы жұрттың қаһармандық сюжеттерді өгейсуіне қоса - қабат қаһармандық дастан тілі де шеттетіледі: доғал тіл әлдеқайда анық, айқын сөз қолданыстарына орын береді, неғұрлым қысқа өлең өріміне ділгерлік күрт артады.

Ендігі жерде шайыр тыңдарман жүрегін жаңа уақиғаларды баяндап, бекзат ойымен, дегдар сөзімен жаулап алуы, сезім тасқынын мейлінше аз пайдалануы керек. Қай батырлық жырдың да өзегіне күрт түсіріп, ғұмырын қызғалдақтай шолақ ететін қызық оқиғалы жырға құмарлық артты. Әдебиет айналадағы алашұбар, сүреңсіздеу өмірдің өзінен ләззат таба білетін жаңа дүниенің есігін ашты. Бұқара, соның ішінде қалада тұратын сауатсыз халық араб әдебиетіне салтанатты шерумен келіп енді десе де болады. Жыр жолдарына халықтың көзімен қарау, сол халықтың халін ырғаққа бөлеп көрсету үрдісін айтпағанда, жаңа дүниені барша бояулы айырмашылығымен көрсету мақсатында еркін, төлеу сөз де қапысыз қолданылады. Осыған дейін өрісі ғұламалар жазған, діндарлар жазған еңбектермен шектеліп келген, әрі қойып айтқанда тізімі фарсидан аударылған некен-саяқ халықтық кітаппен тәмамдалатын әдебиет насыр сөзбен (прозамен) толығады. 250-864 ж. шамасында ол "назым сөзді (поэзияны) ығыстырып шығарды" делінеді .

Насыр сөзі

Ертедегі арабтар сауатты прозалық шығарманың қай - қайсысының да түп атасы саналатын қара сөзді қадірлеген және олар бұл жағынан ешқандай халыққа бәйге бермейді. Бағзы араб үшін тайпадағы ділмәр хатибтің орны шайырдан бірде кем емес және де хатибтік дарын да ақындық тәрізді ғайыптан келіп дариды деп ұғынған. Әлгіндей хатиб мирасқоры шыққанша өліп кетуі тиіс, сонда оның дарынын мирас етушіге тек (демон) күші дариды-мыс деген ырыми түсінік содан қалған . Насыр сөз шығару қабілеті шайырлықтан дербес, оқшау өнер деп ұғынылғандықтан әлдебір шайырдың сонымен бірге қағазға қалам тартып, сөз өрнектеуі таңғаларлық нәрседей көрінетін . Әдемі тіл өрнегін естіген кезде туатын әсер-қуаттың жоғары бағаланғаны сонша, 208- 823 ж. Меккені су шайғанда халиф қала тұрғындарына жәрдемақшаға қоса жіберген көңіл айту хатын "Мекке тұрғындары сары алтыннан да қымбат бағалайды" .

Заманауи өмірге ықылас алдымен халықтық салт-дәстүрге деген құрметтен көрінді. Осы шамада Абул-Ғаккал дейтін автор алғаш "Жаһилдердің құлқы" кітабын жазады, Саймары қази (275-888 ж. қ. б.) "Ахбар ас-сифла" ("Пақырана халықтың тұрмысы") жинағын түзеді, ал қаладағы әр тарап өкілдерінің тұрмысын сипат етіп жазумен әл-Джахиза сияқты авторлар беріле шұғылданады . Аса кейіпсіз болып туған ол — есімі "бадыраң көз" дегенді білдіреді, ал атасы күйедей қап-қара кісі болған — жаңа араб прозасының негізін салушы болып есептеледі. Ас-Сағалиби бұл адамды алғашқы ұлы насыр сөз иесі деп атаған мемлекеттік сипат қағаздар түзудің шебері Ибн әл-Ғамид уәзір әдетте біреу-міреуден емтихан алғанда одан алдымен Бағдад жөніндегі және әл-Джахиз хақындағы пікірін сұраған , ақыр аяғы оның өзі екінші Джахиз атанады . Жұрттың айтуынша, белгілі Сәбит ибн курра үш адамға: Омарға, басралық Хасан пірәдарға және әл-Джахизге бола Исламға қызғанышпен қараған . Жалпы араб насыр сөзінің теңдесі жоқ шебері деуге ауыз баратын Абу Хаййан ат-Таухидидің қаламынан "әл-Джахизаға мадақ" деген кітап туған. Оның бұл есімді қадыр тұтқаны сонша, әл-Джахизаны құрметтеген жазушыларды бөліп атаған және ынтызарлығы шегіне жеткен жерде әл-Джахиза тұтынған калам (схоластика) жолын қызу жақтаушыға айналады .

Әл-Джахиза мұғалім өмірінен Бану Хашким әулетіне дейін, жолбасар қарақшылардан кесірткеге дейін, Алла тағаланың сипат қасиеттері хақында, әйел адамдардың тақыс әккілігі жайында сан алуан тақырыпты жазған. Оның жазу мәнері ешкімге ұқсамайды, сәбидей аңғал және көпсөзділеу болып келеді, оның үстіне қаламгер уақиға желісін қолапайсыздықпен қобыратып алып отырады. Бір қызығы, айтылмыш шығармалар оқушысына дәл осы тосындығымен ұнады, дәлірек айтқанда оның талантына табынушылар тыныс тарылтқан сіреспе әдеби машықтан құтылып, кеуде кере дем алатын. Сөйтіп оқушы қауым әл-Джахиздің жанға жағымды бөспелеу әңгімелерін саналы өнер туындыларына балады, мәселен, әл-Масуди 332-943 ж. бұл жазушының шығармаларының жоспар құрудағы кемелдігін, қиыстырудағы (композициядағы) алдын ала әбден ойластырылған тиянақтылығын атап айтады: "Оқушысын жалықтырып алам - ау деген жерде бұл жазушы салмақты әңгімеден күлкі-әжуаға, данышпан хикметшілдіктен өрнекті ойға оп-оңай көшіп кетіп отырады. әл-Джахиздің жосықсыздау жазылған Китаб ал-байан атты кітабын әл-Масуди көпқырлылығы үшін бәрінен де жоғары бағалайды және көбінесе жақсы жазушыны "түнде отын жинауға шығып, қараңғыда қолына іліккен қу бұтақты (хатиб лайл) қолтығына қысатын кісіге" ұқсатады .

Қала қауымының әдебиетке құмар болуында көне араб рухының әлсіреп, әнжеусізденуінің бір айғағы сияқты болып 200-800 ж. шамасында тарих жүзіне шыққан мистиканың кесек үлесі бар. Өзге де елдер әдебиетіндегідей мистика натурализмге қуатты серпін еріп, есесіне ғұламалықты қасақана елемеуге тырысты, тіпті көбінесе бұқараға арқа сүйеп, каламға қарсылық танытудан да тайынған жоқ. Мистика бұқара арасында уағызбен айналысты, оның тұрмыс қамын, шаруа мұңын үздіксіз ой елегінен өткізу арқылы мұң-мұқтажына ортақтаса білді, өз тілін халық лұғатына барынша жақындастырды. Сонымен бірге осы арада мұсылман дүниесіндегі шешендік өнерге ұйқасты қара сөздің дендеп енуін көне араби дәстүрдің құлдырауымен ғана байланыстыруға болатынын баса айту жөн. Көне араб дәстүріне ұйқасты сөз сілемі жақсы мәлім еді және ол бұл тілдік сілемге құдды Рим имиериясындағы христиандар антик дәуірдің өлең өлшемдеріне қарағандай жат көзқараспен қарады. " Ұйқасты қара сөзге тыйым салуға ілік болатын нәрсе, яғни оны пайдаланушы мүшірік-дуақандар тарих жүзінен өшкеннен кейін ұйқасты сөзге тыйым да алынды" деген ой түйеді ел- Джахиз . Сол уақытта мұсылман өмірінде елеулі орынға ие бола бастаған бұрынғы христиаңдарға ұйқасты қара сөз олар ілгеріде тұтынған нанымдарға тән уағыздар арқылы тонның ішкі бауындай жақын еді де, Исламда да ІІІ-ІХ ғ. шамасында ұйқасты насыр сөз (садж) ресми уағыз айту дәстүріне енеді, бұл уақытта халифаның жамиғатқа арнап сөйлеген сөзінде садж пішімі, аса дәйекті болмаса да едәуір басым болып келеді" .

Шешендік тәсілдер жазба түрде эпистолярлық жанрда қолданылды. Діни ахуалды жіті түсініп, сезімге тиетін үйреншікті көне араб шешендік өнеріне тән саджбен жазған қаламгерден кенделік болған жоқ. Айталық, Харун билігі тұсында Ибрахим Бармак әулетінен шыққан Халидке жолдаған хаттың мазмұнын Бағдад жұрты ол заман жадуалдай жаттап алған . Алайда саджды жаппай қолданудың бірден-бір өлшемі арабтың ресми кеңсе тілі болатын. 200-800 ж. мұғдарында халифа әл-Мағмун кеңсесінде жазылған хаттар қарапайым тілмен, ұйқассыз жазылған . Уәзірдің атына ұйқастырып хат жазған Ибн ас-Савабтың (277-890 ж.қ.б.) өрнекгеп жазуға құмарлығымен аты шыққан-ды . Омейя әулетіне қарсы бағытталған, әрі мінберлерден салтанатпен жарияланатын белгілі нәлет 284-897 ж. ұйқас сыңғырынсыз жазылған. Сөйтсе-дағы саджбен жазу үрдісі қылаң бермей тұра алмады . Дегенмен дәл сол уақытта бір ұлық қызметкердің уәзірге жолданған хаттың еш ұйқас араластырмай жазуы да кездеседі .

Дейтұрғанмен, шамамен 300-900 ж. садж Бағдадтың дегдар қауымы арасында сәнге енді: халифа ал-Муктадир ендігі жерде уәлаятқа жолданатын сипат қағаздарды ұйқасқа құрса , Ғали ибн Ғиса хаттарын неше түрлі ұйқасты тармақпен өрнектейді . Бірақ уәлаятта тұратындардың ұйқасты сөзі әлі де мәз емес еді, сол себепті Ибн Хакан уәзірдің саджбен жазған хаттары халифа қызметшілерінің көзіне тап - таза қытай ишмай-шатпағындай көрінді . Шалғайда отырған қызметкер хат-хабарын бұрынғыша, ұйқассыз жазып жолдаудан танған жоқ . Дегенмен, ұзамай садж кеңінен қолданыла бастады: "Ибн ал — Ғамид пен оның тұстастары ыңғайлы болуы үшін бір үзіндінің өн бойында бірде ұйқастырып, бірде ұйқастырмай жазып әлекке түсіп жатқанда, ғасыр соңында өмір сүрген ас-Саби, ал-Бабаға сияқты хұснихат шеберлері жазғандарын бастан аяқ саджбен әдіптеді". Буид дәуірінің уәзірі ас-Сахиб саджбен шындап әуейіленген деседі: "Уәзірдің ұйқасты сөзге ауаланғаны соншалық, ол өлім қатері тігілсе де садж қолданудан бас тарта алмайтындай жағдайға жетеді" Сол заманда өмір сүрген тілі тым зәрлі , дегенмен айтқыш біреудің куәлік етуіне қарағанда, аты аталған уәзір бір сапарында күнделігіне нисф ан-нахар ("Наубахардан түс ауа") деп жазу мен отырғанда қаланың жайлы үйлері орналасқан орамнан асып кетіп, тұрмысы жұтаңдау бір үйге түсуге мәжбүр болады . Ал ас-Сахибке келген бір Әли тұқымы ескектеп соққан ұйқас бұрқағынан есін жия алмай қалғаны сонша, уәзірге оған раушан суын шашып әрең тоқтатады . Ұйқасты сөз мұсылман Шығысында әліге дейін алдыңғы орында .

IV-X ғасырдағы жазба жәдігерліктер ең таңдаулы материал — ырғағы мен бұрмасы келіскен жанды сөзді еркінше пайдаланған мұсылман көркемөнерінің айшықты туындыларының гүл тәжі десе болады. Сол заманның көзешілері шыны мен қоладан қиыстырып жасаған небір жауһар бұйымдардың бірде біреуі сақталмаған күннің өзінде әлгі жазба дүниелердің негізінде-ақ ойды жеткізудің аса күрделі пошымы қаншалықты жетік игерілгендігін, оны айтасыз бекзат биік мәдениетке қол жеткізе алғандықтарын көзге айқын елестетуге болар еді. Сөз болып отырған заманда өмір сүрген көптен уәзірлер жазған дүниеліктер стилінің жоғары болуы себепті кейінен кітап етіп шығару мәртебесіне ие болған. Бұлардың қатарына әл-Хасиби, Ибн Мукла, әл-Мухаллаби, Ибн әл-Ғамид, ас-Сахиб, Самани әулеті тұсында жасаған уәзір әл-Искафи қолтаңбалары жатады. Ол кезде мемлекет мұқтажымен жазылған хат-хабар мен жеке басқа қатысты хаттың ара-жігі жіті ажыратылғаны сондай, соңғы аталған автор мемлекеттік хат-хабар жазуға шебер болғаны мен, жай хат жазуға осал екендігі де назардан қағыс қалмады. Неғұрлым маңызды құжат қағаздар, лауазымды орынға тағайындау куәліктері және басқа да сипат қағаздар өміршінің тұсында да айрықша диуан (диван ар-расагил) тарапынан жазылуы тиіс болса, Бағдатта отырған қызметкерлер бұл жағынан құлашты кеңге сілтегені соншалық, мұнда әлгіндей диуанның тізгіні ғұмырынша сабей нанымын тұтынып өткен, тіптен өзіне уәзірлік қызмет ұсынылғанда қызмет үшін Исламды қабылдаудан бас тартқан, бірақ айырықша жазу машығы бар жанға берілген. Әлгі хұсни стиль иесі бақилық болған шақта Әли әулетінің бас иесі оны көктеп мәрсия шығарған. Мұның өзі ол кезде араб тілі дінінде де жоғары қойылғандығына жарқын бір дәлел. Сөз болып отырған Ибрахим ибн Хилал ас-Саби (384-994 ж. қ. б.) қадірін жақсы білген, өзі "халифаның заманды қалт жібермей шолып тұратын көзі мен құлағы" екендігін, "құдіреті күшті өміршілер мұқтаж миқазан екендігін" жіті сезінген. Бұл адамның қолынан шыққан қай қағаз да екі бөліктен тұрады: алдымен жазылып отырған хұзырхаттың қысқаша мазмұны қайталанады, бұл жерде әлгі хаттың қолға тигендігін (білдіретін сөздер арнасынан асып төгілген мақтау-мадаққа апарар жолдың басы. Мәселен, уәзірдің жоғарғы қазиға жазған " Бұдан бас тарту сирек кездеседі. Айталық, бірінші Алморауи әулеті тұсындағы бір бас қарашы қызметкер "бағзы қарашылар машығын " жібермеймін" деп, ұйқасты қара сөзбен жазудан қашқақтап жүрген жерде уәлаятқа жолданатын сипат қағаздарды ұйқасқа құрса , Ғали ибн Ғиса хаттарын неше түрлі ұйқасты тармақпен өрнектейді . Бірақ уәлаятта тұратындардың ұйқасты сөзі әлі де мәз емес еді, сол себепті Ибн Хакан уәзірдің саджбен жазған хаттары халифа қызметшілерінің көзіне тап - таза қытай шимай-шатпағындай көрінді . Шалғайда отырған қызметкер хат-хабарын бұрынғыша, ұйқассыз жазып жолдаудан танған жоқ . Дегенмен, ұзамай садж кеңінен қолданыла бастады: "Ибн ал — Ғамид пен оның тұстастары ыңғайлы болуы үшін бір үзіндінің өн бойында бірде ұйқастырып, бірде ұйқастырмай жазып әлекке түсіп жатқанда, ғасыр соңында өмір сүрген ас-Саби, ал-Бабага сияқты хұснихат шеберлері жазғандарын бастан аяқ саджбен әдіптеді" . Буид дәуірінің уәзірі ас-Сахиб саджбен шындап әуейіленген деседі: "Уәзірдің ұйқасты сөзге ауаланғаны соншалық, ол өлім қатері тігілсе де садж қолданудан бас тарта алмайтындай жағдайға жетеді" Сол заманда өмір сүрген тілі тым зәрлі , дегенмен айтқыш біреудің куәлік етуіне қарағанда, аты аталған уәзір бір сапарында күнделігіне нисф ан-нахар ("Наубахардан түс ауа") деп жазу мен отырғанда қаланың жайлы үйлері орналасқан орамнан асып кетіп, тұрмысы жұтаңдау бір үйге түсуге мәжбүр болады . Ал ас-Сахибке келген бір Әли тұқымы ескектеп соққан ұйқас бұрқағынан есін жия алмай қалғаны сонша, уәзірге оған раушан суын шашып әрең тоқтатады . Ұйқасты сөз мұсылман Шығысында әліге дейін алдыңғы орында .

IV-X ғасырдағы жазба жәдігерліктер ең таңдаулы материал — ырғағы мен бұрмасы келіскен жанды сөзді еркінше пайдаланған мұсылман көркемөнерінің айшықты туындыларының гүл тәжі десе болады. Сол заманның көзешілері шыны мен қоладан қиыстырып жасаған небір жауһар бұйымдардың бірде біреуі сақталмаған күннің өзінде әлгі жазба дүниелердің негізінде-ақ ойды жеткізудің аса күрделі пошымы қаншалықты жетік игерілгендігін, оны айтасыз бекзат биік мәдениетке қол жеткізе алғандықтарын көзге айқын елестетуге болар еді. Сөз болып отырған заманда өмір сүрген көптен уәзірлер жазған дүниеліктер стилінің жоғары болуы себепті кейінен кітап етіп шығару мәртебесіне ие болған. Бұлардың қатарына әл-Хасиби, Ибн Мукла , әл-Мухаллаби , Ибн әл-Ғамид, ас-Сахиб, Самани әулеті тұсында жасаған уәзір әл-Искафи қолтаңбалары жатады. Ол кезде мемлекет мұқтажымен жазылған хат-хабар мен жеке басқа қатысты хаттың ара-жігі жіті ажыратылғаны сондай, соңғы аталған автор мемлекеттік хат-хабар жазуға шебер болғанымен, жай хат жазуға осал екендігі де назардан қағыс қалмапты . Неғұрлым маңызды құжат қағаздар, лауазымды орынға тағайындау куәліктері және басқа да сипат қағаздар қай әміршінің тұсында да айрықша диуан (диван ар-расагил) тарапынан жазылуы тиіс болса, Бағдадта отырған қызметкерлер бұл жағынан құлашты кеңге сілтегені соншалық, мұнда әлгіндей диуанның тізгіні ғұмырынша сабей нанымын тұтынып өткен, тіптен өзіне уәзірлік қызмет ұсынылғанда қызмет үшін Исламды қабылдаудан бас тартқан, бірақ айырықша жазу машығы бар жанға берілген . Әлгі хұсни стиль иесі бақилық болған шақта Әли әулетінің бас иесі оны жоқтап мәрсия шығарған. Мұның өзі ол кезде араб тілі діннен де жоғары қойылғандығына жарқын бір дәлел. Сөз болып отырған Ибрахим ибн Хилал ас-Саби (384-994 ж. қ. б.) өзінің қадірін жақсы білген, өзі "халифаның заманды қалт еткізбей шолып тұратын көзі мен құлағы" екендігін, "құдіреті күшті әміршілер мұқтаж миқазан екендігін" жіті сезінген . Бұл адамның қолынан шыққан қай қағаз да екі бөліктен тұрады: алдымен жазылып отырған хұзырхаттың қысқаша мазмұны қайталанады, бұл жерде әлгі хаттың қолға тигендігін білдіретін сөздер арнасынан асып төгілген мақтау-мадаққа барар жолдың басы. Мәселен, уәзірдің жоғарғы қазиға жазған Gip рисала-жолдауы былай басталады: "Бізге қазилардың қазиынан тамшысы теңізге қосылғанда телегейді шәрбат - шекерге айналдырған һәм ой-пікірінің абзал ақтығымен түнді айдындандырып, қараңғылықты сейілткен бір хат келіп тиді" . Сонан соң "сонда мен ағатсыз ұқтым..." деген сөзбен хаттың жауап бөлігі басталады. Бұл хаттар бүгінгі күннің биігінен оқығанда да аса қызғылықты және хат иелерінің іскерлік хабарламаның өзін жұтындырып жіберетін, басқы және аяққы ұйқастарды аямай сапырылыстырып, сөздің бұрмасы мен ырғаңына өлшеусіз малындырған жомарт тіліне қайран қалмасыңа шама жоқ. Осыншама аста-төк емін - еркіндікке қарамастан сөйлемдердің мағынасында татаудай мін болмайды, мазмұн ұйқас нөпірінің астында қалып түн шықпайды, оқып отырған кісі әңгіме неге барып тірелетінін қалайда жіті түйсінеді. Тіптен басқа тілге олақ аударылған күннің өзінде де әлгі хаттардың оң-солын жоғалтпайтындығы бір ғанибет. Сөзіміз жалаң болмас үшін әлгіндей мемлекеттік мәндегі рисалалар ішінен ас-Саби Ғизз ад-Дауланың атынан 357-968 ж. Белуджистан мен Куфс тау сілемін бағындырған немере інісі Ғадуд ад-Даулаға жолдаған бір лебізді келтіре кетейік: "Алдияр Ғадуд ад-Даула әмірдің — Алла тағала оған қуат берсін — сыдиық шындығы үшін және бақытқа, ықсанға ие болсын деп Алла тарапынан махамат етілген жендеттері жайлы, хақ дінге қарсы келіп, Жаратқанның тура жолынан тайқыған әл-Куфс пен әл-Балус өңірі халқын жеңіп, індетіп жүріп, тығылған жерінен суырып алып, қасарысқанын өлтіріп, күштісінің белін сындырып, шұрайлы жерін қу тақырға айналдырып, ақырында Алланың әміріне бой ұсынатын жағдайға жеткізе, басқан іздерін малталап жоқ етіп, кепілге адам қойдырып, мал-мүлкін ортаға салып, хақ дінімізге бой ұсынып кіреулеріне мәжбүр еткендігі жайлы хатын алдық. Мұның жайы маған мағлүұ болды һәм Алла тағаланың Ғадуд ад-Даула әмірге мейірім-шафағаты үшін мың қатта шүкіршілік айтамын, себебі Алла тағала ол арқылы бізге рахымын танытты және де ол осының баршасына рахман Алланың арқасында ие болғанына шексіз қуаныштамын һәм оның қолы жеткен ризықты пайдаланып, оның әр амалын құптаймын. Оның алыс жорықты игеріп жеткен бұл жеңісін ар мен намыстың ісі деп білемін. Әмірдің — Алла оған қуат берсін — залымды тура жолға түскенше, қасарманы жүрегін орнықтырғанша қудалайтындығына шәксізбіз. Алла тағала оған қуат беріп, бақтияр етіп, жеңісті жолға бастайтындығына шәксізбіз. Әмірдің ұлы жеңісі хақында хабар тиген бойда одан кейінгі кезекті ерлігі жайынан хабар күтуге әзірленемін және оған қазіргі яки өткен қайраты үшін айтар алғысымыз алдағы, жаңа жеңістерінің есебінен еселене түседі. Оған Алланың шапағаты түсіп, нығметіне бөлене беруін, бұ дүниеде және ахиретте тілегі қабыл болуын, Алланың ақ туын оған қарсы болушылардың үстінде желбіретуін, олардың аздығына яки көптігіне қарамай уахи сөзінің мерейін үстем етуін, жорық үстіне яки бейбіт заманда мал-мүлкін қолына алдыртуын һәм оларды ерікті я еріксіз Алланың тура жолына түсіруін тілеп дұға етемін" (Аяқ жағы жоқ) .





Ұйқасты қара сөзбен өрнектеп жазатын жазу мәнері, тіл мүсіні ресми жолдау хаттардан (сұлтаниййат) біртіндеп жеке адамдар жазысатын хат-хабарға (ихваниййат) ауысты. ІІІ-ІХ ғ. өзі бекзада, өзі шайыр Ибн әл-Муғтаза өзі әмір, өзі шайыр Ғұбайдолла ибн Ғабдаллах ибн Тахирге ұйқассыз мәтінмен көңіл айту жолдап, дәл сондай ұйқассыз алғыс хат алады — ал содан жүз жыл бұрын ұйқассыз хат-хабар алысудың өзі ақылға сыйымсыз іс болатын . IV-X ғасырда хұсни хат жазу өнері шырқау шегіне жеткені сонша, мұндай хатты, бір кезде пазым жыр шығарумен шайырлардың алаңсыз шұғылданғаны секілді, жай адамдардың бір-біріне жалтақсыз жазуы өзінше бір үрдіске айналады. Жеке басқа байланысты хат жазуда үздік шыққан автор — мерзім жағынан алғанда алғашқы араб "жазушысы" болып есептелетін Абу Бакр әл-Хваризми (383- 993 ж. қ. б.). Ол Бұхарда, Нүлкішүрде (Нишапур), Хиратта (Герат), Исфаһанда және Шираз қалаларында, мұсылман Шығысының барлық дерлік әміршілерінің сарайында болып көрген тұлға . Әдетте ол хатты өмірлерге, қолбасшыларға, қази, қарашы қызметкерлерге, мутақалим ғұламалар мен әдебиетші, лұғатшы ғалым адамдарға арнап жазған; бұл хаттардың тақырыбының көпшілігі мейрам күнгі тілек, жаңа лауазыммен құттықтау, сәтті іске лебіз білдіру, қазаға көңіл айту, қызметтен шеттету, сырқаттан сақаюды тілеу, соғыс қаупі туғанын хабарлау, тарту-таралғы жібергені үшін Алла разы болсын айту және т.б. болып келеді. Мұндай хаттардың арасында қыраж (салық) салатын диуан бастығына өзінің шартақ-имениесіне салықтың төтенше көп салынып отырғанын айтып шағынған арыз хат та ұшырасады: автор қыраж бастығы Хорасан халқын әл-Хваризмидің көркем тілінен айырғысы келмесе бұл тілегін орнына келтіруі тиіс екендігін айтып, доқ көрсетіп те қояды. Осыдан соң хұсни хаттың иесі жерге салынатын салық түрін төлеуден бір жыл мерзімге босатылған . Аты даңқты Хваризмидің төңірегіне ғылым иелері, әсіресе құқық ісімен айналысушы факиһтар жиналуға құмар болады. Одан мирас боп қалған хат бумасының ішінде шәкірттеріне, болмаса бұрынғы шәкірттеріне жазылған бірнеше хат сақталған және бір хатыңда ол шәкіртін қызметке тағайындағаны үшін бір лауазым иесіне алғысын білдіреді . "Балам менің,— дейді тағы бір хатында,— маған жазған хаттарың мен үшін хош иісті алма, гүл жұпарына барабар. Алғашқы хатың қолыма тиісімен келесісін тағатсыздана күтемін; әрине, бұл хатың үшін мың хатта алғыс, дегенмен күткен хат келетін күн мен түнді санап тауыса да алмаймын. Сондықтан сөзіңді аямай, ұзақ етіп жаз һәм менің өзіңе деген сағыныш сезімім айнымастай бостан сезім екендігін жадыңа тұтқын.

Саган деген сүйіспеншілігімнің күштілігі сонша, Егер болса жау ішінен дос тапқызарлықтай-ақ.

Жанымда отырсаң, жанымды аялайсың, ұзаққа кетсең, жанымды жаралайсың. Шерімді ұға білер болсаң ұшқан құстай самғар ең, мынау жалған дүние бір-ақ уыс боп қалар ед, сонда сен жыбырлаған тіршілік иелерін көзіңнің мезесімен ғана шолып, ерніңнің ұшымен ғана тілдесер ең" .

Мына хаттың қасында ас-Саби жазған сәлемхаттар әлдеқайда байсалды, жаһаткер көрінері хақ. Соңғы хаттың машығы үшін басты нәрсе ырғақ пен баяндаудағы көтеріңкі жеңіл леп, ал сюжет — суреткер гүлден тәж тоқып, үстіне апарып жапсыра қоятын көзайым пішім ғана. Мұндай стильдің төркіні тағы да бағзы араб дәстүріне барып тіреледі: екеуі де сөздің нәрінен, сәтті табылған теңеуден және ішкі шыңылтыр сезімнен ләззат алады. Тек көнедегі жауынгер, көтеріңкі пафос ендігі жерде осы образ жүйесін қала оқырманына жалтақсыз араластыра аларлық бірден-бір түр — әсірелеуге айналған. Түптеп келгенде әл-Хваризми хұсни хатты түбірімен әсірелеу-гротеск тәсіліне құрады: онда сырт қарағанда гипербола қат-қабат келіп, сапырылысып жатқандай болып көрінгенімен, әр көркемдеу құралының өзіне лайықталған орны, қолдану реті бар. "Бір адам менің арыма тиді — одан әрі оның нендей азапқа тап болғанынан бейхабармын: әлде жел көтеріп әкетті ме, қара жер қарс айрылып жұтып қойды ма, заһар жылан шағып өлтірді ме, әлде жыртқыш аңның азуына ілігіп дал-дұлы шықты ма, әлде ібіліс азғырды ма, не жын иектеді ме, әлде төбесінен жай түсіп, көк соқты ма, әлде түйе келесінің табанының астында тапталды ма, бәлкім жол бастаушы адастырып жіберді ме? Түйенің қомынан сыпырылып түсіп қалды ма, таудан сырғанап өте шықты ма, әлде құдыққа құлап шым батты ма, болмаса үстінен тау құлап кетті ме, бәлкім аяқ-қолы семіп қалды ма яки піл сырқатына шалдықты ма немесе қолқа-жүрегі кабынып ауырды ма? Мүмкін қызметші құлын жәбірлеп, соның қолынан опат болған да шығар? Жә болмаса таудың қиыры мен шиырында адасып ғайып болды, теңізде харам болды, шөлден қаталап өлді, жаңбырдың селі шайып кетті, әлде ұшқыр ажал жебесі қақшып түсті ме, бәлкім Лұттың істегенін істеп қырық кесектің астына түсті ме екен?" .

Өзі жазған хаттардың көшірмесін алуға ниет білдірген біреуге әл-Хваризми былай деп жазады: "Ықтиярымда болса, (әттең қағаз орнына бет терімді алып берер едім, қалам орнына бір саусағымды, сия орнына көзімнің қарашығын қияр едім" . Кейде осынау қыздырманың қызыл сөзіндей қабылданатын бөстекі әсірелеу сол заманның қазірде таптырмас кереғарлықтарынан хабардар ететіні бар; мәселен, өзінің шерлі халін, шаруасы оңбай, иті қырын жүгіріп тұрғанын баяндайтын түс: "Бақсам, бөтеннің лауын мініп, бөтеннің асын ішіп, кісінің есігінде жүріп, жүзім шарабына мас болыппын, жазда кигенім — жүн шекпен, қыста оранғаным — ақ қағаз болды, хат жазғанда "сіз" деп сызылғандар көзбе-көз қалғанда "ыз" деп ызылған, намаз үстінде төменнің төменіне отырғызған. Қорлау асқынғанда есігімде жүрген күң тілазарлық танытып, бас белгі бестім бас асулық көрсетті. Жолға бір мезетте шыққан жолсерігім мәреге бұрын жетіп отырды, алда-жалда қолыма ақ адал еңбегіммен түскен жармақ теңге қолдан соққан жалған ақша болып шықты. Дүкеннен сатып алып жейде етіп пішкен мауыты матам үстіме ілген кезде алал біреудің ұрлық киіміне айналды. Шілдеде кір жуғанымда шаңқиған күннің көзі ғайып боп, орнына бұлт қоюланды, маусым туа жолға шыққанымда күшті жел тұрып, жолды тұман тұмшалады. Ар-ұяттан басқа бойымдағы барымды жоғалттым" және т. с. с . Не болмаса автор көркемдеу құралдарын әдейі қат-қабаттай отырып мақтамен бауыздағандай етіп мақтау айтады және осы орайда хұсни хат жазған кезде жәрдем қолын соза алатын талай еңбектің көзін көрсетеді: "Тақсыр менің хатыма жауабын бесін намаз бен екінті намаз аралығында жазғанын аңғартты, ал мен тақсырдың білім өресі қаншалықты телегей-теңіз әрі терең екендігін сезбегеніммен, әлгі жауаптың жазылуы созылып кеткен-ау деп ойладым. Өз басым керісінше әлгі хатымды есікті тарс жауып алып, терезе пердесін қымтап, жан-жағыма тау-тау етіп кітап үйіп, қыражшы қызметкерлер мен Буид әулеті жұрағатының арасында, әл-Хасиби мен Ибн Мукланың арасына отырып алып, Йаздад пен Шаддад тұқымын көрден шақырып, о дүниеден басралық Ибн әл-Мукаффагтың, фарсы Сахил ибн Харунның, мысырлық Ибн Ғабданның, Хасан ибн Вахбтың, Ахмад ибн Йусуфтың рухының көрінуін тілеп, оң қолыма Ардашыр ибн Бабаканның ғұмырбаянын қойып, сол қолыма Ат-табайын вал-байан кітабын қойып, көз алдыма Бузурджмихр ибн әл-Бахтиканның ғибрат сөздерін, дейұрғанмен, ең алдымен әміршіміз ас-Сахибтің, Ғайн аз-заманның жазбаларын ұстаған күйі жазғанмын" және т.б .

Десе де әл-Хваризми де жаңа шыққан жастар үшін күні өткен ескінің көзі, тым қарабайыр автор болып көрінеді, себебі ол "кәдуілгі көптің біріндей етіп жазады және ақ қағазды кәдімгідей-ақ қаралайды". Бұл жаңашыл жәдидтердің жетекшісі хамадандық Абул-фадл еді. Жиырма екі жасында Рейдегі ас-Сахиб ибн Ғаббадуға келген ол араға он екі жыл салып Нүлкішүрге барып, әл-Хваризмимен хат арқылы да, жүзбе жүз де көп ырғасады. Нүлкішүрден қарсыласы опат болғаннан кейін шығып, Хорасан, Сиджистан, Ауғанстан аймағын армансыз аралайды және жүрген жерінде қай шаһар болса, соған соқпай, егінінің жиын-терініне қатыспай кетпейді. Ақыры Хератқа тұрақтап, есеппен үйленгеннен кейін сондағы бай шартақтарды сатып алумен айналысады. Қырықтың қырқасына шыға бере, 398-1007 ж. опат болды . Бұл адамның есте сақтау қабілетін көрген жұрт айта алмайтын: бір тыңдағанда елуден аса өлеңді жадына тұтып қалып, қайта айтып беру ол үшін түк емес еді . Өзінің айтуынша, ол өзі үдесінен шыға алатын, бірақ әл-Хваризмидің қолынан келмейтін іс мынау: "соңынан басына қарай оқығанда жауабы шығатындай етіп хат жазу; белгілі бір әрпі, әріптер тобы не артикульдері жоқ хат жазу; қиғаштап оқыса өлең болып кететін хат жазу; түсіндіруіне қарай бір мезгілде әрі мақтайтын әрі даттайтын хат жазу,— міне, сол кездегі көпшілік ұғымында жазу шеберлігінің шыңы осындай еді.

Әл-Хамадани сондай-ақ әл-Джахиздің де жазу машығын сынға алды, оны күнделікті ауызекі тілге лайық тұлдыр, кедір-бұдыр, "бірде-бір кестелі сөз орамы яки ескілікті тіл көрінісінен ада" қарабайыр стиль (машық) санатына қосты . Абырой болғанда, әл-Хамиданиден бізге келіп жеткен мұра әлгіндей мүкістен аман, десе де оның жазғандарының көпшілігі әл-Хваризми хаттарынан да алабажақ, құлағынан сүйреп, зорлап әкеп қосқан бұлыңғыр-бұлдыр емеуріннен, ойнақы сөз тіркестерінен аяқ алып жүргісіз.

Осы кезеңде таза эпистолярлық стиль шеңберінен тыс жаңалық — байымдап-баяндап отырудан өзінше бір қуаныш табатын өзгеше сәт те бой көрсетіп қалды. Әр тұста-ақ кездесетін, әр қилы өңдеп-қырлауға түскен, кезінде әл-Хваризмидің жазғандарында мүлде ұшыраспаған анекдоттар қылаң берді.

Тілмен түйін түйген осынау шебер өнер тіл лұғатын айырықша икемді етіп, қысқа да екпінді сипат берді. Енді ой ойлап, онысын барынша тұжырымды, кіріптарсыз жанды етіп жеткізуді аңсап ішқұса боп жүргендердің көктен іздегенi жерден табылды. Айтылмыш стильді бәрінен де жетік игерген қаламгер — Абу Хаййан ат-Таухиди (400-1009 ж. қ. б.).

Заманында бұл тұлға осынау көтеріңкі лепті жазу мәнерінің күллі бұрмасы мен ырғағын еркін игергені даусыз, сөйтсе-дағы оның қаламының ізі жазған кезде білінбей кететіні де бар.

Одан соң араб тілінде дәл ат-Таухидише насыр сөзді күшті де қызуқандылықпен қолданған ешкім болмады. Алайда атақ өзгеге бұйырды: ат — Таухидиге еншіленген сыбаға — пақырана көптің талғам тұшымынан қосып аулақ тіккен суреткер жанның томаға-тұйық ғаріп өмірі еді. Ол өзі: "Менің жағдайым да, сөзім де ерекше, сенім-наным мен құлқым да өзгеше, оңашалықпен дос болдым, жалғыздықтан рахат таптым. Үнсіздікке үйреніп, қайғы-шермен уланғаннан кейін, пенде атаулыдан көңілім қалып, шерменде күйге түсемін. Мешітке барып жамағатпен бірге намазға жығылдым, құлшылық қылсам айналама қарап, дүңгіршек дүкен иесіне, ішек-қарын сататын саудагер, мақта тазалаушыға не сасық исімен қолқамды арттырған қасапшыға қарап қана құлшылық етіппін" .

Қартайған шағында жазушы "соңымда қалған тұяқ та жоқ, менде дос та, шәкірт те, ұстаз да болмады, ендеше жазғанымды соңыра лас былапытына пайдаланатын және бетін аша сала бүкіл қадір-қасиетіме шіркеу келтіретін пенделерге бұйыртып қайтемін. Жазғанымды өзім 20 жыл өмірімді өткізген, бірақ адам деп ауыз толтырып айтуға болатын бірде-біреуін кездестірмеген пақырана ортаға қалдыруым керек пе; өзімді шөл далаға қаңғыртып жіберіп, шөп жегізген, бостан басымды қорға да, зорға да бодан еткен, дінімді, дегдарлығымды өзгертуге мәжбүр еткен қасақы жандарға қалдыруым керек пе" деп, бар жазғанын отқа жағып жіберген.

Ал Абу-Хаййан "Екі уәзір туралы кітабын" улы сықақпен, ащы ыза, долы тілмен бастағаны сонша, көпке дейін бұл кітап өзін сатып алған кісіге ажал әкелетіні жайлы ырыми әңгіме тараған.

Саф араб талғамының сол тұста ақи-тақи тамтырағанына және бір дәлел, ІІІ-ІХ ғасырдан бастап араб әдебиетінде өзге жұрттар топырағында дүниеге келген мамыражай әдебиет басымдық таныта бастайды . Оған дейін әлгіндей әдебиетке іштегі сұранысты еврей әфсаналары (исраилийат), теңіз кешкендердің басынан өткен қызғылықты әңгімелер өтеп келсе, енді бұл қатар хивды, фарсидан аударылған шығармалармен, әсіресе әйгілі "Мың да бір түнмен" — сол тұста бар болғаны екі жүзге де жетпейтін, бірақ айтылуы 1000 түнге созылған хикаядан құралған, фарсиша атауына орай "Мың Хикая" (хазар афсана) аталған шығармамен толығады . Әрі жан толқытатын, әрі көркемдігімен рахатқа батыратын дегдар адамдарға үйренгендерді, әлбетте, "Мың да бір түннің" "сарабдал салқын" баяндау жосығы қанағаттандыра қоймады . Айтулы сөз сиқыршысы Абул-Ғаланың "Калила мен Димнаға" берген бағасы барынша қам сөз . Соған қарамастан жаңадан сәнге енген, арабқа жат үрдіс бөгеусіз алға жылжуын тоқтатқан жоқ, енді ғұламалар мен аты дабыралы қаламгерлердің өзі қарапайым хикая жазу ісін абыройсыздық санауды қойды. Танымал жазушы Ибн Ғабдус әл-Джахшийари "Мың да бір түнге" ұқсатып хикая жазуда бағын сынап көреді, бірақ 480-түнге жеткенде бақиға аттанады. Бұл автордың біз үшін ғажап үлгі саналатын, бір хикаядан екінші хикая шығарып отыратын жаңа баян пошымын қаперіне де ілмеуі, әр түннің әңгімесін дөңгелектеп, аяқтап отыратыны қызық. Қази ат-Танухидің (384-994 ж. қ. б.) қызғылықты оқылатын кітаптары да осы жанрға жатады. Ең соңында айтылмыш дәуірде жасаған тарихшылардың үздігі әл-Мискавайхидің (420-1029 ж. қ. б.) "қысқаша тарихи хикаяттар мен астарлы анекдоттар жинақталған кітаптардың ішіндегі ең әдемісі деп бағаланатын "унс ал-фарид" ("Жалғыздьщ мәжілісі") кітабын атау жөн. Бұлар ілгерідегі Ибн Кутайб, әл-Ғикд шығармаларына қарағанда бүтіндей жаңа сападағы туындылар; оларды алғаш рет арабтан бөгделеу мұсылман насыр сөз өнерінің машығы айшықтала көрінеді. Бұл жазу мүсінімен қатар Ғурва ибн Ғабдуллах, Абу Ақсақ Омардың хикаясы сияқты толып жатқан авторы белгісіз халықтық кітаптар, жауынгерлік жорық хикаяттары, бәдәуилер үленшигелі деуге болатын Джуха хикаясы сияқты әжуа шығармалар, атақты әнші Ибн Мамил жайындағы кітаптар, "сиырмен көңілдес болған жігіт", "тышқан мен мысық" жайлы хикаялар , құс саңғырығы, "жұпар шашқан бойжеткен" хақындағы кітаптар, сансыз сүйіспеншілік хикаялары, дарынды шайыр адамдар жайлы баяндар, құшырлы хакім әйелдер туралы тарихи әңгімелер жазылып-оқылып жатты. Жынға жанын жалдаған жалдаптар жайын сөз еткен хикая бір төбе . Тарихшы Хамза Исфаһани өз тұсында, яғни 350-961 жылдары жұрт қызыға оқыған жетпіске тарта уақиғалы кітап болғанын жазады . Дегдар қауым іздеп жүріп оқыған шығармалардың қатарына көзге жас үйіріп, сезімге қозғау салатын елжірек (сентиментальдық), әдебиетте кіреді; үзриттік махаббат жолында жанын қиятын Үзра тайпасынан шыққан ерекше жандар жайлы, "ғашықтықтан сарғайып, асық жілігі томпайған мәжнүн жандар туралы хикаят та аткөпір.

Араб прозасы дәл осы тұсқа келіп тоқтайды және әліге дейін сол бір жамбастаған күйінде жатыр.

Назым сөз

Әлімсақтан Бабыл жері жаңашыл поэзияның отаны саналған, ал бұл назым сөз өнерінің негізін салушы Басрадан шыққан Башшар ибн Бурд (168-784 ж. қ. б.) деп есептеледі . Жер қазушы (таййан) отбасында зағип боп туған болашақ шайырдың жасынан дене мүсіні науша болғаны сонша, бір қасида өлеңінде ғашықтық дертінен арып-ашып, ескек желмен дөңгеленіп жүре беретін әлжуаздығын айтып зарланғанда тыңдап отырған жұрт қыран-топан күлкіге батады екен . Шайыр жырға кірісер алдында алақанын шапаттап, жөткірініп, жан-жағына түкірініп алатын болған . "Ол кезде Басрада ғашық жастар Башшар жырын қоспай ән айтпайтын, ал жоқтау айтатын әйелдер мен әнші қыздар осы шайырдың шығармаларымен күн көріп, дәулетті, текті кісілер ақынның сын сырығының ұшына ілігіп кетуден сақтанысып жүрер еді" .

Башшар Басрадан ұзақ шығып, Бағдадқа да барған, әл- Маһди халифаның алдында қасында толғаған, сонда айтқан жырының ұзын саны 12 мың еді дейтін әңгіме бар . Жырды құдды бағзының шайыры сияқты саф араб әуезімен айтқан; Басра маңында көшіп-қонып жүретін Каис Ғайлан бәдәуи тайпасына барып қасида толғаған және ана тілінің тереңіне емін-еркін бойлай білгені сонша, кейінгі ғалымдар талантына бас иіп, сілтеме жасаумен болады. Бірақ Башшар қайтсе де ескінің ақыры еді. Бұл дәуірдің ақындары назым жыр құрастырған кезде дала гүлінің орнына бақша гүлін әкеліп , болмаса атақты Ибн Йусуфтың бауыры әл-Касим сықылды әлгі есекті қолға үйретілген ешкіге ауыстырса да , тіпті Ибн әл-Ғаллаф (318-930 ж. қ. б.) құсап үй мысығын құлағынан сүйреп әкеп жатса да , ешкім жаңа түр, соны мазмұн таба алмады, табуы да неғайбыл еді. Жалғыз құбылыс — "айтқыштық" — мәдениеттің құлдырау, сему дәуіріне тән осынау айшықты белгі ғана біршама жаңа болатын. Бұл белгі араб поэзиясына үлкен шаһарлардағы алақұйын тірлік әбден орныққан шақта опырып-сындыра кірді. Насыр сөздегі сияқты бұл жолы да қызық атаулыға көз жұмбай елігу көне жыраулар поэзиясына тән талғам-тұшымды жөргегінде тұншықтырды. Насыр сөзде байыпты машық пен әзіл-оспақ мәнерін астастыра білген әл-Джахиздің жаңа стилі көпірте мақталып жатса, әдебиетші Абу Зайд сияқтылар да жоғарыдағы Башшардың біржақты қадим әріптестері салып кеткен қанунды бұзып, әлгі байсал баян мен әжуа стилін алма-кезек қолдануын ұнатты . Әл-Асмағи да Башшардың талант қырына қайран қалумен болды , ал жаңа атаулыны тосырқай қабылдайтын ескішіл Исхак әл-Маусили керісінше Башшарды іске алғысыз етіп, хұснилық пен құбыжықтықты қатар қоятын талғамсыз шектен шығушылығын айып етіп тағады. Башшар бір тұста Сүлейменнің сүйегін қант құрағына ұқсатса, бір айналып соққанда әлгі сүйекке жуашық жақса, пияздың ащы исі мүшкі жұпарына орын беретіндігін толғайды . Көненің жырауы үшін ойдың артына ой жасырып, қолдан күрделендіріп қалып қиятын "бытпылдық" жараспайды, дегенмен осы тәсіл ІІІ-ІХ ғасырда да тез етек жайғандықтан өлең шіркін қашанғы әдетіне басып, әйтеуір өзгеден өзін ерекшелеп тұратын нұсқалылықтың (бадиг) жетегінде кетеді . Заманының күшті ақындарының бірі Ибн әл-Муғтаза (296-909 ж. қ. б.) тіпті осының өзіне тұтас рисала арнаған . Әрқандай "бытпылдық" поэзияда болатындай, көп ұзамай мұнда да дерексіз абстракция пайда болды; енді өлеңнен алдымен мән-мағына, өлең өрімі мен бейнелеу жүйесінен өзара шарбыдай шырмалған байланыс іздеу өзінше бір дағдыға айналды. "Башшар ибн Бурд пен оның жақтастары назым сөзге әкеп қосып, жүгенін сыпырған және де бұрындары мүшірік ақын мен мұсылман шайырының өңі түгіл түсіне кірмеген идеялар (магани) осылай басталған. Бұл жағынан да Башшар көздеген нысанадан табылады, "себебі ол өзіне жаратылыс сыйлағанды, талант боп бойға сіңгенді қанағат етпей, ой түбірін, ақиқат кенін, татаусыз теңеулер қазынасын ізерлей іздеп, күшті дарынының арқасында тауып отырады . Әсіресе, бұл жаңа лептің сипаты ретінде зағип ақынның өзімен сұхбаттасқан бір әйелдің даусына ғашық болып шығарған жыры көрсетіледі:

О, жамиғат, іштеріңнен біреудің лебізі жүрегімді тартып сүйгізеді, ал ақынның құлағы өзінен бұрын шығады ғой.

Көзің көрмей құлағыңа сенбе деп кінәларсыңдар, бәлкім.

Ондайларға: құлақ шіркін ғашықтықта қос шыраққа бәйге бермес дер едім.

Енді бір тұста ақын осы образды қарабайырлаған сияқты болып одан әрі күшейте түседі:

Оу, көрмегенді көрдім қылып әспеттеуің бос сөз ғой.

Ондайларға жүрекпен көр дер едім.

Бұрынғы ақындар сұлудың алма бетін раушан гүліне теңеп келген еді, ал мына шайыр, керісінше, раушан гүлін "бір - біріне оттай демімен жанасқан ғашықтардың ыстық бәденіне" шендестіріп, тыңдарманды одан әрі ынтықтырады . Тегі грек Ибн ар-Румидің (280-893 ж. қ. б.) шашын тақырлап алып отырған бір адамға арнап шығарған жыры нағыз талант табына піскен бәйіт деп бағаланады: "Оның жамалы түннің арқасында өсетін жаздың күні секілді басының арқасында өседі", бұл жерде ақын түн мен күн деп шаштың мөлт қаралығын, беттің наурыз қарындай ақтығын меңзейді . Сол ибн ар-Румидің Башшарды арғы-бергі заманның теңдесі жоқ ақыны деп жариялауға дәті барған , мұнысымен ол заманындағы әдебиет білгірлерін түгел түршіктірді. Есесіне араға 200 жыл салып талғампаз Ибн Рашик (463-1071 ж. қ. б.) Ибн ар-Раштің өзін жаңа лепті ең мықты ақын деп бағалады: оның "Руми үшін айналаны әсемдікке бөлеп қою түк емес" деген сөзі ілгеріде өзіміз келтірген тосын теңеулі өлеңі хақында айтылған .

Жаңа стиль дарынды ақындарды өз жанынан өз тілінше ой айтуға жігерлендірді. Бұл ақындардың аңғал сөйлеп бопсалауға, ыңғайлы қалып-штамттарды ерсілі-қарсылы сапырылыстырып қолдануға еш қақысы жоқ еді. Үшбу стильдің арқасында бүгінгі біз Башшардың қыршын кеткен қызына арнап шығарған шекер жырын оқып, тәнті бола аламыз:

О, Құдайдан қыз тілемегеннің тұлымшақты перзенті!

Дем алудан тыныс таптың не бесіңде, алтыңда.

Жүрегім сонда қайғыдан қарс айрылды.

Таңертең періштенің сөзін сөйлеп, күніне

Шайтанның отын оттайтын ұлдан қадірің зор еді-ау! .

Келесі бір өлеңде бойжеткеннің қоштасу сыңсуын былай жетілдіреді:

Өксігенде бұршақтаған көз жасы бәденіне аппақ болып шашылып, толықсыған бұғағына сап-сары боп құлады .

Болмаса Абу Нувастың (195-810 ж. қ. б.) біздегі халық жырларын еске салатын бейнелілігі күшті өлеңдерін алайық .

Махаббат дерті мысықтың тышқанмен ойынындай, әуреге салды басымды .

Немесе Ибн әл-Муғтаззаның (296-909 ж.қ.б.) көтеріңкі әнді образдары:

Қаз даусы қаңқылдаған әмірдей боп аспан асты жаңғырықты

Не:

Қынына түскен қанжардай бір Аллаға шүкір еттім, күздік сынды қынаптағы жүрегім де орнықты.

Сондай-ақ! "Қара! Ғашығымен көрісуге сәнденіп шыққан сұлудай кербез көктем келеді!" дейтін наурыз қарсаңында әндете айтылатын өлең:

Сары гүлдің күрең-тотық қауашағы көрінді,

Шат-шадыман қуаныш кеп, орап алды өмірді .

Жә болмаса:

Үркер туып, күнбатыста сағыдай боп тұрғанда,

Қара жұрын түн-түнекті жарып келіп қауыштың? .

Немесе:

Кәрі қақпас мойыныңа кеп артылғанда,

Діңкем құрып, қатып қалдым қалшиып .

Дегенмен, осынау мініскер шеберлердің өзі ара-тұра арнасынан лықсып кетіп, ақау түсіріп алады. Мәселен, Абу Нувас сүйгені тастап кеткен қыздың жайын былай суреттейді:

О, тәңірім, көз жасы да құлпыртты

Бәденінен өсіп шықты жасқа толы бір бәден,

Ал ақтамағы толқыған судай бұтақ қой .

Не:

Жаңа туған ай!

Қияқтанып, түнек гүлі нәркес орған күміс орақ секілді

Көк арай кемпірқосақтың суреті

Бұлттар төніп, жердің бетін сұр көрпемен бұрды ,

Ал көк арай алуан сұлу түр салды.

Кемпірқосақ алабажақ үлдеге оранған

Сұлудың шұбатылған ораңқысы секілді .

Бұлайша тыңнан жол салу IV-X ғасырдағы бүкіл өлең дүниесін көктей өтіп жатыр. Осы үрдіс сюжеттік материалдың тереңінен ең өзекжарды ойды жидекше теріп алып, одан алабөтен ерекшелік іздейтін тосындау ізденіс жосынына серпін берді. Алдымен көзге түсетін нәрсе, бұл кезеңде назым сөз бейнелеу өнерінің қызметін қоса алып журуі тиіс болды және осы жерде ондағы бірқатар көрініс амалсыз сөзге орануға мәжбүр болған бояқ, кескіндеме өнері екендігін айту жөн. Көріп түйсінуге алабөтен құштарлық оянады, нені бол сын көркемдік елегінен өткізіп, көргенді пластикалық бейне көмегімен көңілге түю қажеттілігі туады. Бағзы араб мұндайға құштар емес еді, дейтұрғанмен араб табиғатынан өсіп-өнген жаңа бағыт ойлау жүйесі мүлде бөлек халықтардың қолына суретшінің үйреншікті қылқаламының орнына шайыр ақынның қауырсын қаламын ұстатты. Жаңа бағыт жетекші орынға шыққан кезде суреттеу (сифат) тәсілі, Абу Таммам көне шайырлар антологиясының жетінші парасында сүйкей салды айтып өтетін көркем жанр төтеннен тармақтала жөнелді. Бұрынғы араб шайыры сөзге сараң, әсіресе табиғат сипатына келгенде тақ-тұқ. Бұрындары табиғат көріністерін суреттеу дастарқан жырында кездесетін, онда да бір тостақ тәуір шараптан ауыз тиюге шақырып тұратын жаңбырлы, бұлыңғыр күнді айтқанда тілге тиек болушы еді. Кейінгі ақындар мұндай текті суреттеулер үшін де сыпайыгершілігі басым көркем өрнектер таба алды. Мысалы, ибн ар-Руми:

Бұлт көмкерген көк аспан — түсі түндей шұға дерсің,

Ал жер беті шымқай жасыл қамқа мата жамылған".

Уәзір әл-Мухаллаби болса былай жеттіктіреді:

Аспан шатыры құдды борап aп, ерте заманның шарапқа үйрекше жүзетін сән-салтанат жиыны көбінесе түн баласы немесе таң сібірлеп атып, "әтеш: Азанғы бас жазуға асығыңдар! деп шақыратын ертеңгілік уақытта өткен" ғой . Абу Нувастың әлгіндей мәжілістердің жайын баяндайтын дастарқан жырларының бірнеше тұсында "таң шапағы түн түнегін түргенде" іспетті сөз орамдары кездесіп отырады . Арада жүз жылдай уақыт өткенде Ибн әл-Муғтаза әлгі тақырыпты былайша құбылтады:

Тұр, таң атты, көзелесім, серігім

Алагеуім бас жазуға жақсы-ақ.

Ағарып таң атты ғой.

Көкжиектен қылаң берді Үркер де,

Аза тұтқан жесірдің етегінен жылт еткен

Жалаңаш өкше секілді.

Немесе:

Он төртінде туған ай толықсыды, толысты:

Күміс шалған сақалын егде зәңгі бас сүйегі секілді" .

Десе де дәл Ибн әл-Муғтазаның тұсында сауықтың бұл мезгіл үрдісін суреттеу қала бастайды. Ақын әлгіндей сайранға зауқы соқпайтынын байқап, өзін-өзі келеке етеді: "Үскіріктің үстіне түршіктіріп боран тұрғанда, "түу" деген түкірік жерге түспей қатқанда қызметші құлың күңкілдеп, сан шаруа қатар келіп, бас қатады" . Әдетте көңіл көтеретін отырыстарға тән сезімдердің аясы кеңи түседі, енді кісі думан үстінде отырып та айналадағы жасыл желекпен, раушан, нәркес гүлдің исінен, әнші құстардың сайрағанынан, ал көктемде "дүркіреп кірген өмір тынысынан" бөлекше ләззат табады .

Ал IV-X ғасырдың алғашқы жартысында қалам тербеген сириялық екі ақын, қаламдас достар, бау-бақша жырының шоқтығын одан әрі биіктетті.

Антиохияда туып-өскен Мухаммед ибн Ахмад Абу Бакр Сайф ад-Даула сарайында кітапханашы болған ас-Санау - бари дейтін лақабы оның өзі не әкесі қарағай ағашын сатумен айналысқанын аңғартады , (бұл сөз сонымен бірге "шат - тауық" деген сөзді білдіреді) не бұл атау ақынның дене мүсінінен шығарып сырттай берілген есім болуы мүмкін. Ас-Сини ("қытайлық") дейтін екінші лақабы өсте Қытайда тұрып келгенін білдірмейді: Куфада, айталық, Қытаймен арада сауда жүргізгендерді де осы есіммен атай беретін . Ақын 334-945 жыл , шамамен елуге келіп қайтыс болады . Өмірі жайлы мәлімет мардымсыз, тек ақын әл-Кушаджиммен дос-жарлығы, ол үшін "ізгі ісін шексіз төккені" , әл-Кушаджимнің оның бір қызына көңілі кеткен және бір қызы жастай өлгенде жұбатып, бассүйеулік танытқаны ғана мәлім . Негізінен сайф ад-Дауланың ордасы тұрған Халеб (Алеппо) мен Раккуді мадақтап жырға қосқан, сонымен бірге Эдессада да тұрып, сонда кітап сататын бір адамның үйінде сириялық, мысырлық және ирактық әдебиетшілердің бас қосуларына қатысады . Халебте жанында қысқы бағы бар бау ұстаған, онда ағаштың, өсімдіктің алуан түрі өсетіндіктен бір заман әл-Халаби дейтін лақапқа да ие болған. Кезінде ас-Сули әліпби ретімен 200 парақ етіп жиған диуан жинағы , Китаб әл-агани үшін тым жас, Йатими үшін тым егде осы шығармасы бірнеше ұсақ бөлікке бөлініп тарайды да, содан бері тым құрыса топтап та ұсынылмай қояды. Әр жерде сидаланып, шашылып жүрген өлеңдерінің басын қосудың өзі бір қанша шаруа.

Ақшыл-қызғылт раушан гүлімен көмкерілген қырмызы қызыл анемондар өскен гүл дестесін бұл ақын былай сипаттайды:

Сенің тұмса бауыңда анемонға анталаған раушан гүлі,

Жалын тілін қызықтаған жұрттың жүзі секілді.

Сондай-ақ:

Оттай жанған анемондар жел өтінде тербелсе,

Еске салар самал сырық көтерген жалқын жақұт туларды .

Баудағы көктем көрінісі:

Тұр да қара, гөзелім!

Кереметтің гүл тәжін,

Қыс суынып тұмшалаған көтерді ғой желбірін.

Айдай сұлу жамал тектес раушан гүлі осында,

Ғашық жардай жәудіреген нәркестер де осында.

Анемондар қара бағдар қызыл жібек желбегейін салынған,

Ал самырсын сауықтағы ашына-жай әнші гөзел секілді.

Тіпті бірі жел қозғаған кезінде түн баласы құрбылармен

Ұйықтамайтын сындар қызға ұқсайды.

Самал жел де жылғасуын жылжытып, жапырақпен көмеді,

О, құдайым, қайрат беріп күзетуге осыны,

Талғамы кем бұрқы-шайқы біреуден.

Ас-Санаубари үшін гүл патшасы — нәркес шафран көзді көмкерген кірпігі "камфарадан",-бұл өзі Сирияда неғұрлым көп тараған гүл, шешек атқан шағында дала алқабы құдды аппақ кілем төсеп тастағандай жайнап жатады . Ақын алуан гүлдің тіршілік үшін таласын да жырға қосқан, ол өзі солардың бәрін ымырластырып, "құс пен аспап шегі қосылып шырқайтын" бір мәжіліске тоқайластырғанша раушан гүлі, "астамшыл мысқыл күлетін" лала гүлі, "беті көкала қойдай" анемон, "қара жамылған шегіргүл және "сауыт - сайманы салдырлап, үсті-басын шаң басқан" көсем қалампыр нәркес гүлдерге айбат шеге жорыққа шығады.

Соның алдындағы жүзжылдықта жасаған әл-Бухтури халифа сарайы бауындағы қолтума көлдің көркін былайша келтіріп еді:

Мөп-мөлдір су сөреден шыққан сәйгүліктей жылмиып ағады,

Дүбірлеткен тұяқтары саф күмісті ойнақтай ғып қазады,

Ал ескек жел кіреукенің шарайнасы секілді дөңгелентіп жоғарыда шеңбер сызады.

Түн баласы шеңбер үсті жұлдыздар жанғанда, құдды аспан шатырына келеді,

Ал оларда құстай самғап балықтар да жүзеді.

Енді ас-Санаубари да Халеб саябағын суреттеген кезде небір соны теңеуге іркілмей барады:

Тоғаны бар ауасын нанға шылап жеуге де болатын,

Балығы бар қанатты, жүргендей - ақ сан атты,

бірақ, өзі бау мен бақтың ақыны болғандықтан одан әрі былайша жетілдіреді:

Гүлдер шіркін жалғыздан, шоқтанып та жайнайды

Араб әдебиетіндегі ауыл табиғатының бірінші жыршысы ретінде танылған ақын сонымен бірге аспан шатырында, ауа қабатында, көктен құйылған нұр мен шапақ ішінде жүріп жататын алуан құбылысты тамыршыдай тап басып, ғажаптана жырлайды.

Көктем жыры:

Шырындатқан жеміс дәмін нағыз жазда жер де иіп, ауа шіркін малынады жұпарға.

Ал күз түсе құрма ағашы жапырағын төккенде жер де жасып, ауа қоса сығылар.

Қысқа салым толастамай жаңбыр суы төккенде жер — құрсау- да, ауа — қапас.

Бәрінен де шұғылалы, шежірелі көктем ғой,

Жер де жақұт, ауа — інжу, шырындатар көк-ыраң мен суың да.

Бұл ақын бірінші болып қарды (салджиййат) да жырға қосты:

Сақи бәтша, көзені алтындат [тараппен], бүгінгі күн — күміс күн.

Аспаннан шұға жауған күн, көрмедікке шыққан гөзелдей інжу - маржан малынған.

Бұл қар деп пе ең?Жо-жоқ, бұл — сабағында дірілдеген раушан ғой.

Көктемде көздің жауын алса, қыс басында ағарады.

Ас-Санаубари шығармашылығы араб әдебиетінде өлшеусіз із қалдырды. Бұл жерде ең алдымен онымен "шарапқа қосылған су секілді, шаттықты да, қайғыны да бірге бөліскен, ішіп-жеп те, ішпей-жемей де сауық-сапаға мас болатын ахиреттік достар секілді байланысқан; көркем өнер аспанында күн мен айдай серіктескен, лұтна мен найдай үн қосқан" жерлес досы әл-Кушаджиманы айту жөн . Оның жырлары да аты дабыралы досының өлеңдерімен бір ізді басып, шыңылтыр сезімшілдіктің ауылына әкетіп отырады:

Ол көгілдір киіммен кірді, "аққан судай " делінетін көк түс қой.

Толған айдай жамалы бар, ал ай шіркін аспан бояуымен құлпырады емес пе .

Күлгін түсті аза киімін жамылған қызды ақын "шегіргүлдің" арасында өскен раушанға" балайды, ал қайғыдан мәжнүн болған жас жігіттің халін: "Ол сүйген раушан гүлді шегіргүлдің арасына жасырғанша бәденін дал-дүл тырнап тастады!" деп береді .

Ол өз өлеңдерінде "шумақ жіптен шашылып түскен інжу - маржандай қырмызы анемон, лала арасымен шүйгін алқаптарды жарып, біреу қынынан жарқылдата алып, жарқылдата салып тұрған үндінің алмас қылышындай жылжып аққан, "құдды айдың бетіндегі тұңғиық гүл бірде жел қағып өшірген, енді бірде қайта лапылдаған шамшырақтай" халебтік Кувайк өзенін талмай жырлайды .

Нілдің суы тасып, Мысыр жеріне жайылғанда, оған бөгет шыдамай жол бергенде, ауылдар арал боп қалғанда,

Ол өзі аспанға ұқсап, ауыл-үйлер жыпырлаған жұлдызға айналады

Ақынның "қар өлеңдері" де бір төбе, соның біреуін былай бастайды:

Қар жауып тұр ма, әлде көктен төгілген күміс пе?

Артынша талғамсыздыққа ұрынады:

Жер аппақ, селеп тісін сақылдатып күлгендей.

Ақынның талантына құлай табынушылар да аз болмаған, солардың біреуі былай депті:

Бір көзе шараптан, ас-Сабидің жазғанынан, әл-Куйаджим бәйітінен соң бас түзей алмағанды көк соқсын.

IV-X ғ. орта шенінде Мосулда әл-Кушаджим білімді- білікті ортаның "сүт бетіндегі зұбдат қаймағы" атанған. Осы қаладан шыққан ағайынды ақындар әл-Халиди мен ас-Сари жайшылықта сәл нәрсеге бола бет көріспестей болып өштесіп жатса да, сириялық назым сөз шеберінің атын естігенде екеуінің басы қосыла қалатын-ды, содан ба, олар бір-бірінен өлең жымқырып қана қоймай, тіптен ас-Сари кушаджим жырлары жинақталған жинаққа өз қарсыластарының жазғандарын да қосып жіберіп отырады, "сөйтіп ол көшірме жасап, хаттар болғаны үшін қаламақыны көбірек сұрауға және әл-Халиди бауырын ызаландыруға мүмкіндік алады" . Бірде бұл ақындар Мосулдағы бір мәжілісте қатар отырғанда кенет бұршақ жауып, жерді аппақ қылып басып қалады. Сол кезде әл-Халиди бұршақ соққан жерге ащы апельсин жемісін лақтырып жіберіп, осыған табан асты өлең шығаруды сұрайды. Ас-Сулами (394-1004 ж. қ. б.) сол бойда бір өлеңді суырып тастайды, ал әл-Халиди болса "жақ кірісін аша алмай қалады" .

Әл-Халидидің бір ақын бауыры таң шапағымен былай әсерленеді

Шегіргүл өскен шалғындағы лала гүлі секілді көкте жұлдыздар жымыңдайды,

Джауза (Орион) қараңғыда маскүнемдей тәлтіректейді, Орамалдай ақ бұлттың тасасына бір батып, бір шығып қылықтанады.

Кемеліне келе толысқан пәк гөзел айна алдында деміге дем алатыны сияқты.

Немесе:

Арудың ақ білегі ұсынған көгілдір шыны көзе түбінде шымырлаған салқын шарап:

Күн де өзі, жұлдыздар — көбігі, жер кіндігі — ақ білек, ал көгілдір шыны — аспан шатыры .

Бағдатқа ас-Санаубаридің ақындық мәнерін шарапқұмар, табиғатқұмар әл-Мухаллаби уәзір таратты, өзі де тәп-тәуір жыр жазатын оның үйі әдебиетшілер бас қосып, мәжіліс құратын бір орыннан саналған. ас-Сахиб Бағдатқа сапарын баяндайтын күнделігінде жазғандай, әл-Мухаллаби бәйіттерінің ас-Санаубари мен ол негізін салған ақындық мектепті сөз ететін тұстары аз емес . Ол, тіптен, қар жауса әлемнің кереметінің бірінен саналатын Бағдатта ұстазының "қар жырына" еліктеп былай деген:

Ақша қар кәмпиттей жапалақтайды, кеттік тысқа шығып саф таза жүзім сағысының шырынымен рахаттанайық? .

Ас-Санаубаридің ақындық мектебінің даусыз ықпалы әл - Мухаллабидің ақындық айналасына жататын ат-Танухи өлеңдерінен де байқалады. Бұл шайыр оттай қызыл киінген сұлудың сипатын былай жеткізеді:

Қымсынып, жеңімен жүзін жасырғанда,

Қызыл күн кешкі араймен салқын тартты ".

Немесе мына бір қос тармақ:

Жоқ! Дидасланың суы әлі есімде: кеш түсіп, ай батқанда,

Айдыны зер жүргізген көк кілемге оранады .

Халеб әміршісі Сайф ад-Даула шоқтанып жанған от сәулесін бетіне сұрғылт желбір салған сұлудың ұяттан қып - қызыл болған бәденіне ұқсатқан кезде , осынау бейнеге ас-Санаубаридің ақындық дүрбісімен қарағандай болады. Ал шәркенің маздап жанған шоғын жырға қосқанда құдды түркістандық әл-Васикиге ұқсайды:

Қара бағдар алтынмен көмкерген шымқай қара дүр тасы, ортасына көгілдір тұңғиық гүлден сіркелеп көз орнатқан .

Ғасыр аяғында Ибн Ғаббад Хорасанда отырып қыс көрінісін:

Желтоқсанда раушан жауып, бүтін дүние камфараның сынығына айналғанын көрмес көзің көрмей ме,- деп жырға қосқан кезде, әл-Хваризми сөзбен салынған бұл сүреттің тәрбие атасы ас-Санаубари екендігін айтқызбай-ақ ұққан . 400-1000 ж. шамасында Мысыр жерінде ас - Санаубаридің ақындық мәнерін үлгі еткен әл-Ғукайли былай дейді: "Оның Ескі Кипрде бау-бақшалы жері бар-ды, ол өр басын иіп, әміршілерге қызмет сұрап бармады және ешкімге мадақ айтып, сөз сауған емес" .

Жел жылғаға оттай қызыл анемонды үйіріп әкеп тастады,

Сылқ-сылқ аққан бұлақ суы өртеніп, қан тамшылаған қияли жүзіне ұқсады.

Осында табиғат құбылысын дыбыспен беретін бірде-бір сөз жоқ. Мәселен, ас-Сулами (394-1004 ж. қ. б.) Ширазды салынған зәулім су бөгетін сипаттаған кезде судың шуылын құлаққа әкелетін сынық сөз қолданбайды . Су шуылын Буид әулетінен шыққан Ғизз ад-Дауланың өлеңінен ғана ұшыраттым, онда ақын Диджла (Тигр) өзенінің жағасында өткен сауық-сайранды сипаттаған:

Көмейіне күлкі тығылған өзен суы найшыны айналсоқтаған әнші қыздай бұта арасымен шолп-шолп ақты .

Ғасыр аяғында жаңа стиль талаптарының үдесінен шығу үшін бір-біріне мүлде жуыспайтын көріністерге жүгіну бой көрсетеді, айталық, шатырдан тамған тамшы мен лирикалық кейіпкердің айнадағы рәсімі күшпен қосақталатыны бар ; ал Бұхардағы әл-Мағмуни тағам түрін айтып жеткізе алмайды: сірне де, зәйтүн жемісі де, қуырылған балық та, қыша тұздығы да, балықкөз етіп табаға құйылған жұмыртқа да өлең төрінен орын алған ; енді бір ақын тоған ортасында жанып тұрған шыраққа өліп-өшеді, ағыны қызыл алмадай шырақтанған хауыз бұрқағын алқызыл бал тастан қырлап жасаған шары бар шыны түтікке ұқсатады! Мысырлық Ғабу әл-Ваххаш ибн әл-Хаджиб (387-997 ж. қ. б.) болса зәулім қос хафу-пирамиданы образға айналдырады:

Жер-анамыз қаталап, бауырынан жарап,

Омырауын ашып тастап ұмсынып, сәбиінен айырған Аллаға құлшылық қылғандай-ақ.

Сонда Жаратқан ие ныгметіне бөлеп, Нілдің рахман суына шомылдырады .

Бір қьізыгы, араб поэзиясында қаңгыбас қайдақтарга IV-X гана орынтабылады:

Хорасан мвн Касаннан Үндістанга дейінгі жер,

Үрьш, зәңгі, болгар мен Синд алқаптарын солардың ениіісінде.

Жиһангездер мен газилер жол тауқыметінен қаиіып,

Бәдәуилер мен гурділерден тайсақтаганда,

Біз іиіркін әлгі жерлермен қару-қуралсыз желдіртіп өтеміз49'.

Үйсіз-күйсіз, шетгегі қиқы-жиқы харабатгы мекен ететін- дермен бірге өлең өлкесіне назым сөзге тән бытпылдықтан арылған соны да еркін, қарапайым шайырлық келіп енеді. Бүл жаңалық, әсіресе, Бабыл жеріндегі Ғукбарада жасаған әл-Ахнаф поэзиясын шарбыдай шырмап жатыр. Оның дастарқан жыры — бүл дүниенің сән-салтанатынан уаз кеш- кен жанның сезім толғанысы:

Қабақханада тамбур, цитра унін тыңдап иіарап іиііп лөйлідім, Даң курдумтаг урып, найиіы тилириді сызылтты. Тандырга салган шаба нандай сьігылысып an тыңдадық,

Нір-бірімізге көзден айрылганша, жалгыз көзбен қалганиіа қар- мастық.

Ертеңіне бас жазганымды айтсайиіы !

Ақын қаңгыбастардың аянышты өмірін қажып та, қазып та жазады:

Тырбанып журсе де өрмекші өзіне баспана салды —

Қайтсін енді, пана болар отаны да жоқ оның.

Осырақ крңызга жүрт -журагаты суйеу болады — ал мен пақырдың маңдайынан сипап есіркейтін жан жоқ? .

Осы өленде сиқыршының таяғы да, нақыл сөз де үшы- распайды! Бүл француз поэзиясындағы Вийоннан Верленге дейінгі үрдістің өзі және осы бағытқа Сустан шыққан Мухаммед ибн ғабу әл-Ғазиз де жатады. Ол дінін, фирақ- нихалын (сектасын), кәсібін қалай өзгерткенін былай бастайды:

Мен ушін бақыт тул, көйлек-көншек салатын сандыгым да жоқ/т

Басралық ибн Ланкак сықылды Бабылдың ірі қалаларында жасаған халық ақындары да айтылмыш бағытқа кіреді; ибн Ланкактың өлендері екі-үш бәйіттен аспаған және бүл шайырдың қасында "өлендері солғындау шығып жататын" , немесе елу мыңнан аса бәйіт шығарып, оның он мыңынан астамын зәңгі әнші қыз әл-Хамраға арнаған Ибн Суккара да , ең соңында өзгелерден өмісе шоқтығы биік түратын бағдадтық Ибн өл-Хаджжадж (391-1001 ж. қ. б.) да осы қатарға кіреді . Ол озі дене қүрылысы жағынан жадау кісі екен:

Жадау-жудеу туріме қарап туңілме — ер жігітті керіп қойып өлиіемейді .

Бірде бул ақьт береиіек ақшадан қаишп, алашақ кісілерден өзін влеңмен қоргайды:

Біреулер: Бас саугалап зытты, жігіт болса қасқайып қалмас па еді деп сыпсыңдайды.

Қашқаны ушін сөге жамандама! Пайгамбар да қаишп, уңгірді пана еткен .

Мына бір қайсар, өр жолдар да сол қашьіп журген кезінде іиыга- рылган болуы керек:

Таң азанда қоиіемет сөз айтсам — рақмет айтпады, кеиііне сыпыра сьшаганымда — елең етпеді.

Менің үйқасым солардың меңгір тасынан қашалған, бәйі- тім тас оқылса — ол өздерінің шаруасы300.

Бүл шайырдың кесірлі тілінен жүрт өлердей қорыққан, бірақ ол жағдай ақынды қүрметке бөленуден және сөн- салтанатты өмір кешуден тыя алмады, өзі "лас нәрсе маған ақша мен қүрмет сыйлайды" деген ; заманында ақын салық өндіруші, тіпті астанада кәсіпшіліктерді тексеретін мухтасиб (инспектор) болып қызмет істеген. Осының барлығына жолы онша бола бермейтін қаламдасы Ибн Суккара қызғаньпппен қарайды . Шайыр қаңғыбас қайдақтар мен алаяқтардың сөз саптауын армансыз пайдаланған . Сонымен қатар, оның жақтастарының күш салуымен бүрын әлдеқайда ибалы бәдәуилер ықпалымен қалыптасқан араб ақындық мәнері әдебиеттен ығыстырып шығарған Шығыстағы шаһар түрғьш- дарына тән, қүлақ кесетін бейәдеп, анайы өлең қайта жанда- нады . Ибн әл-Хаджжадж қүдцы жат әсерден қүтылғандай кеуде кере дем алып, тіпті өзінің "көргенсіз жеңіл ойын" (сухф) мақтан етуге дейін барады. Оның бүлайша шектен шыға еркінсуінің бір себебі өзін үйқас қуалайтьш жылымшы тәтті ақын-сымақтарға әдейі қарсы қоюында жатыр десек қателеспейміз:

Менің жеңіл уйтқытатын өлеңімді де тыңдар қулақ бар,

Солай болганнан да бәйіт атьшың басын ірікпейміз.

Қоқыс төгетін жері жоқ уй бола ма, [ақылдьі адам іркілмей кіруі уиіін]?

Үнсіз қалсам — жупар сататын дукенмін, бәйіт оқыганда әжетхана исі муңкиді.

Қудды нәжіс тазалаушымын, ал бәйітім — клоака .

Міне, әлгіндей түрпайы өлендері үшін кейіннен бүл ақын- ды балалар отырған жерде ауызға алуға тыйым салынады , бірақ түстастары өлгі өлең қоқысын әнеу бір секет нәрсе көре қоймаған тәрізді. Аббас билігі түсында жоғары лауазым иеленген, Әли әулетінен шыққан накиб ар-Рида Ибн әл- Хаджжаджа талантына бүлжымай табынған ол тіпті шайыр өлгенде жоқтау шығарып, соңыра тандамалы бәйіттерінің жинағын қүрастырады. Каирдегі Фатима дөуірі халифасы өзін мадақтап жырға қосқан ақынның шығармаларын 1000 динар төлеп алған . Жүртгың көбі бүл бәйітгерді 50-70 ди- нарға сатып алуға кет әрі болмайды , ал Сайф әл-Дауланың Халеб сарайының ақыны әл-Хаукари Ирак ақынына езі әміршісінің алдында айтатын бәйіт шығаруды сүрап тапсырыс береді . Ибн әл-Хаджжадждың өзі былай деген:

Бөйітім болса салмақты, шырақ жагып тунер ең,

Ал бірақ ол бар болғаны оспадар әзіл ғой, айналдырғаны да күйкі тірліктің маңы (мағаш) .

Шайыр осыны айтқанда өленді оңай қүрып, жеңіл үйт- қытып, бірақ жеріне жеткізе айтады, тіл өрнегі айқын да нақпа-нақ, ол өлең өлшеуінде, ұйқас қүруда қиналмайды, бүл жағынан оның диуаны IV-X ғасырдағы Багдад түрғын- дарының күнделікгі түрмыс тілінен алынған, бүрын мәлімсіз квмбеге жетелеп әкеледі . Дөстүрлі ақьшдық қалыпқа шайыр сайқымазаққа ғана айналдыруға болатын нәрседей қарайды, мысалы Сабуктегіннің өліміне арнаған бәйітінде айтаты- ньшдай:

Ол жерленген зират басы асқазаннан қүйылган эісаңбыр суымен көгерсін .

Дегенмен осынау былапыт, анайы дүниенің арасынан қүмнан алтын жуғандай жарқ етіп сары алтынның түйіртпегі де кездесіп қалады, міне, сонда ғана замандастары бүл бейпіл ауызды неліктен үлы ақындардың санатына қосқанын шамалағандай боласың.

Ал Бабылда туғанымен, Сирияда өскен әл-Мутанабби ілге- рідегі ақындарға бүтіндей қарсы: бүл шайыр араб ақындық дөстүрінен пышақ жүзіндей ауытқымайды . Өмірде көрге- нін жазатын адам — реалист ақын, ал ол болса — омір қүбы- лыстарын кеңінен қамтып алатын академик шайыр. Бірде әл-Мутанабби қарақүйрықты қаршығасыз, қуып жүріп ала¬тын ақылды ит салып, саят қүруға шақырылады, міндеті — осы оқиғаның сүйегінен өлең шығару. Алайда, шайыр саятқа шықпай, сол жерде-ақ қалыптасқан мәнерде жүйрік тазы жайлы бір оленді суырып тастайды . Заманында оның сы- ньша толған жалғыз ақын — Ибн әл-Муғгаза . Ирак акын- дары оны оздеріне жау санаған, Ибн Суккара, Ибн Ланкак , сол сияқты Ибн әл-Хаджжадж да оған тілінің бізін сұғып бітеді. Сириялық сарай ақынының Багдад әдебиетшілерімен қатты қақтығысқа түскені жайлы ашу-ызага толы сипат қағаз сақталып қалған. Онда шайырдың өз айдынын асыру үшін сыртга күн қуырып түрғанда жеті бірдей алашүбар шапанды қабаттап киіп шыққаны, сөйтсе де бір бағдадтық мініскер сыншыдан жеңіліс тапқаны жазылган .

Сириялық Абу Фирас та (357-968 ж. қ. б.) ескі бағыттан бүлжымайды. Бәрінен бүрын оның өз шығармаларында халифалықтың күнбатыс шекарасындагы буырқанған әскери уақиғаларды өлендеріне мейлінше аз арқау еткісі келген ниеті назар аударарлық. Хамадани әміріне немере іні болып келетін шайыр үлкен істердің қайнаган ортасында жүруі керек еді, оның "мадақ" жырының қомақты бөлігі ақындық пен ойдан шығарылған дүние болғанның өзінде де оларда шындық өмірдің үшқындары болмауы мүмкін емес-ті. Әлгі уақиға- лардан бейхабар адам шайырдың жазғандарын оқып отыр- ганда дәл сол түста сириялықтар мен гректер, мүсылмандар мен христиандар заманына мәлім бүкіл қару атаулымен мүздай қүрсанып алып, өзара табан тіресе согысқанын сезбес те еді. Фирас бәйіттерін екі бәдәуи тайпасының арасында күнде болып жататын ру алакөздігінің шежіресі деп те қабыл- дауга болады. Шайырдың грек қапасына қамалган шагына жататын өлендерін өз басым үйқасты насыр сөздің қатарына жатқызуға бейілмін, ал егер ас-Сахиб, ас-Сағалиби сияқты жазушьшар әлгі шығармаларды асыра дәріптеп жатса, мүның өзі Фирас түсында насыр сөз бен назым сөздің бір-біріне қосылып кеткендігінің бір дәлелі.

Ибн әл-Хаджжадж өлгенде 361-970 ж. Бағдадта дүниеге келген Шариф ар-Радидің жасы отызды енді-енді толтырган еді. Бүл адам Ибн әл-Хаджжадждың тандамалы жинағын қүрастырған, өзі де жанынан өлең шыгарган . Бірақ ол аса текті, белгілі түқымнан шыққан еді және ататегі Ибн әл- Хаджжадж сияқты һәм барша дәстүрді тәрк етіп күнделікті түрмыстың аласапыранына қойып кетуі үшін тым үзақтық ететін. Әкесінің өзі Әли үрім-бүтағының накибі болған ол өкесі 400-1009 жылы бақиға атганғаннан кейін үйдегі баланың кенжесі екендігіне қарамастан оның бүкіл атақ-дәрежесіне мүрадар боп қалады. Үйін ордалы орынға айналдырады, медресе үстайды, ондағы ғүламалардың қажетін әзі көтереді, әсіресе жан баласынан, тіпті уәзірдің өзінен тарту-таралғы шмауымен қүрметке бөленеді. Өзін дәргейівдегі Әли түқы- мыньщ қазиы ретіңде де асқақ үстайды. Осы тарапқа кіретін бір әйел тапқан-таянғанын үйге әкелудің орнына қүмар ойын- ға үтқызып жіберетін күйеуінің үстінен шағымданады. Куә- герлер арқылы солай болғандығьша коз жеткізген қази шәріп әлгі ысырапқорды алдына алып келіп, дүре соғуды бүйырады. Зайыбы дүре енді тоқталар деп қанша күткенімен, олай болмайды — таяқ үдей соғылады, осылайша таяқ жүзінші тигенде ейел шыдамай: "Балаларым жетім қала ма сонда? Өліп қалса, күніміз не болады?!" деп, айқайлап жібереді. Сонда шеріп: "мүғалімге арыздандым деп ойлап па ең?" депті.

Әли түқымыньщ арасынан бірінші болып қауымнан сырт көрініспен де ерекшеленетін дәстүрден бас тартып, ата- бабасы әрі мақтана, әрі аза түта киген ақ киімді тастап, Аббас сарайы қызметшілері мен қарашылары киетін қара киімге кошкен . Озі бүл қарапайымдылығын мінезінің самсоз да нәумездігімен байланыстырған:

Өзім қашқақтайтын ер-азаматтан кеиіу сурар ем: өзіме-өзімнен артық жау жоқ.

Әгәрки ер-азамат шын дос бола алмаса, онда оган біреулерді достыққа теліп керегі не.

Өкінбе, тунде адасқан жолауіиым, өмір деген не, тәйірі, сагым гой, деген олар.

Ал осы сөз өң мен тустің арасы болса, ояна келе байыз табар ем,

Ең сумдыгы: бул урейге толы беймаза тус қой .

Осынау шын дегдар жан рет әдетте мемлекет хатшысы Ибраһим ас-Саби, әл-Мухаллаби мен Ибн Ғаббад уәзірлер ірікпей айта беретін былапыт, дорекі созге бірде-бір бармаған. Тіптен, озге ақындар бір кісідей орескел соз қолданыстарын қолдану кешірімді деп білетін, түрақтанған сатиралық өлең жанрында да оның мына бір жолдары әдептен озбайтын табандылығымен тәнті етеді:

Ол бәйіт оқыганда бас қаңгып, көз түнады,

Сенің даусыңды естігеннен қарпысқан жолбарыстардың

Ырылына қулақ қойган артыгырақ52'

Міне, өз ортасы және кейінгі буын үшін қадірі зор болған осындай түлғаның Ибн ал-Хаджжадж мүрасынан әдеп, иба жағынан жібі түзу шығармаларды іріктеп алуы және өлгенде мүнақиб элегия шығаруы екі шайырдың екеуіне де абырой әперген іс болды. Бүған қоса ар-Ради қалған жағынан да әл-Мутаннабимен бір ыңғайдан табылып отыратынын айту жөн, соңғы шайырға түсініктеме беруші Ибн Джиннидің ар-Радиге ұстаздық етуі де тегін болмаса керек. Ол саналы ғүмырывда сол кезде ескі мекгепке жататын әрқандай ақын- ның дәстүрлі жосынында көзделген барлық тақырыпқа да қалам тартып көрген: оның ішінде жыл басымен, ораза мей- раммен, қүрбан мейраммен қүтгықтау өлендері, тумаға "бауы берік болсын" айтқан бәйіттері, халифаларга, сүлтандарға, уәзірлерге бағышталған мадақ жырлары, белгілі адамдардың, етжақын туыстарының қазасына шығарған жоқтау мүна- қибтары, Хүсайын өлген 10 мухаррам (ашура) күніне арналған аза олеңі бар; сонымен бірге әулетін, ататегін айтып мақта- нады, пенделердің соқырлығын, қартгықтың жеткенін айтып мүңын шагады, осы арада қарггықты жас шағында-ақ жыр- лауы қызық. Абырой болғанда, шайыр жиырма мен отыздың арасында берген нәзірінің белгісі ретінде мандай шашын алып түрганда ақ түскен жерін көреді, осы жайт жасының егдер- генін жастай жырға қосуына ерікті етсе керек . Әдебиет тарихына ар-Ради элегия шебері ретінде кірді . Бірақ ақын мүнда да үйреншікті машығын өзгертпейді, қандай да бір оқиғаның егжей-тегжейін барынша сараң, қысқа жазады. Айталық, 392-1002 жылы үстазы әрі досы, грамматик Ибн Джинниді аты жүйрік ажал алып кеткенде жоқтау элегия- сына міскін өмірдің опасыз жалгандыгын ілік етеді:

Шоқыны жарып, баябан шөлді жиектей суын алысқа әкеткен асау арна бүрқ-сарқ етіп тау мен тасқа үрған шөрке шөңге сияқтымыз.

Одан әрі недөуір үзақ "ubi sunt" келеді : "Кешегі откен хандардың қашан қадірі білінер?", сонан соң барьш марқүм- ның айрықша қабілет қыры ашылады:

Асау мая сөзін естіп мулгіген, қара сөзді жебедейін зарлатқан баһадурдің қадірі қаиіан білінер ?

Сөз сураса, сөз бурылып қараган, буйдасынан алган туйекешке мойнын созван маядай.

Ол сөзіңді ваджих, лахик тайпасыньің эісылысты аргымақтарының сауырындай дөңгелентіп устап баққан.

Ол салган ен жуйріктің асыгында маяның енінен де узаққа қалган.

Сөз астарын паш етіп, айдай әлемге ашқанның аягының астына топырлап ту сер сөз магыналарының удесінен кім іиыгар? Қай саққулақ сөз тылсымын узақ барлап, терең барлар? Сөз бытқылының биігіне сурінбей шыгып, ояз жерінің өзінен тайганатпай өткен ер бар.

Марқүмның жеке басына қатысты әңгіме осымен тәмам, ал енді кейінгі бөлікті басқа кез келген кісінің өліміне ба- ғыштай беруге болады. Шайыр астананың бейбіт түрғынЬі бола түра қала тіршілігінен үзап шыгып, үдайы бәдәуи өмі- ріне тән согыс, шел дала, желмая, мінәсіп жүйрікгерге толы жауынгер романтиканы әуезе етеді. Сойтсе-дағы осы бір өлендер ақынның өз жүрегін жарып шыққанын, белгілі бір дәрежеде жанының отыз бүктеу, қырық қаттауынан өтіп барып назым сөзге айналғанын ағатсыз сезінесің. Бүл жағы- нан әлгі баяу ырғалған бәйіттер "мені Ибн әл-Хаджжаджа- ның ақындық көрігінен өткен адам жазды" деп түрғандай- ақ. Әсіресе, Хорасаннан келген тәуап етушілердің қүрметіне халифа тарапынан берілген салтанатгы қонақасы үстінде оқы- ган қасидасының шоқтыгы биік. Өртке тиген дауылдай өжет бәйіт "ә" дегенде-ақ хаж барысында кездесер қауіп-қатерді баяндауымен, әсіресе артта қалгандардың талайлы тагдырын болжауымен тас жүректі де түршіктірерлік болып шыққан.

Туйе қомы кімге арнап қомдалган, кім уиіін керуен улы жорықта келеді, ол кім уиіін арналы өзендерді кесіп өтіп, қандай қудірет куш- көлікті Сирия мен Бабылдан бері қуып келеді?

Қапастан қутьммайтын түтқындардың ере алмай қалганьі қаниіа және ақырьі жетер жеріне жетпейтін адасқақ та жалгыз емес еді.

Ку тірлік кімді тәлкек етпеді! Кірпік қаққанда жузін жас жуып, басы салбырап сулқ қалды/

Сәтті жазылған бәйітінің бірінде түнде алыс жол шеккен керуендегі сүлу әйелді былайша образға бөлейді.

Коз байланып, іңір қараңгылыгы тускенде,

Қом ііиінен айдай жузі жарқ етті, ал туйекеіи әні аңгарды шарлап кетті.

Үйқы буынга тусіп қалгып кеткен жолауиіы атаулы,

Ер устінде дур сілкініп тіктеліп, жанарьшен іңір иіапагын бақты.

Таң-тамаиіа қалдық. Сонда оларга: Жо-жоқ, бул жаңа туган ай емес! дедім .

Осылайша IV-X ғасырда ас-Санаубари мен әл-Мутанабби, Ибн әл-Хаджжадж бен ар-Ради, назым сөздің осынау хас шеберлері, иық тіресіп қатар түрды: әрқайсысы өз саласы бойынша биікте түрып, өскелең араб әдебиетінің келешек көкжиегін шолған бір-бір белес сияқты.





ТАРИХ ШУМЕРДЕН БАСТАЛАДЫ

С. Крамер

АВТОРДЫҢ ОРЫС ТІЛІНДЕГІ БАСЫЛЫМҒА АЛҒЫ СӨЗІ

Россия еш уақытта да Иракта, сына жазуларының отанында қазба жұмыстарын жүргізген емес, оның үстіне XIX ғасырдың екінші жартысынан бастап күні бүгінге дейін орыстарда сына жазуларын зерттеудің тамаша мектебі болды және әлі де бар.

Н.П.Лихачев және М.В. Никольский сынды ғылымға еңбегі сіңген екі ғалым жасаған алғашқы зерттеулерден кейін ғылымның бұл саласы В.К.Шилейко, А.П. Рифтин және ең соңында әлемдегі көрнекті шығыстанушылардың және тарихшылардың бірі — академик — В.В. Струвенің еңбектері арқасында жедел ілгері басты. Олардың шәкірттері мен ізбасарлары И.М.Дьяконов және Л.А. Липин (мен тек өзіме жұмыстары жақсы таныс ғалымдарды айтып отырмын) КСРО Ғылым Академиясының жан-жақты қолдауы арқасында кеңес шумерологтары мен ассириологтарының жаңа буынын дайындады. Сондықтан да мен "Тарих Шумерлерден басталады" деп аталатын кітабымның орыс тіліне аударылып, азамат соғысының, екінші дүниежүзілік соғыстың қиындықтарына және басқа да ауыр жағдайларға қарамастан, ғалымдардың тамаша өкілдерін, саңлақтар тобын тәрбиелеген елдің халқына бұл еңбегімнің жеткенін өзіме үлкен құрмет санаймын.

"Тарих Шумерлерден басталады" ең алғаш 1959 жылы жарық көрді. Менің еңбектерімнің кең таралған басылымы — 1956 жылы жарық көрген "Шумер тақтайшалары" 1956 жылғы басылымында адамзат баласының ең алғаш жазба түрде қалдырған жетістіктері — мұрасынан 25 очерк жинақталды. Келесі басылымында соңғы жылдар көлеміндегі арнайы зерттеулер нәтижесінде анықтаып, белгілі болған тағы осындай екі жетістік туралы айта алдым. Ал орыс тіліндегі басылымға келер болсақ, мен оған тағы да үш жаңа тарау кіргізе алатынымды мәлімдейтініме өте қуаныштымын. Алғашқы элегия туралы тарау —1961 жылы (орыс және ағылшын тілдеріндегі текстері қатар берілген) менің монографиямның негізінде жарық көрген А.С.Пушкин атындағы Москва Мемлекеттік көркемсурет музейіндегі өте қызықты саз тақшадағы сына жазуларының түсіндірмесі. "Еңбектегі алғашқы табыстар" және "Алғашқы балық қорығы — Пенсильван университет Музейінің қызметкері, менің испандық әріптесім М.Сивилдің ең жаңа зерттеулерінің нәтижесі".

"Медицина" тарауы (фармоколея туралы) М.Сивилден алынған соңғы мәліметтерге байланысты орыс тіліндегі басылымы үшін іс жүзінде жаңадан жазылған тарау. Ал "Ауыл шаруашылығы" тарауы (алғашқы "егінші" календары туралы) бұдан бірнеше жыл бұрын мен дайындаған шумер құжаттарының жаңа аудармасына сәйкес біраз өзгерістерге ұшырады.

Кітаптың орыс тіліндегі соңғы басылымының 30-шы тарауында шумерлердің адамзат баласының "алтын ғасырын" қалай жасағаны туралы өзекті әңгіме өрбітеді. Алыста қалған өткен күндер олардың ойында, көз алдында адамдар қорқыныш дегеннің не екенін білмей, ұрыс-жанжалсыз, жоқшылық көрмей, бейбітшілік пен өзара келісім жағдайында өткен бақытты күндер ретінде көрініс береді. Шумерлер жазған адам жан дүниесін қозғайтын "жоғалған жұмақ" туралы өлең жолдары өмірге келгеннен бергі төрт мың жыл бойы адамзат баласы соғыс пен ұрыс — жанжалдың, қайыршылық пен аштықтың, қорқыныш пен зорлық-зомбылықтың зардабынан көз ашпай келеді. Бірақ бүгінгі күндері қарама-қайшылықтарға толы әлемге ауаға саумал самалдай тараған жаңа желдің лебі соқты. Бүгінгі күндері адамдардың ақыл-ойын ынтымақтастық пен өзара көмек рухы билеп алды, бұл, әсіресе, ғылым мен мәдениетте айқын көрініп отыр. Жер бетінде бейбітшілік пен келісім орнату мүмкіндігі — өмірдің нақты шындығына айналды. Осы игі мұратқа менің кітабымның орысша басылымы да өз үлесін қосады деп сенемін; бұл кітапта мен, Россияда дүниеге келген америка ғалымы, ежелгі өркениет жайында, барлық уақыттардағы және әлемнің барлық елдеріндегі адамзат нәсілінің тереңге тамыр тартқан бірлігіне айғақ болатын өркениет жайында әңгіме қозғаймын.

Көрнекті шумеролог, менің ұстазым

және әріптесім Арно Пебелге (1881-1958)

арналады

1. БІЛІМ БЕРУ

Алғашқы мектептер

Шумер мектептері жазудың — ойлап табылуы және жетілдірілуі өркениет тарихына Шумерлер қосқан аса маңызды үлес болып табылатын сол нағыз сына жазуының пайда болуы нәтижесінде өмірге келді.

Алғашқы жазба ескерткіштер ежелгі шумер қаласы Ұлықтың (библияда-Эрех) қираған үйінділерінің ішінен табылды. Бұл жерден пиктографиялық жазулармен өрнектелген мыңнан астам кішкентай қыш тақтайшалар табылды. Негізінен бұлар шаруашылық есептеріне және әкімшілік басқару ісіне қатысты жазбалар болатын, әйтсе де олардың арасынан бірнеше оқулық мәтіндері: жаттап алуға арналған сөздер шықты. Мұның өзі-ең аз дегенде біздің эрамызға дейінгі 3000 жылда шумер жазуын пайдаланып, оқыту жұмыстары жүргізілгенінің айғағы. Кейінгі ғасырларда бұл іс баяу дамыды, әйтсе де біздің эрамызға дейінгі III мыңжылдықтың ортасына қарай Шумерлер мекен ететін аймақтарда оқыту мен жазуға жүйелі түрде үйрететін мектептер жүйесі болды. Ежелгі Шұрұппақта — шумерлік "Нояның" (22-тарауды қараңыз) — 1902-1903 жылдардағы қазба жұмыстары кезінде біздің эрамызға дейінгі 2500 жылдар айналасындағы кезеңге жататын "мектеп текстері (мәтіндері)" жазылған көп мөлшердегі тақташалар табылды.

Әйтсе де шумер мектептері өзінің гүлдену кезеңіне біздің эрамызға дейінгі III мыңжылдықтың екінші жартысында ғана жетті. Осы кезеңдегі ондаған мың қыш тақташалар табылды және жүздеген мың осы тәріздес мәтіндердің болашақ зерттеушілерін күтіп, жер қойнауында жатқаны да ешқандай күмән туғызбайды. Көптеген тақташалар әкімшілік басқару ісіне шаруашылық есеп жүргізуге байланысты жазбалармен толтырылған. Осы жазбаларға қарап отырып, ежелгі Шумердің экономикалық өмірінің бүкіл тіршілігін қадағалауға болады. Оларға қарап отырып, сол кезеңде кәсіпқой хатшылардың саны бірнеше мыңдап саналатынын шамалауға болады. Хатшылар — кіші және үлкен дәрежедегі хатшылар болып бөлінді, патшаның және храмдардың хатшылары болды, тек бір ғана саланың жұмыстарымен айналысатын тар ауқымдағы хатшылар және маңызды мемлекеттік қызметтер атқаратын мамандығы жоғары деңгейдегі хатшылар болды. Осының бәрі бүкіл Шумердің өн бойында хатшыларға арналған көптеген үлкен-үлкен мектептер болғанын және осындай мектептерге ерекше мән бергенін айғақтайтын негіз бола алады.

Әйтсе де, осы дәуірдегі бірде-бір тақташа шумер мектептері, ондағы жүйе мен оқыту тәсілдері туралы айқын мәлімет бере алмайды. Мұндай мәлімет алу үшін біздің эрамызға дейінгі II мыңжылдықтың бірінші жартысындағы тақташаларға зер салу керек болады. Осы дәуірге сәйкес келетін археологиялық қабаттан сабақ кезіңде оқушылардың өздері орындаған әр түрлі тапсырмалары бар тақташалар табылды. Бұлардан оқытудың барлық сатыларын көруге болады. Бұл тәрізді қыш "дәптерлер" шумер мектептеріндегі қалыптасқан оқыту жүйелері және сонда оқытылған бағдарламалар туралы біраз жайларды ойға түюге мүмкіндік береді. Бақытымызға орай, оқытушылардың өздері де мектеп өмірі туралы жазуды жақсы көрген. Осындай жазбалардың көпшілігі үзінді түрінде болса да сақталған. Осы жазбалар мен оқу тақташалары шумер мектебі туралы, оның алға қойған мақсаттары мен міндеттері, оқушылары мен мұғалімдері, бағдарламалары мен оқыту әдістері туралы жеткілікті дәрежеде толық мағлұмат береді. Мұның өзі адамзат тарихындағы сонау алыстағы дәуірдің мектептері туралы қаншама мол мағлұмат алуға мүмкіндік берген бірден-бір жағдай. Алғашқы кездерде шумер мектептеріндегі оқыту жұмыстары таза кәсіби мақсаты — яғни елдің шаруашылық және әкімшілік өмірі үшін қажет мамандарды әсіресе сарайлар мен храмдардың өмір тіршілігіндегі жайларды қағазға түсіріп отыратын хатшыларды даярлауды көздеді. Бұл міндет Шумерлер тірлік кешкен кезеңдерде қай уақытта да негізгі мәселе болып қала берді. Әйтсе де мектептер жүйесінің дамуына, сонымен бірге мектептердегі оқу бағдарламаларының кеңеюіне қарай мектептер бірте-бірте шумер мәдениеті мен білімінің ошағына айнала бастады. Мұнда әмбебап "ғалымдар" типі — сол дәуірде бар бүкіл ғылым салалары бойынша: дін, ботаника, зоология, минералогия, география, математика, грамматика және лингвистика мамандары қалыптасты, және бұл ғалымдар көп жағдайда өз дәуірінің білім — ғылымын байытты.

Ең соңында айтарымыз, қазіргі заманғы оқу орындарынан айырмашылығы: шумер мектептері өзіндік сипаты бар әдеби орталықтардың қызметін атқарды. Мұнда өткен дәуірдің әдеби ескерткіштерін зерттеу және көшіріп жазу жұмыстарымен ғана шектелмей, жаңа туындылар жасау ісі де қолға алынды.

Осы мектептерді бітірген көптеген оқушылар, әдетте, сарайлар мен храмдарда, әйтпесе ауқатты және атақты адамдардың шаруашылықтарында хатшы болып қызмет атқарды, әйтсе де олардың белгілі бір бөлігі өздерінің өмірлерін ғылымға және білім беру ісіне арнады. Қазіргі университет профессорлары сияқты сол дәуірдегі ежелгі ғалымдардың көпшілігі оқытушылық қызметтен күнкөріс тіршілігін жасады да, қолы бос кезінде зерттеу жұмыстарымен және әдеби еңбекпен айналысты.

Алғашында, шамасы храмға қосымша ретінде пайда болған Шумер мектебі уақыт өте келе одан бөлініп шықты және оның оқу бағдарламасы негізінен ағартушылық сипат алды. Сондықтан да мұғалімдерге ақы оқушылардан жиналатын жарналардың есебінен төленді.

Әрине, Шумерде жалпыға бірдей білім, міндетті түрде алуға тиіс білім деген болған жоқ. Шәкірттердің көпшілігі бай және ауқатты отбасыларынан шыққан балалар болатын, ал кедей балаларының білімдерін жалғастыруға уақыты да, қаржысы да жетпеді. Ассириологтар мұндай қорытындыға баяғыда келген, бірақ мұның бәрі тек болжам түрінде ғана айтылды, тек 1946 жылы ғана неміс ассириологы Николаус Шнейдер осы болжамды сол дәуірдің құжаттарына негізделген бұлтартпас дәлелдермен бекітті. Біздің эрамызға дейінгі 2000 жылдарға жататын мыңдаған шаруашылық және әкімшілік басқару жұмыстарының жайы жазылған тақташаларда шамамен бес жүз хатшы — шәкірттердің аты аталады. Олардың көпшілігі қателіктің алдын алу үшін өз есімдерінің қатарына әкелерінің аты-жөнін және мамандығын жазып қойған. Осы тақталарды мұқият зерттеп, жік-жікке бөле отырып, Н.Шнейдер мына жайға көз жеткізді: хатшылық оқуын оқыған шәкірттердің барлығы да — билеушілердің, "қала әкелерінің, храмдарды басқарушылардың, кеме капитандарының, салық жинайтын жоғары лауазымды шенеуіктердің, күзет қызметіндегілердің, іс басқарушылардың, хатшылардың, мұрағат сақтаушылардың, есепшілердің балалары болған". Қысқасы, хатшы шәкірттердің әкелері қаланың ауқатты адамдары болған. Бір қызығы, бірде-бір құжаттан әйел — хатшының есімі кездеспейді, соған қарағанда, шумер мектептерінде тек ұл балалар ғана оқыған.

Мектепті "уммиа" (білімдар адам, мұғалім) басқарған, оны "мектеп әкесі" деп атаған. Шәкірттерді — "мектептің ұлдары" деп, ал мұғалімнің көмекшісін "үлкен аға" деп атаған. Мұғалім көмекшісінің міндеті, негізінен, каллиграфиялық (көркем жазу) үлгідей жазулары бар тақташалардағы жазуларды шәкірттер көшіріп алып отырған. Шәкірттерді жазба жұмысын да солар тексерген және оқушылардың жаттап келген сабақтарын айтқызып отырған да осы мұғалімнің көмекшілері болған.

Оқытушылар құрамында сонымен бірге сурет пәні және шумер тілінің мұғалімдері болған, оқушылардың сабаққа қатысуын бақылап отыратын тәлімгер және "қамшы иесі" деп аталатын тәрбиеші болған (шамасы бұл мектептегі тәртіпке жауап беретін адам болса керек.) Бұлардың ішінде қайсысының дәрежесі жоғары, бұл жағы бізге белгісіз, бір білетініміз "мектеп әкесі" осы күнгі ұғыммен қарасақ, шын мәніндегі мектеп директоры болған. Мектеп қызметкерлері қандай табысқа күн көрді, бізге ол жағы да белгісіз. Шамасы, "мектеп әкесі" оқуға төленген ақының ішінен әрқайсысына өздерінің тиісті үлесін беріп отырған сияқты.

Ал егер мектеп бағдарламасына келер болсақ, біздің қызметімізге жарайтын, нағыз мектеп тақташаларының өзінен алынған бай мәліметтер бар, бұл ежелгі дүние тарихына қатысты шын мәніндегі баға жетпес факт. Сондықтан да біздің қосымша куәліктерге немесе ежелгі дүние авторларының шығармаларына жүгінудің қажеті жоқ: біздің қолымызда түпнұсқа. Материалдар оқушылар пайдаланған тақташалар (жазу - сызуды енді бастаған сары ауыз балапан "бірінші кластықтардан" бастап "мектеп бітірушілердің" жұмыстарына дейін) бар, мұндағы жазулардан көп мағлұмат алуға болатыны соншалық, қайсысы-оқушынікі, қайсысы — мұғалім пайдаланған тақташа екенін жазбай тануға болады.

Бұл жұмыстарға қарап отырып, оқу курсының негізгі екі бағдарлама бойынша жүргенін анықтауға болады. Біріншісі — ғылым мен техниканы үйретуге баса көңіл бөлген бағдарлама да, екіншісі — әдебиет бағытын ұстанған, оқушылардың творчестволық қабілетін дамытуға негізделген бағдарлама.

Бірінші бағдарлама туралы айтқанда, оның білімге деген құштарлықтан, ақиқатты ұмтылуға деген талпыныстан тумағанын атап өткеніміз жөн. Бұл бағдарлама оқыту процесі барысында бірте-бірте қалыптасты, оның негізгі мақсаты — шумер жазуларына үйрету еді. Осы негізгі міндетті ұстана отырып, шумер мұғалімдері лингвистикалық классификация яғни жіктеу принципіне негізделген оқыту жүйесін құрды. Шумер тілінің лексикасын олар топ-топқа бөлді, бұл топтардағы сөздер мен сөз тіркестерін мағына ортақтығы байланыстырды. Қашан оқушылар өз бетімен айтып үйренгенше, осы сөздер тобын жаттатты және қайталап көшіріп жазғызды. Біздің арамызға дейінгі III мыңжылдыққа қарай бүл сияқты "оқу мәтіндерінің" аясы кеңейе бастады, сөйтіп бірте-бірте барлық Шумер мектептерінде қолдануға жарап қалатын тұрақты оқу құралдарына айнала бастады.

Бір мәтіндерде ағаштар мен қамыс құрақтарының ұзақ тізімі келтіріледі, ал екіншілерінде — барлық жан-жануар дүниесінің (жануарлар, құрт-құмырсқалар, құстар) тізімі: үшіншілерінде - елдердің, қалалар мен елді мекендердің аттары: төртіншілерінде - тастар минералдардың атаулары жазылған. Мұндай тізімдер шумерлердің "ботаника", "зоология", "география" және "минералогия" салаларынан едәуір хабары болғанын айғақтайды. Ғылым тарихымен шұғылданып жүрген зерттеушілердің назарына жақын арада ғана іліккен, бұған дейін беймәлім болып келген елең еткізерлік факт, міне, осындай.

Шумер педагогтары сонымен бірге сан алуан математикалық таблицалар мен есептер жинағын жасап шығарды және олардың әрқайсысында жауаптары мен шешулері қоса беріліп отырды.

Лингвистика туралы айтқанда, мына жай ерекше атап өтуге тұрарлық: көптеген мектеп тақташаларына қарап, сол кездерде грамматикаға айрықша назар аударылған. Мұндай тақташалардың көпшілігінде күрделі зат есімдер мен етістік формаларының және тағы басқа сөз таптарына жататын сөздердің ұзыннан-ұзақ тізімі жасалған. Мұның өзі шумерлер грамматикасының жақсы ойластырылғандығын көрсетеді.

Кейінірек, біздің эрамызға дейінгі III мыңжылдықтың соңғы ширегінде, Аккада семиттері бірте-бірте Шумерді жаулап алған кезде, шумер педагогтары бізге белгілі ең алғашқы "сөздіктерді" жасап шығарды. Мәселе мынада: жаулап алушы семиттер шумер жазуларын қабылдап қана қойған жоқ; сонымен бірге олар ежелгі Шумердің әдебиетін де жоғары бағалады, олардың мәдени ескерткіштерін, жазба мұраларын сақтап қалды және зерттеді, шумер тілі - өлі тілге айналған кездің өзінде де соларға еліктеді. Шумер сөздерімен сөз тіркестерінің Аккада тіліне аудармасы жасалған "сөздіктердің" қажеттілігі де осыдан келіп туды.

Енді әдеби бағыттағы екінші оқу бағдарламасына назар салайық. Бұл бағдарлама бойынша оқытуда басшылыққа алынғаны — әдеби мұраға өте бай кезең болған біздің эрамызға дейінгі III мыңжылдықтың екінші жартысындағы әдеби туындыларды жаттау және қайта көшіріп жазу сонымен бірге осы дәуір әдебиетіне еліктеп шығармалар жазу болды. Мұндай мәтіндер 100-деп саналады және олардың барлығы дерлік 50-ден (немесе онан азырақ) 100 жолға дейінгі өлеңмен жазылған шығармалардан тұрады. Сол кезеңге жататын тақташалардағы жазулардың басын құрап, ондағы жазулардың мән-мағынасын ашқанда, бүл шығармалардың әр түрлі жанрларда жазылғаны белгілі болды. Бұлардың ішінде шумер құдайлары мен батырларын дәріптеген мифтер де, өлеңмен жазылған эпикалық аңыздар да, құдайлар мен патшаларға арналған мадақтау гимндері де, жеңіліс тауып, қираған қалалар туралы жоқтаулар да, мысалдар мен мақал - мәтелдерді қосқанда, тәлім-тәрбиелік мәні үлкен өсиет өлеңдер де бар. Шумер қазбаларындағы үйінділер ішінен табылған әдеби тақташалар мен олардың сынықтарындағы жазулар оқушылардың қолымен жазылған көшірме жұмыстар болып келеді.

Шумер мектептеріндегі оқыту мен техникасы туралы әзірге білетініміз аз. Таңертеңгісін, мектепке келісімен, оқушылар сабаққа арнап күні бұрын даярланып қойған тақташаларды бөліп алған. Осыдан соң "үлкен ағалары" яғни мұғалімнің көмекшісі жаңа тақташа дайындаған, шәкірттер ондағы жазуларды игеріп, өздеріндегі тақташаларға көшіріп алған.

"Үлкен аға", сонымен бірге "мектеп әкесі" де шәкірттердің істеп жатқан жұмыстарын бақылап, мәтіндерді қаншалықты дұрыс көшіріп жазғанын тексеріп отырған.

Шумер шәкірттерінің оқудағы табысы белгілі дәрежеде олардың есте ұстау қабілеттеріне байланысты болғанына дау жоқ. Мұғалімдер мен олардың көмекшілері тым қасаң сөз тізімдерін, оқушылар көшіріп жазатын таблицалар мен әдеби мәтіндерді нақпа-нақ түсіндіріп отырған. Бірақ олардың бұл "лекциялары" ешқашан да жазылып алынбаған, осылайша, шумердің ғылыми және діни, әдеби ой байлығы бізге жетпей, ғасырлар қойнауында жоғалып кеткен.

Бір нәрсе айқын: Шумер мектептеріндегі оқыту мен білімді меңгеру белгілі бір дәрежеде оқушылардың өз ықылас - ниеті мен өзіндік ізденістеріне байланысты болатын қазіргі оқыту жүйесі арасында үлкен айырмашылық бар. Ал тәртіпке келетін болсақ, шыбықтың көмегінсіз іс алға баспаған. Әлбетте, шумер педагогтері шәкірттердің оқудағы табысын мақтап-мадақтау арқылы ынталандыру әдістерінен де бас тартпаған, өйтсе де таяқтаудың күшіне көбірек сүйенген, кез келген қателіктері немесе ұқыпсыздығы үшін оқушыларды қатаң жазалап отырған. Қалай болғанда да, шәкірттердің өмірі — кісі қызығарлықтай жұмақ болмағаны анық. Оқушы мектепке күн сайын барған және ертеңнен кешке дейін сабақта отырған. Бәлкім, жыл ішінде оқушыларға каникул да берілген шығар, бірақ бізге жеткен ондай мәліметтер жоқ. Оқу ұзақ жылдарға созылатын болған, бұл аралықта мектеп қабырғасындағы ұл бала жас жігітке айналып та үлгерген. Бізді тағы да бір қызықтыратыны — шумер оқушылары мектепте жүрген кездерінде өздеріне лайық мамандық таңдауға мүмкіндіктері болды ма екен, егер болса, қандай деңгейде және оқудың қайсы кезеңінде деген сауал. Әйтсе де бұл жөнінде де бізге жеткен мәліметтер жоқ, бағзыдан сыр шертетін тақташалардағы жазбалар да осы жайында жақ ашпайды.

Шумер мектептерінің түр - сипаты қандай болды екен? Месопотамияда жүргізілген көптеген қазба жұмыстары кезінде әралуан белгілеріне қарап, мектеп болған-ау деп шамалауға болатын ғимараттар табылды. Олардың бірі — Ниппурда, екіншісі — Сиппарда, үшіншісі — Урада орналасқан екен. Бұл ғимараттардың әрқайсысынан көптеген тақташалардың табылғанына қарамастан, бұлардың кәдуілгі тұрғын үйлерден еш айырмашылығы жоқ. Бұған қарағанда, біздің жорамалымыз дұрыс болмай да шығуы мүмкін. Тек 1934-35 жылдардың қысында француз археологтары Евфраттағы Мари қаласынан (Ниппурдың солтүстік-батыс жағында) өзінің орналасу ыңғайы және басқа да ерекшеліктері жағынан мектеп кластарына оңтайлы екі бөлмені тапты. Мұнда күйдірілген кірпіштен қаланған бір, екі немесе төрт оқушыға арналған скамейкалар (ұзынша орындықтар) сақталған.

Сол кездегі мектептің оқушылары не ойлады, оларды қандай ой мазалады? Осы сұраққа толық болмаса да, ішінара жауап алу үшін Шумер мектептері өмірінен алынған, осыдан төрт мың жыл бұрын жазылған, бірақ көптеген сынық тақташадағы үзінділерден құрастырылып, ақыр соңында қазіргі тілімізге аударылған қызықты мәтін келесі тарауда назарларыңызға ұсынылады. Бүл мәтін, сондай-ақ, оқушылар мен мұғалімдер арасындағы қарым-қатынас туралы айқын мәлімет алуға мүмкіндік береді және педагогика тарихындағы алғашқы баға жетпес құжат болып есептеледі.

2. МЕКТЕПТЕГІ КҮНДЕР

Бірінші "жағымпаз"

Таяу Шығыстан табылған бұл құжат — адамгершілік ізгі сезімдерге толы көне мұралардың бірі — мұндағы мәтіндер шумер шәкірттерінің күнделікті өміріне арналған. Мұны жазған — біздің эрамыздан екі мың жыл бұрын өмір сүрген белгісіз мұғалім.

Ешқандай боямалауы жоқ қарапайым сөздермен аты белгісіз автор әңгіме шертеді — оның әңгімесін ой көзімен саралай отырып, сонан бері арада қанша мыңжылдықтар өтсе де, адам табиғаты соншалықты өзгере қоймағанын аңдайсыз.

Мәтіннің әңгіме арқауы болып отырған шумер шәкірті бүгінгі күннің оқушыларына өте ұқсас. Ол — мектепке кешігіп баруға қорқады, өйткені сол үшін "оны мұғалім шыбықпен ұрады". Ұйқыдан тұрар-тұрмастан ол анасын тезірек тамақ даярлап бер деп асықтыра бастайды.

Мектепте әрбір қателігі үшін айыпты болады, мұндайда мұғалім немесе мұғалімнің көмекшісі дүре соғады. Соңғы детальдың шындығы ешқандай күмән туғызбайды, өйткені "тән жазасын беру" деген шумер белгісі, "дене" және "таяқ" (немесе "шыбық") деген екі белгіден тұрады.

Ал мұғалімге келер болсақ, шамасы сол кездердегі олардың табатын табысы тым мардымсыз болғанға ұқсайды, қазіргі күнде де көп жағдайда мұғалімнің табысының мандып кеткен ештеңесі жоқ. Сондықтан да ол оқушының ата-анасынан оқу ақысына қосымша сый-сияпат алса, қуанып қалады.

Сөз жоқ, "тақташалар үйіндегі" "педагогтардың" бірі құрған мәтін шәкіртке қарата айтылған тура сұрақтан басталады.

- Оқушы, қаршадай болып қайда барасың?

- Мен мектепке барамын.

- Мектепте немен шұғылданасың?

- Тақтайшамды оқып үйренемін. Сонан соң ертеңгі тамағымды жеймін.

Мінеки, тақтайшамды орындадым, көшіріп жазып аяқтадым.

Өзімнің көшірмемді қойып,

Түске қарай тапсырмалардың бәрін орындап болып,

Мектептегі сабақтарымды бітірсем, үйге қашпа аламын.

Үйге қайтуға асығамын, әкем күтіп отыр.

Міне, оған тапсырмамның бәрін айтып бердім,

Тақтайшамды да оқып бердім — дән риза әкем менің...

Міне, таң атпай ояндым мен ұйқыдан.

Анашымды көрдім мен.

- Дайында маған асыңды-мектепке барам мен,— дедім.

Анашым маған екі күлше нан берді — тура алдында отырып жеп алдым.

Өзіммен бірге ала кетуге екі күлше нан берді маған анашым, мектепке қарай жүгірдім.

Ал мектепте тәлімгер: "Сен неге кешігесің?"— деп сұрады айыптап.

Іші-бауырым қалтырап қоя берді.

Міне, мұғалімге келдім мен.

Басымды идім, міне, мен.

Әйтсе де, оның бұлайша құрмет көрсетуінің де септігі тиеді: шамасы, біздің оқушыға бұл күн — ауыр күн болғалы тұр. Сол күні талай мұғалімнен сыбағасын алды, мылжыңдағаны үшін де, сабақ кезінде орнынан тұрып кеткені үшін де, мектеп қақпасынан сыртқа шығып кеткені үшін де. Бірақ бәрінен қиыны мұғалімнің: "Сенің қолың (қолжазбаң) ештеңеге жарамайды" деген сөзі болды және ол мұны тағы да шыбықпен шықпыртты-ау.

Шамасы оқушы мұны тым шектен шыққан жаза деп ойлаған сияқты. Сондықтан ол өзінің әкесіне мұғалімді үйге шақырып, қандай да бір сый-сияпат берсек қайтер еді деген тілек айтып, осы ойының дұрыстығына көзін жеткізуге тырысады. Бүл, әрине, мектеп тарихындағы алғашқы "жағымпаздық" болды.

Әрі қарай автор былай жалғастырады. "Әкесі оқушының сөзіне ден қойды. Мектеп мұғалімін шақырды. Мейман етті үйінде, орын берді төрінен. Шәкірті де қызмет қылды құрметпен. Мектеп берген білімін, сауатының молдығын, Тақ тұрып ұстаз алдында Әкесіне көрсетті.

Әкесі де қуанды, жарылардай жүрегі,

Дән риза көңілмен алғыс айтты ұстазға:

"Балам менің қанатымды кеңейтті,

Бойыңдағы даналықты

Көкейіне құйыпсың.

Ақыл, білім, шеберлік-құпиясын ашыпсың.

Есеп-қисап, терең пайым сабағын да үйретіпсің сабырмен.

Білім атты баға жетпес қазына

Нұрға бөлеп, шуақ төксе жанына

Мұның бәрі Сізден жеткен шапағат!"

Сөйтіп оның шапан жапты иығына.

Нан әкеліп, тәтті-дәмді тағам қойды алдына

Жүзік салды қолына.

Мұғалім де дән риза,

Жүрек сөзін ақтарды кеп шәкіртінің алдында:

"Балақайым, сенімімді ақтарсың,

Тастамадың сөзімді.

Білім менен даналықтың биігіне жетерсің,

Құр бетінен қалқымай, терең бойлап кетерсің!

Бере алмап ең ештеңе - сондықтан да қабылдаймын сыйыңды.

Нан — азығым

Оны да сен мол бердің,

Құрметіңе разымын.

Қорғаушылардың пірі Нидаба

Жар бола жүрер өзіңе!

Шыбыртқыға сабыр болар өзі де!

Қыш тақтаға көшірме

Сәтімен түсер деп білем.

Аға-бауыр алдында биік болар мерейің!

Қатарына жүргізетін билігін,

Шәкірттерім ішінде

Оза шыққан таңдаулы

Оқушымсың деп білем!"

Мектеп өмірі туралы мәтін мұғалімнің қуанып тұрып болашаққа деген үміт-сенімге толы осындай сөздерімен аяқталады. Осыны жазған кезде автор өзінің әдеби шимайын төрт мың жылдан кейін ескі үйінділер арасынан тауып алып, жаңа заманның жиырмасыншы ғасырында қалпына келтіретінін және оны америка университетінің профессоры оқитынын қайдан білсін! Бақытымызға орай, бұл текст сол ежелгі дәуірдің өзінде кеңінен танымал болып, елге тарап кетіпті, мұны қолымызда бар әр түрлі дәрежеде сақталған 21 көшірмесіне қарап айтып отырмыз. Оның 13 көшірмесі — Филадельфияның Пенсильван университетінің мұражайында, жетеуі — Стамбулдағы Ежелгі Шығыс мұражайында, біреуі Луврда сақтаулы тұр.

Бұл құжат бізге бөлек-бөлек көптеген үзінділер күйінде жеткен де, кейін біртіндеп бәрінің басы біріктірілген. Алғашқы фрагментін 1909 жылы жарыққа шығарған — ол кезде жас ассириолог Гуго Радау. Бірақ бұл-мәтіннің ортасынан алынған үзінді болатын, сондықтан да Радау әңгіме не жайында екенін түсіне алмады. Мұнан кейінгі 25 жыл ішінде жаңа фрагменттерін бұл күнде бақилық болған көрнекті ғалымдар Стефан Лэнгдон, Эдвард Кьер және Анри де Женуяк жарыққа шығарды. Әйтсе де олар мәтіннің мағынасын түгелдей ашып бере алмады. 1938 жылы, Стамбулда ұзақ уақыт болған кезімде мен осы мәтіннің тағы да бес фрагментін іздеп таптым.

Олардың біреуі тақташаға жазылып, өтe жақсы сақталыпты және осы тақташаға бір кездері төрт бағана етіліп мәтін түгелдей түсіріліпті. Осыдан кейін Пенсильван университетінің мұражайында сақталған өзге де фрагменттері танылды. Бұлардың арасында жақсы сақталған торт бағаналы тақташа және бір-екі жолдары ғана оқуға келетін көптеген сынықтар бар. Нәтижесінде бүгінгі күні бірен-саран ғана белгілері болмаса, мәтін тұтастай қалпына келтірілді.

Әйтсе де бұл тек алғашқы саты болатын: ежелгі құжат қалың оқырман қауымының игілігіне айналуы үшін енді ғылыми тұрғыда дұрыс аударма жасау керек еді. Мұндай аударма жасаудың маңыздылығы мәтінді қалпына келтіруден де кем түспейді, шындығында мәтінді қалпына келтіруге қарағанда, аудармасын жасау әлдеқайда қиын. Жекелеген үзінділерін шумерологтар Торкильд Якобсен (Шығыс институты, Чикаго), Адам Фалькенштейн (Гейдельберг университет!) аударды және бұл аудармалар жемісті болды. Олардың еңбектері, сонымен бірге бұрын Лейпциг пен Анкарада қызмет істеген, бұл күндері Чикагодағы Шығыс институтының профессоры Бенно Ландсбергер айтқан көптеген болжамдар мәтіннің ең алғашқы толық аудармасын жасауға мүмкіндік берді. Аударма 1949 жылы Journal of American Oriental Socity басылымында жарық көрді.

Әрине, шумер мәтінінің көптеген сөздерімен сөз орамдары әлі күнге толықтай айқын емес. Бірақ біз болашақта әлдебір талабы тегеурінді ғалым осынау ежелгі құжаттың дәлме-дәл аудармасын жасап шығарына сенеміз.

Шумер мектебі соншалықты көңілсіз және суық қабақты болатын, оқыту бағдарламалары — құрғақ, сабақ беру әдісі — кісіні зеріктіретіндей әрі бір сарынды, ал тәртіп — өте қатаң болатын. Сондықтан да кейбір оқушылар кез келген сылтау тауып, сабақты жиі-жиі қалдыратын болса, бүгінгі күні айтып жүргендей "қиын" балаларға айналса, бұған таңданатын ештеңе жоқ. Мұның өзі бізді алғаш рет жазбаша түрде хатталып қалған "балалар қылмысы" деген жағдаймен бетпе - бет әкеледі. Осы мәселеге қатысты құжаттар-өз алдына бөлек, елді елең еткізерліктей әңгіме өзегі; ал осы құжаттардан "намлулу" яғни "адамгершілік" деген шумер сөзін алғаш рет кездестіреміз. Бұл сөз адамға көрік берерлік мінез - құлық пен іс-әрекеттер туралы айтқанда қолданылады.

3. ӘКЕ МЕН БАЛА

Алғашқы "кәмелетке толмаған тәртіп бұзушы"

Қазіргі күні кәмелетке толмаған жасөспірімдердің қылмысы үлкен мәселеге айналып отыр. Ежелгі дәуірде де бұл мәселе оңай болмағанға ұқсайды, осыған қарап та шүкіршілік етуге болады. Өз дегенімен жүретін, айтқанды тыңдамайтын және жақсылыққа түсініп, қадіріңе жетпейтін балалар бұдан мыңдаған жылдар бұрын да ата-аналарының маңдайының соры болған. Олар көше бойында және бұрылыстарда қаңғуырлап, адам қарасы мол жиналатын жерлерде құр босқа сенделіп, кейде тіпті топ-тобымен жүрген, тәлімгерлерінің айтқан сөздерін құлақтарына ілмеген. Олар оқуды да, мектепті де жек көрген және үнемі арыз-шағым айтып ызындап ата-аналарының құлақ етін жеген.

Осының бәрі туралы біз ежелгі шумер мәтіндерінен білеміз, бұл жазбалар жақын арада ғана қалпына келтірілді. Он жеті қыш тақташалар мен фрагменттерден тұратын, бұл құжат шамамен осыдан 7300 жыл бұрын жазылған. Ал мәтіні одан бірнеше жыл бұрын шығарылуы әбден мүмкін. Хатшылықпен айналысатын әке мен оның тәртіпке бағынбайтын ерке, тентек ұлының арасындағы диалогқа құрылған шығарма кіріспемен басталады. Мұнда әкесі ұлын мектепке баруға, сабаққа тыңғылықты дайындалуға, көшеде құр босқа сенделіп жүріп қалмай үйге уақытында қайтуға үгіттеп, қолынан келгенше осы насихатты санасына сіңіруге тырысады. Баласы өзінің сөзін қаншалықты зейін қойып тыңдап отырғанына көз жеткізу үшін әкесі баласынан өзінің айтқан әрбір сөзін қайталауды талап етіп отырады.

Осыдан кейін әңгіме әкесінің монологына айналады. Әкесі әңгімені ұлының "адам болуына" көмектесетін практикалық кеңестерден бастайды: көшелер мен бақтарда бос сандалып жүрме; мұғаліміңді тыңда, мектептегі сабақтан қалма, өткен кезеңнің тәжірибесін үйрен. Әрі қарай өз айтқаны болмаса, өзгенің дегеніне көне қоймайтын ұлына ащы сөздермен біраз айыптаулар айтып, кінә тағады. Әкесінің сөзіне қарағанда, ұлы өзінің қорқақтығымен және адамшылыққа жатпайтын іс әрекеттерімен әбден титықтатып, шашын ағартып бітті. Әкесі жақсылықты түсінбейтін баласының қылығына күйінеді. Ол — өзге балалардың әкелері сияқты баласын соқаға салған жоқ, өгіз бақтырған жоқ, отын әкелуге де жіберген емес, тіпті қолы тимей, қиналып жатқан кезде де менің мына жұмысыма көмектесіп жібер деп айтқан емес. Соған қарамастан, басқа адамдардың ұлдарына қарағанда, мұның баласы әлдеқайда төмен, нашар болып шықты.

Қазіргі күнгі көптеген ата-аналар сияқты әкесі ұлының өз жолын қуып, хатшы болмағанына назаланады, ренжиді. Ол ұлына: "Басқалардан – қатар жүрген жолдастарың мен ағайындарыңнан асып түс, әкеңнің мамандығын игерсең, өзі де солай болады,— дейді,— басқа кәсіпке қарағанда, қиын болғанымен, бұл өзі өнер және қолөнер құдайының адам баласы үшін ойлап тапқан мамандықтарының ішіндегі ең күрделісі". Бұл мамандық адам тәжірибесін поэтикалық формада беру үшін керек екенін айтады әкесі. "Қалай болғанда да,— деп жалғастырады ол әңгімесін,— ұлы әкесінің жолын қууы керек, құдайлардың әміршісі Энлиль солай деп бұйырған". Адамға лайық қызметке емес, тек байлыққа ғана ұмтыласың деп ұлына кінә тағып, қатты айыптағаннан кейінгі мәтіннің мән-мағынасы түсініксіз болып қалған. Мұнан соң ұлын ақиқат жолына түсіруді мақсат еткен әке қысқа да нұсқа, шешендік қанатты сөздер айтқан сияқты әсерде қаласың. Қалай болғанда да, аяқталуы сәтті. Әкесі баласына батасын береді, отбасының құдайы деп саналатын ай құдайы Наина мен оның зайыбы, әйел құдай Нингальдың шапағаты тиіп, жарылқаушысы болуын сұрайды.

Міне, мынау — сол мәтіннің сөздері неғұрлым айқын түсінікті жерлерінің, сөзбе-сөз аудармасы толықтай болмаса да, осы аударманы назарларыңызға ұсынамыз. Жекелеген түсініксіз сөздер және бедері бұзылуы себепті бізге жетпеген жолдар ғана түсіріліп тасталынған.

- Сен қайда жиналдың?

- Ешқайда жиналған жоқпын.

- Егер ешқайда бармайтын болсаң, күндеріңді қалай өткізбексің?

Мектепке бар. Мектепте отыр.

Тапсырманы оқы. Есептерді шығар.

Қыш тақташаларды жаз.

Жаңа қыш тақташаны "мектептегі үлкен ағаң" жазып берсін, соны айт.

Үй тапсырмасын орындап, старостаңа жауап беріп болғасын, маған кел.

Не айтқанымды түсіндің бе?

- Иә, түсіндім және жауап та бере аламын.

- Онда жауап бер.

- Жарайды, жауап берейін.

- Айтсаңшы енді.

- Айтам ғой.

- Тезірек айт!

- Сен маған мектепке баруым керектігін айттың. Сабақта жауап бер. Теңдеулерді шығар,— дедің. Қыш тақталарды жаз.

"Мектептегі үлкен ағам" менің тақташамды жазуды бастасын,— дедің.

Тапсырманы орындап болған соң, жұмыстарыңды қайта қолға алып, не істегеніңді старостаға айт, сосын маған кел,— дедің. Міне, сенің айтқандарың.

- Онда кәні, жүре бер. Адам болуға тырыс. Алаңдарда құр босқа қаңғырып,

Көшеде көп сенделме.

Бұрылыстармен келе жатып, жан-жағыңа көз тікпе. Осы сен үшін барымызды салып, Саған жақсы болсын деп жүрміз! Егер саған ақыл айтсам, жақсы болсын деп айтамын Үлкендердің айтқанына жасы кіші көнбес болар ма? Осы сен үшін өмір сүріп жүрміз ғой, Ал сенің бар білетінің-көше кезу!.. Сен әлі өсіп жетілген жоқсың, Жүрегің де, бауырың да ештеңені сезбейді Тәнің де әлі пісіп жетілген жоқ! Менің сенің қамыңды ойлағанымдай, ешкім де өз ұлының қамын ойлаған емес! Табиғат берген таланты жағынан ешкім де сенімен теңесе алмайды!

Ал сенің істеп жүргенің-ештеңеге мойын бұрғысы келмейтін жалқаудың тірлігі!

Біздегі отбасымыздан сендей адамды қанша іздесең де таппассың! Қазір саған жалына айтқан сөзім Қаншама керең адамның да құлағына жетер еді!.. Сенің жалқаулығыңа, сенің өтірігіңе енді төзе алмаймын! Жүрекке жиналған реніш шарасынан төгілгелі тұр.

Саған қаһарымды тігіп тұрғаным да содан! Сені ойлап мазам кеткелі қашан! Әбден түбіме жетіп біттің!

Жүрегім тоз-тоз болып жапан кезіп тентіреп кетті! Мен саған қамыс оруға бар, қамыс құрағыт әкелуге жібердім бе?

Сол қамыс құрағы алқабында кішкентай балаларға дейін қамыс тасып жүр ғой,

Ал сен өміріңде қамыс тасып көрген емессің! Өгіздерімді бақ,!— деп те бұйырған жоқпын мен саған. Еңбек еткің істеледі екен, онда осы өгіздерге ие бол деп те айтпадым мен саған.

Кетпен алып, егін егуге шық деп те қыстамадым мен сені. Кетпенменен жер өңдесең — ол да еңбек,— деп кетпен шабуға да мәжбүрлемедім мен сені.

Тек бұл емес, басқа да жұмыстарға салған жоқпын мен сені.

"Бар, еңбек eт, нан тап, мені асыра!" Деген сөзді бір рет те айтпадым өмірімде! Ал сен сияқтылар басқаша өмір сүріп жатыр — Өз еңбегімен нан тауып жүр, Әкесі мен шешесін асырап отыр!

Менің туыс-туғандарымның балалары қалай еңбек етеді, Соларға қарасаң да болар еді!

Ал олар, басқа да адамдар сияқты, он тур бидай өсіріп отыр

Білесің бе, сол балалары-әкелерінің қызметшісі!

Білесің бе, үйіне олар он тур бидай әкеліп беріп отыр!

Ал енді бір балалар әкелеріне бұған қоса

Бидайдан басқа, май, қой жүнін әкеледі!

Міне, бұл адамдар сенен асып кетті!

Олардың қасында сен адам емессің!

Жұмысты орындай білу икемділігі жағынан

Сен олармен теңесе алмайсың!

Иә, иә, балаларын еңбек етуге үйреткен

Ата-аналардың ұлдарымен!

- Не дейсің? Мен немене олар сияқты

- Жұмыс істей алмай ма екем?

- Олардан гөрі мен өз баламның қамын көп ойлап ем ғой.

Сол адамдардың қайсысы

Бала қамын мына мендей ойлапты?

Менің туыстарымның ешқайсы да

Бұған дау айта алмас.

Міне, менің саған айтар бар сөзім:

Ұятты біл, ар-ұятың өзіңде болсын

Сенің құрдастарыңды айтам,

Сен тартқан қамытты

Олар да сүйреп жүр ғой.

Неге сен оларға қарамайсың?

Неге сен олармен теңесуді ойламайсың?

Міне! Өзіңнің "үлкен ағаларыңмен " қатарлас!

Міне! Өзіңнің "жасы-кіші інілеріңмен " қатарлас!

Әлемде бар адамзат даналығы ішінде

Мен таңдап алған іс-сауаттылығы даналығы

Мұнан өткен қиын іс бар ма, сірә, оған тең келер.

Ән өнері болмаса?

Бірақ ол да бір-бірінен қашық жатқан

Теңіз жағалауларындай.

Жүрек және ән айтудың негізі

Бір-бірінен қашық жатыр мейлінше.

Міне, менің ісім туралы, хатшы болу жөнінде

Ойламайсың сен мүлде...

Энлильдің тағдыр сыйындай бізге қосқан бұйрығы

Әке жолын таңдау керек баласы.

Мұның өзі біле білсең,

Құрмет жолы мерейлі.

Ал сен болсаң, ұстанбадың бұл жолды!

Күндіз-түні бір сені ойлап,

Қайысады қабырғам.

Ал сен болсаң, күндіз-түні есіл дертің

Ойын-сауық, той-думан.

Су қосылған сырадай

Тамшылары буланған

Құрғап барам күн сайын

Тәнім солып барады

Ал сен, болсаң, қамсыз-мұңсыз бейберекет Тірліктің

Қызығына тоймадың Ісіндің

Жардай болып семірдің,

Бар денеңді май басты.

Жер бауырлап жатып қалдың,

Денең кетті жайылып.

Бүкіл тумаң бәрі дe

Мұның соңы жақсылыққа

Апармас дeп қорқады.

Адам болу қамын

Ойламайсың неге сен?

Бұл не қылған ырду-дырду

Бұл не қылған арзан күлкі

Сол күлкіңнен шаршадым!

Сайқымазақ саған үйір

Кез бе әншілер қасыңда

Күндіз-түні үйіріліп

Шықпай қойдың қасынан.

Құр секеңдеп, құр секіру

Сен бітірген бар жұмыс!

Мұндай іске келгенде,

Сенен шебер ешкім жоқ.

Мұның болмас, шырағым!

Қайт жөніңе, кейін қайт

Егер оған көнбесең,

Күшке салып көндіремін мен сені!

Осыдан соң қырық бір жолдан тұратын мағынасы түсініксіз үзінді бар. Шамасы бұл — мақал-мәтелдер мен ежелгі қанатты сөздер болуы керек.

Мұнан кейін мәтін әкесінің баласына ақ тілек айтқан поэтикалық сөздерімен аяқталады.

Құдайың жар бол сын! Көтер басыңды, кеудеңді тікте — Адамсың ғой сен дағы! Қаладағы даналардың ортасында Сен бәрінен озық болар жөнің бар! Туған қалаң-жер жаннаты Мақтан етсін есіміңді өзіңнің! Құдай қолдап, атың шықсын абыройлы Жақсы сөзбен жарылқан. Жарылқасын сені Нанна құдайы"!

Нингаль ана мейіріміне бөлесін Жар бола гөр, Нисаба! Мадақ етем өзіңді!

Менің бұл сөзіме біреу келісер, біреу келіспес, бірақ әлемге билігін жүргізетін — оқушылар емес, ақындар емес, адамгершілікке үндейтін ойшылдар да емес, билік — мемлекет қайраткерлерінің, саясатшылардың, әскерлердің қолында. Сондықтан да біздің келесі 4-тарауымыз тарихта тұңғыш көрініс тапқан "күш қолдану саясатына" және бұдан 5000 жыл бұрын осындай саясаттың күшімен "халықаралық дау-дамайды" шешуге тырысқан шумер әміршісіне арналады.

4. ХАЛЫҚАРАЛЫҚ ҚАТЫНАСТАР

Бірінші "Жүйке соғысы"

Мәрмәр теңіздің қусырыла тарылып, Алтын Мүйіз бұғазы мен жіңішке өзен сияқты Босфор бұғазының түйіскен тұсында Стамбул қаласының түріктер "Сарай мұрын" деп атайтын бөлігі орналасқан. Осыдан 500 жыл бұрын шамасында Стамбулды жаулап алған сұлтан Мехмед II алынбас қамалдармен қоршалған сәнді сарайын салды. Онан кейінгі жүзжылдықтарда оның мұрагерлері әлгі салтанатты сарайды ұлғайтумен болды, жаңа мешіттер мен әсем ғимараттар, жаңа бұрқақтар орнатып, жаңадан бақтар өсірді. Жылтыр, теп - тегіс тас төселген ауларда ағаш көлеңкелерінің аясында гаремдегі кәнизактар қызметшілерін ертіп, Оттоман айлағының әміршілері нөкерлерімен бірге қыдырыстап жүретін болған. Сарайға кіруге санаулы адамдардың ғана қолы жететін, ал сарай өмірінің құпияларына бойлауға ең таңдаулылар ғана мүмкіндік алатын.

Сұлтандар дәуірі өтті, осыдан соң-ақ "Сарай мұрын" да өзгеріп, басқа сипат алды. Уақыт шіркін бір кездердегі биік мұнаралы сарай қорғандарын мүжіп тоздырып, қиратып бітті, ал бір кездегі ғажайып бақтар Стамбул тұрғындарының ыстық күннен қашқанда салқындап дем алатын қоғамдық паркіне айналды. Ал сұлу сарайды айтар болсақ. оңаша павильондары бар құпия сарайлардың барлығы дерлік бүл күндері мұражайларға айналған. Сұлтандар мұнда енді қайтыл оралмайды, Түркия республикаға айналды.

Міне, мен осы мұражайлардың бірінде отырмын. Бұл — Ежелгі Шығыс мұражайы деп аталады. Көп терезелерден түскен сәуле үлкен столға келіп құйылады. Қабырғада бет сүйегі ірі келген, ойлы жанарлы ер кісінің портреті ілулі тұр. Бұл Кемал Ататүрік, Түрік республикасының негізін қалаушы. XX ғасырдың аса көрнекті саяси қайраткерлерінің бірінен саналатын бұл кісі туралы көп жазуға болар еді. Әйтсе де қазіргі заман қаһармандары туралы жазу — тіпті олардың істеген кызметі тұтастай жаңа дәуірге есік ашса да — менің міндетіме жатпайды. Мен — шумерологпын және сондықтан өзімді тұтастай бір ғана іске — ежелгі дәуірдің ұмыт боп кеткен қаһармандарына арнауым керек.

Менің алдымда, стол үстінде, қыш тақташа жатыр. Шамамен осыдан 4000 жыл бұрын белгісіз бір шумер жазбашысы бұған сына жазуларының белгілерін салған. Төрт бұрышты тақташаның ауданы —23x23 см, былайша айтқанда, машинка басуға арналған кәдулігі жазу қағазының ауданынан да кішкентай. Әйтсе де жазбашы бұл тақтаны он екі бағанамен бөліпті де, оған ұп-ұсақ белгілерімен 600 жолдан тұратын батырлық поэмасын сыйғызыпты. Поэманы "Энмеркар және Аратта әміршісі" деп атауға болар еді. Осыдан бес мың жылдай бұрын жазылғанына қарамастан, поэма бүгінгі күн тынысымен керемет үйлеседі, өйткені мұнда суреттелетін халықаралық дау-дамай, бүгінгі күнгі "Күштеу саясатын" қолдануды ұстанатын осы заман саясатшыларының кейбір әдіс-тәсілдерін сол күйінде көз алдыңа әкеледі.

Поэма, өте ерте кезде, біздің жазбашымыз дүниеге келместен бұрынғы, оның алдындағы жүздеген жылдар ар жағында Оңтүстік Месопотамияда, Тигр және Ефрат өзендерінің аралығында орналасқан қала-мемлекет Ұрықты билеген даңқты шумер батыры Энмеркар туралы баян етеді. Ал Ұрықтың шалғай солтүстігінде, Персияда, Аратта деп аталатын тағы бір қала-мемлекет орналасқан еді. Аратта мен Ұрықтың екі арасын жеті тау қыраты бөліп тұрады, оның биікке орналасқаны сондай, Араттаға жетудің өзі мүмкін емес еді.

Араттаның байлығымен аты шықты — әсіресе металдардың барлық түрлері және үй салатын тастарға бай еді. Қос өзеннің тегіс жазығында орналасқан Ұрық қаласына жетпейтіні де, аса қажетті де осындай байлықтар еді. Сондықтан да Энмеркардың Аратта мен оның қазына байлықтарына құмартып, сұқтана қарауына таңқалуға болмайтын еді. Ол қалай болған да Аратта халқын және оның әміршісін өзіме бағындыруым керек деген шешімге келді және осы мақсатпен оларға қарсы "жүйкеге тию соғысын" ашты. Оның Аратта әміршісін және қала халқын қорқыта алғаны соншалық, олар Ұрыққа бағынды. "Жүйкеге тию соғысы" жеңіске жетті.

Осы туралы поэма байыппен, асықпай, көптеген тұспалдауларды пайдалана отырып, қысқасы, барлық дәуірлермен барлық халықтардағы дәстүрлі эпикалық поэзия стилімен баяндайды.

Поэма Ұрық пен Күллабтың (Күллаб-Ұрық қаласының бір бөлігі, соған жақын орналасқан елді мекен) ұлылығын дәріптеумен басталады. Автор Инанна әйел-құдайының қорғаныш болып, желеп-жебеуі Ұрықтың Араттадан мәртебесі биік болуына бірден-бір себеп болғанына ерекше назар аудартады. Осы кіріспеден кейін негізгі баяндау басталып кетеді.

Бірде күн құдайы Утудың ұлы Энмеркар өзіне Араттаны бағындыру үшін өзінің аласа-шумердің құдіреті күшті махаббатпен соғыс құдайы Инаннеге барады және одан Аратта тұрғындары бұған алтын, күміс, лазурит, тағыда басқа қымбат тастар әкеліп беріп тұруын, ғибадатханалар мен храмдар салуын сондай-ақ Эрида қаласында су құдайы Энкаға арнап қасиетті храм Абзуды салып беруін сұрайды.

Энмеркарды тыңдап болып, Инанна оған үлкен Ұрықты Араттадан бөліп тұратын Аншаннның биік тауларынан асып өтуге шамасы келетін жаушы табуға кеңес береді. Аратта халқы Энмеркарға бағынады және оның қалаған істерінің бәрін орындап береді деп уәде етеді. Энмеркар жаушы таңдап, оны Араттаға жібереді егер Аратта халқы алтын мен күміс жіберіп тұрмаса, Энки құдайға арнап әсем безендірілген храм салып бермесе, қаланы тас-талқан етіп қиратып, халқын тоз-тоз етіп жібереміз деп қорқытады.

Аратта әміршісіне үлкен әсер ететіндей болуы үшін өзінің жаушысына "Энкидің дуалауын" айтуға бұйырады. Мұнда жер жүзін Энлиль құдай жалғыз өзі билеп тұрған кезде Энкидің адамзат баласының "Алтын ғасырын" қалай құрдымға кетіргені айтылады.

Жеті тау қыратын асып өтіп, Энмеркардың жаушысы Араттаға келеді, әміршіге өз мырзасының айтқанын бұлжытпай жеткізіп және соның жауабын талап етеді. Әйтсе де Аратта әміршісі Энмеркардың бұл сөзіне көнбейтінін білдіреді. Өзінің де Инаннаның сүйіктісі екенің, Аратта тағына Инанна қүдайдың өзі отырғызғаның айтады. Сол кезде жаушы әміршіге Инаннаның қазір Ұрықтағы "Эанна патшайымы" екенің және оның Энмаркерге Араттаны билетуге уәде бергенін айтады.

Бұл хабардан есі шығып, есеңгіріп кеткен Аратта әміршісі жаушы арқылы Энмеркарға жауап қайтарады және бұл жауабында оның күш көрсетіп, қаруға жүгінер ойын айыптайды. Бұл мәселе екі елдің батырының жекпе-жегі арқылы шешілгені дұрыс болатынын айтады. Сонымен бірге, Инаннаның бұған сырт бергені себепті Энмеркарға бағынатынын білдіреді, тек қояр талабымыз — "сендер бізге көп астық жіберулерің керек,"— дейді. Жаушы Ұрыққа қайтып оралып, осы жауапты Энмеркарға жеткізеді.

Шешім қабылдамастан бұрын Эрмеркар белгілі бір үрдістің бөлігі іспетті жоралғылар жасайды.

Даналық құдайы Нидабамен ақылдасып, жануарларға астықты теңдеп артып, өзінің жаушысына керуенді Аратта қаласына апаруды тапсырады. Бірақ сонымен бірге жаушы Энмеркардың жауабын да апарады, мұнда ол өзінің құдіреті мен даңқын жария ете келіп, Энмеркарға да талап қояды, одан асыл тастар-сердолик пен лазуритті талап етеді.

Араттаға жеткен соң жаушы сарай алаңына алып барып, астықты түсіреді және Энмеркардың жауабын табыс етеді. Аратта халқы оның астық жібергеніне қуанып, Энмеркарға сердолик (лазурит туралы мұнда ештеңе айтылмайды) жіберуге және өз қарамағындағы "ел басқарушыларына", "құдай үйін" салғызуға тапсырма беретінін айтады. Әйтсе де Араттаның қызба мінезді, ашуға шапшаң бой алдыратын әміршісі өз кезегінде — құдіреті мен даңқы ешкімнен кем емесін айта келіп, Энмеркарға да дәл сондай талап қояды, сердолик пен лазуритті бұл да одан талап етеді.

Жаушы қайтып оралғаннан кейін Энмеркар, шамасы, ер алуан киіз кітап ашатын абыздарын шақырып, алдағы ісіне бағыыт сұраған сияқты. Сонымен бірге ол қамыс сабақтарын алдырады да, оны "жарықтан-қараңғыға, қараңғыдан- жарыққа" ауыстырып отырып, ақыр соңында "бес жыл өткенде, он жыл өткенді" Энменкар әлгі қамыс сабағын кеседі.

Сонан соң жаушысын Араттаға қайтадан жібереді, жауап орнына ол өзінің асыл тастармен безендірілген асатаяғын табыс етеді. Билік символы сынды бұйым асатаяқты көргеннен-ақ неге екені белгісіз Аратта әміршісінің зәресі ұшады. Ол өзінің "шатаммуымен" (шамасы, кеңесшісі болуы керек, атқаратын қызметі ашып айтылмайды) ақылдасады. Ол қинала отырып, өзін және бүкіл халқын ауыр жағдайға салып қойған Инаннаның қаһары туралы айтып, Энмеркардың айтқанына көнетін ыңғай білдіреді. Сөйте тұра, ол тағы да Энмеркарға қыр көрсетеді. Өзінің алғашқы жоспарына қайта оралып, ол тағы да арадағы шиеленісті мәселені екі жауынгердің жекпе-жегі арқылы шешуді ұсынады. "Кімнің күшті екені сонда белгілі болады".

Оның бұл қарсы әрекеті бұлдыр сөздермен бейнеленген. Мұнда: жекпе-жекке шығару үшін тандап алынған жауынгердің "қара да емес, ақ та емес, сары да емес, қоңыр күрең де, теңбіл шұбар да" болмауы тиіс екендігі айтылған — егер бұл арада әңгіме жауынгер туралы болып отырса, мұның мағынасын андау қиын.

Жаушы қайтадан Ұрыққа оралады. Сонда Энмеркар оны үш пункттен тұратын үзілді-кесілді талап қоя отырып, қайта жібереді.

1) Энмеркар Аратта әміршісінің айтқанын қабыл алады, Араттаның жауынгерімен жекпе-жекке шығуға өзінің жақындарының бірін жіберуге даяр.

2) Энмеркар Аратта әміршісінің Ұрықтағы Инанна храмына алтын, күміс және басқа да бағалы заттар жинауын талап етеді.

3) Егер Аратта әміршісі және халқы Эрида ғибадатханасын тұрғызу жөне әсемдеу үшін "таудың тастарын" әкелмейтін болса, Энмеркар Араттаны жермен жексен ететінін тағы да қатаң ескертеді.

Энмеркар қойған талаптың басы Аратта әміршісінің жекпе-жекке шығару үшін таңдалатын жауынгерінің түсіне қатысты қойылған шарттың мағынасын белгілі бір дәрежеде айқындағандай болады. Мұнда "жауынгер" сөзі "киім" сөзімен ауыстырылған. Шамасы, әңгіме жауынгердің сыртқы түрі емес, киімі туралы болып отырған сияқты.

Поэманың мұнан кейінгі бөлімі ерекше ықылас тудырады. Егер біз мәтінді дұрыс түсінген болсақ, Куллабтың әміршісі — Энмеркар, поэма авторының ойынша, қыш тақтаға алғаш сөз жазған адам: оның бұл тәсілді таңдап алған себебі оның "тілі мүкіс" жаушысы мұның берген жауабын (мүмкін тым ұзақтығынан да болар) дәл жеткізе алмағанынан-мыс.

Сөйтсе де әңгімемізге қайта оралайық. Сонымен, жаушы гак гашаны Аратта әміршісіне береді да, жауабын күтеді. Бірақ осы арада күтпеген бір жағдай болады Аратта әміршісі кенет көмек алады! Шумердің жаңбыр мен найзағай құдайы Ишкур күтпеген жерден оған жабайы бидай мен ірі бұршақ әкеліп береді. Бидайды көрген кезде Аратта әміршісі жоғалтып алған батылдығын қайта табады. Қайтадан сенім — жігерге ие болған ол — жаушыға Инанна еш уақытта "Араттағы өзінің үйін де, өзінің төсегін де" тастап кетпегенін айтады.

Мұнан кейінгі мәтін үзіктерден тұрады, сондықтан да оқиғаның ретін сақтау барған сайын қиындай береді. Бір нәрсе ғана айқын: Аратта халқы ең соңында Ұрыққа Инанна үшін алтын да, күмісті де, лазуритті де әкеледі және осылардың бәрін Эанна храмының ауласына әкеліп үйеді. Шумерде табылған ең ұзақ поэма — әлем әдебиеті тарихында осы жанрда жазылған тұңғыш шығарма осылай аяқталады.

"Энмеркар және Аратта әміршісі" поэмасының мәтіні 20 тақташа мен фрагменттен қалпына келтірілген, солардың ішіндегі ең толығы — Стамбулдағы Ежелгі Шығыс Мұражайындағы 12 бағанадан тұратын тақташа. 1946 жылы осы тақташаның көшірмесін жасағанымды әңгімеміздің басында айттым. Поэманың мамандарға арналған басылымы — аудармасы және түсініктемесі бар шумер мәтінін — 1952 жылы Пенсильван университетінің Мұражайы жариялады. Ешқандай дау тудырмайтын бірқатар қасиеттерімен ерекшеленіп тұратын лайықты туынды, батырлық эпикалық поэманың ең алғашқы үлгісі маман емес адамдардың өздерін де қызықтыруы тиіс.

Шумердің ежелгі билеушілері қаншама жеңіске жетсе де бәрібір, жеке дара үстемдікті көксеген қатал, мейірімсіз әмірші билікті бір қолына жинақтаған монарх болмаған. Неғұрлым маңызды барлық мемлекеттік істерде, оның ішінде соғыс пен бейбітшілік мәселесінде олар қаладағы сыйлы, беделді адамдарын салтанатты жиналыстарға шақырып, ақылдасып отырған. Осындай "парламентердің" бірі Шумер тарихының таңы атып келе жатқан шақта, шамамен осыдан 5000 жыл бұрын құрылған. Бұл туралы өмірге кейінірек келген басқа бір батырлық поэмасы сыр шертеді. Тарихтағы осы тұңғыш "парламент" туралы келесі тарауда сөз болады.

5. САЯСИ ЖҮЙЕ

Алғашқы қос палаталы "парламент"

Адамзаттың қоғамдық және рухани дамуы көбінесе баяу жүреді және бұралаң жолдармен өтеді, сондықтан оның ізіне түсу де оңай емес. Алып ағаштар әдетте өзінің дәні пісіп жетілген жерлерден мыңдаған шақырым қашықтықта өседі,— ол кейде өзі жарып шыққан дәндер піскеннен кейін мыңдаған жылдардан соң да бой көтеретіні бар.

Мәселен, қоғамдық өмірдің бір түрі өзінің негізгі мекемесі, яғни, саяси жиналысымен немесе ассамблеясымен қоса алғандағы демократияны алайық. Демократияға монополия тұтасымен батыс өркениетінің еншісіне тиетін сияқты, иә және оның мекемелері де тек соңғы жүзжылдықтарда бой көтерді. Мұндай саяси ассамблеялар бұдан мың-мыңдаған жылдар бұрын және де біздің санамызда демократия деген ұғымға үш қайнаса сорпасы қосылмайтын елде өркен жайды дегенді кім ойлаған! Әйтсе де шыдамы мықты археолог шар болаттай төзімін серік етіп, ғасырлар қойнауына қарай тереңдей береді, бірте-бірте неғұрлым кең ауқымды қамти отырып, коп жағдайда нағыз таңғаларлық жаңалықтармен бетпе-бет келеді. Енді, міне, "сүймен мен күрек сарбаздарының" тынымсыз еңбегінің нәтижесінде біз бүгін осыдан бес мың жылдай бұрын осылай — болар деп күтпеген жерде — Таяу Шығыста болған саяси мәжіліс туралы оқи аламыз!

Сонымен, біздің эрамызға дейінгі 2800 жылы тарихта белгілі ең алғашқы саяси мәжілістің бірінші сессиясы салтанатты түрде ашылды. Бүгінгі парламент тәрізді олар екі "палатадан" тұрды: жоғарғы палата, "сенат" немесе ақсақалдар мәжілісі және төменгі палата, мұның жұмысына қару-жарақ ұстауға жарамды ер азаматтардың барлығының қатысуға құқығы бар еді. Бұны "соғысқа байланысты шақырылатын" парламент десе де болатын, бұл парламент соғысу керек пе, әлде бейбітшілікті сақтау керек пе деген негізгі мәселені шешу үшін жиналды. Оның алдында екі таңдау тұрды, бірі — "қалай болған күнде де бейбітшілікті сақтау", екіншісі — тәуелсіздік үшін соғыс. Консервативтік пікірді ұстанатын, "сенат"— қандай шарт ұсынса да, бейбітшілікті сақтауды ұстанды, ал патша болса, олардың шешіміне вето яғни тыйым салып, осыдан кейін бұл мәселені "төменгі палатаның" қарауына ұсынатын. Бұл палата бостандық алу үшін соғысқа кірісуді жақтайтын да, патша болса, олардың шешімін бекітетін.

Тарихта аты қалған түңғыш "парламент" қай жерде өтті? Біз ойлағандай, ол — Батыста да, Европада да өткен жоқ; "Демократиялық" Греция мен республикалық Римдегі парламент бұдан көп жыл өткен соң, кешірек пайда болды. Бір ғажабы, біздің ежелгі парламент Азияның, қазіргі күні Таяу Шығыс деп аталып жүрген бөлігінде — бұл тәрізді мәжіліс туралы сөз болуға да тиіс емес деп есептейтін мейірімсіз билеушілер мен жауыз патшалардың атамекенінде өтті. Ол — біздің эрамызға дейінгі III мыңжылдықта Парсы шығанағының солтүстігінде, Тигр және Еврат өзендерінің аралығында орналасқан ежелгі дәуірде Шумер деп аталатын елде шақырылған. Сол күндері орналасқан жер жағдайы шамамен қазіргі Ирактың оңтүстік бөлігіне сәйкес келетін Шумер елінде өз заманында дамыған мәдениеті бар халық мекендеді.

Бұдан төрт-бес мың жыл бұрын Шумер орталығында сән - салтанаты келіскен тамаша қоғамдық ғимараттары айналасына көрік беріп тұратын көп халық мекен еткен қалаларымен даңқы жайылды. Ол қалалар айналасындағы барша көршілерімен жер арқылы және теңіз арқылы кең көлемді сауда - саттық жүргізді. Шумердің талантты суреткерлері мен ойшылдары діни-философиялық ілімнің жүйесін жасады, бұл ілімді өз Отанында ғана емес, Таяу Шығыстың көптеген елдерінде де қадір тұтты. Шумердің дарынды ақындары өздерінің құдайлары мен батырларын және патшаларын жырға қосты. Сөйте-сөйте Шумерде біртіндеп жазу өнері дамыды (Саз балшыққа қамыс таяқшалармен жазды), осылайша тарихта алғаш рет адамзат баласы өздерінің істеген істері мен ойлаған ойларын, арманы мен үмітін, көзқарасы мен сенімін нақты және сеніммен бейнелеп, хатқа түсіруге қолы жетті. Сондықтан да Шумердің саяси құрылымдар аумағында да көп ілгерілеп кеткеніне таңдануға болмас еді. Патша билігін шектеп, халық жиналысының құқын мойындайтын демократиялық үкімет құруға ең алғашқы қадам да осы Шумер елінде жасалды.

Тарихта тұңғыш шақырылған "парламенттің" өмірге келуіне себеп болған саяси жағдайды былайша сипаттауға болар еді.

Осы кезеңнен соң арада көп дәуір өткенде өркениетке жеткен Грециядағы тәрізді, біздің эрамызға дейінгі III мыңжылдықтағы Шумер елдің бүкіл территориясына билік жүргізу үшін тайталасқан біріккен бірнеше қала-мемлекеттерден тұратын еді. Осындай неғұрлым маңызды қалалардың бірі Киш шаһары болатын, шумер аңыздары бойынша, бұл қала "топан суы" қаптаған заманнан кейін бірден-ақ құдайлардың ықыласы түсіп, "жоғарғы билікке ие" болған. Ал кейінірек Киштің оңтүстік бетінде, біраз қашықта орналасқан екінші бір қала-мемлекет Ұрық еңсе көтерді. Ұрық Шумерді билеуге деген ниетін айқын білдіре бастады. Қауіпті сезген Киш патшасы егер менің жоғарғы билігімді мойындамайтын болсаң, соғыс ашамын деп айбат көрсетті. Міне, осынау шешуші сәтте Ұрық "парламентінің" екі палатасы — ақсақалдар кеңесі және қолына қару алуға жарайтын қала ер азаматтарының кеңесі құрылды. Мұнан әрі қандай шешім қабылдау керек — Кишке бағыну керек пе, сөйтіп бейбітшілікті сақтаған дұрыс па; әлде қолға қару алып, тәуелсіздік үшін күресу керек пе,— мұны осы қос палата шешуі керек болды.

Ұрық пен Киш арасындағы күрес тарихы шумер поэмасында эпикалық формада баяндалады. Поэманың басты қаһармандары I Киш династиясының соңғы билеушісі Агга және Ұрықтың патшасы "Куллаб әміршісі" Гильгамеш.

Поэма Ұрыққа Агги жаушыларының келуінен басталады. Олар Гильгамеш патшаға талап қойылған хатты табыс етеді. Оларға жауап берместен бұрын Гильгамеш "қала ақсақалдары мәжілісіне" шығып, оларға Кишке бағынбайық, қолға қару алып шығып, жеңіске жеткенше күресейік деп жалбарынады. Әйтсе де "сенаторлар" онымен келіспейді; олар айтқанға көніп, бейбітшілікті сақтап қалған дұрыс деген шешімді ұстанады. Мұндай шешімге Гильгамеш риза емес. Ол өз сөзін "қала ер азаматтарының мәжілісінде" қайталайды. Осы екінші мәжілістің мүшелері күресуге шешім қабылдайды: Киштің айтқанына көнудің ешқандай қажеті жоқ! Гильгамеш риза! Шамасы, осы күрестің өз пайдаларына шешілетініне ол ешқандай күмәнданбайды.

Дегенмен күрес ұзаққа созылмайды: "өйткені — бес күн де емес, он күн де емес" дейді шумер ақыны. Агга Ұрық шаһарын қоршап алды, қала тұрғындарын үрей биледі. Поэманың соңы онша түсінікті емес, әйтсе де Гильгамеш әйтеуір бір амалын тауып, Аггиді райынан қайтарады жөне екі арадағы қатынасты ушықтырмай, соғысқа жеткізбей, қаланы қоршаған әскерді алып кетуге көндіреді.

Поэмада "Ұрық" парламенті туралы мынандай жолдар бар.

"Эн-Мебарагешұлы Аггидің елшілері

Киштен Ұрыққа — Гильгамешке келді.

Гильгамеш өз қаласының ақсақалдары алдында

Сөз сөйледі" "Екінші рет Гильгамеш, Куллабтың абызы,

Қала ерлерінің алдында сөз сөйледі" деген жолдар бар. Көріп отырсыздар, шумер ақыны көп созбаламайды, қысқа, нақты сөйлейді. Ол екі палатадан тұратын Ұрық парламенті туралы сөз арасында ғана айта кетеді, ұсақ детальдарына дейін ежіктемейді. Әрине, біз әр палатада қанша өкіл болатынын, олар қандай жолмен сайланатынын, басқа да деректерді білсек болар еді. Палатаның кез келген мүшесінің сөйлеу құқы бар ма? Екі палата арасындағы келісім қалай жүзеге асты? Екі палатаның өкілдері өз пікірлерін қалай білдірді және шумерлерде біздің қазіргі сайлау өткізу әдістеріміз сияқты тәсілдер болды ма? Пікір таластарының барысын қадағалап отыратын және патшаның алдында жиналыс атынан сөйлейтін "төраға" оларда болды ма екен? Ізгі көңілмен, байыппен сөйлейтін ақын баяндауларында біздің осы сауалдарымызға жауап берерліктей егжей-тегжейлі әңгіме жоқ, бірақ соған қарамастан, ежелгі парламентарийдің өз ішінде де астыртын, ішкі мүдделер, әр алуан шиеленіскен оқиғалар, бір-бірін аяқтан шалу сияқты жайлар болғанын аңдайсыз. Ұрық қала - мемлекетінде бір-бірімен жау екі партия: Соғыс партиясы және бейбітшілік партиясы жұмыс жасаған. Бүгінгі күнгі әр "палатаның" жетекшісі "депутаттардың" әбден бір тоқтамға келгеннен кейін бір ауыздан шыққандай етіп айтатын соңғы шешімін хабарлағанша, мәжіліс залынан тыс жерлердегі көк түтінге оранған бұрыш-бұрыштарда өзара бөлек-бөлек мәжілістер сияқты астыртын мәслихаттар сол кездердің өзінде де аз болмаған сияқты.

Ежелгі замандардағы барлық осы саяси пікір таластары мен келісімге келу, ортақ пікірге ден қою жайларын дәлелдейтін деректі құжаттарды енді таба қоюымыз екіталай. Біздің қолымызга Агги және Гилгамеш дәуірінің нақты "тарихи" деректері табылып та қалар деген үміттің өзі жоққа тән, өйткені сол дәуірде жазу-сызу да айтарлықтай дамыған жоқ еді. Ал біздің эпикалық поэмамызға келер болсақ, мұның өзі қыш тақташаларға оқиға өткен соң көптеген ғасырлардан кейін ғана жазбаша түрде түскен, бәлкім, ежелгі Ұрықтағы "парламент" сессиясы шақырылған есте қаларлық күннен мың жыл өткен соң барып жазылған шығар.

Қазіргі күнге дейін осы тарихи-саяси поэманың жазбалары бар он бір тақташа мен фрагменттер табылып отыр. Төрт тақташаның көшірмесі жасалып, соңғы қырық жылда басылып шығарылды. Әйтсе де олардың саяси ой мен саяси мекемелердің дамуы үшін қаншалықты маңызы бар екені тек 1943 жылы, Т.Якобсеннің "Ежелгі демократия" еңбегі (Чикаго университетінің Шығыс институты) жарық көргеннен кейін ғана айқындалды. Осыдан кейін маған Стамбул мен Филадельфиядан қалған жеті үзіндісін тауып, көшіріп алудың сәті түсті. Міне, осылайша қазіргі күні бізге 115 жолдан осы поэма толықтай белгілі болып отыр. Барлық мәтіннің ғылыми басылымы түзетілген аудармасымен бірге 1949 жылы American Journal of Archaeology басылымында жарық көрді.

Осы және мұның алдындағы тарауларда суреттелген екі саяси оқиға шамамен біздің эрамызға дейінгі 2800 жылдары болған. Оның өзі бізге осы жайды көзімен көрген жандардың тарихи куәлігі арқылы емес, арада көп жылдар өткен соң жазылған, онда да ішінде ақиқат шындықтың кішкентай ғана үлесі бар Эпикалық поэма арқылы белгілі болып отыр. Әлеуметтік және саяси оқиғаларға тікелей қатысы бар жазбалар тек алты жүз жылдан кейін ғана қолымызға тиді. Бұл жазбаларды тарихнаманың алғашқы тәжірибесі ретінде қарауға болады.

Осындай құжаттардың бірін біз алдағы тарауда суреттеп, талдайтын боламыз; осы кезде біз өзіміздің алғашқы "тарихшылардың" ақыл-ой және психологиялық тұрғыдағы тар — өрістілігінің себептерін де түсіндіруге тырыстық. Бұл құжат шумердің екі қала-мемлекетінің арасындағы уақытша және тұрлаусыз келісіммен біткен өзара тартыс, өзара соғыс қасіретіне байланысты. Бұл соғыстың бірден-бір жеңімпазы - жаппай қырғын мен өлім ғана болды.

6. ШУМЕРДЕГІ АЗАМАТ СОҒЫСЫ

Бірінші тарихшы

Бірден айту керек: Шумерде осы сөздің жалпы ел қабылдаған мағынасында тарихшы болған жоқ. Бірде-бір шумер авторы тарихты бүгінгі күнгі біздің түсінігіміз бойынша, дәлірек айтқанда, ортақ заңдылықтармен айқындалатын оқиғаларды белгілі бір жүйе ретінде түсінбес еді. Дүниетаным шеңберінің тарлығына байланысты шумерлер тарихи құбылыстарды адам мен оны қоршаған ортаның арасындағы даму үстіндегі өзара қарым-қатынастың нәтижесі ретінде емес, аяқталған, дайын нәрсе ретінде қарады.

Шумер ойшылдары өз елдеріндегі дамыған саяси, діни және экономикалық жүйелері, мекемелері бар гүлденіп тұрған қалалар мен елді мекендерді өздері көрген кезде қандай болса, баяғыдан бері сондай болып келе жатыр деп түсінді. Құдайлар әлемді жасаған кезден бастап, шумерді жасауға ниеттенген күннен бастап, әлмисақтан бері осындай деген түсінікте болды олар. Баяғы заманда бұлардың елі батпақты қу мекиен жазық болғаны, тек әр жерде ғана некен-саяқ елді мекендер орналасқаны, сол жерлердегі тұрғындардың бірнеше ұрпағының алдына үлкен мақсат қойып, шаршап - шалдыққандарына қарамай, тынымсыз еңбек етуінің, таңғаларлық табандылығы мен қажымас қайсарлығының арқасында жаңа жетістіктерге жетіп, бірте-бірте осындай дәрежеге ие болғаны туралы ой бірде-бір шумер-ойшылының, тіпті ең көреген дегендерінің де ойына келуі неғайбіл.

Қазіргі күні кең тараған, осы заманғы тарихшыларымыздың көпшілігі ұстанатын классификациялау яғни жіктеу және белгілі бір құбылысты жинақтап қорыту әдісі, шамасы шумер педагогтары мен ойшылдарына мүлде бейтаныс болса керек. Қалай болғанда да бұл әдіс олардың еңбектерінде айқын да саналы түрде қолданылған жоқ.

Бұл тек тарихқа ғана қатысты емес. Мәселен, бізде грамматикалық формалардың ұзақтан-ұзақ тізімі берілген көптеген тақташалар белгілі, ал енді грамматикалық тұрғыда классификациялау принципі қалай қолданылды десек, біз айқын түрде грамматикалық ережелер мен анықтамалары бар бірде-бір тақташаны кездестіре алмадық. Математика саласына байланысты осыны айтуға болады.

Мысалдар, есептер және олардың шешімдері жазылған қаншама көп тақташалар табылды, ал енді жинақтаушы ережелер, аксиомалар немесе теоремалар бар бірде-бір тақташа табылған емес.

Ал "табиғаттану ғылымдары" саласында шумер оқытушылары ағаштардың және минералдар атауларының ұзақ тізімдерін берумен ғана шектелді. Заттарды санамалап тізген кезде қандай принципті басшылыққа алды, бүл жағы бізге әлі күнге дейін белгісіз, бірақ бір нәрсе айқын: олар ботаника, зоология, минералогия заңдарын білмегені былай тұрсын, тіпті бұл ғылымдар туралы кішкентай да болса түсінгі жоқ еді. Шумерлерде жүздеген жеке-жеке заңдардан тұратын заңдар жинағы да аз болмайтын, бірақ біз құқық қорғаудың жалпы принциптері туралы еш жерден ештеңе кездестірмедік.

Тарихқа келетін болсақ, бұның жайы мына сипатта болды. Храмдар мен сарайлардағы мұражайлардың жазбашылары өздерінің тақташаларына назар аударуға тұрарлық деп есептеген саяш, әскери және діни сипаттағы оқиғалар туралы қажет деп тапқан мәліметтерді жазып қойып отырған.

Әйтсе де бүл жазбаларда ел тарихының бір-бірімен байланысқан, бірізділік сақталған, белгілі бір негізге құрылған баяндаулары жоқ. Айта кету керек, тарихи процестің тұрақты түрде өзгерістерге ұшырап отыратынын адамзат салыстырмалы түрде алғанда жақын арада ғана түсінді. Шумер ойшылдары, шамасы, логикалық жинақтау әдістерінің нышандарын да меңгерген жоқ, сондықтан да біздің қазіргі ұғымымыздағы тарихи еңбектер жазуы туралы сөз де болмақ емес. Бірақ Шумерлерде осы сөздің қазіргі мағынасына сай тарихнама болмағаны ешкімді таңқалдырмаса да, мына жайға еріксіз көңіл аударуға тура келеді: шумерлерге тіпті ежелгі еврейлер мен гректерде кең тараған тарихи әдебиет жанрының өзі де беймәлім болды. Біздің білуімізше, бірде-бір шумер жазбашылары мен авторлары Шумердің (немесе оның ішіндегі қала-мемлекеттердің бірінің) саяси тарихы сияқты баяндаулар жазуды ойлаған да жоқ, әрине, мұндайда олардан әлемнің өздеріне таныс басқа да бөліктері туралы тарихи жазбалар күту қисынсыз нәрсе болар еді.

Әйтсе де шумер авторлары мифтер және эпикалық аңыздар, құдайларға арналған мадақтаулар және жоқтаулар, мақалдар мен өсиет сияқты әдеби жанрлардың тұтастай қатарын өмірге әкелді, осы салада үлкен табыстарға жетті.

Әрине, олардың көпшілігінде, әсіресе эпикалық аңыздар мен жоқтауларда олар белгілі бір дәрежеде тарихи фактілерге сүйенді. Бірақ нақты тарихи жанр шумерлерде болған жоқ. Шамасы, ғылыми мақсатты көздейтін немесе біздің қазіргі тілімізбен айтқанда, үгіт-насихат мақсатын көздейтін, өз елінің жүйелі тарихын жасау туралы ой шумер авторлары мен педагогтерінің ойына да келмеген. Сондықтан да әзер деп иіп әкеліп, тарихи мұралар деп атайтын шумер құжаттары: қолдан жасалған мүсіндердегі, құлыптастардағы, ыдыстардағы, қыш конустар мен цилиндрлердегі және тақташалардағы арнау сөздер, осы санаттағы жазбалар. Әйтсе де мұнда да әлгі айтылған оқиғалардың болғанын білдіретін жазбалар құдайлардың мейіріміне ие болсақ деген үмітпен жазылған. Оның үстіне бұл жазбалар әдеттегідей өте қысқа және жақын арада ғана болған жекелеген бір оқиғаға байланысты жазылған. Сөйте тұра бұлардың ішінде авторлары сол оқиғаға себеп болған жайлар мен фактілерді де келтіріп, соларға сүйенетін жазбалар да кездесіп қалады, ал мұның өзі тарихи баяндаудың өскіндері деп бағалауға болатын нәрсе. Сол дәуір үшін (біздің эрамызға дейінгі 2400 жыл шамасы) бүл — әлем әдебиетінде бұрын-сонды болмаған, баламасы жоқ факт.

Қолымыздағы бар материалдарға ғана сүйеніп пікір айта аламыз. Ал біздің қолымыздағы деректер ең алғашқы "тарихшылар" Шумердің оңтүстігінде, Лагашта тұрғанын айғақтайды. Шамамен алғанда біздің эрамызға дейінгі 2500 жылдан бастап бұл қала-мемлекет елдің саяси және әскери өмірінде жетекшілік роль атқара бастады. Мұнда Ур-Нанше негізін қалаған қуатты династия патшалық етті. Олардың өкілдері ішінде аз уақыттың ішінде Шумердің бар аймағына түгелдей дерлік әмір жүргізген Ур-Наншенің жеңімпаз немересі Эаннатумды, оның ағасы Энаннатумды және Энаннатумның ұлы Энтеменуді айтуға болады. Ур-Нанше династиясының сегізінші билеушісі Урукагинудың патшалығы тұсында Лагаштың жұлдызы сөніп, бағы қайтты. Урукагинуды Уммадан шыққан Лугальзаггиси женді, ал оны уақыты келгенде ұлы Саргон Аккадский тас-талқан етті.

Бізге беймәлім "тарихшылар" Лагаштың Ур-Нанше билеген кезеңнен бастап Урукагину патшалық құрған уақытқа дейінгі саяси тарихын осы күнге жеткізіп кеткен. Бұл тарих сол дәуірге тән әр алуан құжаттар қатары арқылы алға тартылады. Мұны бізге қалдырған адамдар, шамасы, сарай немесе храм мұражайының жазбашылары болуы керек жөне олар мұны, сол оқиғалардың басы-қасында болған адамдардан алған мәліметтер негізінде бейнелеп жазғанға ұқсайды.

Осындай құжаттардың бірі басқаларынан баяндалу айқындығымен және деталь байлығымен ерекшеленеді. Бұл құжат Ур-Нанше династиясынан шыққан Лагаштың бесінші билеушісі Энтеменнің мұражайында қызмет істеген жазбашының қолымен жазылған. Бұл құжаттың ең алғашқы жазылу мақсаты — Лагаш пен Умма арасындағы шекара бөлінісін айқындау үшін қазылған орлардың қалпына келтірілгеннен кейінгі жағдайын белгілеу болатын; ал арадағы шекара екі қала-мемлекет арасындағы соғыс кезінде әбден бүлінген еді. Әйтсе де біздің жазбашымыз осы оқиғаны тарихи тұрғыда көрсетуді қалапты және оның саяси астарын ашуды қажет деп есептеген. Ол, әрине, барлығын егжей - тегжейлі баяндауды мақсат етпейді,— тек Лагаш пен Умманың арасындағы билікке таластың неғұрлым маңызды эпизодтарын ғана әңгімелейді, бұл арада ол өзінің қолыңда бар жазба мәліметтерге сүйене отырып, әңгімені сонау алыстағы дәуірден, дәлірек айтқанда, біздің эрамызга дейінгі 2600 жыл шамасында Шумерді билеген Мейлим дәуірінен бастайды.

Айта кететін жай: біздің жазбашымыз тарихшыға тән фактілерге сүйеніп дәйектеп баяндау мәнерін ұстанбайды. Ол тарихи оқиғаларды өзінің теократиялық яғни дінбасылар саяси билікке ие қоғамдағы дүниетанымның дәстүрлі схемасына салып баяндайды. Осыдан келіп бұл тарихи құжаттың стилі де өзіндік ерекшелікке ие, мұнда адамдардың ерлік іс-әрекеті мен құдайлардың ісі бір-бірімен араласып, тығыз байланысып жатыр, кейде тіпті бірінен бірін ажырату да қиынға соғады. Құжат мәтінінің ішінен шын мәніндегі сол кезең бастан өткерген тарихи оқиғаларды ажыратып бөліп алу қиындығы да осыдан туындайды — бұл үшін шумерологияга қатысты басқа да әдебиеттерді ақтарып, қосымша мәліметтер алу, осы бағытта үлкен жұмыстар жүргізу керек болады.

Әйтсе де діни қабығынан және политеистік, яғни көп құдайға табыну кезіндегі тұрақты сөз тіркестерінен арылғаннан кейін бұл құжат-ақиқат шындыққа сай екені қолда бар әдебиеттер арқылы дәлелденген көптеген саяси оқиғалар туралы жүйелі түрде баяндайды. Мінеки, аталған құжат айтатын әңгіме осындай.

Бүкіл Шумерді формальды түрде яғни сырт көз үшін болса да Киша Месилим билеп тұрған уақытта екі қала - мемлекет Лагаш пен Умма арасында шекараға байланысты дау-жанжал өрбіді. Шамасы, екі қала да Месилимді өздерінің жоғарғы әміршісі ретінде мойындаған сияқты.

Екі арадағы дау-жанжалды реттеу үшін Месилим Сатранның абызынан төрелік сұрайды. (Сатран-талас тудырған мәселелерді шешетін құдай). Лагаш пен Умма арасындағы шекара дауында Сатран абызының шешіміне жығылып, соның сөзін басшылыққа алмақ болады. Екі арадағы дау-талас енді қайталанбас үшін сол жерге жазуы бар ескерткіш тақта қойылады.

Екі жақ та абыздың шешіміне келіседі, әйтсе де бұл шешім Уммадан гөрі Лагашқа тиімді болған сияқты. Сондықтан көп ұзамай қай уақытта екені дәл көрсетіліп айтылмайды, дегенмен бұл Ур-Наншелік лагаш династиясының іргетасы қалана бастаған кезеңге сәйкес келетінін шамалауға болды — Умманың Уш есімді ишаккуы(ишакку- жоғарғы билікке ие абыз әміршісі) келісімді бұзды. Ол Месилима қойғызған шекарадағы белгі тақташаны құлатты, бұл оның осыған байланысты мойыныма алмаймын дегенді білдіретін іс-қимыл еді; сөйтіп ол шекараны көктеп өтіп, Лагаштың иелігіне қарайтьш аймақтың Гуэддин деп аталатын солтүстік бөлігін басып алды.

Бұл жер Ур-Наншенің немересі Эаннатум патшалық құрғанға шейін Умманың билігінде қала берді.Эаннатум — білікті қолбасшы да болатын, өзінің соғыстағы жеңістерімен даңқы шыққан ол бір кездерде Киш патшасы атағына, дәлірек айтар болсақ, бүкіл Шумердің жоғарғы әміршісі лауазымына үміткер болған патша еді. Жылнамашының сөзіне қарағанда, Эаннтум Уммаға шабуыл жасаған, әскерін талқандаған және Умманың сол кездегі ишикуы Энакаллимен жаңа шекара туралы келісімге келген. Ол жаңа шекарамен қатарлас канал қазуға бұйрық берді, ондағы мақсаты Гуэдиннің жерін шұрайлы ету еді; ол Месилим орнатқан ескерткіш тақтаны қайтадан қалпына келтірді, өз атынан да көптеген тақталар орнатты және шумердің басты құдайларына арнап көптеген ғимараттар мен құрбандық шалатын орындар салды. Қайтадан дау-дамай тумауы үшін Эаннатум каналдың Умма жақ бетінен ұзына бойына үлкен жолақ қалдырды, бұл бөлінбеген территория —"ешкімге де тиіс емес" жер еді.

Ең соңында Эаннатум Умма тұрғындарына Гуэдиннің жерін өңдеуге, пайдалануға, тіпті оның оңтүстік бетіндегі жерлерді де қажетіне жаратуға рұқсат берді, мұның өзі оның белгілі бір дәрежеде көршісімен тату түру ниеті, оның үстіне басқа бағытқа шығып, жаулап алу жорықтарына аттанатындай болса, өз қолын өзі байламайын дегені еді. Бірақ ол осындай кеңшілік жасай отырып, шарт қойды: Умма тұрғындары жерді пайдаланғандары үшін Лагаш әміршісіне жинаған астықтарының бір бөлігін беріп отыруға тиіс болды. Мұның өзі оған және ізбасар мұрагерлеріне көлемді табыс әкелді.

Энтемен мұражайының жазбашысы осы уақытқа дейін Лагаш пен Умма арасындағы соғысқа себеп болған дау - жанжалды жазып келді. Мұнан әрі ол осы екі қала-мемлекеттің арсындағы жаңадан бұрқ еткен күрес жайын баян етеді, шамасы оның өзі де осы күресті көзімен көрген сияқты. Ол — Эаннатумның "қорлық" шартын қабылдауға мәжбүр болған, бағы ашылмаған Энакаллидің ұлы Ур-Лумма мен Энаннатумның ұлы, Эаннатумның немере інісі Энтеменнің арасындағы соғысты суреттейді.

Эаннатумның шешуші жеңісіне қарамастан, өз күшіне деген сенімге ие болып, тіпті бұрынғы қуатын қайта табуы үшін Умма тұрғындарына бір ұрпақ өмір кешкен уақыт қана керек болды. Ур-Лумма Лагашпен арадағы кемсітуге негізделген келісімді бұзды, Умманың мойнына салынған салықты төлеуден бас тартты. Оған қоса, ол шекара каналын "құрғатты"; Месилим мен Эаннатум орнатқан шекара тақталарын бүкіл жазуларымен бірге қиратты, өртеді; Лагаш жеріне қол салуды ойларыңа да алмаңдар дегенді ескерту мақсатымен Эаннатумньщ шекараны бойлай салдырған ғимараттары мен құдай жолында құрбан шалуға арнап салдырған үйлердің бәрін қиратты. Осыдан соң ол шекараны көктей өтіп, Гуэдинге басып кіруге шешім қабылдады.Жеңіске жету үшін Ур-Лумма Шумердің солтүстік бетін мекен еткен жат жерлік әміршілердің бірінен әскери көмек сұрады және сұраған көмегін алды.

Екі жақтың әскерлері шекараның оңтүстік бетіндегі Гана- угигго түбінде, Гуэдцин территориясында кездесті. Умма мен оның одақтасының біріккен жасақтарынын Ур-Лумманың өзі басқарды. Лагаш әскерін Энтемен басқарды: бұл кездері оның әкесі Энаннатум қартайған да болуы керек. Лагаш тағы да жеңіске жетті. Ур-Лумма қашты, Энтемена өкшелей қуды. Оның көптеген жауынгерлері қоршауға түсіп, қаза тапты.

Әйтсе де Энтеменнің жеңісі ұзаққа созылған жоқ. Көп ұзамай Ур-Лумманың тас-талқанын шығарғаннан кейін (бәлкім, ажал құштырғаннан кейін) Лагаштың жаңа жауы пайда болды. Бұл жауының есімі Иль еді, ол Умманың солтүстік бетінде орналасқан Забал қаласының жоғарғы абызы болатын. Айлакер Иль өз ниетінің сәтті күнін күтті, Энтемен мен Ур-Лумманың өліспей беріспеске серт еткен қанды қырғын шайқасының ақырын тосты, бірі өліп, бірі қалған сәтін күтіп, өз күшін жинады. Екеуінің арасындағы соғыс бітісімен, Иль жеңіс жалауын көтерген Энтеменге шабуыл жасады.

Алғашында оның жолы болды, тіпті, ол Лагаш территориясына терең сұғынып еніп кетті. Лагаш шекарасының оңтүстік бетіндегі жерлерді ол ұстап тұра алмады, әйтсе де ол Уммаға табан тіреді және өзін осы қала-мемлекеттің ишаккуымын деп жариялады.

Осы сәттен бастап Иль Лагаштың талап тілектеріне өзінің алдында билік жүргізген із ашары қандай жауап қайтарса, бұл да солай жауап қайтарды. Ол шекара бойындағы каналдарға келетін ағын суларды байлап тастады, сол маңдағы егістіктердің бәрі суғарусыз қалды және Эаннатуммен арадағы ертедегі келісім бойынша Уммаға салынған алым-салықтың тек болмашы ғана бөлігін төлеп тұруға келісім берді. Ал Энтемена бұған елші жіберіп, мұндай жаулық әрекетінің себебін түсіндіруін сұрағанда, Иль-Гуэдиннің бүкіл жері өз территориясы мен иелігі екенін айтып, өркөкіректене жауап берді.

Әйтсе де Иль мен Энтемена арасындагы дау-жанжал бейбіт жолмен шешілді. Жаңа соғыс өрті тұтанған жоқ, екі әмірші өзара келісімге келді, шамасы бұған үшінші жақтың, бәрінен бұрын бүкіл Шумерге билігін жүргізіп, жоғарыдан әмір етуді көксеген солтүстіктегің жат жерлік" әміршінің қысымы себеп болса керек. Ал тұтастай алғанда, жаңа келісім Лагаштың пайдасына шешілді, Месилима Эаннатума салып кеткен бұрынғы шекара сызығы Лагаш пен Умманың арасындағы шекара болып қалды. Екінші жағынан, жаңа келісімде Умма тұрғындары тарапынан төленбеген салықты толтыру туралы да әңгіме болған жоқ. Мұның үстіне, олар Гуэдинді сумен қамтамасыз ету міндетінен құтылды-енді бұл міндет Лагаш жағына ауысты.

Лагаш пен Умманың арасындағы үстемдік үшін күрестің жекелеген этаптарынан құралатын осы тарихи оқиғаларды біздің құжаттың түпнұсқа мәтінінен бөліп алу да оңай шаруа емес еді. Бұл тарауда әңгіме болған жайлардың көбін жол арасынан тауып оқуға тура келді. Төменде құжаттың сөзбе сөз аудармасы келтіріліп отыр, осы тәрізді мәтіндерден шынайы тарихи фактілерді қалай алуға болатыны жайында мағлұматыңыз болу үшін де бұл қажет. Сонымен бірге бүл жолма-жол аударма оқырман шумер авторларында қалыптасқан тарихнамалық соны үлгісімен таныса алады.

Бүкіл елдің билеушісі Барлық құдайлардың әкесі

Өзінің адал сөзімен Нингирсу

Және Шар үшін жер көлемін иектеді.

Месилим, Киш патшасы,

Итаранның сөзіне қарағанда,

Даланы өлшеді

Сол бір араға Тас тұрғызды.

Уш

Умманың әміршісі

Сол Сәзді Амман өтті.

Сол Тасты Жұлып алды.

Лагаш даласымен

Келеді Нингирсу Энлилъ батыры.

Өз сөзіне адал Уммаға Соғыс айтты.

Және де Энлилдің айтуынша,

Үлкен тор лақтырды оған.

Өліктер тay боп үйіліп,

Далада жайрап жатты.

Эаннатум

Лагаш әміршісі,

Энметенің

Ағасы,

Лагаш

Әміршісінің

Ағасы

Умма әміршісі

Энакаллемен бірге

Шекара орнатты

Инун каналынан

Гуэдинна даласына қарай

Шекара eтiп өp қазды.

Нингирсу даласы

Умма жағында

Түгі де жоқ патшаның

Даласы

Ол кесіп тастады. Месилима

Тас тақта Орнатты.

Бұрынғы орнына қайтарды.

Умманың даласын Ол алып қойған жоқ.

Саздан соққан биік қыр Нингирсу үшін.

Намнундакигарреде Энлил үшін тақ,

Ұту үшін тақ, Тұргызды ол.

Нантенің астығын,

Нингирсудің астығын,

Тұтастай тұрумен

Умманың адамдары

Процент есебінде алды.

144000 үлкен гур Әкелуге үкім етті Ол әкелінді

Астықтың көбеюіне кедергі болсын деп Урлумма,

Умманың әміршісі,

Шекаралық ордан

Нингирсу,

Шекаралық ордан

Нансие

Суды алып кетті,

Ал ана Тас тақтаны

Отқа жақты,

Және қиратты

Намнундакигарредегі

Құдайларға тұрғызылған тақталарды

Құрылыстарды

Ол қиратты.

Ол жат жердегі елдерді жалдады.

Және шекарадағы орды

Нингирсу

Ол кесіп өтті.

Энаннатум

Лагаша

Билеушісі.

Уйға даласында,

Нингирсу даласында

Онымен соғысқа кірді.

Энметена,

Энаннатумның

Сүйікті ұлы

Оны қарумен жаралады,

Урлумма одан қайтты

Умманың өзіне.

Оны ол өлтірді.

Оның әскерінің — 60-ы қалды.

Илумгирнунт каналы жағалауында

Оның адамдарын

Қалдырды ол.

Сүйектерін

Далада ол қалдырды.

Өліктердің тay-тay үйіндісін

Бес жерге

Шашып кетті.

Сонда Иль

Забалам храмының билеушісі

Гирсудан Уммаға Опасыздықпен Қарсы шықты. Иль

Уммадағы Билікті

Өз қолына алды.

Шекарадағы орлардан Нингирсу

Шекарадағы орлардан Нанше

Тирсу жанында Тигрдің жағасына орнатылған

Саздан соғылған қыраттан Нингирсу

Намнундакигарреде

Энлилдің

Энкидің

Және Нинхурсагтың Суын алып кетті ол.

Лагашқа арналған астықтың тек 3600 гүлін ғана

Қайтарды ол.

Лагаштың

Әміршісі

Энметена

Сол оларға байланысты Илъге

Адамдарын жіберді.

Даланы өзіне қаратып алған

Умманың

Әміршісі

Иль

Кектене мәлімдеді: "Шекаралық ор Нингирсудағы,

Шекаралық ор Наншедегі Менікі!" Ол солай деді. "Антасуррадан

Эдингалъабзуге дейін

Мен оны созамын!"

Ол солай деді.

Бірақ Энлилъ

Және Нинхурсаг

Оған жол бермеді.

Лагаштың

Әміршісі

Энметена,

Нингирсу

Есімдерін атаған

Энлилъдің ақиқат сөзі бойынша,

Нингирсудің ақиқат сөзі бойынша,

Наншенің ақиқат сөзі бойынша

Бұл орларды Тигр өзенінен бастап

Инун — каналға дейін

Қазды.

Намнундакигарреде

Оның іргетасын таспен өрді.

Өзінің мырзасына, кім оны жақсы көреді,

Нингирсу,

Өзінің әміршісіне, кім оны жақсы көреді, Нанше,

Ол өз орнына қайтарды. Энлилъ

Асатаяқ сыйлаған Лагаш әміршісі Энметена,

Даналық дарыған Энки,

Жүрек қалауымен таңдалған

Нанше,

Ұлы әмірші

Нингирсу

Құдай жолына адал жандар.

Жебеуші құдай

Шулъутулъ

Энметенің

Өмірі үшін

Мәңгі бақи

Нингирсу

Және Нание бар Жалбарынсын.

Ал сол уммалық Нингирсудың

Шекаралық орын, Наншенің шекаралық орын

Даланы жаулау үшін Куллен алған.

Солтүстіктен басып кіргісі келетін Уммалық болсын,

Жат жерлік болсын, Энлиль

Оның көзін құртады! Нингирсу

Өзінің улы торын Шын мәнінде лақтырады оған!

Өзінің алып денесін, алып өкшесін

Қояды оның үстіне!

Оның қаласының адамдары

Бұған қолын көтеріп көрсін!

Өз қаласының ортасында

Шаншылып қалады онда ол.

Бізге осы бір сирек кездесетін тарихи құжаттың бір - бірінен аумайтындай дерлік екі мәтіні (екі қыш цилиндрге жазылған) жетті. Олардың бірі 1895 жылы Лагашқа жақын жердей табылды. Оның көшірмесін жасап, аударған — жарты ғасыр бойы ассириологияда жетекші тұлға болған белгілі ғалым, марқұм Франсуа Тюро-Данжен еді. Екінші цилиндр Йель университетінің вавилон коллекциясынан орын алған. Ол — бір антиквардың — ежелгі жәдігерлерді жинаушы адамның — қолынан алынған екен. Бүл мәтінді 1920 жылы Нис және Кайзер өздерінің Historical, Religions and Economis Texts еңбегінде жариялады. 1926 жылы аса көрнекті шумеролог Арно Пебельдің осы құжаттың стилі мен мазмұнын егжей-тегжейлі талдаған тамаша зерттеуі жарық көрді. Өзімді қызықтырған мәтінді талдау және аудару кезінде мен осы еңбекке сүйендім.

Біздің бақытымызға қарай, ежелгі шумер "тарихшылары" өздерінің арнау жазбаларында тек ұрыстар мен соғыстар туралы ғана емес, сонымен бірге қоғамдық және экономикалық сипаттағы неғұрлым маңызды оқиғалар туралы да хабарлама жасап отырған. 7 — тарау қоғамдық қатынастар тарихы үшін баға жетпес мәнге ие осындай құжаттардың біріне арналады. Бұл өзі — сол заманда өмір сүрген адамның әлеуметтік реформалар туралы есебі, мұнда негізінен Энтемена дүниеден өткеннен кейін шамамен отыз жылдан соң Лагашта алым-салықтың едәуір мөлшерде азайтылғаны жөнінде сөз болады. Мұнда адамзат тарихында тұңғыш рет "бостандық" (шумерше —"амарги") деген сөз қолданылады.

7. ӘЛЕУМЕТТІК РЕФОРМАЛАР

Салықты азайтудың бірінші жағдайы.

Біздің қолымызда жазбаша түрде айғағы бар ең алғашқы әлеуметтік реформалар біздің эрамызға дейінгі XXIV ғасырда шумердің қала-мемлекеті Лагашта жүзеге асқан. Бұл реформалар кез келген жерге тұмсығын тығып жүретін жексұрын чиновниктердің кінәсінен болған "бұрынғы уақыттардағң асыра сілтеулерге қарсы бағытталды. Олар салықты өз бетімен көтерді, оның үстіне алым-салықтың жаңа түрлерін ойлап тауып енгізді, оларының да саны шектен шықты және олар керек десеңіз храмдардың да жеке меншігіне қол салды. Ең ақырында мұндай зорлық-зомбылыққа шыдамаған Лагаш тұрғындары Ур-Наншедегі ескі династияны құлатып, өзге рудың адамын өздеріне әмірші етіп сайлады. Урукагина есімді бүл жаңа ишакку заң мен тәртіпті қалпына келтірді және азаматтардың "еркіндігін мойындады".

Урукагина мұражайы хатшыларының бірі құрастырып жазған жаңа каналды дәріптеуге арналған құжатта, міне, осы туралы айтылады. Осы жазба мұраны түсіну және лайықты бағасын беру үшін ең болмағанда шумер қала-мемлекеттерінің өмірін айқындайтын сол кезеңдегі неғұрлым маңызды қоғамдық, экономикалық және саяси жағдайлармен танысу артық болмайды.

Біздің эрамызға дейінгі III мыңжылдықтың басында Лагаш қала-мемлекетінің аумағында "астанадан" өзге храмдардың жанынан бой көтерген кішігірім бірнеше гүлденген қалалар өмір сүрді. Лагаш, әкімшілік тұрғыдан алғанда, өзге де шумер қала-мемлекеттері сынды бүкіл Шумерді билеп тұрған жоғарғы бас әміршінің құзырында болды. Ал шын мәнінде Лагашты ишакку биледі, шумерлердің наным-сеніміне сәйкес, қаланы желеп-жебейтін құдайдың әмірі бойынша қала іргетасы қаланысымен оның билік тізгіні ишаккудың қолына берілетін болған. Ең алғашқы ишакку билік басына қалай келгені, әлі күнге дейін бұл жағы айқын емес. Мүмкін, оларды қаланың еркін азаматтары сайлаған шығар, ал бұлардың ортасында санга деп аталатын храм басшыларының рөлі зор болды. Қалай болғанда да ишакқу лауазымы уақыт өте келе мұрагерлік жолмен жалғасты. Неғұрлым табысқа жеткен және атаққұмар ишакку, әрине, өзінің билігін онан әрі күшейткісі келді және өзінің байлығын храм есебінен ұлғайтуға ұмтылды; ал мұның өзі сарай мен храм арасындағы күреске апарды.

Лагаш тұрғындарының негізгі көпшілігі диқандар мен малшылар, қайықшылар мен балықшылар, саудагерлер мен қолөнершілер еді. Бұл қала-мемлекеттің экономикасы аралас сипатта болатын: ол бір жағынан, ішінара "қоғамдастырылған" және "жоспарлы" экономикаға ие болса, екінші жағынан, ішінара —"еркін" экономикасы бар қала-мемлекет еді. Жердің бәрі, негізінен, қала құдайының, дәлірек айтқанда, осы құдайдың храмының иелігінде болды, ал храм болса, жерді бүкіл қала азаматтарының атынан пайдаланды. Бірақ шын мәнісінде храм қызметкерлері жер үлесінің елеулі бөлігіне ие болып, оны өздерінің сыбағаластарына жалға беріп отырса да, дегенмен жердің көп бөлігі жеке адамдардың иелігінде еді. Тіпті кедей тұрады дейтін азаматтардың өзінің жер учаскесі, бақтары, үй-жайы мен малы болды. Әйтсе де климаттың ыстық әрі құрғақ болуына байланысты бүкіл қала-мемлекеттің өмірі мен жақсы тұрмысының кілті іспетті жерді суландыру және сумен қамтамасыз ету жүйесі міндетті түрде қоғамдық бастама негізінде басқарылуы тиіс болды, онсыз болмайтын да еді.

Соған қарамастан, негізінен алғанда, экономика салыстырмалы түрде еркін және ешкім реттеп отырмайтын экономика болды. Байлық немесе қайыршылық, табысқа жету немесе кедейшілікке ұрыну — мұның бәрі белгілі бір дәрежеде әр адамның кәсіпке бейімділігіне және күш-қуатына байланысты еді. Неғұрлым еңбексүйгіш қолөнершілер өздерінің жасап шығарған бұйымдарын қаланың еркін базарында сатты.

Делдал-саудагерлер жерде де, теңізде де көршілес мемлекеттермен қызу сауда жүргізді. Олардың ішінде дін өкілдерінен басқа жеке кәсіппен айналысатын адамдардың болуы әбден мүмкін. Лагаш азаматтары өздерінің құқын қызғыштай қорғады және өздерінің экономикалык мүддесіне немесе жеке басының еркіндігіне нүқсан келтіретін билік басындағылар тарапынан жасалған кез келген іс-әрекетке сенімсіздікпен қарады, өйткені, баяғыдан бергі көздің қарашығындай сақталып келе жатқан құқы олардың өмірінің негізгі алтын арқауы сынды болатын. Бірақ өзіміз қарастырып отырған ежелгі мәтінге зер салар болсақ, дәл осы "бостандықты" Урукагина билік басында болған жылдарда жоғалтып алған сияқты.

Зорлық пен заңсыздықтың етек алуына не себеп болды, біздің құжатта бұл жөнінде ештеңе айтылмайды. Әйтсе де біз осының бәрі билік басына біздің эрамызға дейінгі 2500 жыл шамасында келген. Ур-Нанше династиясының қатыгез билігі тұсында қалыптасқан саяси және экономикалық факторлардан туындағанын жобалаймыз. Атаққұмарлығы шектен шыққан осы династияның кейбір өкілдері өзін және өзі басқарған мемлекеттің даңқын шығару үшін қанды қырғынға апаратын соқыр тәуекелге ұрынып, соғыс өртін тұтатып отырды. Кей уақыттарда олардың үлкен табыстарға да жеткен кездері болды. Тіпті олардың біреуі лагаштың бүкіл Шумерге және көршілес аймақтарға билік жүргізуіне қол жеткізді. Бірақ мұндай жеңістердің ғұмыры ұзақ болған жоқ, жүз жылға жетпейтін уақыт ішінде Лагаш иелігі өзінің ең алғашқы шекарасына қайта келді және ол өзінің бұрынғы, қатардағы қала-мемлекет қалпын қайта тапты. Билік басына Урукагина келген уақытта Лагаштың әлсірегені сондай, ол өзінің қашаннан бері бақталас көршісі Умманың оңай олжасына айналды.

Үлкен зардап әкелген осындай қатыгез соғыс кездерінде Лагаше азаматтары өздерінің саяси және экономикалық бостандықтарынан айрылды. Әскер жасақтау және оларды қаруландыру үшін қала әміршілері өздерінің қарамағындағы адамдардың құқын шектеуді қажет деп тапты, сөйтіп олар салықты шегіне жеткізе көбейтті, храм меншігін иеленуге дейін барды. Ел соғыс жағдайында болған кезде олар азаматтар тарапынан ешқандай қарсылыққа кездескен жоқ, Бірақ қолдарына билік тізгіні тиген сарайдағы сұрқиялар тобы өздерінің бұл әрекеттерінен бейбітшілік кезеңінде де бас тартуды ойламады, өздеріне үлкен артықшылықтар беретін мүмкіндіктерді қолдарынан шығарғылары келмеді. Ал шын мәнінде ежелгі дәуірдегі чиновниктер өздерінің табыс көздерін ұлғайтудың небір амал-тәсілдеріне жетік болып алғаны соншалық, бұған олардың осы заманғы әріптестерінің өздері де қызғана қараған болар еді. Қазынаға ақша құю, салықтар, жарна жинау, сырқа шығарылатын мүліктерге салынатын салықтар Лагашта шырқау шегіне жетті.

Енді осы жайларды көзімен көрген, Лагашта осыдан төрт жарым мың жыл бұрын өмір сүрген тарихшы өзі куә болған оқиғаларды өз сөзімен айтып берсін:

Қайықшыларды бақылаушылар қайықтарды тартып алды. Малдарды бақылаушылар ірі қара мен ұсақ малдарды тартып алды. Балық аулайтын аймақты бақылаушылар балықтарды тартып алды. Егер Лагаш тұрғыны сарайға қойын қырқуға әкелетін болса, сол үшін ол бес шекель (шекель-сол кездегі ақша) төлеуі тиіс болады. (егер қойдың түсі ақ болса) Егер күйеуі әйелімен ажырасатын болса, ишакку-бес шекель, ал оның уәзірі — бір шекель алуы тиіс болды. Хош иісті заттар сататын саудагер бөлмеге хош иіс тарататын әр алуан заттарды жинақтаған кезде ишакку-бес шекель, оның уәзірі — бір шекель, ал сарай басқарушысы тағы да бір шекель алатын болды. Храм мен ондағы заттарға келсек, бұлардың бәрін ишакку өз иелігіне айландырып алды. Біздің әңгімеміз айтады: "Құдайдың өгіздері ишаккудың пияз егетін жерлері — құдай жерінің ең таңдаулы бөлігін құрады".

Храмның ең құрметті қызметкерлері және бәрінен бұрын "санға" ишаккуға есектерін, өгіздері және астықтарын қанша көп мөлшерде сұраса да, беруге мәжбүр болды.

Тіпті өлімнің өзі де қалалықтарды алым-салықтан құтқара алмады. Марқұмды жерлеуге алып келгенде, бейіт басында қаптаған чиновниктер мен солардың жанында жағымпазданып күн көрушілер күтіп отырды; бұл отырғандағы бұлардың есіл-дерті — марқұмның туысқандарынан қалай болғанда да сұлы, нан, сыра және үйде пайдаланылатын мүліктерді жырып алып қалу болды.

Бүкіл елдің бір қиырынан бір қырына дейін, "әйтеуір қайда барсаң да салық жинаушылар толып жүрді",— деп еске алады әңгімешісі. Елдегі жағдай осындай болған соң сарай маңындағы сұрқиялардың қағанағы қарқ, сағанағы сарқ болмайтыны несі, бұған тіпті таңғалудың да дәнеңесі жоқ еді. Әміршілердің жерлері мен қарамағындағы үй-жайлары қосылып, тұтастай үлкен иеліктерді құрады. Құжат мәтінінде былай делінген: "Ишаккудың үйлері және ишаккудың егістіктері, сарай гаремінің үйлері мен сарай гаремінің егістіктері, сарай қызметкерлерінің үйлері мен сарай қызметкерлерінің егістіктері бір қиырдан бір қиырға созылып жатты".

Жапа шеккен азаматтардың құқы мен бостандығын өздеріне қайтарып берген құдайдан қорыққан жаңа әмірші — Урукагина билік басына келгенде, ел жағдайы адам аярлық халде еді,— деп әңгімелейді біздің тарихшымыз. Ол қайықшылардың үстінен бақылаушыларды қайтарып алды. Ол ірі қара мен ұсақ малдарды бақылаушыларды қайтарып алды. Ол балықты суларды бақылаушыларды қайтарып алды. Ол ақ қойларды қырыққаны үшін ақы төлететін күміс жинаушыларды қайтарып алды. Күйеуі мен әйелі ажырасқан кезде ишакку да, оның уәзірі де енді ештеңе ала алмайтын болды. Хош иісті заттармен сауда жасаушы хош иісті заттардың басын қосып жинақтаған кезде ишакку да, оның уәзірі де, сарай басқарушысы да енді ештеңе де ала алмайтын болды. Марқұмды бейітке әкелген кезде алым-салық жинаушылар оның дүние-мүлкінің анағұрлым аз мөлшердей үлесін, ал кейде жартысынан да азын алатын болды. Мұнан былай храм иелігіне ешкім де қол сұға алмайтын болды. Бүкіл елде, бір қиырынан бір қиырына дейін, "бірде бір алым - салық жинаушы қалған жоқ" деп сендіріледі әңгімеші. Урукагина Лагаш азаматтарының "бостандығын мойындады".

Әйтсе де Урукагина тұмсық тықпайтын жерлері жоқ алым - салық жинаушылар мен арамтамақ шен-шекпенділерді кері қайтарып алумен ғана шектелмеді. Ол байлардың кедейлерді қуғындауына, әділетсіздік пен зорлық-зомбылық жасауына тыйым салды. Әңгімеші былайша баяндады: "Қарапайым адамның үйі "үлкен адамның" үйімен қатар тұрды. "Үлкен адам" айтты оған: "Мен сенің үйінді сатып алғым келеді". Егер ол ("үлкен адам") мұның үйі сатып алғысы келетін болса, қарапайым адам былай дейді: "Менің әділетті деп тапқан бағамды бер де, сатып ал". Ал егер ол ("үлкен адам") үйді сатып алмайды екен, онда бұл "үлкен адам" қарапайым адамға тісін басып, ызғарын төкпесін.

Урукагинаның мұнан да басқа жасаған жақсылығы: ол — қаланы өсімқорлардан, ұрылардан жөне кісі өлтірушілерден тазартты. Мәселен, "егер кедейдің баласы тоған жасап, балық өсіретін болса, енді оның балығын ешкім ұрламайтын болады". Енді бірде бір адам бай шонжар бүрынғыдай "кедейдің шешесінің" бағына баса көктеп кіріп, ағаштарын сілкілеп, жемістерін қағып түсіріп, алып кете бермейтін болады. Же- тімдер мен жесірлер "күшті адамдардан" зәбір-жапа шекпейтін болсын деп, Урукагина Лагаштың құдайы Нингирсумен ерекше келісімге келіп, шарт жасасты.

Бұл реформалар қаншалықты жүзеге асты, Лагаштың билікті қолға алу жолындағы Уммаға қарсы жүргізген күресінде қаншалықты жүзеге асты, оны біз білмейміз. Өкінішке орай, бұл шаралар бәрібір Лагаштың бұрынғы қуатын қайтып әкеле алмады, жеңіске де жол ашылмады. Көп ұзамай Урукагина да, оның реформалары да ұмытылды. Шамасы, ол көптеген басқада реформаторлар сияқты билік басына тым кеш келді және көп нәрсе істеп үлгере алмады. Урукагина он жылға жетпейтін уақытша билік жүргізді, ал сонан соң оны және оның қаласын Умманың атаққұмар әміршісі Лугальзаггиси жеңіп, қол астына қаратты және ол аз уақыт болса да бүкіл Шумерді және өздеріне көршілес мемлекеттерді өзіне бағындыра білді.

Урукагинаның реформалары және олардың әлеуметтік мәні біздің ежелгі "тарихшыларымызға" айрықша терең әсер қалдырды. Бұл құжаттың мәтіні бір-бірінен азды-көпті ғана айырмашылығы бар төрт нұсқасы ақылы таныс және бұлар үш қыш конуста, сонымен қатар бір сопақша пластинада бедерленген. Бұлардың бәрін 1878 жылы Лагашта француз археологтары тапқан. Бұлардың ең алғаш көшірмесін алып, аударған Франсуа Тюре-Данжен, бұл — біз 6-тарауда суреттеп, жай-жапсарын баян еткен құжаттың жұмбағын ашып, бүгінгі тілде сөйлеткен шаршап-шалдығуды білмес қажырлы ассириологтың өзі. Әйтсе де Урукагина реформасын талдау кезінде біз осы құжаттың әлі жарық көре қоймаған жаңа аудармасына да сүйендік, мұны жасаған біздің заманымыздың жетекші шумерологтарының бірі — Арно Пебелем.

Сонымен, біздің эрамызға дейінгі III мыңжылдықта шумерлердің заң кепілдік берген құқықтары туралы түсінікке ие болғаны көрініп тұр. Урукагина билік жүргізген уақыттарда қағазға түскен заңдар мен заңдар жинағы болды ма екен, ол жағы әлі күнге беймәлім. Бізге әлі күнге дейін сол дәуірден жеткен бірде бір заң жинағы белгісіз, әрине, оның өзі де ештеңені дәләлдеп бере алмайды.

8. ЗАҢДАР ЖИНАҒЫ

Бірінші "Моисей"

1947 жылға дейін ежелгі заңдар жинағы деп, біздің эрамызға дейінгі 1750 жылдар шамасында таққа отырған даңқты Бабыл вавилон патшасы Хаммурапидің заңдар кодексі есептелді. Семит (вавилон) тілінде сына белгілерімен бедерленген бұл құжатта 300-ге жуық заңдар жинақталған, патшаны мадақтаудан басталатын бұл құжаттың қорытындысында осы заңдарды бұзуға ниеттенгендерге қарғыс айтылды. Хаммурапи заңдары бедерленген тастан жасалған биік құлыптас бүл күндері Луврдың заңдарының бірінде салтанатты ұлылығымен көз тартып тұр. Бұл құлыптас әлі күнге дейін анық етіп түсіріліп, жақсы сақталған жазуларының арқасында ежелгі дәуірден бізге жеткен заң құжаттарының ішіндегі ең елеулісі болып табылады. Бірақ бұл ең ежелгі құжат емес. 1947 жылы Хаммурапидан 150 жылдан астам уақыт бұрын Липит-Иштар патша шығарған заңдар жинағы табылды.

Липит — Иштардың заңдары тастан жасалған құлыптасқа емес, саз тақташаларға бедерленіп, күнге күйдіріліп кептірілген. Мұнда да сол сына жазулары, бірақ жазулар — семит тілінде емес, шумер тілінде. Липит — Иштар заңдары жазылған тақташа өткен ғасырдың ең соңында табылды, бірақ әр түрлі себептерге байланысты мағыналары айқындалмай және жарияланбай жүрді. Ең соңында оны қалпына келтіріп, менің көмегіммен аударған Фрэнсис Стил еді, сол кезде ол Пенсильван университеті Мұражайы қорғаушысының көмекшісі болып қызмет істейтін. Бұл құжат кіріспеден, көптеген заңдардан тұрады. Ол заңдардың 37-і түгелдей немесе кейбір бөліктері сақталған және қорытынды бөлімі бар.

Әйтсе де Липит-Ияггару әлемдегі тұңғыш заң шығарушы деген атақ-даңқын ұзақ пайдалана алмады. 1948 жылы Бағдаттағы Ирак мұражайының қорғаушысы Таха Бакир ол кезде көп ешкім біле бермейтін Хармал қыратында қазба жұмыстарын жүргізген кезде заңдар жазылған екі тақташа тауып алды. Бұл тақташалар онан да ежелгі дәуірге жататын еді. Хаммурапи заңдары секілді бұл тақташалар да вавилон тілінде болатын. Сол жылы тақташадағы жазуларды Йельск университетінің белгілі ассириологы Альбрехт Гетце зерттеп, мағынасын ашты және көшіріп жазды.

Заңдардың алдында берілген қысқаша кіріспеде (қорытындысы жоқ) Липит-Иштардан жетпіс жыл бұрын өмір сүрген Билалам патшаның аты аталады. Сонымен ең ежелгі заң шығарушы атағы енді Билаламға ауысты. Бірақ бұл атақты тек 1952 жылға дейін ұстап тұра алды.

Осы жылы мен шумер әміршісі Ур-Намму шығарған заңдар жинағының бір бөлігі бедерленген тақташаны көшіріп жазып, аудару абыройына ие болдым.

Ур-Намму қазіргі уақытта жақсы танымал Ураның III династиясының негізін қалаушы болды, сақтықпен айтылған болжамдарға сүйенсек, бұл династия біздің эрамызға дейінгі 2050 жылдар шамасында, яғни вавилон заң шығарушысы Хаммурапиден ең бері дегенде 300 жыл бұрын патшалық құрды.

Ур-Намму заңдары жазылған тақташа Стамбулдың Ежелгі Шығыс Мұражайының бай коллекциясына жатады, мен осы Мұражайда 1951-1952 жылдары жұмыс істеген едім. Егер сына жазулары жөніндегі маман, бұл күндері Голландиядағы Лейден университетінің профессоры Ф.Р.Краустың хаты болмағанда, мен осы бір сирек кездесетін тақташаға назар аудармаған болар ма едім, кім біледі. Біз Краус екеуміз осының алдында, бірнеше жыл бұрын танысқан едік, ол кезде мен Стамбул мұражайында ізденістерімді бастап жүрдім, ал Краус болса, мұражайдың мүлкін қорғап - сақтаушы болатын. Менің Стамбулға қайтадан келгенімді білісімен Краус маған хат жолдады, мұнда оның жеке естеліктері мен екеуімізге де ортақ іс-шумерология туралы ойлары астасып, сабақтасып жатты. Сондай-ақ ол осы хатында, осыдан бірнеше жыл бұрын, Стамбул мұражайының мүлкін сақтаушы болып жұмыс істеп жүрген кезінде заң мәтіндері жазылған шумер тақташаларының екі сынығына тап болғанын мәлімдеп еді. Ол осы екі фрагментті біріктіріп, Ниппур коллекциясының каталогына 3191 нөмірімен тіркеткен екен. Краус бұл тақташалар, сөз жоқ, мені қызықтырады және оның көшірмесін алуға ықыласты болады деп ойлапты.

"Заңдар жазылған" тақташалар өте сирек кездесетін болғандықтан, мен тез арада "Ю191"-ді әкелуді сұрадым. Бұл күнге күйіп құрғап кеткен ашық қоңыр түсті 10x12 см аумағындағы тақташа екен. Белгілерінің жартысынан көбі өшіріліп қалған, ал өшірілмей сақталып қалған жазулардың өзі алғашында маған мүлде түсініксіз болып көрінді. Бірақ бірнеше күн өткен соң, бас алмай жұмыс істеу нәтижесінде тақташадағы мәтіндер бірте-бірте айқындала бастады, белгілі бір формаларға енді, ал ең соңында мен өз қолымда әлемдегі ең ежелгі заңдар жинағын ұстап отырғанымды түсінген кезімде қатты толқып кеттім.

Осының бәрін хатқа түсірген адам тақташаны сегіз бағанға бөліпті: оның төртеуі — тақташаның бет жағында да, төртеуі — келесі бетінде. Әрбір бағанда шамамен 45-тен кішкентай-кішкентай сызылған жолдар бар, олардың жартысынан да азын ғана оқу мүмкін болды. Үстіңгі бетінде ұзақ кіріспе сөз беріліпті, мәтіннің арасында бос қалған ақ жерлер көп болғандықтан, оны ішінара ғана түсіну мүмкін еді. Міне, енді соның қысқаша мазмұны.

Әлем жаратылған кезде Шумер елінің жөне Ур қаласының тағдыры белгіленіп қойылған, шумердің екі бас құдайы Ан мен Энлиль Урдың патшасы етіп ай құдайы Наннуды тағайындады. Ал ол болса, өз кезегінде жердегі оң қолы қылып Ур-Наммуды белгіледі және оны Шумер мен Урдың әміршісі етті. Жаңа әміршінің алғашқы қолға алған шаруасы әскери және саяси қауіпсіздікті нығайту болды. Ол — Урдың есебінен еңсесі көтеріліп, биіктеп бара жатқан көршісі, Лагаш қала-мемлекетіне соғыс ашу қажет деп тапты. Ол Лагаш әміршісі Намханиді жеңіп, оны өлім жазасына кесті, ал сонан соң "Наннаның", қала патшасының құдіретті күшіне сүйеніп, Урдың шекарасын қалпына келтірді.

Енді ішкі істермен айналысатын және әлеуметтік, этикалық реформалар жүргізетін кез келді. Ур-Намму алдаушылар мен парақорларды немесе ежелгі дәуірдің жазбагері айтқандай, елдің өгіздерін, қойларын және есектерін күш көрсетіп, қорқытып тартып алушыларды қызмет басынан кетірді. Ол әділ және тұрақты өлшемдер жүйесін құрды. Ол "жетімдердің-байлардың құрбаны болмауына", "бір шекельдің адамы-минаның адамына (бір минада-алпыс шекель бар. — Ay д. ескертпесі)" құрбан болмауына күш салып, қамқорлық жасады.

Тақташадағы мәтіннің осыған сәйкес бөлімі бізге жеткен жоқ; соған қарамастан, сонда жазылған заңдар да әділдікті қалпына келтіру, ел азаматтарының қамын ойлаудан туған ізгі мақсатты көздегенін білуге болады.

Заңдардың өзін баян ету, шамасы, тақташаның екінші жағынан басталатын сияқты. Бірақ бұл беттегі мәтіннің адам танығыссыздай бүлінгені соншалық, тек бес заңның жазбасын ғана азды-көпті деңгейдегі дәлдікпен қалпына келтіруге мүмкін болды. Бірінші заңда жазаға тартылғандарды "сумен сынау" жазасы орнықтырылады, екіншісінде құлды иесіне қайтару жайы әңгіме болады. Қалған үш заң, шатысып, араласып жатқанына, үзік-үзік сипатына қарамастан, қоғамдық қатынастар мен этикалық нормалардың дамуы тарихында өте-мөте маңызды заңдар екенін айтуымыз керек. Бұл заңдар біздің эрамызға дейінгі 2000 жылдан астам уақыт бұрын дүниеге келген, демек онан да кейінгі уақытта қолданылған "көзге-көз", "тіске-тіс" дейтін библиядағы ең негізгі заңдардың бірі Шумерде анағұрлым адамгершілікке сай заңға, тән жазасын ақшалай айыппұлмен өтейтін заңға ауыстырылғанын дәлелдейді. Осындай ерекше тарихи маңызына байланысты осы үш заң да сол кездегі тілмен өрнектелген күйінде сөзбе-сөз жеткізілуге лайық. Әлемдегі ең алғашқы заң шығарушы атағын Ур-Намму қанша уақыт сақтай алады? Бұның ұзақ уақыт бойы сақталуының өзі неғайбыл. Шумерде Ур-Наммеден бұрын өткен басқа да ежелгі заң шығарушылар болған деген мәліметтер бар. Ерте ме, кеш пе, бағы жанған бір археологтың заң мәтіндеріне ұшырасатыны, ал ол заңдардың Ур-Намме заңдарынан жүз жыл, бәлкім онан да көп жыл бұрын жазылуы кәміл.

Заң және әділ сот ежелгі шумерліктер үшін теория жүзінде де, іс жүзінде де негізгі ұғымдар ретінде ерекше бағаланды; өйткені Шумердің қоғамдық және экономикалық өмірі осы заңдарға сүйенді. XIX ғасырда археологтар алуан түрлі заң мәтіндері жазылған мыңдаған тақташалар тапты, олар көбіне- көп: өзара шарт жасасу, келісім, өсиет, алған қарыз ақшаны уақытында қайтаруды мойнына алған міндеттеме қағаз, қол хаттар, сот шешімдері болып келеді. Ежелгі Шумерде ересектер тобында оқитын оқушылар заң сабақтарын меңгеруге едәуір уақыттарын бөлген және оңайға соқпайтын, оның үстіне өзіндік ерекшелігі бар арнайы заң формулаларын қажымай - талмай оқып үйреніп, заңдар жинағы мен сот шешімдерін жазып алып отырған және заң үлгілері ретінде пайдаланған. Осындай бір шешімнің толық мәтіні 1950 жылы жарияланды. "Үнсіздікті сақтаған әйелдің ісі" деп айтуға болатын бұл құжат туралы 9-тарауда әңгіме етілмек.

9. ӘДІЛ СОТ

Тұңғыш заң үлгісі

Біздің эрамызға дейінгі 1850 жылдар шамасында Шумерде кісі өлтіру оқиғасы болды. Үш адам: шаштараз, бағбан және қандай кәсіппен айналысатыны ашып айтылмаған тағы бір ер адам-Лу-Инамна есімді ғибадатхана қызметкерін өлтіреді. Қандай себеп болғанын кім білсін, осыдан соң қылмыскерлер күйеуін өлтіргендері туралы Ниндадаға, оның әйеліне, хабарлайды. Бір таңқаларлық жай, әйел бұл туралы үкімет орындарына хабарламайды, үндемегенді жөн көреді.

Әйтсе де Шумер сияқты құқық қатаң сақталатын елде сол бір ежелгі дәуірдің өзінде биліктің қолы ұзын еді. Қылмыс туралы хабар Ур-Нунурта патшаға жетті, оның резиденциясы Исин қаласыңда орналасқан болатын. Бұл істі тексеруді жоғарғы соттың міндетін атқаратын Ниппурдың азаматтар жиналысына тапсырды.

Мәжілісте тоғыз адам сөйлеп, қылмыскерлерді өлім жазасына кесуді талап етті. Сонымен бірге олар тек кісі өлтірген үш адамды ғана емес, марқұм болған жанның әйелін де жазалау керектігін айтты. Күйеуінің өлімі туралы біле тұрып үндемей қалғанына қарағанда әйелдің де осы қылмысқа қатысы бар деп ойласа керек олар.

Әйтсе де, жиналыстың екі мүшесі айыпталған әйелді қорғау жағына шықты. Олар әйелдің қылмысқа қатысы жоқ екенін» сондықтан да оны жазалаудың қисынсыздығын дәлелдеді.

Жиналыс мүшелері қорғаушылардың дәлелдемелеріне келісті. Қаза болған адамның әйелінің үндемей қалуына негіз бар, өйткені оның күйеуі зайыбына қатысты парызды орындамағанын, әйел үшін қажет жайларды қамтамасыз ете алмағанын түсінуге болады. Сот шешімі мынандай сөздермен аяқталады: "Шын мәніңде өлтірген адамдарды жазалау жеткілікті". Осылайша, тек үш еркек қана жазаға тартылады.

Осы қылмыстық процесс туралы есеп қыш тақташаға шумер тілінде жазылған. Бұл тақташа Чикаго университетінің Шығыс институты мен Пенсильван университетінің бірігіп жүргізген қазба жұмыстарының кезінде табылған Т. Якобсен және осы кітаптың авторы мәтінді оқып, зерттеп, аудармасын жасады. Кейбір сөздер мен сөз тіркестерінің мағыналары толықтай түсінікті емес, әйтсе де мәтіннің жалпы мағынасын түсінуге болады. Тақташаның бір бұрышы сынып қалған, бірақ біз жетіспей тұрған жолдарды тап осы мәтіннің Пенсильван университет! Мұражайы жасаған бірінші экспедиция кезінде Ниппурдан табылған көшірмесіндегі кішкентай үзіктен алып толықтырдық. Бір ғана сот есебінің екі көшірмесі біздің қолымызға тигеніне қарағанда "үндемес әйелдің" ісі туралы Ниппур азаматтар жиналысының шешімі шумер заңгерлеріне жақсы таныс болған сияқты және осы күнгі АҚШ Жоғарғы сотының шешімі тәрізді заң үлгісі күшіне ие болғанға да ұқсайды.

Міне, осы құжат:

"Нанна — сиг, Лyсиннің ұлы; Ку-Энлиль, Ку-Наннаның ұлы, шаштараз және Энлиль — эннам, Адца-калланың құлы, бағбан, нишакку қызметкері Лу-Инаннаны, Лугаль — апиндудың ұлын өлтірді".

Лу-Инанна, Лугаль — апиндудың ұлы өлтірілгеннен кейін олар Ниндадаға, Лу-Нинуртаның қызына, Лу-Инаннаның әйеліне, күйеуі Лу-Инаннаның өлтірілгенін айтты.

Нин-дада, Лy- Нинуртаның қызы жұмған аузын ашпады.

Бұл іс туралы (сол кезде) Исин (қаласының) патшасына мәлімделді, (және) Ур-Нинурта патша бұл істі Ниппур жиналысы қарасын деп бұйырды.

(Онда) Ур-Гула, Лугальдың ұлы ... Дуду, құс аулаушы; Али-эллати, клиент, яғни шаруасы болып келген адам; Бузу, Лусиннің ұлы; Элути, — Эаның ұлы...; Шеш-калла, зембіл көтеруші (?); Лугаль-кан, бағбан; Лугаль-азида, Син- андульдың ұлы, (және) Шеш-калла, Шараның ұлы... (жиналысқа) мынандай ұсыныс айтып шықты:

"Адам өлтіргендер өмір сүруге лайық емес. Бұл үш еркек пен мына әйел храмда, нишакку қызметкері Лу-Инаннаның, Лугаль-апинду ұлының отыратын жерінің алдына әкелініп, өлім жазасына кесілуі тиіс"

(Сонда) Шу ... — лилум... Нинурта қызметкері, (жөне) Убарсин, бағбан (жиналысқа) мынандай ұсыныс айтып шықты:

"Лу-Нинуртаның қызы Нин — даданың күйеуі өлтірілді," (бірақ) оны өлтіру үшін әйел не істеді (?)". (Сонда) Ниппур жиналысының (мүшелері) оларға былай деді:

"Күйеуі өзін қамтамасыз етпейтін әйел — тіпті ол күйеуінің жауларын білген күнде де және күйеуі өлген кезде, күйеуінің өлтірілгенін білген жағдайда, неге ол (бұл туралы) тіс жарып біреуге айтуы керек. Ол өз күйеуін өлтірген жоқ қой. Шын мәнінде өлтірген кісілерді жазаласа да жеткілікті".

Ниппур жиналысының шешімі бойынша Нанна-сиг, Лyсиннің үлы, Ку-Энлиль, Ку-Наннаның ұлы, шаштараз, және Энлиль — эннам, Адда-калланың ұлы, бағбан (жазалаушыға) берілді үкімді орындау үшін.

(Бұл) Ниппур жиналысында қаралды.

Мәтіннің аудармасымен жұмыс жасалынып болғаннан кейін дәл осындай жағдайда қазіргі сот қандай шешім шығаратынын білсек, артық болмас деген ойға келдік. Осы мақсатпен біз өз аудармамызды бұл күнде марқұм болып кеткен, ал сол кезде Пенсильван университетінің құқық факультетінің деканы Оу Эн Дж. Робертске жібердік; 1930- 1945 жылдары Робертс АҚШ Жоғарғы сотының мүшесі болды. Біз оның пікірін білуге соншалықты ынталы болдық және оның жауабы да өте қызықты болып шықты. "Қазіргі соттар да ежелгі Шумер соттарымен толық келіскен болар еді",— деп мәлімдеді Робертс.

Міне, бұл туралы ол былай деп жазды:

Біздің заңымыз бойынша бұл әйел қылмыстан кейінгі іске қатысы бар адам ретінде кінәлі боп табылмайды. Қылмыстан кейінгі іске қатысы бар деп айыптау үшін ол адамның қылмыс туралы білуі жеткіліксіз, қылмыс жасалғаны жөнінде біліп қана қоймай, қылмыс жасауға қатысқан, қылмыскерді жасырған немесе басқа да бір жолдармен оларға көмектескен адам ғана қылмыскер боп есептеледі"

Соңғы уақытта басқа да өте қызықты шумер құжаттары табылды, енді олар заң шығару ісіне байланысты емес. 1954 жылы неғұрлым түсінікті үзінділерінің аудармасын кірістіре отырып, медициналық мәтінге түсініктеме жасалды, мұның өзі рецептілердің (емнамалардың) тұңғыш жинағы боп табылатын, әлемдегі фармакопея, яғни, дәрілер жасауға ресми нұсқау беретін сала бойынша жазылған тұңғыш кітап туралы алдын ала хабарлама болатын.

Дәрігер мамандығы Шумерде біздің эрамызға дейінгі III мыңжылдықта пайда болды. Мәселен, Лұлу есімді дәрігер Уреде-халдейлердің библиялық Уресінде-біздің эрамызға дейінгі 2700 жылдар шамасында — халыққа емшілік қызмет көрсетті. Әйтсе де Месопотамиядағы 1954 жылға дейін белгілі болған медициналық мәтіндер негізінен біздің эрамызға дейінгі 1 мыңжылдыққа жатады және оларды шын мәніндегі медициналық кеңестер деп айтуға да болмас еді, бұлар негізінен жалбарыну, дуа сипатында болып келеді. Сондықтан да қайтадан аударылған тақташа тіпті қызықты. Біріншіден, ол біздің эрамызға дейінгі III мыңжылдықтың соңғы ширегіне жататын мұра болса, екіншіден мұнда дуа немесе сиқырлауға қатысты ештеңе жоқ, керісінше дәрі-дәрмек жасап, қалай емделу жөнінде рецепт беріледі. Әлемдегі тұңғыш медициналық құжатқа кітаптың 10 тарауы арналады.

14. НАТУРФИЛОСОФИЯ

Алғашқы космогония мен космология

Шумерлер осы сөздің жалпы жұртқа түсінікті мағынасында философия жасап шығара алмады. Заттардың шынайы табиғатына немесе өздерінің заттар туралы ұғымына біреулер күмәнмен қарайды-ау деген ой олардың миына кіріп-шыққан емес, сондықтан да бұларда философияның гносеология (таным теориясы) сияқты саласы болған жоқ.

Сөйте тұра, шумерлер әлемнің табиғаты және бәрінен де бұрын оның қалай жаратылғаны және құрылымы, әлем жаратылысының заңдары туралы ойланды және болжамдар жасады. Тіпті, біздің эрамызға дейінгі III мыңжылдықтың өзінде Шумерде осы тәріздес сауалдарға жауап табуға тырысқан және сол үшін де оз космологиясы мен теологиясын жасаған ойшылдар мен педагогтар болды деуге толық негіз бар. Олар жасаған көзқарастар жүйесінің сенімді болғаны сондай, оны Таяу Шығыстағы көптеген елдер сөзге келместен қабылдады. Әйтсе де шумер әдебиетінен олардың космологиясы мен теологиясының философиялық тұрғыда жүйелі баяндалуын іздеу құр әурешілік болар еді. Шумер ойшылдары, біздің түсінігімізше, қажеттігі өз-өзінен белгілі, баға жетпес таным құралдарын бұл уақытта әлі меңгере қойған жоқ еді: олар айқындау мен жинақтаудың ғылыми әдістерін де білмеді, ал мұны білмейінше, ғылым қазіргі деңгейіне жете алмаған болар еді. Ең болмағанда, көзге көрініп тұрған ақиқат нәрсе — себеп пен салдардың бір-біріне өзара тәуелділігін алайық. Күнделікті өмір де осы айтқандай өзара тәуелділіктің мыңдаған мысалдарын көріп жүрсе де, осы өмір шындығынан ортақ әрі бәрін түгел қамтитын: "Әрбір салдардың өз себебі болады" дейтін заңды шығара алмады. Шумер философиясы, теологиясы және космологиясы туралы түгелдей дерлік мәліметтерді жекелеген әдеби шығармалардан, негізінен мифтер мен эпикалық аңыздар мен гимндерден тырнақтап жүріп жинауға тура келсе, оған таң қалуға болмайды.

Шумерлердің қолында қандай ғылыми мәліметтер болды? Олардың философиялық ой желісі мен теологиялық, яғни, діни ілімінің негізін құрайтын әлем туралы таным-түсініктерінде шумерлер нені негізге алды?

Шумер философы немесе педагогы (тәлімгері) үшін әлемді құрап тұрған басты элементтер — жер мен аспан болды. Сондықтан да олар осынау әлемді — "ан-ки" деп атады, ал бұл "аспан-жер" деген ұғымды білдіреді. Шумерлердің түсінігі бойынша, жер дегеніміз — жайпақ диск, ал аспан — бос кеңістік және сол кеңістік үшін жоғарысында — төбе тірейтін, төменде — табан тірейтін қатты тегістік бар. Олардың ойынша, бұл қатты тегістіктің қандай материалдан жасалғанын әлі күнге дейін ешкім білмейді. Шумерлердің қалайыны "аспан металы" деп атағанына қарағанда, оны қалайыдан жасаған деп ойлағанын білуге болады. Жер мен аспанның ортасында "лиль" деп аталатын үшінші элемент орналасқан; бұл сөз (шамамен) "жел" (ауа, үрлеу, pyx) деген мағынаны білдіреді. Оның, яғни, "лильдің" басты қасиеті — үнемі қозғалыста болуы және кеңістікті толтыруы болып табылады, мұның өзі біздің түсінігіміздегі "атмосфера" ұғымына сәйкес келеді. Күн, Ай, ғаламшарлар және жұлдыздардың да осы атмосферамен жасалу тегі бір. Тек бір айырмашылығы: олар жарық шығару қасиетіне ие. "Аспан-жер" үстіңгі жағынан, астыңғы жағынан және екі жағынан шетсіз - шексіз теңізбен қоршалып тұр және әйтеуір бір себептермен қозғалмайтын қалпын сақтайды.

Өздері үшін басы ашық айқын нәрсе болып көрінген осындай негізгі ұғымдардан шығара отырып, шумер ойшылдары өздерінің космогониясын жасады. Олардың ойынша, ең алдымен теңіз пайда болған. Кейбір деректерге сүйене отырып, шумерлердің теңізді әлем жаратушысына "себеп болушы", "қозғаушы күші" деп болжағанын білуге болады, ал теңіз пайда болғанға дейінгі уақытта кеңістікті толтырып тұрған не нәрсе еді деген сауал оларды соншалықты ойланта қойған жоқ. Осылайша, ең алғашқы жаратылыс — теңіздің ішінде әйтеуір бір себептермен аспан күмбезі және жайпақ жер және олардың арасын бөліп тұрған үнемі қозғалыста болатын және кез келген жерге еніп кете алатын атмосфера пайда болған. Ал осыдан кейін атмосферадан жарық шығаратын денелер: күн, ай, планеталар және жұлдыздар пайда болған. Мұнан әрі аспан мен жер бір-бірінен алыстап, жарық шығаратын денелер пайда болған кезде өсімдіктер, жануарлар және ең соңында адам өмірге келген.

Ал әлемді жасаған кім? Күн сайын, ай сайын сан жетпейтін ғасырлар бойы жалғасып келе жатқан тіршілік сапарына кім басшылық жасап отыр, осының бәрі кімнің құдіретімен болған дүние? Тым ежелгі жазба ескерткіштерден бізге белгілі болған жай: шумер теологтары құдіреті күштілер жайлайтын қасиетті мекенге орныққан, адамдарға ұқсайтын, әйтсе де мәңгі өмір сүретін, адам баласының қолынан келмейтін ғаламат ғажайыптарды жасауға қабілетті, мызғымас заңдарға сай айқын жоспар бойынша әлемнің бағыт-бағдарын айқындап, басшылық етіп отыратын тіршілік иелері бар екеніне күмәнданбаған. Адамға ұқсас, бірақ бұрын-соңды болып көрмеген ғажайып қасиеттерге ие тіршілік иелерінің әрқайсысы әлемнің белгілі бір бөлігін басқарады және белгілі бір қатаң тәртіпке сүйеніп, қимыл-әрекет жасайды. Біреуіне — жерді бақылап отыру тапсырылған, екіншісі — аспанды бақылайды, басқалары да: бірі — теңізді, бірі — ауаны, енді біреулері аспан денелерін (күнді, айды, жекелеген планеталарды және т.б.) бақылайды. Шумердегі құдіретті қауым ішінде атмосферадағы дауылдарды, борандарды және желді басқаратын; жердегі өзендерді, тауларды және жазықтық алқаптарды басқаратын құдайлары болды. Әрбір қаланың, елдің, бөгеттер мен каналдардың, әрбір егістік алқабы мен шаруашылықтардың өздеріне тән ерекше құдайлары, тіпті кетпен, соқа, кірпіш құятын қалып сияқты еңбек құралдарының да өз алдына кішкентай құдайлары болды.

Осы сияқты өздері үшін мызғымас сенім боп қалған түсініктерге шумер теологтары — дінитанушылары логикалық ой қорытындысы нәтижесінде ғана жете алды; әйтпесе олардың ешқайсысы әлі айтылғандардай адамдарға ұқсайтын сандаған құдайларды көрген жоқ қой. Олар бұл ретте өздері білетін адамзат қауымы құрылымына сүйенді, дәлірек айтар болсақ, белгісізді тану үшін жақсы білетін жайларды негіз етіп алды. Олар күнделікті өмірде елдер мен қалалардың, сарайлар мен храмдардың, егістіктер мен шабындықтардың — қысқасы, қоғамдық өмір және өндіріс салаларының барлығының да тірі адамның басқаруы, керек-жарағымен қамтамасыз етуі, бақылауы, бағыт-бағдар беруі арқасында ғана көктегі, көгеріп, гүлденетінін көріп отыр ғой, егер тірі жан иелері — адамдар бәрін басқарып, реттеп отырмаса, сол елдер мен қалалар құлазып бос қалар еді, сарайлар мен храмдар тозығы жетіп құлап, қираған үйінділерге айналар еді, ал егіс алқаптары қурап қалған болар еді. Сондықтан да өзін құрайтын барлық бөлшектерімен қоса мына әлем де басқарылуы керек, оны да біреу қамтамасыз етіп отыруы, бақылауда болуы, бағыт-бағдар беріп отыруы және осының бәрін жүзеге асыратын адам пішіндес тіршілік иелері болуы тиіс деп ойлады. Әлем — адамдар тұратын мекендерге қарағанда әлдеқайда үлкен, сондықтан оның құрылымы да соншалықты күрделі, осы себепті де оны басқаратын тіршілік иелері де қарапайым адамдардай емес, әлдеқайда күшті, әлдеқайда құдіретті болуы тиіс. Ең алдымен, олар өлмейтін, мәңгілік өмір сүретін тіршілік иелері. Ал егер олар өлетін болса, әлемде бейберекет жағдай орнайды, ең соңында ақырзаман болады — әрине, шумер ойшылдары мұндай жамандықтың беті аулақ болғанын қалайды. Осы бір адам пішіндес, бірақ сөйте тұра ғаламат құдіретті күшке ие, мәңгі өлмейтін тіршілік иелерін шумерлер "дингир" деген атаумен атады, біз "құдай", құдіреті күшті тәңірі деп аударамыз.

Осы құдіретті қауымның құрылымы қандай болды?

Бәрінен бұрын — шумерлер үшін бұл орайда болжам жасау табиғи нәрсе — өздерінің атқаратын қызметтерінің маңыздылығына қарай құдірет иелерінің өздерінің қауымында алатын орындары да әр түрлі. Кетпен құдайы немесе кірпіш құятын қалыптардың құдайын Күн құдайымен, сірә да, салыстыруға болмайтыны белгілі емес пе? Бөгеттер мен каналдар құдайы бүкіл Жерді басқаратын құдаймен бір деңгейде тура алмайтыны да анық қой. Шумерлер өз мемлекеттерінің саяси құрылымына ұқсастырып, құдайлар қауымының ортасында да Бас құдай болады деп білді және оған басқа құдайлар бағынып, өздерінің әміршісі, патшасы санайды деп ойлады. Шумерлердің бұл түсінігі де табиғи еді.

Осылайша, шумердің құдіреті күшті құдайлар қауымы жоғарғы биікке ие әмірші басқаратын жиынға ұқсас болып шықты. Бас құдайдан кейінгі дәрежесі биік жеті құдай болды, олар "тағдырлар тізгініне ие" құдайлар еді жөне бұлардан соңғы елу құдай —"ұлы құдайлар" деп аталды. Әйтсе де шумер теологгарының құдайларды жасампаз құдайлар және жасампаздығы жоқ құдайлар деп екіге бөліп қарауы — назар аударарлықтай қызықты жай. Мұның өзі олардың әлем туралы ұғым-түсінігінен туындады. Өйткені олар үшін ең басты элементтер — аспан, жер, теңіз және атмосфера болды да, ал қалған құбылыстардың бәрі осы торт элементтің аясында дамуы мүмкін жай ретінде қарастырылды. Осыдан - ақ аспанды, жерді, теңіз бен ауаны басқаратын төрт құдайдың жасампаз құдай болғанын және олар алдын ала жасалған жоспар бойынша әрқайсысы оз саласына қатысты ең басты, ең маңызды нәрселерді жасағанын білуге болады.

Ал осы құдайлар қолданған тәсіл қалай болды десек, бүл арада шумер философтары кейіннен бүкіл Таяу Шығыс қабылдап, өз істерінде басшылыққа алған философиялық жүйе жасады — бұл — құдай сөзінің жасампаздық күші туралы ілім болатын. Олардың ілімі бойынша, жасампаз құдай бір нәрсе жайлы ойласа жетіп жатыр, осыдан соң бір ауыз сөз айтып, жасайтын затының атын айтса болғаны. Құдіреті күшті құдай сөзінің жасампаздық қуаты туралы түсінік адамзат қоғамы өмірін бақылаудан туған нәтиже болуы әбден мүмкін. Егер айналасына әмір жүргізуші адам бір ауыз сөздің, бұйрықтың күшімен-ақ дегенінің бәрін орындатып отыратын болса, мәңгі жасайтын құдайлар — мынау әлемдегі төрт жаратылыстың иелері өздерінің құдіретті сөздерімен онан әлдеқайда ауқымды істерді істей алмасқа? Сонымен бірге былай да болуы мүмкін: космология мәселесін соншалықты "жеңіл" жолмен шешу, яғни, ой ойласаң және сол ойлаған ойыңды айтсаң болды, бәрі де өз-өзінен жасала қалады деп түсінуді, бәлкім, шындықтан қашуға ұмтылыстың көрінісі, солай болса екен деген тілекті шындықтың өзі етіп көрсетуге талпыну, сайып келгенде, адамдардың бәрінің де өмірдің қиын кезеңдеріндегі талғажау етер әдемі үміті болуы да ғажап емес.





Сонымен бірге шумерлік құдай сөзін уағыздаушылар өздерін толық қанағаттандыратын тұжырымдама жасады, мұнда олар жаратылыс пайда болғаннан кейінгі табиғат пен қоғам құбылыстарының өзара әсер-ықпалы қандай болатынына түсінік берді. Олардың пікірінше, бұл құбылыстар өзара үндестікте болды және бір-біріне үздіксіз ықпал етті, оның үстіне еш уақытта қарама-қайшы келген жағдайы да болған емес. Ал осы ұғымды білдіруге шумердің "ме" дейтін сөзі сәйкес келеді, әйтсе де бұл сөздің дәл мағынасы осы уақытқа дейін айқындалған жоқ. Бұл сөзді жаратқан иенің алдын ала ойластырылған жоспарға бағынатын табиғат пен қоғамдағы әрбір құбылысқа қатысты белгілеген ережелері мен заңдылықтарының жиынтығын білдіретін сөз екенін бағамдауға болар еді. Мұның өзі шын мәнінде жаратылыстың пайда болуы туралы шешуі қиын жұмбақтың сырын ашуға талпынған, соншалықты терең болмағанымен қисынға келетін жауаптардың бірі еді. Айта кету керек, мұндай жауап космологиядағы, яғни әлем құрылысы туралы ілімдегі, шешілуі қиын мәселелерді осындай жетімсіз сөздермен бүркемелеуге жақсы болды.

Шумерлерде философиялық, космологиялық немесе дін ілімі сипатындағы ғылыми трактаттар сияқты әдеби жанрлар болған емес. Сондықтан да қазіргі заманғы зерттеушілердің олардың дүниетанымын айқындайтын фактілерді бізге толықтай немесе үзік-үзік күйде жеткен сансыз көп мифтерден "қазып алуына" тура келеді. Бұл оңай шаруа емес, өйткені сол аңыздарды туғызған және көшіріп жазып осы заманға жеткізген жандарды философтармен және дін ілімі саласындағы ғалымдармен салыстыруға болмайды. Психология және темперамент тұрғысынан қарағанда ақын мен ойшыл — бір-біріне қарама-қарсы тұлғалар. Әрине, осы екеуінің де қасиеті бір адамның бойында тоғысуы мүмкін екенін жоққа шығаруға болмайды.

Аңыздарды жазбагерлер мен ақындар өмірге әкелді, олардың басты мақсаты — құдайларды және олардың қызметін дәріптеу болатын. Философтардан айырмашылығы: олар космологиялық немесе теологиялық ақиқаттарды ашуға ұмтылған жоқ. Олар сол кездері қалыптасқан теологиялық ұғымдар мен нормаларды қабылдап, соған сенеді; ал бұл ұғымдар мен нормалар өмірге қалай келді, халық санасына қалай бекіді, ол жағын ойлап жатпады.

Қандай да болсын шығармашының аңыз тудырғандағы мақсаты — ел көкейіне жеткен теологиялық ұғымдардың бірін бейнелі тілмен, қызықты, сендірерліктей етіп түсіндіріп беретін поэма жасау. Ал оның логикалық дерегі мен дәлелдемесі қандай? Бұл жағына олар бас қатырып жатпады. Бұл ретте олар ойға емес, сезімге жүгінді. Сол себепті олардың негізгі қаруы — логика мен дәлел емес, қиялға қанат беру, ойдан шығару болды. Аңыз шығарған кезде ақындар еш іркілместен өз кейіпкерлеріне адамдардың басында болуы мүмкін ішкі тілектерді танды, ал бұл жағдайлар жөне мінез - құлықтар көбіне-көп лошкамен, теориялық ойлау жүйесімен қабыспай жатты. Дәл осылай олар еш іркілместен өз әңгімелеріне әлем құрылысын зерттейтін космология ілімі зерттеулерінен мүлде алшақ фольклорлық ертегілік сарындарды енгізді.

Шумер философын аңызшы, ертегішіден ажырата алу мүмкін болмағандықтан, көптеген Ежелгі Шығыс зерттеушілері шатасты, бет алған бағытынан адасты. Адасқандардың көбі — ақиқаттың анық-қанығына жетуден гөрі қалың көпшіліктің шылауында кетуге бейім, қатып қалған діни қағидаға көбірек бас шұлғитын жандар еді. Мұндай зерттеушілер ежелгі ойшылдарды иә, жете бағалай алмай, асыра бағалап, бір шектен екінші шекке шығып кетіп отырған. Олардың пікірі мынаған саяды: бір жағынан, ежелгі ойшылдар ақыл-ойының даму деңгейі тұрғысынан алғанда, логикалық ойлауға және жаратылыс сырының жұмбағын шешуге қабілетсіз болды. Бірақ, екінші жағынан, ежелгі дүние адамдары ойлау жүйесі "бұзылмаған" саф таза еді, олар аңыз жасап шығару қуатына ие ақыл-ой алғырлығымен және табиғат дарытқан терең интуицияларымен ерекшеленетін. Сондықтан да олар дүниеге талдап-таразылау жөне салқын есеп тұрғысынан қарайтын қазіргі адамдарға қарағанда ғаламның тылсым сырлы құпияларына анағұрлым тереңдеп енуге мүмкіндігі болды.

Бұлайша, ойлау — негізінен қисынсыз.

Шумер ойшылдарының ішіндегі ең зеректері мен алғырлары кез келген мәселеге логикалық тұрғыда, дәйекті түрде қараған, оның ішінде олар ғаламның жаратылысы мен құрылысын да назардан тыс қалдырмаған. Оларға кедергі болған нәрсе — ғылыми мәліметтердің жоқтығы еді. Сонымен бірге оларда ақыл ой қуатының бірден-бір көрсеткіші, алдаспан қаруы сияқты нәрсе — айқындау және талдау, қорытынды жасау әдістерін меңгеру жағы жетіспеді. Қысқасы, шумерлер өсу және даму факторын іс жүзінде ескермеді, сондықтан да біз білетін эволюция олар үшін жат түсінік еді.

Әрине, заманның ілгерілеп озуымен бірге бұрын белгісіз болып келген тың материалдар мәлім болады, жаңа ғылыми жаңалықтар ашылады, ғылым алға қарыштап, жаңа биіктерді бағындырады. Міне, сол кезде болашақ ұрпақ өкілдері де біздің заманымыздағы ғалымдардың, философтардың ой өрістерінің шектеулі болғаны, алыс болашаққа қарай алмағаны туралы айтары күмәнсіз. Бірақ бүл арада елеулі бір айырмашылық бар екенін есте ұстау керек: қазіргі заманғы ойшыл өзі келген ғылыми қорытындының салыстырмалы нәрсе екенін жақсы түсінеді және ол кез келген үзілді-кесілді пікірлерге күмәнмен қарайды. Ежелгі Шумер ойшылдары туралы бұлай деп айта алмас едік. Олар не жайлы бір пікірге келсе де, өз көзқарасының дұрыс екеніне шүбәсіз енді және осынау тіршілік әлемінің жаратылуы мен құрылымы туралы өте жақсы білетініне, бұл орайдағы ой қорытындыларының айна-қатесіз дұрыстығына ешқандай күмән келтірмеді.

Біз шумерлердің түсінігіндегі әлем жаратылысы туралы не білеміз? Бұл сұраққа "Гильгамеш, Энкиду және жер асты патшалығы" деп өзіміз ат қойған поэманың кіріспе бөлімінен жауап ала алар едік. Бұл поэманың мазмұны туралы 26-тарауда сөз болады. Осы орайда бізді тұтас поэма емес, тек кіріспесі ғана қызықтырады, өйткені шумер ақындары өздері толғаған аңыздар мен жырларының басында әлем құрылысы жайлы мәлімет беріп отырады және бұл мәліметтер көп жағдайда хикаяның кейінгі мазмұнына қатысты бола бермейді.

"Гильгамеш, Энкиду және жер асты патшалығы" поэмасының кіріспе бөлімінде мынандай бес жол бар:

... Аспан жерден бөлінген кезде,

Жер аспаннан іргесін аулақ салған кезде,

Адамдарға ат қойылған кезде,

Аң өзіне аспанды алып алған кезде,

Ал Энлиль жерді өзіне алып алған кезде...

Осы жолдарды аударған соң, мен оларды талдап шығып, мынадай қорытындыға келдім. Мұнда әлемнің жаратылуы туралы ұғым-түсініктер бар екен. Атап айтар болсақ:

1) бір кездері жер мен аспан тұтас болған.

2) кейбір құдайлар жер мен аспан бір-бірінен ажырамаған кезде тірлік етіп, өмір сүрген.

3) жер мен аспан бір-бірінен ажыратылғаннан кейін аспан құдайы Аң аспанды көкке көтерді, ал ауа құдайы Энлиль жерді төменге түсірді (түпнұсқада бұл Аң "аспанды алып кетті", ал Энлиль "жерді алып кетті" деп берілген).

Бұл үзінді осыдан кейін туындайтын негізгі сауалдарға жауап бермейді, тіпті олар туралы жанама түрде болса да әңгіме қозғамайды. Ал әлгінде біз үзінді келтірген шумақтан соң өз-өзінен туындайтын сауалдар мынандай:

1. Егер шумерлер жер мен аспан туралы белгілі бір ұғымға келген болса және оларды мәңгі тіршілік етіп келе жатқан порес емес, бір кездерде пайда болған деп сенген болса, онда оларды кім жаратты?

2. Олардың ұғымындағы жер мен аспанның пішіні қандай?

3. Аспанды жерден кім айырады?

Қолым жеткен шумер мәтіндерін ақтарып, мына үш сұраққа жауап іздеп таптым:

1. Кестедегі шумер құдайлары аттарының тізімінде әйел құдайы Наммудың есімі сурет жазуымен таңбаланған. Ал алғаш пайда болған мұхит белгісінің атауы "жер мен аспанды дүниеге әкелген ана" деп аталады. Осы орайда біздің көкейге түйгеніміз: шумерлердің түсінігі бойынша жер мен аспан мұхиттан пайда болған екен. Ең алғаш жаратылған да мұхит екен.

2. "Сиыр мен дән" аңызында сиыр мен дон құдайларының өмірге келуі суреттелген. Олардың екеуі де аспан әлемінде дүниеге келеді. Ал соңынан жерге түсіп, адамзаттың гүлденіп өркендеуіне себепкер болады. Бұл аңыз мынандай жолдармен басталады:

Жер мен аспан тауында

Ан Ануннактарды жаратқан шақта...

3. Поэмада егіншілікке аса қажет еңбек құралы кетпенді жасауды бейнелейтін және кетпенді дәріптейтін өлең шумақтары былай басталады:

Қажет нәрсені жасайтын әмірші,

Айтқаны екі болмайтын әмірші Энлиль,

Жердегі "алқаптан" дән әкелген Энлиль

Жерден аспанды бөлемін деп шешті,

Аспаннан жерді ажыратпақ боп шешті.

Ф. Л. Мендельсонның аудармасынан.

"Жануар және дән" аңызының бірінші жолын негізге ала отырып: "жер мен аспан біртұтас болған кезде, олар тау тәріздес болды; етегі — жер, ал төбесі — аспан еді" деген қорытынды шығаруға болады. Ал кетпен туралы дастан аспанды жерден айырған кім, әуе құдайы Энлиль жасаған кім деген сұрақтарға жауап береді.

Шумер мәтіндеріне байланысты менің ізденістерім шумерлердің әлемнің жаратылуы туралы ұғымдары жөнінде ой түюге мүмкіндік береді.

Сонымен, шумерлер әлемнің жаратылуын былай түсіндірді:

1. Ең алдымен мұхит пайда болды. Оның қалай жасалғаны жөнінде ештеңе айтылмайды. Шумерлердің ұғымында, мұхит әлемнің өзімен бірге жаратылған секілді.

2. Мұхит жер жыныстарынан жаратылған және аспанмен біріккен тауды өмірге әкелді.

3. Адам кейпіндегі құдайлар Ан (аспан құдайы) мен әйел құдай Ки (жер құдайы) өмірге ауа құдайы Энлильді әкелді.

4. Ауа құдайы Энлиль аспаннан жерді бөлді. Сол кезде оның әкесі Аң аспанды көтеріп алып кетті, ал Энлильдің өзі жерді, өзінің анасын түсіріп алып қалды. Энлильдің өз анасымен, жермен қосылуы әлемнің пайда болуына негіз қалады. Осыдан соң өмірге адам келді, жануарлар, өсімдіктер дүниесі пайда болды. Өркениет дамыды.

Аспан денелері — ай, күн, ғаламшар мен жұлдыздардың қалай пайда болғаны жөнінде тікелей мәліметтер жоқ. Әйтсе де мына жай назар аударуға тұрарлық. Ежелгі жазба мұраларда шумерлер ай құдайын Син және Нанна деген атпенен белгілі ауа құдайы Энлильдің ұлының есімдерімен атаған. Бұдан шығатын қорытынды: олар айды ауа тәріздес дене деп ойлаған сияқты. Өз кезегінде Күн құдайы Уту мен ғаламшар құдайы Венера, Инанна ежелгі дәуір мәтіндерінің бәрінде Ай перзенттері деп аталады. Шамасы, шумерлер осы бір екі аспан денесін жасаған Ай деп есептейтін тәрізді. Бұл басқа да ғаламшарлар мен жұлдыздарға қатысты. Бұл туралы ежелгі жазбаларда: "ірілері (айдың) айналасында жабайы өгіздер құсап қозғалып жүреді", ал "ұсақтары (айдың) айналасында тарыдай шашылып жатыр" деп бейнелі түрде суреттелген.

Ай құдайы Синнің өмірге келуіне байланысты терең адамгершілікке толы ғажайып сұлу аңыз сақталған, шамасы бұл анағұрлым бақытты құдайлар мекен ететін шығыстың сәулелі аспаны емес, жер астындағы қараңғы әлемде өмір кешу жазасына тартылған Ай құдайының және де басқа үш құдайдың шығу тегін түсіндіру мақсатында дүниеге келсе керек. Осы аңызды қалпына келтірсем және аударсам деген менің бірінші талпынысым 1944 жылы жарық көрген "Шумер мифологиясы" деген кітаптан көрініп тұр. Әйтсе де менің миф фабуласын ашып көрсетуімде мәтінді түсіріп тастау, сонымен бірге кейбір тұстарда дұрыс қорытынды жасамау сияқты елеулі қателіктер болды.

1946 жылы Т. Якобсен көңілге қонатын салмақты мақала (Journal of Near Eastern Studies, Yol.Y) жариялады, мұнда ол мәтінді түзетті және оны түсіндірді. Оның үстіне 1952 жылы Шығыс институтының және Пенсильван университетінің біріккен экспедициясы Ниппурдегі қазба жұмыстары кезінде осы миф жазылған, жақсы сақталған тақташа тапты, нәтижесінде бірінші бөлімдегі қалдырылып кеткен қатарларды толықтыруға және тұтастай алғанда бүкіл поэманың мән - мағынасын едәуір дәрежеде айқындауға мүмкіндік туды. Якобсеннің ескертпелері мен Ниппурден табылған жаңа тақташадағы жазуларды есепке ала отырып, бүл аңызды мына тұрғыда баяндауға болады.

Адамдар пайда болмай тұрған кезде Ниппур қаласын тек құдайлар мекендеді: олардың ішіндегі "жас жігіт" Энлиль құдай болды, "жас қызы" Нинлиль құдай, ал "кәрі кемпірі" Нинлильдің шешесі Нунбаршегуну болды. Бірде Нунбарше - гуну Нинлиль мен Энлильдің шаңырақ құруын бар жүрегімен тілеп, ақыл қосады; сонда ол былай деді:

—"Әйел Ағынының" суы мөлдір, бұлағы таза, бірақ сен оған жуынба.

Нинлиль, "Бекзада Ағыны" жағалауына да барма сен.

Жанары ашық, қырағы кез Әмірші бар, сен оның назарына ілігесің.

Алып тұлғалы құз жартастай Энлильдің Әкесі — сен оның назарына ілігесің

Тағдырға билік жүргізген қырағы көз шіркеу басы — сен оның назарына ілігесің

Ол түбірін көтереді, құшағына алады сені

Жүрегі қуанышқа толып, шаттық ұрығын құяды ол жатырыңа, сонан соң сені тастап жөніне кетеді.

Бірақ Нинлиль анасының сөзін тыңдамады, ескермеді.

"Әйел Ағынының" суы мөлдір, құяр бұлағы таза еді, ол жуынды сол суға.

Нинлиль, "Бекзада Ағыны" жағалауына барды.

Жанары ашық, қырағы көз Әмірші — назары түсті ол қызға.

Қырағы кез, алып тұлға құз жартастай Энлильдің Әкесі — назары түсті ол қызға.

Тағдырға билік жүргізген қырағы көз шіркеу басы — назары түсті ол қызға.

Әмірші айтты оған:

- Мен сенімен жақындасамын!— бірақ ол қаламады

Энлиль айтты оған:

- Мен сенімен жақындасамын!— бірақ ол қаламады

- Менің аям кішкентай, жақындасуды білмейді.

Менің еріндерім — уыз жас, сүйісуді білмейді...

Энлиль өзінің уәзірі — Нускуге өзінің Нинлиль сұлуға құмар екенін айтады. Нуску оған өзінің салып береді. Энлиль Нинлиль екеуі салдың үстінде өзен бойын құлдап жүзеді, сал үстінде жүзіп жүрген кезде Энлиль қызда құшағына алып, өзінің ойлағанына жетеді. Ай құдайы Син ана құрсағында осылай пайда болған екен. Эйтсе де адамгершілікке қайшы бұл жағдай құдайларды қатты мазасыздандырады, Энлиль өздерінің әміршісі болғанына қарамастан, оны ұстап алып, қаладан аластады, жер асты патшалығына жіберді.

Келесі үзінді ерекше назар аудартады, ол-белгілі бір дәрежеде шумер пантеонының құрылысы қандай болатыны туралы да түсінік береді.

Энлиль Киурдің ауласы арқылы өтті Энлиль Киурдің ауласы арқылы өткен кезде Киур — Нинлиль құдайдың храмы — Ay д. Ескертуі Елу ұлы құдайлардың бәрі Және тағдыр тізгінін ұстаған жеті құдай, Киурде Энлилді ұстап алады.

Міне, енді Энлиль, құдайлардың шешіміне бағынып, шумердің тозағына бет алды. Әйтсе де құрсағыңдағы оның баласының өмірге келуін күтіп жүрген Нинлиль, Энлильді қалдырғысы келмеді, жер асты патшалығьша оның соңынан барды. Әлемге жарық беретін ең үлкен аспан денесі Ай құдайы болып жаратылған ұлының, Синнің, аспанда жарқырап тұру орнына еңсені езер қарақшы жер астындағы әлемде өмірді босқа өткізері туралы ойлағанда Энлильдің жаны маза таппады. Осыны болдырмау үшін ол құйтырқы амал ойлап, алдын ала жоспар қүрады. Ниппурдан тозаққа баратын жолда жолаушыларға үш тірі жан иесі кездеседі (шамасы, бұлар төменгі сатыдағы құдайлар болса керек); олар: тозақ қақпасының күзетшісі, "тозақ өзенінің адамы" және тасымалдаушы өлілерді өзен арқылы тозаққа өткізетін шумер Хароны. Ал Энлиль не істейді? Ол — кезекпе-кезек тозақтың осы үш қызметкерінің бейнесіне кіреді — бұл тарихта тұңғыш рет құдайды бейнелеудің мысалы және ол Нинлильді үш рет ұрықтандырады, ондағы ойы — жер асты патшалығының үш құдайын өмірге келтірсе, сөйтіп олар үлкен ағасы Синді ауыстырып, оның орнын басып, Синнің аспанға көтерілуіне мүмкіндік жасаса деген тілек.

Міне, мынау — бірнеше үзінді (айта кету керек, жекелеген жолдардың мағынасы әлі де болса айқын емес жөне аңыздың осы бөлігінің мағынасы алдағы уақытта басқаша түсіндірілуі де мүмкін):

- Энлиль, салынған тыйымды бұзушы, қаладан өз еркіңмен кет.

Нунамнир, салынған тыйымды бұзушы, қаладан әз еркіңмен кет.

Энлиль — оның өзінің қолында тағдырлар тізгіні,

Нунамнир — оның өзінің қолында тағдырлар тізгіні.

Энлиль кетеді, Нинлиль оның соңынан кетеді

Нунамнир кетеді, қыз оның соңынан кетеді.

Энлиль бас қақпаның қақпашысына былай дейді:

- О, менің қақпашым, қақпамның беріктігін, ысырмамның мықтылығын сақтаушым,

Сенің әміршің Нинлиль осында келеді

Ол мен туралы сұрар.

Сен бірақ сол кезде менің қайда тығылғанымды айтпа!

Нанлиль бас қақпаның қақпашысынан былай деді:

- О, менің қақпашым,

Қақпамның беріктігін, ысырмамның мықтылығын сақтаушым,

Сенің әміршің Энлиль қайда кетті? — деп жалбарына сұрады.

Энлиль бас қақпашының орнына былай деп жауап береді.

- О құрметтім керемет жаратылған, мырзам менің бұл туралы айтпауға, тіс жармауға бұйырды.

- Сөз айтылды, іс істелді.

Менің құрсағым ауыр, бұл туралы сен ешкімге сыр ашпайсың ба?

Бүкіл әлемнің әміршісі Энлиль менің құрсағымды толтырды.

Энлиль — сенің мырзаң, ал мен болсам — бибімін.

- Егер сен менің бибім болсаң, өзіңе қолымды тигізейін, рұқсат ет.

- Менің мырзамның ұрығы, менің құрсағымда жарқырап жатқан ұрық.

Зуэннің ұрығы, менің құрсағымда жарқырап жатқан ұрық.

- Менің мырзамның ұрығы — аспанға, ал менін ұрығым — жерге барсын.

Менің ұрығым мырзамның ұрығының соңынан жерге барсын

Және Энлиль, қақпахиы бейнесінде сарайдағы ұйықтайтын бөлмеде оның қасына жатты.

Оны құшып-сүйіп еркелетті ол

Құшағына алғанда тамыры қанмен тепсініп көтерілді

Нергал — Месламтеаның ұрығын оның құрсағына құйды ол.

Мұнан соң Энлиль "жер асты патшалығы өзеніне" (шумердің Стиксіне) бет алды. Нинлиль оның соңынан жүрді және "жер асты өзенінің адамымен", Энлильмен және Нинлильмен арада дәл сондай оқиға қайталанады. Мұнда Энлиль"жер асты өзені адамы" бейнесіне еніп Нинлильді жер асты патшалығының тағы бір құдіретті құдайы Нина- зудың ұрығымен ұрықтандырады.

Мұнан әрі Энлиль өлген адамдарды тасушы Шумер Харонына барады. Әлгі сахна тағы да қайталанады, Энлиль бұл жолы тасымалшының бейнесіне еніп, Нинлильді үшінші құдайдың ұрығымен ұрықтандырады, бірақ бұл құдайдың есімі тақташада сақталып қалмаған; әйтсе де әңгіме о дүниеде өмір кешуге жазаланған құдайлардың бірі туралы екені анық. Миф айтқан сөзінен айнымайтын ұлы да құдіретті құдай, адамдарға молшылық пен гүлденген өмір сыйлаушы Энлильге арналған қысқа мадақтаумен аяқталады.

Бұл миф шумер құдайларының антропоморфтық келбетін яғни, адам тәріздес мінез-құлқын айқын бейнелейді. Тіпті ең дана және құдіретті құдайларының өзі өздерінің келбетімен, ой-ниеттерімен және істеген істерімен адамдарға барынша жақын. Адамдар сияқты құдайлар да болашаққа жоспар құрады, әрекет етеді, ішеді, жейді, үйленеді, отбасын құрады, үлкен шаруашылыққа ие болады және адамдарға тән әлсіздіктер мен кемшіліктер олардың да бойында бар. Ал енді жалпылама және тұтастай алғанда олар өтірікке емес, ақиқатқа құштар, зорлық-зомбылыққа емес әділетке іңкәр. Әйтсе де олардың ой-арманы қарапайым жер басып жүрген жандардың бәріне бірдей түсінікті бола бермейді.

Құдайлар "аспан мен жердің астасқан тұсындағы күн шығатын биік тауларда" тұрады деп есептеліп келді, өйтпесе, тіпті болмағанда әлемнің адам аяғы жетпейтін бір жерінде өмір сүреді деген түсінік қалыптасқан еді. Құдайлар кеңістікте қалай қозғалады. Бұл жағы да түсініксіз еді. Ал бізге жеткен жазбаларға сүйенсек, ай құдайы — қайықпен, күн құдайы — доңғалақты арбамен әйтпесе жаяу, ал дауыл құдайы — бұлтқа мініп қозғалады деген ұғым болды. Әйтсе де практикалық тұрғыдағы мұндай сауалдарға шумер ойшылдары бас қатырып жатпады және сондықтан да біз Шумердің бар атырабына шашылып кеткен сандаған храмдар мен қасиетті орындарға құдайлар қалай кірді — ол жағын да біле бермейміз. Олар қалай тамақтанды, бұл туралы да ештеңе айтылмайды. Абыздар әдетте құдайдың мүсіндеріне табынды, сол мүсіндерді ерекше қастерлеп, құрмет тұтты. Тастан, ағаштан немесе металдан жасалған мүсіндер ет пен теріден жасалған, бойында қаны бүлкілдеп тұрған жан иелерінің қасиетіне қалай ие болады, мәңгілік өмір сүретін құдайлардың адам сияқты қасиеттерге ие болуының өзі шешілуі қиын қайшылықты құбылыс емес пе — бұл жағына да шумер ойшылдары ешқашан мән беріп, толғанып жатпады. Құдайлар өлмейтін, мәңгілік ғұмыр иелері деп есептелетініне қарамастан, олар тамақ ішуге тиіс болды, ауырып қалатын да кездері бар еді, тіпті сол аурудан өлім аузындағы халге де жетті; олар соғысты, қарсыласын жарақаттады, өлтірді және өздері де жарақат алды, тіпті өлді де.

Сөз жоқ, шумер ойшылдары өздерінің көп құдайға табынатын діндерінің жетімсіз жақтарын толықтыру және ішкі қайшылықтарын реттеу үшін өз діни ілімдерінің көптеген нәзік иірімдерін ойлап тапты. Бірақ, бізге жеткен мәліметтерге қарағанда, олар өздерінің көзқарастарын еш уақытта бір жүйеге салуға тырысқан жоқ, сондықтан да біз ол туралы жеткілікті дәрежеде толық түсінік ала алмаймыз. Қалай болғанда да өз діндеріндегі қарама-қайшылықтарды олардың шеше алуы екіталай. Адамгершілік және интеллектуалдық тұйыққа тірелуден шумерлерді құтқарған жағдай сол біздің қазіргі ақыл-ой деңгейінде туындайтын сұрақтар, сірә, олардың басына келмеген болуы керек.

Біздің дәуірімізге дейінгі III мыңжылдықта Шумерлерде ең аз дегенде бірнеше жүз құдайлар болғанын есептеп шығаруға болар еді. Олардың көпшілігі біздерге мектептегі тізімдер бойынша ғана емес, сонымен бірге соңғы жүз жылдықта табылған тақташалардағы сол құдайларға әкелінген сыйлықтар мен құрбандықтар тізімделген жазбалар арқылы да белгілі болып отыр. Ақыр аяғында, кейбір құдайлардың есімдерінің белгілі болатын себебі: олар "Х-бақташы", "Жылы жүректі Х","осы тәрізді Х", "Қызметші X", "Ғашық жүректі X", "Х-дан алынған" және т.б. сөз тіркестерінде кездеседі (Мұндағы әрбір жағдайда, "Х"-қандай да болсын бір құдайдың есімі). Осы құдайлардың көбі — екінші дәрежелі құдайлар, былайша айтқанда олар — негізгі құдайлардың әйелдері, балалары немесе қызметшілері больш келеді, мүның өзі негізгі қүдайлардың адамдармен ұқсас жағы. Көптеген есімдер бізге белгілі құдайлардың қосымша аттары немесе бейнелі түрдегі атаулары болып келеді, бірақ бұлардың бәрін толық талдап, түстеп айту тағы да қиын. Бір нәрсе айқын: шумерлерде құдайлар кеп болды, осы құдайларға олар тұрақты түрде құрбандықтар әкеліп отырды, үнемі табынып, жалбарынып жүретін болды. Осыншама жүздеген құдайлардың ішіңдегі ең бастылары: аспан құдайы Ан, ауа құдайы Энлиль, су құдайы Энки және ұлы құдай-ана Нинхурсаг болды. Осы төрт құдай басқа құдайларға басшылық етті және көбіне — көп олар бірігіп әрекет жасады. Құдайлар жиналған жиын-тойларда олар ең құрметті орындарды иеленді.

Шумер құдайларының ішіндегі ең бастысы — аспан құдайы Ан болды деуге толық негіз бар, бірақ біздің дәуірімізге дейінгі 2500 жылдарда бүл орынды ауа құдайы Энлиль иеленді деген де деректер бар біздің қолымызда. Анның басты ғибадатханасы орналасқан қала-мемлекет Ұрық болды. Ұзақ уақыт бойы Ұрық Шумерлердің саяси тарихында басты рөл атқарды. (Біз мұны екінші дүниежүзілік соғыстан көп уақыт бұрын Ұрықтағы қазба жұмыстары кезінде табылған жүздеген қыш тақташалардан білеміз, бұл тақташалардың беті біздің дәуірімізге дейінгі 3000 жылға жататын пиктографиялық белгілермен өрнектелген екен, ал бұл кезеңде әлі жазу-сызуды ешкім ойлап таппаған болатын). Рас бүкіл Шумер елінде соңғы мыңжылдықтарда да Анға табыну жалғаса берді, әйтсе де ол құдайлар мекенінде өзінің жетекшілік рөлін жоғалтып, екінші орынға ысырылған еді. Бірте-бірте оның есімі мадақтау гимндері мен мифтерде де сирек айтылатын болды, ал оның билігі мен құдірет күші Энлильге қарай ауыса бастады.

Сонымен шумер елінің құдайлар мекенінде белгілі бір рәсімдерді атқару кезінде, ел ішінде айтылатын аңыздарда, ғибадат уақытында ең алдымен бас құдай ретінде — ауа құдайы Энлиль есімі айтылатын болды. Шумерлердің оны бас құдай ретінде дәріптеуіне не жағдай себеп болды, ол жағын ашып айту қиын, әйтсе де сол ежелгі заманнан бізге жеткен құжаттарда ол "құдайлардың әкесі", "аспан мен жердің патшасы", "бүкіл елдің әміршісі" деп аталады. Патшалар мен әміршілер ана елді немесе мына елді билеуі үшін ризалықты Энлиль құдайдың өзінен алғанын айтып мақтанатын болды, біздің гүлденуіміз де, жауымызды жеңіп, мерейіміздің үстем болып отырғаны да Энлильдің арқасы дейтін еді олар. "Патшаның кім болатынын айтқан", "Оған әміршінің аса таяғын ұстатқан" және "оған шапағатты жүзбен қараған" да Энлиль екенін айтатын олар.

Кейінірек өмірге келген мифтер мен гимндерден білеміз: Энлиль мейірбан жүректі жасампаз құдай болған, ол — әлемнің жасалуына және онда игі ниетті күштердің анағұрлым мол болуына көп еңбек сіңірген құдірет иесі. Әрбір күнді өмірге әкелген де сол, адамдарға аяушылықпен қараған да сол, ол — жердегі әрбір дәннің, өсімдіктердің және ағаштардың өсуіне жағдай туғызды. Елдің гүлденуінің және молшылықта болуының қайнар көзі де, ең алғашқы ауыл шаруашылық құралы болып адам баласының қолданысына енген кетпен мен соқаны ойлап тапқан да сол болды.

Мен Энлиль ізгі іс әрекеттерін әдейі баса айтып отырмын. Өйткені көптеген оқулықтар мен энциклопедияларда Энлиль құдай туралы жалған түсінік қалыптасқан. Әдетте оны қаһарлы, зәрлі, қатыгез, аузынан шыққан сөзі де, іс-әрекеті де адамдарға қасірет әкелетін, сұрапыл күші бар дауыл құдайы түрінде бейнелеу шумер мәдениеті мен діні туралы әдебиеттердің қай-қайсысында да кездесетіндіктен орын алғандықтан, қалыптасып қалған осы теріс ұғымды түзету үшін де әдейі осылай істеп отырмын. Энлиль туралы мұндай жалған көзқарас қалай пайда болды десек, бұған себеп болған жай — археологиялық қазба жұмыстары кезінде тап келген кездейсоқ жәйт. Әдетте мұндай жағдайлар археологиялық қазба жұмыстары кезінде жиі болып тұратынын да айтуымыз керек. Ежелгі дәуірде жарияланған шумер шығармаларының ішінде, неге екені белгісіз, басқа текстермен салыстырғанда, "жылау-сықтау" деген сөз өте жиі қолданылған мәтіні бар тақтайшалар болыпты және де осы мәтіндерде өзге құдайлар жылау-сықтауға душар еткен бақытсыздықтар мен қиратуларды, бүліншіліктерді Энлильдің үлесіне беріпті.

Міне, сондықтан да алғашқы шумерологтар, сонымен бірге олардың қазіргі заманғы ізбасарлары Энлильді қатыгез, ылаң салғыш құдай деп есептеп келді. Әйтсе де бүгінгі күні, шумер гимндері мен аңыздарын, әсіресе 1930 жылдан кейін жария болғандарын талдай келе біз өзгеше қорытындыға келеміз. Шын мәнінде Энлиль ізгі жүректі, дос пейілді құдай болған, ол — барша адамзат баласының, оның ішінде шумер тұрғындарының, тоқшылықта, жақсы тұрмыста өмір кешуіне әкелік қамқорлық жасаған.

Энлильге арналған неғұрлым маңызды гимндердің (мадақтаулардың) бірі көптеген жекелеген тақташалардың және фрагменттердің көмегі арқылы 1953 жылы қалпына келтірілді. 1951-1952 жылдары Стамбулдағы Ежелгі Шығыс Мұражайында жұмыс істеп жүрген кезімде мен осы айтылған тақташаның төрт бағанадан тұратын, жоғарғы бөлігі Филадельфиядағы Пенсильван университетінің Мұражайында тұрған (оны 1919 жылы марқұм ассириолог Стефанэ Лэнгдон жариялаған) төменгі бөлігін табу бақытына ие болдым. Дәл сол 1952 жылы Чикаго университетінің Шығыс экспедициясы мен Филадельфияның Пенсильван университетінің Мұражайы бірігіп жасаған экспедиция Нинпурда қазба жұмыстарын жүргізген кезде осы гимннің тағы бір үзіндісін тапты. Оның мәтіндері әлі де толық емес және оны аудару да едәуір қиындық туғызды.

Гимн Энлильдің өзін мадақтаудан басталады, мұнда ол зұлымдықтың жолын кесуші, жазасын тартқызушы ретінде көрінеді. Мұнан әрі Ниппурдегі Энлильдің Экур атауын алған ұлы храмы марапатталады. Гимн Энлильдің арқасында қол жеткен өркениеттің сан алуан жақсылықтарын санамалап, поэтикалық тұрғыда бейнелеумен аяқталады.

Төменде осы гимннің неғұрлым түсінікті үзінділерінен тұратын 170 жолдық бөлігін назарларыңызға ұсынып отырмыз.

Энлиль! Барлық жерде оның айбынды ұрандары, қасиетті сөздері!

Оның аузынан шыққан әрбір сөз — бұлжымас заң, оның ұйғарымының бәрі — мызғымастай мәңгілік!

Егер ол жанарын көкке тіктесе — таулардың өзі теңселер!

Оның жанарынан жанған от — таулардың өзінен де өтіп кетер!

Энлиль әке қасиетті храмда, құдіретті храмда

Айдыны биік болып отыр

Ол — Нунамнир, оның басқаруында, тек соның иелігінде!

Жер құдайлары оның алдында бас иеді,

Ануннаки құдайлар оған қарай ағылады.

Даналығына сеніп ағылады!

Алып тұлғалым! Әміршім! Ол — әлемдегі ең ұлы!

Ол — данышпан, барлық заңның білгірі!

Ақылы кемел! Өзінің тұрағы етіп Дуранканың қасиетті аймағын таңдады ол.

Ол — ұлылық мекені Киураның, өз иелігіндегі аймақта

Барша сән-салтанатымен жарқыратты! Оның мекені — Ниппур-қала, аспан мен жердің жұрт бастаған серкесі!

Қала! Оның келбеті ел үрейін ұшырардай қаһарлы! Оның қабырғалары! Оған құдайдың өзі де аяқ аттап кіре алмайды.

Ол — жауларын тығырыққа тіреп, тор құрып, қақпанына түсіретін жер!

Қалада, Энлильдің қасиетті мекенінде, Ниппурда, қасиеттілердің қасиеттісі болған Әке, Алып тұлғалы Утес.

Гүл жайнаған храм Экурды, көгілдір храмды, күл боп кеткен жерінен қайта кетерді.

Биік тау сияқты етіп таза жерден тұрғызды. Және ол, оның князы Алып тұлғалы Утес, Энлильдің әкесі, Экурде, алып ғибадатханада, храмда отырады! Храмның құпия жұмбағын құдайлар оның өз еншісінде қалдырады,

Рәсімдер таза, жердің де ұшы-қиыры жоқ, шексіз, Оның құпия күштері сырт көзге көрінбейді Оның кең жазира алабы, теңіз сияқты, көкжиекпен шектесіп жатыр.

Оның символ — белгілері — жұлдыздар, Оның әміршісі — құпияға толы әлемді Мінсіз етіп мәңгілікке жаратты! Оның барлық сөздері — шешендік, Оның жалбарынуы — дұға сөзіндей, Оның іс-әрекеті — жақсылықтың жоралғысындай Оның құдайға құлшылық етер орны — мызғымас берік те айбынды.

Мейрамдарда май мен қаймақ көл-көсір! Кескін-келбетінің өзі тамаша, ықылас-ниетінің өзі ізгілікке толы!

Іңірде де — мереке, таңсәріде де — мереке. Энлиль храмы — молшылық тауы... Бас абыздың мәртебесін де храм көкке көтерді, Храмнан бастау алған бұлақтар дертке шипа Оның абыздарының діни жол-жоралғылар өткізудегі білгірлігінде де мін жоқ, оның қызметкерлерінің дұғалары да саф таза.

Шіркеу басы да құдіретті, Шумердің адал да сенімді шіркеушісі ол.

Жақсы күні жақсы үмітпен туған ол...

Энлиль! Шіркеуші етуге ниет қылып кімге көз тіктің,

Кімді таңдап, ез елінде кімді биікке көтересің

Елді оның қолына бер, елді оның аяғының астына таста,

Алыс — қиырдағы елдерді де оның алдына бас игізесің! Энлиль! Әлемнің мейірбан бақташысы! Барша адамдар тағдырының бақташысы, Оның иелігіндегі жерлер нұр шұғылаға малынып тұр. Өзін қасиетті Тиарадай сезінеді ол! Таудағы тағына жайғасқан кезде Ол кемпірқосақ сияқты аспанды аймалайды. Жүзіп жүрген бұлт секілді көк жүзінде қалықтайды. Көк иесі — тек қана ол, жер аждаһасы — тек қана ол! Ануннактар ішіндегі ең ұлысы — ол! Тағдырды белгілейтін де оның өзі, Құдайлардың бірде-бірі оны көрмейді. Оның елшісі және кеңесшісі Нуску Айтар сөзін де, ойлаған ісін де Энлиль соған айтады, сонымен келіседі Энлильдің талап-тілектерін, алға қойған міндетін орындаушы — ол!

Дұға оқығанда қолын көкке көтеріп, оған жалбарынады! Энлиль болмаса, Құдіретті Утес болмаса, Қалалар салынбас еді, елді мекендер тұрғызылмас еді Мал қоралар салынбас еді, қаша тұрғызылмас еді. Көсемді көкке көтеріп, ұлықтамас еді, Абыз тумас еді,

Храм қызметкерлерін абыздар сайлап алмас еді Сарбаздарды басқаратын әскербасы болмас еді Су ағыны каналдарға құйылмас еді

Теңізге кірер жерге құйрығын тығып порттар салынбас еді Теңіз бар жерде құм үйінділері болмайды Тереңге жүзетін балықтар ну қамыс өскен жерге уылдырық шашпайды

Биік көкке самғайтын құстар кең далада ұя салмайды Найзағайлы бұлттар көк жүзінде аранын ашпайды .Eгіс алқабында және далалықта арпа масақтары жалт-жұлт етіп тұрмайды.

Кең жазықта — дала көркі — дән қаулап өсіп, гүлдер жайнап тұрмайды

Бауларда ағаштар жеміс бермейді...

Шумер құдайларының ішінде үшінші орынды "тұңғиық" құдайы Энки алды ("тұңғиық"— шумер тілінде —"абзу").

Энки даналық құдайы болатын. Жалпылама басшылық жасап, жол нұсқап отыратын Энлильдің тапсырмаларын орындап, жердегі тіршілікті өз ырқымен, белгілі бір тәртіппен жүргізіп отыратын осы Энки құдай еді. Ойлап тапқыш, шебер, ержүрек және дана Энки мұның бәрін ерекше мұқияттылықпен, тындырымды атқаратын.

Мәселен, "Энки және өлімнің жаратылуы немесе жерге орын тебу және өркениетті дамыту" деп атауға болатын аңызда өркениетті дамытуда маңызды орын, шешуші рөлге ие болған Энкидің жасампаздық істеріне есеп берілер еді. Бұл мифтің мазмұны ең алғаш менің "Шумер мифологиясы" еңбегімде (59-62 бетгер) қысқаша баяндалған. Бұл аңыз шумерлердің табиғат және оның құпиялары туралы ұғым — түсінігінің қаншалықты үстірт болғанын (әрине, біздің көзқарасымыз тұрғысынан қарағанда) айқын көрсетеді. Бұл миф белгілі бір табиғат құбылыстарының немесе мәдени үрдістердің қалай пайда болғанын айқындауға талпынған жалаң ниеттен тумаған. Мұнда оның бәрі Энкидің жасампаздық даналығына телінеді: "Мұны жасаған Энки". Ал жасау тәсілдері туралы сөз болғанда, барлығы да құдайдың айтуымен және бұйыруымен болды делінеді.

"Энки және әлемнің жаратылуы" мифі — бүл-450 жолдан тұратын поэма. Поэма Энкидің құрметіне арналған гимнмен басталады. (Бұл гимнді айтушы, Энкиді құдайлар мен адамдардың қамын жеуші құдірет иесі ретінде дәріптейтін поэма авторының өзі болуы керек). Осыдан соң Энкидің өзі — мына жолдар да өзін дәріптей сөйлейді:

- Менің әкем, әлемнің әміршісі Бұл әлемде маған шұғыласын түсірді. Менің бабам, бүкіл әлемнің әміршісі, Бәрін жинап, менің қолыма береді. Экурдан, Энлиль храмынан

Эредугтегі менің Абызыма бүкіл өнерімді, бүкіл шеберлігімді әкеледі.

Мен-таза ұрықпын, Аннаның тұңғыш ұлымын Кигалда жарқырап көрінген жарық жұлдыз-менмін, Ұлы Шумердің әміршісі — менмін! Барлық билеп төстеушілердің үстінен қарайтын Жат жерлердегі барлық елдердің әкесі де менмін! Барша құдайлардың үлкен ағасымен, Молшылыққа кенелуші де менмін. Әлемдегі барлық кітаптарды жазған- менмін Бүкіл елдердің ақыл-ойы менмін. Ан патшамен бірге көктегі салтанатты сарайда Әділ билік құратын да — мен Энлильмен бірге таудың ұшар басында.

Оның айналаға көз тастап тұрған жерінде Тағдырларға — төрелік айтатын да — мен! Күн ұясынан шығар жерде ол менің қолыма Тағдырлардың тізгінін ұстатты! Нинхурсагтың шапағатына бөленген Нинтудың мейірбан лебізіне ие болған жан — менмін Мен — барша Ануннактардың жолбасшысымын Күн сәулелі Анның тұңғыш ұлымын!

Мұнан әрі қысқа ғана дұға бар — бұл дұға Ануннактардың ұлы құдайларына бағытталып, мадақ айтылады, осыдан соң Энки "ерекеше шаттанып" тағы да өзін-өзі мақтайды. Бұл гимн мынандай жолдармен басталады.

Мен сөзіне қасиет қорған мырзамын, Бәрінен де биік тұрған әміршімін!

Менің айтуыммен қашалар тұрғызылып, мал қоралары салынды.

Менің сөздерім көкке жетіп қалған кезде аспаннан молшылық жауды!

Менің сөздерім жерге жетіп қалған кезде балықтар үйір - үйірімен судай тасқындайды.

Өзін-өзі мадақтау былай аяқталады: Міне, мен — Энки!

Жат жердегі елдер — Маған мен Дильмун

Олардың бәрі де маған көз тігеді

Дильмунның қайықтары теңізге зәкірлерін тастайды

Мағанның қайықтары төбесін көкке жеткізе жүк тиейді.

Магилум мен Мелуххидің қайықтары

Алтын мен күміс тасиды

Мұның бәрін олар бүкіл елдің әміршісі Энлильге деп Ниппурға әкеледі!

Мұнан әрі Ануннактардың ұлы құдайлары атынан қысқаша гимн айтылады. Өзінің құдайлық парызын атқару үшін Энки "өз жеріне аттануға" даярланады. Осыдан соң қатты зақымдалғандықтан түсінуге мүмкін емес үзіндіден кейін әңгіме "әміршілер туралы", "көсемдер" туралы және Эрид пен Шумердің қасиетті адамдары жөнінде болады. Энки Шумердің тағдырын былай белгілейді.

О, Шумер, әлем мойын бұрған ел- Ұлы Тау

Таңның атысы, күннің батысы- шұғыла шашып өз нұрыңды бүкіл халыққа таратасың! Сенің Құдіретті тұлғаңа ешкімнің қолы жетпес Сенің тұңғиық тереңіңе де ешкім бойлас алмас.

Сенің құдайларың туған мекен де — шырқау

Көк аспандай қол жетпес биік.

Патша боп туғандар — қарына байлар белгі алады

Әмірші боп туғандар — басқа киер тәж алады.

Сенің бас абызың, құдіретті әмірші,

Анмен бірге көк аспанды мекендейді

Көк аспандағы салтанатты сарайда отырады

Сенің әмірші- Энлиль, құдіретті Утес.

Ануннаки, ұлы құдайлар,

Сенің жүрегіңде Кир тұр

Ағаштар отырғызылған бағыңнан дәм татады, қоректенеді, О, Шумер үйі! Қораларың да салынар, сиырлар да көбейер! Қой қоралар да салынар, қойларыңа да сан жетпес! Сенің қасиетті үйлерің аспанмен таласа биіктер Ануннакирлер болса, сол үйлердің төріңде отырып тағдырларын шешер талайдың!

Осыдан соң Энки Урға бет алады, шамасы, осы поэма жазылған кезде бұл — Шумердің басты қаласы болса керек және Урға батасын береді.

Энки, Абыздың әміршісі, тағдырларды сонда шешеді. Оның шаһары — аяғынан нық тұрған мығым шаһар Елде молшылық тұнған сарайлар жетіп артылады. Олардың қай-қайсысы да аяғым кере тастап Емін-еркін кесілген көк жасыл таулар іспетті. Әрі бақтары да айналасына көлеңкесін жайып, Өз орнымен кеуде кереді

Өзегі мықты толықсыған тұлғаң онан әрі бой тіктесін!

Саған айтар біздің тілек сол болар!

Құдіретті Утес, Энлиль, жерде де, көкте де,

Сенің даңқты есіміңді аузына алады.

Энки тағдырын шешкен Ур қаласы — қасиетті мекен

Оның да мәртебесі — биіктеп, көкке мойнын соза берсін!

Мұнан соң Энки Мелуххаға, "қара тауға" (бәлкім, бұл арада әңгіме Эфиопия (Нубии)туралы болуы мүмкін) өтеді. Ерекше назар аудар жай: Энки Шумердің өзіне қалай қараса, бұл елге де сондай тілектестікпен қарайды. Ол осы өңірдегі ағаштар мен қамыстарға, өгіздер мен құстарға, алтын мен күміске, мыс қолаға, сонымен бірге осы елді мекендеген барша адамдарға ақ тілегін айтып, батасын береді.

Энки Меллуххадан Тигр мен Ефрат жеріне қайтып оралады. Ол осы екі өзенді де ұшқын атқан сумен толтырады және оларды Энбилулу құдайдың қамқорлығына табыстайды.

Мұнан соң ол өзенге балық жібереді және оны бақылап отыруды "Кеш ұлы" деп атайтын құдірет иесіне тапсырады. Мұнан соң Энки өз назарын теңізге — Парсы шығанағына аударады. Ол мұның қозғалыс заңдылығын айқындайды және оны әйел — құдай Сирараға тапсырады. Онан әрі Энки желді шақырады және оны "найзағай мен дауылды ерттеп мініп, солардың жолына жармасып құйғытып жүрген" Ишкур құдайының басшылығына қояды. Мұнан соң Энки соқа мен қамыттың, егістік пен өсімдіктердің атқаратын міндеттерін белгілейді.

Соқа, қамыт және жегу әбзелдері бар — бәрін реттеп, Ұлы әмірші Энки, өгізіне тура жүруге бұйрық берді. Түрен салып, алғашқы, қасиетті лебізін білдірді Мейірбан жер-ананың дән көктеуін бұйырды. Көк жүзіндей тегістікке лайық белгі таққан Әміршіге Күш-қуаты ерекше, жер жыртушы Энлильдың өзіне, Каналдар мен бөгеттердің иесі Энкимдаға Энки бақылау мен қадағалауды тапсырды Әмірші мейірбан Жер-анаға көзін тікті, Топырағыңа теңбіл арпа тастады

Бидай өсірді, ірі бұршақ пен жай бұршақ өсірді Энки көптеген сорттарын Жер төсіне екті Сол еккендерін тау-тау етіп еселеп алды. Энлильмен бірге барлық елді молшылыққа кенелтті Кімнің денесі мен басы шұбар, кімнің жанарынан бал тамып тұр

Кім елдің күшіне-күш, қайратына қайрат қосар қуатқа ие Қара шаштылардың қамын ойлар қамқор кім, Аншан, қасиетті нанды, әлемнің ырзығын Қадағалап, бақылауға, көздің қарашығындай сақтауға қойды Энки.

Енді Энки қолына кетпен алды, кірпіш құятын қалып алды және оны кірпіш құдайы Кабтаға табыс етті. Сонан соң "гугун" деп аталатын құрылыс аспабын жасап шығарды, үйдің іргетасын қалады, қабырғасын көтерді, сөйтіп оны "Энлильдің ұлы сәулетшісі" Мушдамамманың қарауына берді. Осыдан кейін Энки азық жер бетінде аңдар мен өсімдіктер әлемінің сан алуан формаларын жасады да, оларды басқарып, бақылауды "тау патшасы" Сумугануға берді. Энки қашалар мен қой қораларын салды, ыдыстарды сүттен және кілегеймен толтырды және осылардан сақтауды бақташылар құдайы Думузиге тапсырды.

Энки келісілген шартқа сәйкес шекара жүргізді және оны қадағалауды, әлемдегі шекараның бұзылмауына бақылау жасауды "құдайлардың әділ қазысы және өзара дәнекері" күн құдайы Утаға тапсырды. Ең ақырында Энки "жіпті жасап шығарды", "әйелдер қолөнерін"жетілдіруді және оны тоқымашылық құдайы Уттаға табыстады.

Осы арада аңыз сюжеті күтпеген жерден бағытын күрт өзгерте жөнеледі. Іске атаққұмар және жауынгерлік қасиетімен де ерекше махаббат және соғыс құдайы Инанна араласады. Шамасы, билік пен құқықты әйел құдайлардың арасында бөлікке салған кезде Энкидің мұны айналып өткені Инаннаны қатты шамырқандырса керек. Міне, енді Инанна "Энкидің үйіне кірді" және автор айтқандай "бейбіт пішінде" өзінің талап-тіршіліктерін баяндады.

Ол сөзін былай бастады:

Ануннактардың ұлы құдайларының тағдырын шешуді

Энлиль сенің қолыңа табыстады.

Мен — әйеліңмен, мен туралы не айтылды екен?

Мен — қасиетті Инаннамын, мен атқарар қызмет қандай?.

Мұнан әрі Инанна басқа да елеулі-елеулі құдайларды атап шығады және олардың қандай артықшылықты пайдаланып отырғанын түстеп-түгендеп, тізіп шығады. Мәселен, Аруру құдай (ол дегеніңіз Нинту) әсем көк тас — лазуриттен жасалған ыдысқа ие болды және елдегі "патшалар мен әміршілерді" тағайындау құқығына ие болды. Инаннаның апасы Нинисинна "қымбат әшекейлерді" иемденді және аспан құдайы Анның сүйіктісіне айналды. Екінші апасы — Нинмуг — алтын ұршыққа ие болды және шекаралар мен келісімдердің сақталуын қадағалайды, сонымен бірге азық - түлік, тағамдарды және құдайлар ішетін ішімдіктерді өз қолынан өткізіп, соған бас-көз болады. Ал Инаннаның өзіне келер болсақ ше, оған:

Мен — әйеліңмің, мен үшін, бір маған не айтылды?

Мен — күн шұғылалы Инанна, мен атқарар қызмет қандай болмақ?

Энки оған барынша кеңінен және нақты жауап берді. Оның Инаннаға үлкен билік және көптеген құқықтар бергені айдай анық, бірақ өкінішке қарай поэманың соңғы 50 жолы өте нашар сақталған жолдардың өзінің мағынасын түсіну мүмкін емес. Егер жобалап айтар болсақ, Энки Инаннаға "бақташының ас таяғын" бермек, неше турлі киім-кешектермен қамтамасыз етпек, ұрыстар мен қиратуларға құмарлық және ең соңында еркектерді өзіне тартар қасиет сыйламақ.

Төртінші жасампаз құдай — ана құдай Нинхурсаг болатын, ол Нинмах (биік ханшайым) есімімен әйгілі еді. Ертеректе, мұнан анағұрлым бұрынғы дәуірде ол тіпті ерекше құрметке ие болатын, құдайлардың тізімі жазылған әр алуан жазбаларда оның есімі ең бірінші, тіпті Энкидің алдында тұратын. Ертеректе оның есімі Ки ("Жер") деп аталды деуге негіз бар және ол Анның ("Аспан") зайыбы болып есептелді, ал осы екі құдай кейін барлық құдайларды өмірге келтірді. Сонымен бірге Нинхурсагтың Нинту Нинту деген де есімі болды. (Нинту "өмір сыйлаушы ханым" деген ұғымды білдіреді.) Шумердің бұрынғы әміршілерінің бәрі өздерінің күнәдан пәк Нинхурсагтың сүтін емгенін мақтан етіп айтып отыруды жақсы көретін. Ол әлемдегі барлық тіршілік иелерін өмірге әкелуші құдай-ана саналатын.

Нинхурсаг туралы бір аңыз осы құдайдың адам жасаудағы айрықша рөлі айтады. (15-тарауды қараңыз); екінші бір аңыз бойынша ол көптеген құдай ұрпақтарын өмірге әкелген. Бұл миф "тыйым салынған жеміс" жайлы эпизодты еске түсіреді.

Ақыр соңында біз "ме" деп аталатын құдай заңдары мен қағидалары туралы әңгімеге тіркелеміз, шумер философтарының пікірінше, осы заңдар әлем жаралған күннен бастап жаратылыстың мәңгілік айналымына басшылық етіп, дем беріп отырды.

Баяғы ақындардың бірі кезекті аңызды өмірге әкеле отырып, әйтпесе сол аңызды толықтай өндей отырып, "ме" заңының қоғам өміріне қатыстыларын санамалап тізіп шығу қажет деп тапты. Бұл үшін ол өз уақытының өркениетін жүзден астам элементтерге бөлді. Олардың ішінен біздің ішкі мағынасын ұғынып таратқанымыз — тек алпыс атау ғана, соның өзінде контекстің яғни сөз мағынасын айқындайтын мәтіннің болмауы себепті ол сөздердің шынайы мәнін жеткілікті түсініп болған жоқпыз, олар жөніндегі ұғымымыз әзірге тым бұлдыр. Бірақ сол мән-мағанасы таратылып, айқындалған жолдардың өзі бұл күндері "өркениет нышандары" деген ортақ терминмен ат қойылып, айдар тағылған осы ең алғашқы жазба түрде қағазда таңбаланған мәдениет зерттеуге деген талпынысқа сипаттама беруге жеткілікті. Бұл тізімді санамалар болсақ, оған әр алуан мекемелер, абыздар атқарар функциялар, әдет-ғұрып, салт-жоралғыларды орындауға қажет мүліктер, сезім және ақыл-ой қалпын танытатын жайлар, әр түрлі наным-сенім мен ілім жүйелері енеді.

Міне, мынау — осы тізімнен алынған бізге неғұрлым түсінікті үзінділер, біз оны ежелгі мәтіндегі рет тәртібін сақтай отырып ұсындық: 1) жоғарғы өкімет; 2) құдайлардың билігі; 3) жоғарғы мәртебелі және мәңгілік тәж; 4) патша шағы; 5) мәртебелі асатаяқ; 6) патша билігінің белгілері; 7) мәртебелі, жоғарғы дәрежелі ғибадатхана; 8) шіркеу (жасының билігі; 9) патша билігі; 10) тәңірінің мәңгілік билігі; 11) құдіретті тәңірі (абыздарға берілетін лауазым); 12) "ишиб" (абыздарға берілетін лауазым); 13) "лумах" (абыздарға берілетін лауазым); 14)"гутуг" (абыздарға берілетін лауазым); 15) ақиқат; 16) жер асты патшалығынан түсу; 17) жер асты патшалығынан шығу; 18)"кургарру" (әтек); 19) "гирбадара" (өтек);20) "сагурсаг" (әтек); 21) (жауынгерлік) ту; 22) топан су; 23)қару; 24) жыныстық қатынас; 25) жезөкшелік; 26) заң 27) жала 28) өнер; 29) жол-жоралғы залы; 30) "көктегі иеродула"; 31) "гусилим" (музыкалық аспап); 32) музыка; 33) ағалар алқасы; 34) батырлық; 35) билік; 36) жаулық; 37) турашылдық(адалдық) 38) қалалардың қирауы 39) назалану; 40)жүрек қуанышы; 41) өтірік; 42) бас имейтін (көтерілісші); 43) мейірімділік; 44) әділ сот; 45) ағаш өңдеу өнері; 46) металл өңдеу өнері; 47) жазу өнері; 48) ұста кәсібі; 49) тері илеу кәсібі; 50) құрылысшы кәсібі; 51) себет жасау кәсібі; 52) даналық; 53) ықылас; 54) күнәдан пәк болу; 55) қорқыныш; 56) сұмдық; 57) алауыздық; 58) бейбітшілік; 59) шаршау; 60) жеңіс; 61) кеңес; 62) қорғаншақ жүрек; 63) үкім; 64) шешім; 65) "лилис" (музыкалық аспап); 66) уб; (музыкалық аспап); 67) "меси"(музыкалық аспап); 68) "ала" (музыкалық аспап).

Бүл тізім ежелгі Шумердегі ең танымал әйел құдайлардың бірі Инанна туралы аңыздың ішінде айтылады, сол себептен де ол бізге жетіп отыр. Тізім (бұған 100 мәдени ұғым кіреді) бұл аңызда төрт рет қайталанады, сондықтан да арасында қалып қойған жерлері бар болғанына қарамастан оның көп бөлігін қалпына келтіру мүмкіндігі болды. 1911 жылдың өзіңде Дэвид У.Мирмэн бұл мифтің Пенсильван университеті Мұражайында сақталған үзіндісін жарыққа шығарды. Үш жыл өткеннен кейін филадельфия жинағынан осы шығарманың үзіндісі бар тағы тақташаны жарыққа шығарды. Бұл үлкен, жақсы сақталған тақташа 6 бағаннан тұрады. Оның тек сол жақ бұрышы ғана сынып қалған. Ал сол сынып қалған бұрышты мен 1937 жылы Стамбулдағы Ежелгі Шығыс мұражайынан таптым.

Аңыздың үлкен бөлігі 1914 жылы жарық көргеніне қарамастан, ешкім де оны аударуды қолға алмаған. Сондықтан да бұл туындының мазмұны мағынасыз және логикалық байланыстан жұрдай сияқты болып көрінеді. Мен Стамбулдан тапқан кішкентай үзік адамдардан еш айырмашылығы жоқ есеп. Шумер құдайлары туралы ғажайып ертегіні түсінуге жол ашады. "Шумер мифологиясында" қысқаша баяндалған және талданған сюжеті мынаған саяды:

Аспан патшасы, Уруктің қолдаушысы әйел құдай Инанна өз қаласының байлығы мен қуатын арттыруды, оны шумер өркениетінің орталығына айналдыруды, сөйтіп өзінің атақ-даңқын аспандатып, ел құрметіне бөленуді ойлады. Осы мақсатпен ол Эрудуға аттанды. Бүл — шумер мәдениетінің орталығы еді. Осында "құдайлардың жүрегінің соғысына" дейін қалт жібермей біліп отырған Даналық патшасы Энки, Абзу ғибадатханасында отыратын Энки — бүкіл өркениеттің дамуына қозғау салған құдай заңдарының барлығын білетін еді. Егер Инанне қандай да бір жолмен осы заңнамаларды қолға түсіріп, өз қаласы Ұрыққа әкелетін болса, Ұрықтың да, оның өзінің де даңқы аспандап кетер еді.

Инанна Абызға жақындаған кезде оның сұлулығына таң - тамаша қалған Энки өзінің кеңесшім Исимудты шақырып, оған былай депті ол:

- Ал менің кеңесшім, құлағыңды бері әкел. Абызға, Ередугаға келе жатыр бір сұлу. Ол-Инанна. Абузға, Ередугаға жақындап келеді, Сол қыз Абузға, Ерегдугаға жақындап келген кезде Инанна Абузға, Ередугаға жақындап келген кезде майлы еттен, тәтті тағамнан дәм татсын, Жүрекке жылылық сыйлар салқын судан ішсін. Бал сыраңның да дәмін көрсін. Шын ниетпен қарсы ал, дос көңілінді білдір, Анның дастарханында, қасиетті дастарханда, Нұр жүзді Ианананы қуанышпен қарсы ал.

Исумуд өз мырзасының айтқанын бұлжытпай орындайды. Инанна мен Энки той тойлауға отырады. Қуаты күшті ішімдік ішіп, көңілдерін көтереді, сонда Энки былай дейді:

Нұр жүзді Инаннаға, қызыма

Қаһармандық, Ұлылық, Тазалық тілеймін.

Қуанышқа толсын жүрегі.

Жаны таза Инанна

Менің қуатым арқылы, Абыз арқылы

Осы қасиеттерге ие болады!

Мұнан соң ол Инаннаға жүзден аса "құдай заңдарын" табыс етеді. Бұл заңдар Шумер қоғамының бөлінбес бір бөлшегі сынды еді. Инаннаға да керегі сол еді. Ал шарапқа масайған Энки берген сыйларды алады, заңдар жинағын күймесіне салып алып, баға жетпес олжамен Ұрыққа аттанады.

Мастығы тарағаннан кейін Энки құдай заңдарының бұрынғы орнында жоқ екенін көреді. Ол мұның жайын Исимудтан сұрайды. Исимуд оған құдай заңдарын оның өз қызы Инаннаға сыйлағанын айтады. Энки өзінің шектен тыс мырзалық жасағанына қатты өкінеді. Және қалай болғанда да Инанна мінген күймені Ұрыққа жеткізбеуге тырысады. Осы мақсатпен ол Исумуд пен бірнеше теңіз перілерін Инаннаның соңынан жібереді. Инанна Ұрыққа барар жолда жеті рет аялдауға тиіс екен, солардың ішіндегі ең бірінші аялдайтын жерге барған кезде теңіз перілері оның көкте жүзген күймесін ұстап алуы тиіс болды. Ал Инаннаға келсек, Энки оны қоя беруге бұйырды. Үйіне жаяу қайтсын деді.

Энкидің Исумудқа тапсырма беретін тұсы және Исумуд пен Инаннаның арасындағы диалог — бұл диалогта Инанна өзі берген сыйлықты өзі қайтарып алған әкесін айыптайды — өзінше бір поэтикалық құнды дүние. Бұл мәтін мына сияқты болып келеді:

Энки Исумудқа былай деді:

- Ақылшым менің Исумуд,

- Әміршім менің Энки. Алдыңда тұрмын өзіңнің. Не қалайсыз? Айтыңыз.

- Көк күймесі алысқа ұзап кетті ме?

- Ұлыма қыратына жетіп қалды.

- Бар соңынан ендеше, перілерді қасыңа ал.

Бергенімді қайтарып, өз қолыма жеткізгін.

Исумуд оның айтқанын бұлжытпай орындап, көк күймесін қуып жетеді. Инаннаға ол былай дейді:

- О, құрметті әміршім, сені маған әкең жіберді.

Инанна, мені саған әкең жіберді.

Сенің әкең былай деді: Энки саған былай деді: Энки айтса қате айтпайды, Айтқанынан қайтпайды. Орындағын тілегін! Нұр жүзді Инанна сұрады:

- Әкем маған не деді?

Орындамаса болмайтын қандай ұлы сөз айтты?

- Әміршім маған былай деді, Энки айтқан сөз мынау:

Инанна өзінің Ұрығына бара берсін,

Көк күймесін қайтарсын,—

Деп бұйырды әкеңіз.

Нұр жүзді Инанна Исумудқа былай деді:

- Сөзіне тұрмай әкеме. Не болыпты, таңым бар.

Маған айтқан сөзі бар-ды шырайлы Ұмытып па оны да? Маған айтқан сөздері Ұлылыққа, ізгілікке толы еді. Соның бәрін жоққа шығарғаны ма? Сол сөздердің барлығы Жалған болып шыққаны ғой ақыры! Өз атынан, Абыздың да атынан Ант беріп еді. Тайғаны ма антынан?

Қуғыншы етіп сені маған жібергені неткені?

Ол осы сөздерді айтып болғаны сол екен, теңіз перілері оның көк күймесін тартып алады. Сонда Инанна өзінің кеңесшісі Ниншубарға былай дейді:

Ал, әнеки, жаны мөлдір Эаннаның ақылшысы ардақты

Менің ізгі сөздерімді жеткізуші серігім.

Инаннаның жіберген адамы,

Менің ықыласқа толы сөздерімді жеткізушім.

Менің көкірегімдегі сөздерді жеткізушім.

Қолыңа су тимесін, аяғыңа су тимесін.

Инанна Суни өзі алған сыйлықты

Көк күймесіне салып әрі қарай алып кетпек.

Ниншубур Инаннаның бұйрығын орындайды. Әйтсе де Энки айтқанынан қайтпайды. Ол — қасына теңіз перілерін қосып, Исумудты Эруду мен Уруктің арасындағы жеті бекеттің әрқайсысына жібереді. Сондағы ойы — көк күймесін иелену. Бірақ Ниншубур қай уақытта да көмекке келеді. Ақыр соңында Инанна өзінің олжасымен Ұрыққа жетеді. Ел оны қуана қарсы алады. Ол өзінің күймесіндегі құдай заңдарын бірінен соң бірін күймеден түсіріп алады.

Шумер философтары айқын бір философиялық ілім жасаған жоқ. Сол сияқты оларда адамгершілік принциптері мен өсиеттерінің айқын жүйесі болмады. Шумерлерде этикалық нормалардың арнайы ережелері де болған жоқ. Сондықтан да этика мен мораль жөніндегі барлық мәліметтерді ежелгі шумердің әр алуан мәтіндерінен алуға болады. Келесі тарау Шумер этикасының кейбір қырларын және соған сәйкес қайнар көздерді қарастырады.

АЙДАҺАРМЕН КҮРЕС

Бірінші қасиетті Георгий

Айдаһармен күрес — барлық дәуірдегі барша халықтардың арасында кең тараған тақырып. Грецияда — құдайлар мен батырлар туралы соншама көп аңыздар тараған елде батырлығымен танылған аңыз кейіпкерлерінің қай-қайсысы да бір құбыжық күштерді өлтіреді. (Тіпті, ең даңқты қаһармандар — Персей мен Гераклді еске түсірсекте жеткілікті.) Христиандықтың тууына байланысты қаһармандық ерлікті қасиетті адамдар жасай бастады. Міне, осы кезде айдаһармен күрескен қасиетті Георгий туралы аңыз пайда болды. Осы аңыздың негізіне не алынды? Айдаһармен күрес тақырыбы Шумерде біздің заманымызға дейінгі үшінші мыңжылдықта пайда болды. Сондықтан да біз грек аңыздарының да, ертедегі христиандық аңыздардың да көптеген детальдары Шумер аңыздарынан алынды, барлығының қайнар көзі сонда жатыр деп болжауымызға толық негіз бар. Қазіргі кезде айдаһардың көзін жоюдың ең аз дегенде бізге үш нұсқасы белгілі. Бұл — осыдан үш жарым мың жыл бұрын өмір сүрген шумерлер дәуірінен бері келе жатқан нұсқа. Бірінші екі нұсқасында айдаһарлардың қарсыласы ретінде құдайлар көрінеді. Су құдайы — Энки. Бұл — гректің Посейдонына ұқсас. Және оңтүстік желінің құдайы-Нинурта. Бірақ үшінші мифте бұл жұмыр басты пенде — қаһарман Гильгамеш. Ол - қасиетті Георгийдің сонау ерте дәуірдегі түп бейнесі.

Энки құдай Кур деп аталатын құбыжықпен күреседі. Олардың жекпе-жегі шамасы аспан мен жердің бөлінген кезінен кейін болған сияқты.Сақталған үзінділерден біздің түсінетініміз - осы айқасқа себеп болған — Курдың аспанның әйел-құдайын зұлымдықпен ұрлап алып кетуі. Бұл — Грек мифіндегі Персифонды ұрлауға өте ұқсас. Өкінішке қарай, біздер бұл аңызды шамалы ғана жолдардың негізінде қайта жаңғырттық. Өйткені осы аңыздың нақты мәтіні жазылған бірде-бір тақташа табылған жоқ. Бұл хикая Гильгамеш, Энкуду және жер асты патшалығы аңызының алғы сөзінде қысқаша баяндалады. Бізді қызықтырған әлемнің жаратылуын баяндайтын үзінді осыдан соң жалғасады. Оның мазмұны мынандай:

Аспан жерден бөлінгеннен кейін Аспан құдайы Ан көкті жоғарыға көтерді. Ал ауа құдайы Энлиль Жерді төмен түсірді. Міне, осы кезде зұлымдық жасалды. Эришкигель әйел құдайын Кур ұрлап алып кетті. Ол — Курдың олжасына айналды. Оны ұрлаған кім екені белгісіз. Оны ұрлаған Курдың өзі болуы да мүмкін. Энки құдай кемеге мініп, Курға жүзіп келді. Оның ниеті қандай екендігі жөнінде де ештеңе айтылмайды. Бірақ Эришкигельді ұрлап кеткені үшін құбыжықтың жазасын беру ниеті болғанын шамалаймыз. Кур табан тіреп, жан аянбай қорғанды. Тас лақтырды.Кемені қиратты. Осыменен үзінді аяқталады. "Гильгамеш, Энкуду және жер асты патшалығының" авторы Гильгамештің өзі туралы айтуға асығып, сол әңгімеге көшеді. Біз жекпе-жектің қалай аяқталғанын білмейміз. Шамасы, жеңіс Энки жағында болуы керек. Бұл көрініс Гильгамеш туралы аңызға неге кірген? Бұл — Энкидің теңіз құдайы атану себебін (Гректің Посейдоны сияқты) және оның Эрудудағы храмы не себепті абыз аталғанын (бұл-шумер тілінде "теңіз", "тұңғиық" дегенді білдіреді) түсіндіру үшін алынған сияқты. Осы прологтың кіріспесінде құдайдың құбыжықпен күрескені туралы айтылады.

Айдаһармен күрестің екінші нұсқасын 600 жолдан астам жолы бар поэмадан табамыз. Бұны Нинурта құдайдың қаһармандығы мен істеген қызметтері туралы поэма деп айтуға болады. Бұл поэманы қалпына келтіру кезінде көптеген тақташалар мен үзінділер пайдаланылды. Бұлардың ішінде көпшілігі бұрын-сонды жарық көрмеген. Бұл жолы басты зұлым — Кур емес, Курдың жер асты патшалығын мекендейтін ауру-сырқау әкелуші жын Асак. Асак патшалығы- жер асты патшалығы.Аңыздың қаһарманы-Нинурта. Ол — оңтүстік желінің құдайы және ауа құдайы Энлильдің ұлы болып есептеледі.

Гимннің кіріспе сөзінен кейін Шарурдың (Нинурта құдайдың қару-жарағының бейнесі іспетті құдай) өзінің әміршісіне қарата айтылған сөзі жалғасады. Түсініксіз бір себептермен Шарур Асак періні жек көрді. Сондықтан да ол Нинуртаның қаһармандығы мен ерлігін көп мадақтайды жөне оны құбыжықты өлтіруге үгіттейді. Нинурта Асакқа шабуылдап, оны өлтіруге келіседі. Бірақ бұған оның шамасы келмеген сияқты. Себебі құстай ұшып қашып құтылуына тура келеді. Әйтсе де Шарур одан келіп тағы да көмек сұрайды. Нинурта Асакқа тарпа бас салып, сол арада періні өлтіреді.

Бірақ Асактың өлімі бүкіл Шумер еліне бақытсыздық алып келеді. Алғаш жаратылған мұхиттың берекесі қашады, жерге сіңіп кеткісі келеді. Олар тұщы судың егістіктерге және бақтарға баруына жол бермей, ағысты байлап тастайды. Кетпен мен себет ұстаған Шумер құдайлары, басқаша айтқанда, жерді суару және өңдеумен айналысатын құдайлар, не істерін білмей пұшайман күйге түседі. Тигр өзені теңізге жете алмай қалады. Онда жақсы таза су қалған жоқ. Мұнан әрі аштық келгенін, егін өспей қалғанын, су тартылғанын, егіс даласының қатты шөлдегенін, ешкімнің де канал қазбағанын, арам шөптердің қаптап кеткенін, тек сол кезде ғана әміршінің қатты ойланып, Минурта ұлы Энлильге қарата әңгіме айтқаны және осындай ұлы істерге бет алғаны баяндалады.

Нинурта Шумерді мұхиттың толқындарынан тас қамалдай қорғау үшін кеудесін тосады. Ал егіс даласын шайып үлгерген суды Нинурға басқа жаққа қарай бұрады. Өзен ағып, су кетіп қайтадан егістік алқап гүлдене бастайды. Ақын, міне, осы туралы баяндайды. Сонда Нинуртаның қуанғаны, бұлар еккен егістің жайқалып өскені, өсімдіктер, бақтар жемісін беріп мәуелегені, халықтың бір тойынып қалғаны, елдің қуанышқа бөленгені, құдайдың да жан дүниесі, көңілі бір көтерілгені айтылады. Өз ұлының батырлық істері жөнінде естіген Нинуртаның анасы Нинмар мазасызданады. Мазасызданғаны сондай, өзінің бөлмесінде жатып, көз ілмейді. Ол Нинуртаға алыстан сәлем жолдап, онымен жолыққысы келетінін айтады. Ол келген кезде Нинурта бұған өмірге құштар қуанышты жүзбен қарайды. Бұдан әрі өлең жолдары жалғасады. Бұл жолдарда Нинмахтың соғыстың жан түршігерлік кейпінен қорықпағаны, енді қазір Хурсаг деп аталатын үлкен қырат тұрғызып жатқаны және оған әмірші өзі болатыны айтылады. Мұнан соң Нинурта Хурсаг қыратына тілек айтады. Онда өсімдіктің барлық түрлерінің, шарап пен балдың алуан түрлері, күллі ағаштар, алтын-күміс, қола сияқты небір байлықтардың болғаны, ірі қара мал, қой сияқты жануарлардың да аз еместігін айтылады. Нинурта тастармен тілдеседі. Ол — Асак перімен жекпе-жекке шыққанда, өзіне қарсы болған тастарды қарғайды. Өзіне адал болып қалғандарға рахметін жаудырады. Өзінің стилі, жалпы көңіл күйі жағынан бұл үзінді інжілдік тұрмыс кітабының 49-бетін еске түсіреді. Жақып өзінің бірнеше ұлдарын қошеметтейтінін және басқаларын қорғайтынын айтатын үзінді бар. Жақып өзінің кейбір ұлдарына батасын береді. Кейбіреуін қарғайды. Поэма Нинуртаны дәріптейтін ұзақ гимнмен аяқталады.

Үшінші аңызда айдаһармен жекпе-жекке, алдында айтылғандай, құдай емес, батыр жігіт Гильгамеш шығады. Ол — Шумердің даңқты қаһармандарының бірі. Оның өлтіргені — Хувава. Хувава — "Тірілер елінің" күзетшісі және оның қылқан жапырақты орманын қорғаушы.

Поэма осы аңызды баян етеді. Бұл бөлімге мен "Гильгамеш және тірілер елі" деген ат бердім. 14 тақташадан және үзінділерден тұратын бұл поэма алғаш рет 1950 жылы (қараңыз: Ancient Near Eastern Texts, Джеймс Причардтың редакциясымен 1955 жылы екінші рет басылып, жарық көрді). Әзірге оның 174 жолын ғана қалпына келтіруге мүмкіндік болды. Бірақ осының өзі-ақ ежелгі Шумердің талғампаз оқырмандарын, дәлірек айтқанда тыңдармандарын ерекше күшті әсерге бөлеп, көркемдік ләззатқа кенелткенін аңғару қиын емес. Поэманың негізгі артықшылығы, басты қасиеті сонда-оның көтерген тақырыбы жалпы адамзатқа ортақ, мәңгілік тақырып. Поэмада өмір мен өлім жайы, өлімнен қорқыныш, өлімді жеңуге ұмтылыс, мәңгі өлмейтін атақ - даңққа жету жайы сөз болады. Автор баян етілген жайға сезімдік қуат, трагедиялық бояу қосатын детальдарды орнымен тандап ала білген. Стилі де ерекше назар аударарлықтай, қайталау, нәзік параллелизмдер арқылы ақын қажетті ритмикалық ырғақ таба білген. Қысқасын айтқанда, бұл поэманы — бізге белгілі шумер әдебиеті туындыларының ішіндегі ең үздігі деп айтуымызға болады. Оның қысқаша мазмұны мынаған саяды:

Гильгамештің "әміршісі" Ұрық патша барлық жұмыр басты пенделер сияқты бұл өмірмен қоштасатынын сезеді. Көзі жұмылмай тұрғанда, өзінің атын мәңгіге қалдыруды ойлайды. Осы мақсатпен ол қиырда жатқан Тірілер еліне аттанады. Ондағы ойы-қасиетті самырсын ағаштың ұрлап алып, оны Ұрыққа әкелу. Бұл туралы ол өзінің адал қызметшісі және ажырамас досы Энкудуге айтады. Ол болса, бұған осы ойын Күн құдайы Угуға айт деп кеңес береді. Өйткені, Угу — самырсын ормандары елінің қорғаушысы.

Энкудудың ақылымен Гильгамеш Угуға құрбандық апарады және алдағы уақытта ниет етіп отырған Тірілер еліне баратын сапарына көмек сұрайды. Әуелі Угу Гильгамештің қарым-қабілетіне, мүмкіндігіне сенбейді. Бірақ Гильгамеш те айтқанынан қайтпайды. Дәлелді уәж айтып, сенбесіне қоймайды. Оған жаны ашыған Угу Гильгамешке көмектесуді ойлайды. Сөйтіп, ол Тірілер еліне баратын асқар-асқар тауларды асып өтетін алыс жолда оған кедергі келтіретін дүлей күштерді, жеті періні бұғалықтап, оған зияны тиместей етуді ойлайды. Бұған қатты қуанған Гильгамеш Ұрық қаласынан үй-күйі де, ата-анасы да жоқ 50 еріктіні жинап, қандай қиын сапарға болса да баруға бел буады. Бес қаруын сайланып, Гильгамеш жорыққа аттанады. Угудың көмегімен жеті қыраттан өтеді.

Жеті қыраттан өткеннен соң не болды, ол жағы бізге беймәлім. Өйткені ол туралы жазылған жолдар әбден бүлінген, дұрыс сақталмаған. Ал онан кейінгі жолдар анық көрінеді. Біздің бұл жолдарды оқығанда білетініміз: Гильгамеш терең ұйқыға кетеді. Бұл ұйқыдан ол араға ұзақ уақыт салып, әрең тұрады. Өзінің осылай ұзақ жатып қалғанына қапаланған Гильгамеш өзінің анасы Нинсунның, әкесі Лугальбанданың атымен ант етіп,өзінің қалай болғанда да Тірілер еліне баратынын, оны бұл ниетінен құдай да, адам да қайтара алмайтынын айтады.

Әйтсе де Энкуду Гильгамешке қайт деп жалынады.

- Қасиетті самырсын ағаштарды Хубаба есімді құбыжық күзетеді, ол өзіне қарсы келгеннің бәрін құртады,— дейді ол.

Гильгамеш оның бүл ескертуіне құлақ аспайды. Энкудудың көмегімен барлық қиындықтар мен қауіп-қатерді жеңетініне сенген Гильгамеш өзінің серігін өзімен бірге жүруге үгіттейді.

Өзінің самырсын ағашынан салған үйінде жатқан Хувава құбыжық олардың келе жатқанын біліп жол тосады. Қаһарына мінген ол бұларды қуып жібермек болады, бірақ одан ештеңе шықпайды. Осы арада мәтіннің тағы біраз жолдары жойылып кеткен. Онан соң Гильгамеш жеті ағашты жұлып алады және Хуваваның өзімен бетпе-бет келеді. Оқиға сол құбыжықтың үйінде болатын сияқты. Бір қызығы, жекпе-жек басталғаннан-ақ Хуваваны бір қорқыныш билейді. Ол Күн құдайы Угуға және Гильгамешке жалынып-жалбарынып, өзінің жанын қалдыруды сұрайды. Біздің қаһарманымыз құбыжыққа кешірім беруді ойланады, түсініксіздеу бір ишарамен Энкудуға Хувавны босатсақ қайтеді дегенді айтады. Әйтсе де Энкуду сақтық ойлап, оның бұл сөзіне қарсылық білдіреді. Құбыжық Энкудудың қаталдығына ыза болып, ашу шақырғанынша болмайды, біздің қаһарманымыз оның басын шауып түсіреді. Осыдан соң бұлар Хуваваның өлігін Энлильге, және әйел-патша Нинлильге апарады. Мұнан кейін не болғанын біз білмейміз. Себебі бұл мәтіннен жартылай өшірілген бірнеше жол ғана сақталған. Осы сақталған үзіндіде абыздың Энкудуға өзінің тауға баратынын, даңқ биігіне көтерілгісі келетінін, егер өз атағын шығармаса, құдайлардың атағын шығаратынын, сонда оған Энкудудың:

- Мырзам, тауға барсаң таумен хабарлас. Өйткені, тауды жасаған — Угу. Самырсын ағаштары бар мекен — Угудың мекені,— дегенін айтады.

Мұнан әрі мынандай жолдар бар:

Гильгамеш құрбандыққа шалатын ақ лақты бауырына басты,

Аспандағы Угу құдайға жалбарынды.

- Угу! Мен тауға қарай бет алдым,

Сен маған жебеуші бол.

Мен самырсынды тауларға қарай бет алдым,

Сен менің жебеушім бол.

Сонда көктегі Угу оған былай деп жауап берді:

Сенің күш-қуатың мол, Елге билігің жүреді.

Онда неменеге тауға қарай бет алдың?

Гильгамеш сонда былай дейді:

- Угу мен саған бір сөз айтайын.

Құлағыңды сал.

Өзімнің ойымды айтайын.

Менің тілегіме құлақ сал.

Менің қаламда адамдар өліп жатыр.

Жүректері қайғы-қасіреттен өртенуде.

Адамдар өліп жатыр.

Жүрегім жай табар емес.

Қаланың қорғанынан қарап тұрып,

Өзенде ағып бара жатқан өліктерді көрдім.

Бұл кепті ертең мен де киемін бе?

Ең биік деген адамның өзі аспанға жете алмайды,

Ең үлкен деген адамның өзі жердің бетін жаба алмайды.

Мен тауға барамын,

Өшпес даңққа бөленемін.

Даңқтылардың ішінде даңқты боламын.

Өз даңқымды шығара алмасам,

Құдайлардың даңқын асырамын.

Угу оның жалынып-жалбарынған сөзіне құлақ асады. Оған мейірім көрсетеді. Көмек қолын созады.

Келесі жолдарда өшіріліп қалған тұстар көп. Сонда да біз Гильгамештің серіктерімен бірге олардың жеті қырқадан асқаны жайлы білеміз. Жеті қырқадан еткеннен кейін Гильгамеш қатты ұйқыға кетеді. Сонда серіктерінің біреуі оятпақ болады.

Осы кезде оятқан серіктерінің оған былай дейтіні бар.

- Сен неге ұйықтап жатсың Гильгамеш!

Абыз! Куллабтың ұлы!

Қашанғы ұйықтайсың? Ұйқыңнан тұр, Гильгамеш,— дейді.

Сонда Гильгамеш оянады.

Серіктері батырдың киімдерін әкеліп береді.

Олар жолға шығады.

Өзімнің анам Нинсудың атымен, әкем

Лугальбандының атымен ант етем.

Мен ол құбыжықтың көзін жоямын,— деді.

Сонда Энкуду оған тоқтау айтады.

- Мен оны көрдім, адамның жүрегі шошиды.

О, батырым, оның тістері — айдаһардың тістеріндей,

Айбаты арыстанның айбатындай.

Аузынан от шашады.

Оның аранына түссең, құтылу жоқ.

О, менің мырзам,

Сен тауға барсаң, тауға бар.

Мен қалаға қайтайын.

Сенің ол жаққа, құбыжықтың аранына кеткеніңді естісе,

Анаң зар жылайды.

Бұл сапарға барма,— дейді.

Мұнан әрі Гильгамештің Хубабаны жеңгені, оны байлап, матап алғаны айтылады.

Сол кезде Хубаба өкіріп жылап Гильгамешке жалынады.

- Гильгамеш, саған жалығамын,

Сен менің әміршімсің.

Туған анамды көрмей кетейін,

Туған әкемді көрмей кетейін.

Мен осы тауда өстім,

Ал ендігі әке-шешем-сен, дейді.

Қолынан ұстап өлердегі сөзін айтады. Сонда Нинсунның ұлы Гильгамештің жүрегі жіби бастайды және оған кешірім еткісі келеді. Сонда Энкуду Хубабаға былай дейді:

- Аспанда ұшқан құс ұясына қайтар.

Жауынгер жорықтан анасына қайтар.

Ал сен өзіңнің туған анаңа енді қайтып оралмайсың.

Тағдырдың жазуы осы,— дейді.

Осы арада Хубабаның басын шауып түсіріледі. Сөйтіп олар Энлиль құдайға, Нинлиль әйел-құдайға келеді.

Гильгамеш Шумер батырларының ішіндегі ең даңқтысы болды.Ежелгі әншілер мен ақындардың сүйікті кейіпкері де Гильгамеш еді, әйтсе де қазіргі шығыстанушылар ол туралы, оның батырлық іс-әрекеттері жөнінде шумер әдебиеттерінен емес, семит әдебиеттерінен білді. Ол Бабылдың — (Вавилон) эпикалық дастанының басты қаһарманы болды. Бүл — бүкіл ел мойындаған ежелгі дәуірдегі ең маңызды әдеби туынды болатын. Әйтсе де сол Вавилон эпосы мен шумерлік әдеби қайнар көздерді салыстыратын болсақ, Вавилон авторлары мен "редакторлары" шумер эпосын өздерінің мақсатына, өз мүдделеріне лайық пайдаланып, қайта жасаған. Келесі тарауда біз оны ежелгі семит қабығынан ажыратып алып, шумерлік негізін айқындауға тырысамыз.

26. ГИЛЬГАМЕШ ТУРАЛЫ АҢЫЗДАР

Алғашқы әдеби ауыс-күйістер

Бір кездегі ежелгі Ниневия өркениеті болған жердегі жер - асты қазбаларынан Британ мұражайына әкелінген мыңдаған саз тақташалар мен үзіктерді зерттеген ағылшын Джордж Смит 1862 жылдың 3 желтоқсанында сол кезде жаңа ғана ұйымдасқан Інжіл археологиясы қоғамының мәжілісінде баяндама жасады. Оның баяндамасы Інжілді ғылыми тұрғыдан зерттеуде оның ішінде Інжіл мәтіндерін салыстырмалы түрде талдауда маңызды оқиға болды.

Дж. Смит біздің заманымызға дейінгі 7-ғасырда билік құрған Ашшурбанипал патшаның құм астында қалған кітапханасынан табылған саз тақташадан топан су туралы мифтің ежелгі нұсқасын тапқанын жөне оның мәтінін айқындағанын мәлімдеді. Бұл миф Тұрмыс кітабындағы Інжіл аңызымен өте ұқсас екенін айтты. Оның бұл мәлімдемесі ғылыми ортада үлкен сілкініс тудырды. Қалың қауым да бұл жаңалықты қуана, таң-тамаша қалып, қарсы алды. "Дейли Телеграф" аталатын Лондон газеті Ниневияға жаңа экспедиция жасау үшін дереу қаржы бөлді. Дж. Смит бұл экспедицияны өзі басқарды. Әйтсе де оның денсаулығы да, мінез-құлқы да Таяу Шығыстағы жұмыс жағдайына сәйкес келмейтін еді. Ол қазба жұмыстары жүріп жатқан кезде қайтыс болды. Бұл кезде оның жасы 36-да болатын.

Өзінің баяндамасынан кейін көп ұзамай, Дж.Смит Ашшурбанипал кітапханасынан табылған тақташалар мен жазбалардың үзінділерін онан әрі зерттей келіп, өзі тапқан аңыздың, топан су туралы мифтің "Гильгамеш туралы аңыздар" деп, вавилондықтардың өзі солай атаған ұзақ поэманың бір үзіндісі екенін айтты. Ежелгі жазбагерлердің айтуынша бұл цикл әрқайсысы 300 жолдан тұратын 12 аңыздан немесе өлеңнен құралады. Ашшурбанипал кітапханасында әрбір аңыз бөлек тақташаға жазылған. Ал топан су туралы аңыз 11- тақташаның үлкен бір бөлімін құрайды.

Дж. Смит уақытынан бері Иракта аңыздардың семит циклына жататын көптеген жаңа мәтіндері табылды. Қазір оны әдетте "Гильгамеш туралы эпос" деп атайды. Бұлардың кейбіреуі ежелгі Вавилон дәуірінде, дәлірек айтқанда, біздің заманымызға дейінгі 18-17 ғасырларда жазылған. Эпостың кейбір бөлімдерінің ертеректегі аудармасының (біздің заманымызға дейінгі екі мыңжылдықтың екінші жартысынан бастап) хуррид және индоевропалық шет тіліне аударылған нұсқасы Кіші Азияның көптеген жерлеріндегі саз тақташалардан табылды. Мұның өзі ежелгі дәуірде Гильгамеш туралы Бабыл (Вавилон) эпосын көптеген елдердің оқып-зерттегенін және Таяу Шығыста оның өзге тілдерге аударылғанын дәлелдейді.

Бүгінгі күні біздің қолымызда осы эпостың шамамен алғанда, 3500 жолы бар. 1930 жылы басқа бір ағылшын, марқұм археолог Р.Кэмбелл Томпсон Гильгамеш туралы аңыздардың кереметтей толық басылымын жарыққа шығарды. Онан бергі уақытта бүгінгі заманғы ағылшын тіліне аударылған екі аудармасы жарық көрді. Біріншісінің атауы The Gilgamesh Epic and Old Testament Parallels Мұны шығарған — Александр Хейдел. Екіншісі — Ancient Near Eastern Texts жинақта жарық көрді. Мұны шығарған — Эфраим Шпейзер. (Рвдакторы- Джеймс Причард.)

Ежелгі дәуірдегі осы бір аңыздың бүгінгі күнге дейін де ерекше танымалдығының себебін толық түсінуге болады. Себебі адам психологиясьш ашу және шығармадағы драмалық серпін жөнінен "Гильгамеш туралы эпосқа" жететін Вавилон әдебиетінде бір де бір туынды жоқ. Бабыл (Вавилон) авторларының көптеген шығармаларында басты рольдерді құдайлар ойнады. Оның үстіне бұл құдайлар нақты адамдардан гөрі дерексіз жасанды рәміздер болатын. Ал мұндағы кейіпкерлер — терең рухани күштердің бейнесі сияқты көрінді.Тіпті қаһарман ретінде жұмыр басты пенделер алынған Вавилон аңыздарында олар ерекше рөл атқара алмады. Өздеріне тән келбетке ие бола алмады. Сондықтан да оларға оқырмандар бей-жай қарады. Мұндай қансыз-жансыз қуыршақ тәрізді бейнелер сол дәуірдегі мифтердің бір құрамды бөлігі ретіңде ғана қаралды.

Гильгамеш туралы аңыз жөнінде айтар болсақ, бұл-өзгеше дүние. Мұнда оқиғаның қайнаған ортасында адам жүреді. Сүйетін, жек көретін, қайғыратын, қуанатын, тәуекелге бас тігетін, кейде дәрменсіз күй кешетін, өмірден түңілетін, әйтсе де алдан үміт күтетін жұмыр басты пенде. Рас, мұнда да құдайлар бар. Гильгамештің өзі де өз дәуіріндегі аңыз шығармашылығына тән дәстүрге сәйкес — үштен екісі — құдай, тек үштен бірі ғана — адам. Бірақ осы Гильгамеш — адам эпостың бүкіл дамуын айқындайды. Ал құдайлар және олардың істеген істері бұл аңыздың фоны ретінде ғана қызмет атқарады. Немесе қаһарман басындағы шиеленіскен жайлар өтетін жердегі әдемі әшекей немесе көрініс сияқты. Бұл драмадағы адами бастау-үлкен мәнге ие.

Осы эпостағы көтерілген мәселелер, адам жан дүниесінің ұмтылысы бар дәуірдегі барлық халықтарға да жақын. Бұл — достыққа деген ұмтылыс. Адалдықты мадақтау. Даңққа жетсем деген талпыныс. Батырлыққа, шытырман оқиғаларға деген құштарлық. Болмай қоймайтын ажал алдындағы қорқыныш. Мәңгі өмір сүрсем деген ынта-ықылас. Осы бір адам жүрегін өмір бойы толғандырып келе жатқан қарама-қайшы сезімдер Гильгамеш туралы аңыздардың негізін құрайды. Міне, поэманың осы қасиеттері оны барлық уақыттың, барлық заманның шығармасы өтті. "Гильгамеш туралы аңыз" өзіне жақын кезеңдердегі эпикалық туындыларға ерекше ықпал етіп жатса, оған танданатын ештеңе жоқ. Тіпті, бүгінгі күннің өзінде бізді поэманың жалпы адамзаттық тақырыбы, басты қаһарманның сезім қуаты таңғалдырады.

Поэма қысқаша кіріспе сөзбен басталады. Мұнда Гильгамештің өзі және оның туған қаласы Ұрық мадақталады. Мұнан кейін біз Ұрық патшасы Гильгамештің қаһарман жауынгер екенін, қарсыластарының ешқайсысын өзіне теңгермейтінін, өзінің асау сезімдеріне тұсау салып көрмеген жан екенін, қала салқын қатты қысымшылыққа ұшыратқанын білеміз. Әсіресе ол қыз-келіншектерге деген құмарлық сезімдерін ауыздықтай алмайтын жан екені танылады. Осыдан қатты қиналған Ұрықтың тұрғындары құдайларға шағымданады. Ал құдайлар Гильгамештің өз қаласының адамдарына аяусыз үстемдік жасауының себебі — сол адамдардың ортасынан өзіне тең келетін біреудің болмағанынан деп біледі. Сөйтіп олар, жерге ұлы құдай-ана Арураны жібереді.

Арура саз балшықтан құдіретті Энкудуды жаратады. Тыржалаңаш, үсті-басын түк басқан, адамдардың тірлігінен ешқандай хабары жоқ Энкуду алқапты мекендеген жабайылардың арасында өмір сүреді. Міне, осы — адамнан гөрі хайуанға көбірек ұқсайтын Энкуду Гильгамештің асып-тасқан көкірегін басып, оны ақылға келтіреді. Ең әуелі Энкудуды адам қалпына келтіру керек болды. Ал бұл міндет негізінен әйелдерге жүктелді. Ұрықтан шыққан жеңіл жүрісті бір әйел Энкудуды өзіне еліктіреді. Адамдармен қарым-қатынастың арқасында Энкуду ақыл жағынан да, рухани жағынан да жоғарылайды. Әйел махаббатын сезінген ол ақылды тірлік иесіне айналады. Ал жабайы андар енді онан қашатын болады. Әйел оны үлкен шыдамдылықпен дастархан мәдениетіне, кәдімгі адамдар сияқты киіну өнеріне үйретеді.

Сөйтіп адам қалпына келген Гильгамешпен кездесуге дайын. Оның ойына не келсе соны істеп бетімен кеткен бейбастақ тірлігіне тоқтау салу үшін де онымен кездескісі келеді. Энкудудың келгенін Гильгамеш түсінде көреді. Ұрықтағы өзінің шексіз өктемдігіне мастанған Гильгамеш түнгі қызойнақ ұйымдастырып, бұған Энкудуды шақырады. Әйтсе де Гильгамештің бейбастақ мінездерін жек көретін Энкуду қызойнақ болатын үйдің алдында тұрып алып, Гильгамешті кіргізбейді. Міне, сөйтіп, екі алып жекпе-жекке шығады, қала тұрғыны Гильгамеш және жазық даланың қарапайым тұрғыны Энкуду. Алғашында Энкуду үстем болады. Міне, осы кезде Гильгамештің ашу-ызасы тарай бастайды. Сөйтіп, батырлар бірін-бірі құшаққа алады. Осындай арпалысқан айқастан кейін олардың арасында ұзаққа созылған айнымас достық пайда болады. Бұл — аңызға айналған достық. Мұнан кейін бір-бірінен ажырамас достар тізе қоса отырып таңғажайып ерліктер жасайды.

Көп ұзамай Ұрықтағы өмір Энкудудың көңілінен шықпағаны белгілі болады. Ас та төк тамақ, ойын-сауық оны әлсіз, дәрменсіз адамға айналдыра бастайды. Сол кезде Гильгамеш оған өзінің ойында жүрген батыл жоспарын айтады. Самырсын орманды алыс елге барғысы келетінін, осы елді күзетіп отырған Хубабаны өлтіруді ойлайтынын, самырсын ағаштарын кесіп, жер бетінен бүкіл зұлымдықты сыпырып тастағысы келетінін айтады. Бұрын осы жерде самырсын ормандарын еркін аралап жүрген Энкуду Гильгамешті өміріне қауіп төндіретін қатерден сақтандырады. Әйтсе де Гильгамеш оның қорыққанын күлкіге айналдырады. Ол өзінің атақ - даңқын көтергісі және мәңгі өлмейтін даңққа бөленгісі келеді. Өйткені, ұзақ та сүреңсіз өмірден осыны артық санайды. Гильгамеш Ұрықтың ақсақалдарымен кездеседі. Күн құдайы Шамаштың қолдауына ие болады. Шамаш бүкіл жиһанкездердің қолдаушысы болатын және Ұрықтың ұсталарына өзі үшін және Энкудуға арнап қару-жарақ соққызады. Осындай дайындық жұмыстарынан кейін олар сапарға шығады. Ұзақ жол жүріп, қаһармандар ертегідегідей ғажайып самырсын орманына келеді. Хуваваны өлтіреді және самырсын ағашын кесіп алады.

Бір таңғажайып оқиға екіншісіне жалғасады. Олар Ұрыққа келгені сол екен — махаббат және ләззат құдайы Иштар келбеті келіскен Гильгамешке ғашық болады. Оның бар жағдайын жасап, көңілін табуға тырысады. Гильгамешке шындап көңілі құлайды. Бірақ Гильгамеш бір кездегі асау мінезді, өз сезіміне ие өктем Гильгамеш емес. Көп өзгерген. Ол әйел — құдайлардың көптеген сүйіктілері бар екенін және олардың ешқайсысына адал болмағанын жақсы біледі. Сондықтан да ол мұның ұсынысын күлкіге айналдырып, ықыласын кері қайтарады.

Қатты ренжіген және қорланған Иштар аспан құдайы Ануга өтініш айтып, Ұрыққа аспаннан өгіз түсіруін, сөйтіп ол өгіз Гильгамешті өлтіруін, және қаласын қиратуын сұрайды. Әуелі Ану бұған келісім бермейді. Бірақ Иштар жер астындағы өлілерді шақырамын деп қорыққаннан кейін Ану көнуге мәжбүр болады.

Аспан өгізі Ұрыққа түседі. Айналасына өлім себеді.Қаланы қиратады. Жүздеген жауынгерлерді өлтіреді. Сол кезде Гильгамеш пен Энкуду екеуі өгізбен айқасады. Екі жақтан кыспаққа алып, бұлар осы құбыжықты ақыры өлтіреді.

Міне, біздің қаһармандарымыз даңқтың тұғырына көтерілді. Бүкіл Ұрық олардың ерлігін жырға қосады. Бірақ тағдыр қатал. Аяусыз. Бұлардың қуанышы ұзаққа бармайды, Хубабаны және аспан өгізін өлтіруге қатысқаны үшін құдайлар Энкудуға ажал жіберуге үкім етеді. Оның ауруы он екі күнге созылады, ал он үшінші күні досы Гильгамештің алдында өмірмен қоштасады. Қайғыдан қапа болып, езілген, тағдырдың алдында шарасыз Энкуду өзінің досы Гильгамештің алдында жан тапсырады. Осы күннен бастап оны "күндердің күнінде Энкудудың кебін мен де кешемін-ау, ажалдан құтыла алмаймын-ау" деген ой, ауыр мұң торлайды.

Өзі жасаған ерліктер де, атақ-даңқ та Гильгамешті бұрынғыдай қуантпайды. Енді ол мәңгілік өмірдің құпиясын іздеп тапсам деген ойға келеді.

Гильгамеш бұған дейін тек бір ғана адамның мәңгілік өмір сүргенін біледі. Ол — Утнапиштим еді.Ежелгі Шуруппактың адал да данышпан патшасы болатын. Шуруппак топан су дәуіріне дейін іргетасы қаланып, гүлденген патшалықтың бес қаласының бірі болатын. (Айта кетерлік жай: Шуруппак жерленген қыратты неміс және американ археологтары қазған кезде біздің заманымызға дейінгі үш мың жылдыққа жататын көптеген қыш тақташалар тапты.)

Сонымен Гильгамеш қалай болғанда да Утнапиштимнің қиыр шеттегі мекеніне баруды ойлайды. Бәлкім, мәңгілікті еншілеген қаһарман бұған осының құпия сырын ашар. Ол талай тауларды, шетсіз-шексіз жазықтарды артқа тастап, кей кездерде адасып, ұзақ жол жүреді. Жыртқыш аңдармен айқасады. Қатты ашыққан кездері де болады. Ол алғаш жаратылған мұхитты жүзіп өтеді. "Ажал теңізінен" де аман сау шығады. Ақыр соңында шаршап қалжыраған, әл дәрмені таусылған ол Утнапиштимнің алдына келеді. Ұрықтың бір кездегі өр кеуде әміршісі кезбеге айналған. Оның кір-кір денесін жауып тұрған — тек аң терілері ғана... Гильгамеш Утнапиштимнен мәңгілік өмірдің құпиясын сұрайды.

Әйтсе де Утнапиштимнің жауабы оны қанағаттандыра қоймайды. Шуруппактың патшасы оған топан су жайын айтады. Бұл топан суды жер бетіндегі тіршілік иелерін жою үшін құдайлардың жібергенін айтады. Егер даналық құдайы ұлы Эаның ақылына құлақ асып, кеме жасамағанда өзінің де ажалдан қашып құтыла алмайтынын айтады. "Ал егер мәңгілік өмір жайына келсек, бұл — тек құдалардың ғана еншісіндегі нәрсе",— дейді ол. Ал Гильгамешке мәңгілік өмір сыйлайтын бір құдай табылар ма екен?

Осындай жауапты естіген біздің қаһарманымыз қатты торығады. Ұрыққа қайтпақ болады. Міне, осы сәтте оның алдынан үміт сәулесі көрінеді. Утнапиштим оған адамды жасартатын шөпті қайдан алуға болатынын айтады. Бұл құпия сырды айтуына Утнапиштимнің әйелі түрткі болады. Бұл сиқырлы шөп теңіз түбінде өседі екен! Сонымен Гильгамеш теңіз тұңғиығына аттанады. Сол шөпті табады. Енді Ұрыққа қайтуға асығады.

Әйтсе де құдайлардың ұйғарымы басқа болды. Ол шомылып жатқан кезде, бір жылан келіп, оның шөбін ұрлап алады. Әбден азап шеккен, еңбегі еш кеткен батыр Ұрыққа қайтып оралады. Ендігі пананы қамалмен қоршаған қаладан табады.

Бабылдың "Гильгамеш туралы эпос" жазылған он бір тақташасындағы аңыздың қысқаша маңызы осындай. (Ал "он екінші тақташаға" келетін болсақ, негізінен оның бұл эпосқа тікелей қатысы жоқ. Тек тараудың соңғы жағында ғана бұл туралы айтылып кетеді.)

Бұл аңыз өмірге қай уақытта келген? Егер ежелгі вавилон нұсқасын кейінірек табылған ассирий нұсқасымен салыстырып қарайтын болсақ, тұтастай алғанда бұл эпос біздің заманымызға дейінгі екі мың жылдықта осы бізге жеткен нұсқасы бойынша кең таралған. Ал егер бұл қайдан шықты дейтін болсақ,ономастикалық негізде үстірт танысып шыққанның өзінде Гильгамеш туралы аңыздардың, еш шүбәсіз, шумер әдебиетінің туындысы екенін айтуға болады. Бұл аңызды семиттік негізге жатқызу — қисынсыз нәрсе. Аңыздың бас қаһармандары Гильгамеш пен Энкудудың есімдерінің өзі де — шумерлік есімдер. Гильгамештің ата-аналары Лугальбанда мен Нинсунның есімдері де шумерлік есімдер. Энкудуды жасап шығарған ана-құдай Аруру, Нинмах, Нинхурсаг немесе Нингу есімдерімен белгілі. (14-тарауды қараңыз.) Кекшіл әйел құдай Иштар үшін аспан өгізін жасаған шумер құдайы Ан, вавилондық нұсқасында Ану деп аталады. Энкудудың алдағы тағдырын шешкен (күнінен бұрын өлімге ұйғарған) да шумер құдайы — Энлиль. Және ең соңында топан су туралы аңызда да басты рөл атқаратын шумер құдайлары.

Гильгамеш туралы аңыздардың көп бөлігі Шумерде туғанын тек осы дәйектерге және логикага жүгініп қана айтып отырғанымыз жоқ. Біздің қолымызда осы аңыз мәтіндері жазылған шумер тақташалары мен поэма үзінділері бар. Ал бұл мәтіндер — Бабыл (вавилон) мәтініне қарағанда анағұрлым көне жазбалар. 1911-1935 жылдары Радау, Циммерн, Пебель, Лэнгдон, Кьера, де Женуяк, Гэдд жоне Фиш тәрізді көрнекті астриологтар Гильгамеш туралы поэманың үзінділері бар 26 шумер тақташалары мен үзіктерін жариялады. Осы мәтіндердің он төртін Э.Кьера жариялады.

1935 жылдан кейін Стамбул мен Филадельфия мұражайларынан мен "Гильгамеш туралы эпосқа" қатысты қосымша 60 үзінді таптым. Олардың көпшілігінің көшірмелерін жасап алдым.

Сонымен бүгінгі күні біздің қолымызда Гильгамеш туралы поэманың негізгі бөлімдері бар деп айта аламыз... Біз оларды Бабыл (вавилондық) эпосымен салыстыра келіп, вавилон авторлары ежелгі шумерлік негізді қалай пайдаланғанын және қаншалықты дәрежеде пайдаланғанын дәл анықтап бере аламыз.

Әйтсе де "Гильгамеш туралы эпостың" шығу төркіні жөніндегі мәселені шешу, бір қарағанда, оңай сияқты көрінгенмен, бұл өте күрделі мәселе. Егер оны бірден айқындап, басын ашып алмаса, көптеген қате көзқарастарға жол беpiп алуымыз әбден мүмкін. Сондықтан да мен мәселенің анық — қанығын танытатын жайларды бір-бірімен сабақтас үш негізде қарастырғым келеді. Мына сұрақтар да осыдан келіп туындайды.

1. Тұтастай алғанда вавилондық "Гильгамеш туралы эпостың" шумерлік түпнұсқасы бар ма? Басқа сөзбен айтқанда, түрі мен мазмұнындағы көптеген өзгешеліктерге қарамастан, бұлтарпас негізгі дәлелдерге сүйене отырып, мынау-шумер түпнұсқасы дейтіндей, кейініректе пайда болған вавилондык эпосқа үлгі боларлық шумерлік мәтін табылады деп айта аламыз ба?

2. Егер қолымызда бар материалдарға сүйене отырып, тұтастай алғанда вавилон эпосының шумерлік түпнұсқасы бар деген қорытындыға келе аламыз ба? Ал егер жекелеген эпизодтары ғана шумерлік бастауға апаратын болса, осыған сүйене отырып, өз пікірімізді дәлелдей аламыз ба?

3. Егер вавилондык эпостағы эпизодтар шумер жазбаларында жоқ болып шықса, біз бұл көріністерді кейінірек семиттік негізде шыққан дейміз бе? Әлде олардың ежелгі, шумерлік негіздері бар деп айта аламыз ба?

Осы сұрақтарды салыстыра келіп, вавилон эпосын қолда бар шумер мәтіндерімен салыстырмалы талдау жасай отырып, тексере аламыз. Шумер мәтіндерінде мынандай тақырып қойып айтуға болатын алты эпизод бар:

1. "Гильгамеш жіне Тірілер елі."

2. "Гильгамеш және аспан өгізі".

3. "Топан су".

4. "Гильгамеш және Киштен келген Агга".

5. "Гильгамеш, Энкуду және жерасты патшалығы"

Есте болатын бір жай: бұл аңыздардың мәтіндері үзік - үзік.Олардың аудармаларында да біраз қиындықтар бар. Көбіне шамамен аударылған. Үзінділердің арасында түсіп қалған жолдары болмаған кездің өзінде де осындай. Соған қарамастан, бұл шумер мәтіндері әлгінде біз қойған сұрақтардың алғашқы екеуіне сеніммен жауап беруімізге мүмкіндік береді. Ал үшінші сұраққа байланысты нық сеніммен жауап бере алмаймыз, соған қарамастан, бүгінгі күннің өзінде осы мәселеге байланысты белгілі бір байламға келе алатындай жағдайымыз бар.

Әйтсе де тым алға озып кетпейік. Ең алдымен осы шумер поэмаларының алтауының әрқайсысын жеке-жеке талдағанымыз дұрыс болар.

1."Гильгамеш тірілер елінде" деп аталатын бірінші поэма туралы

25-тарауда әңгіме болды. Бұл аңыз — сөз жоқ, вавилондық "Гильгамеш туралы эпостың", самырсын ормандары жайлы айтылатын эпизодтың бір нұсқасы. Бірақ екі шығарманы қатар қоятын болсақ, олардағы әңгіме өзегі бір екенін көреміз. Екі нұсқада да Гильгамеш самырсын орманына барады, ол қасына Энкудуды ертіп жүреді, Күн құдайынан көмек сұрап, олардан жәрдем алады, екі батыр ойлаған жеріне жетеді, самырсынды кесіп алып, Хуваваны өлтіреді.

Әйтсе де екі нұсқасының да бір-бірінен кейбір айырмашылықтары бар. Бұл — кейбір егжей-тегжейіне дейін баяндар тұстарында, құрылымында, жалпы көңіл күй әуенінде байқалатын айырмашылықтар. Мәселен, Гильгамештің шумер нұсқасында оған еріп жүретін тек Энкуду емес, Ұрықтан шыққан 50 жауынгер бар. Ал вавилон нұсқасында оған тек Энкудудың өзі ғана еріп жүреді. Шумер нұсқасында Ұрық қаласының ақсақалдар кеңесі туралы ештеңе айтылмайды. Ал семит нұсқасында бұған ерекше мән беріледі.

2. "Гильгамеш пен аспан өгізі" туралы шумер поэмасы әлі күнге дейін жарық көрген жоқ. Оның тек үзіктері ғана сақталғанына қарамастан, мазмұнын ұғынуға әбден болады. Бізге жеткен 20 жолында Инанна әйел құдай Вавилондық аңызындағы әйел құдай Иштардың істегенін істейді. Гильгамешке неше алуан сый-сияпат ұсынады. Ал біздің қолымызға жетпеген жолдарда оның Гильгамешке іңкәр көңілін білдіретіні анық. Әйел-құдайдың сөзінен кейінгі жолдар өшіріліп қалған. Шамасы, бұл арада Гильгамеш Инаннаның ыстық ықыласын кері қайтарған болуы керек. Ал мәтін қайта жалғасқан кезде Инанна аспан құдайы Аннан көктен өгіз жіберуін сұрайды. Ан қарсылық білдіреді. Бірақ Инанна оны ғаламдағы ең ұлы құдайларға айтам деп қорқытады. Қорыққан Ан оның айтқанына көнеді. Инанна көк өгізін Ұрыққа жібереді. Ол қаланың күл-талқанын шығарады. Мұнан кейін мәтін тағы да оқуға келмейтіндей түсініксіз болып қалған. Ол — Энкудудың Гильгамешке айтылған сөзімен аяқталады. Мұнда Гильгамештің көктен келген өгізді жеңетін эпизодымен аяқталатын тұсы жоқ.

Егер шумер мәтінін вавилондық "Гильгамеш туралы эпостағы" аңыздармен салыстырар болсақ, негізгі оқиғалар екеуіне де ортақ. Екі поэмада да Инанна (Иштар) сый - сияпатпен қызықтырып, Гильгамешті өздеріне қаратқысы келеді. Екі поэмада да Гильгамеш олардың ықыласын кері қайтарады. Ан (немесе Ану) өзі соны қаламай тұрса да, амалсыздан көк өгізін Ұрыққа жібереді. Құбыжық қаланың тас-талқанын шығарады, ақырында біздің қаһарманымыз оны өлтіреді.

Екі нұсқаның арасындағы айырмашылық, негізінен, ұсақ - түйек, қосалқы жайларға ғана байланысты. Мәселен, Инаннаның сый-сипаты Иштардың сый-сияпатына ұқсамайды. Вавилон нұсқасында Гильгамештің Иштардың ықыласын кері қайтаруы 56 жолда айтылған. Мұнда вавилон мифологиясына сүйенген тұстар және вавилондық мақал-мәтелдер өте көп. Ал шумер нұсқасында бұл қысқа қайырылады. Ең соңында, Инанна мен Анның арасындағы әңгіме Иштар мен Анудың арасындағы әңгімеге ұқсамайды. Осыдан келіп, әлі бізге беймәлім шумер дастанының аяқталуы вавилон поэмасынан бөлектеу болуы әбден мүмкін деген қорытындыға келуге болады.

3. Топан су туралы шумер поэмасы 22-тарауда талданды, топан су қалай суреттелгені егжей-тегжейлі айтылды. Міне, осы оқиға вавилон кітапханасындағы Гильгамеш туралы ең бірінші аңыздың өзекті оқиғасы ретінде алынған. Топан су туралы шумер мифінің Гильгамеш туралы шумер поэмаларына қатысы жоқ екенін ескерсек, вавилон авторлары әдеби иемденулерді қай тұрғыда жасаған деген сұраққа жауаптың кілтін табамыз.

Топан су туралы шумер әңгімесі — Зиусдраның мәңгілік өмірге қалай қолы жеткені туралы мифологиялық поэманың бір бөлігі ғана. Әйтсе де вавилон авторлары бұл эпизодты өз мақсатына шебер пайдаланған. Бұлардың эпосында көп азап шегіп, қиын өткелдерден өтіп, Гильгамеш ең соңында Утнапиштимге келеді (вавилондық нұсқада, бұл — Зиусудре) және мәңгі өмір сүрудің құпиясын сұрайды. Бірақ ол оған нақты да айқын жауап бермейді. Ал вавилондық авторлар осы сотты пайдаланып, топан су туралы аңыздың вавилондық нұсқасын оның аузымен айтқызады. Әлем жаратылысы жөніндегі шумер нұсқасы вавилондықтарға керек болған жоқ. Сондықтан мұны олар өздеріне қоспады, тастап кетті.

Тек апат туралы әңгіме ғана бар. Бұл Зиусудраны құдай кейпінде көрсетумен аяқталады. Жаңа нұсқада әңгіме бірінші жақтан — Утнапиштимнің (Зиусудра) атынан айтылады. Ал шумер нұсқасында оқиға үшінші жақтан баяндалады.

Оның үстіне көптеген жекелеген өзгерістер бар. Шумер нұсқасында Зиусудра-құдайға қараған, көнбіс, құдайдан қорқатын патша. Вавилондық авторлар өздерінің Утнапиштумына мұндай қасиеттерді бермейді. Екінші жағынан, олардың нұсқасында кеме жасау, топан су және оның әкелген зардаптары егжей-тегжейлі суреттеледі. Шумер нұсқасында топан су жеті күн, жеті түнге созылады. Ал вавилон нұсқасында алты күн, алты түнге созылады. Ең соңында вавилондық Утнапиштим кемеден құс ұшырады. Ондағы ойы — су деңгейінің түскен-түспегенін тексеру. Ал шумер нұсқасында бұл көрініс жоқ.

4. Біз шартты түрде "Гильгамештің өлімі" деп алған шумер поэмасы әлі күнге дейін үзік-үзік. Ал біздің қолымызға жеткен үзінділерінен мына жайды түсінуге болады. (қараңыз: Ancient Near Eastern Texts.) Шамасы, Гильгамеш мәңгілік өмір іздеуді онан әрі жалғастыратын сияқты. Бірақ ол ең соңында адам баласына мәңгі өмір сүру бақыты бұйырмағанын түсінеді. Оған билік пен атақ-даңқ берілді, ол ерлігімен мәшһүр болды, жауларының бәрін жеңді. Бірақ мәңгі өмірге жете алмады.

Шумер мәтіндерінің үзік-үзік күйінде жеткеніне қарамастан, оның вавилондық "Гильгамеш туралы эпосының" тоғызыншы, оныншы және он бірінші тақташаларындағы көптеген үзінділерге негіз болғанын анықтау қиын емес. Бұларда қаһарманның мәңгілік өмір сұрап жалбарынғаны, оған жауап ретінде, өлім-барша адамның маңдайына жазылғаны туралы тұжырымға келуі айтылады. Бір таңданарлық жай, вавилон нұсқасында Гильгамештің өлімі туралы ештеңе айтылмайды. Ал Гильгамештің өлімін суреттейтін көрініс шумер поэмасында бар.

5. Вавилондық эпоста шумердің "Гильгамеш және Кишадан келген Агга" поэмасымен ұқсас нұсқа жоқ. Ал бұл поэма туралы біз 5-тарауда әңгімеледік. Бұны ежелгі Шумердің ең қысқа эпикалық аңызы деуге болады. Мұнда бар болғаны 115 жол бар. Оның үстіне бұл поэманың қызықтырарлық тұстары да көп. Ең алдымен айтатын жай: мұнда тек адамдар ғана әрекет етеді. Көптеген шумерлік эпикалық аңыздардан айырмашылығы, мұнда әр алуан құдайлар қатысатын мифологиялық сарындар жоқ.Тағы бір ерекшелігі: бұл — тарихи тұрғыдан қарап бағалағанда, құнды дүние. Өйткені мұнда осыған дейін белгісіз болып келген дерек, шумердегі қала-мемлекеттердің арасындағы алауыздықтан туған күрес жайы сөз болады. Ең соңында, бұл поэма саяси ой мен саяси мекемелер тарихы тұрғысынан алып бағалағанда да құнды. Бұл поэмадан білетініміз: біздің заманымызға дейінгі 2800 жылдар шамасында демократиялық сипаттағы басқару жүйесі, екі палаталы парламент тәрізді құрылым болғаны. Бәлкім, осы деректер вавилон редакторларын эпостың өздеріндегі нұсқасынан "Гильгамеш жөне Кишадан келген Агга" поэмасын алып тастауға себеп болған шығар. Бұл поэмада эпикалық поэзияға тән нәрсе болып келген: адамның табиғи жаратылысына үйлесе бермейтін, шындыққа сәйкесе бермейтін көріністер, оқиғалар жоқ.

6. Енді шумердің соңғы поэмасы "Гильгамеш, Энкуду және жерасты патшалығы" шығармасы және осыдан алынған вавилон эпосы жайлы әңгімені осы тараудың соңында баян етеміз.

Шумер мәтіндерінің салыстырмалы талдауын әзірше осымен аяқтай тұрсақ та болар. Енді жоғарыда қойылған үш сұраққа жауап беруге тырысып көрейік.

1. Тұтастай алғанда, вавилондық Гильгамеш туралы эпостың" шумерлік түпнұсқасы бар ма?

Ондай түпнұсқа жоқ. Шумер поэмалары көлемі жағынан алғанда, бір-бірінен ерекше. Бұлар, негізінен, бір-бірімен байланысы жоқ жеке дара шығармалар. Вавилондықтар шумер аңыздарын өңдеген. Оларды бір желіге жинақтап, біртұтас етіп біріктірген. Бұл — жаңашылдық. Олардың жақсы ойлап тапқаны. Мұны айту ләзім.

2. Вавилон эпосының шумерлік түпнұсқасы бар деген қорытындыға келе аламыз ба?

Иә, белгілі бір дәрежеде ондай қорытындыға келуге болады.Біз самырсын орманы туралы шумер нұсқасының эпизодын білеміз (вавилон эпосының 3-5 тақташалары), көктен түскен өгіз туралы эпизодты білеміз (б-тақташа), "мәңгілік өмір" іздеу сахнасын білеміз (9,10, және 11 тақташалар), топан су туралы мифті білеміз (11-тақташа). Бұл эпизодтардың бәрі шумерлерден алынған. Әйтсе де оның вавилондық нұсқалары оны сол күйінде айнытпай қайталау емес. Шумерлік түпнұсқадан олардың алғаны-тек желілік арқау ғана.

3. Егер вавилондық эпостағы эпизодтар шумер жазбаларында жоқ болып шықса,олардың ежелгі шумерлік негіздері бар деп айта аламыз ба?

Бұл эпизодқа кіріспе бөлім жатады. Мұнда Гильгамеш пен Энкудудың қалай дос болғаны туралы айтылады. (1 және 2-тақташалар). Және Энкудудың өлімі және оны жерлеу туралы эпизод жатады. (7 және 8-тақташалар.) Бұл эпизодтарды вавилондықтар өздері тауып алды ма, әлде бізге белгісіз шумер жазбаларына сүйеніп кіргізіп отыр ма? Мұндай сұраққа үзілді - кесілді жауап беруге болмайды. Оның үстіне вавилон эпосын ежелгі шумердің бізге жеткен мифологиялық және эпикалық мәтіндерімен салыстыра келіп, түбегейлі болмағанмен, ерекше назар аударарлықтай қорытындылар жасауға болады.

Ең әуелі вавилондық "Гильгамеш туралы эпостың", кіріспесін алып қарайық. Ақын өз қаһарманын көпті көрген, көкірекке түйгені мол жиһанкез, Ұрықтың ірге тасын қалаған жан етіп суреттейді. Осыдан соң қаланың дуалдары суреттеледі. Бұл — оқырманға қойылатын риторикалық сұрау тәсілімен беріледі. Біз бірде-бір шумер мәтіндерінде мұндай тәсілді кездестірген емеспіз. Содан-ақ эпостың кіріспе бөлімі таза вавилондық туынды екені байқалып тұр.

Нәтижесінде Гильгамеш пен Энкудудың ажырамас дос болуына жол ашатын эпизод, кіріспе бөлімнен кейін жалғасады да, вавилон эпосының 1 және 2 тақташаларының коп бөлігін алады. Ол мынандай эпизодтардан тұрады: Гильгамештің астамшылдығының шектен шығуы; Энкудудың пайда болуы; Энкудудың "күнәға батуы"; Гильгамештің түсі; Энкудудің "адамдық қалыпқа келуі", батырлардың жекпе - жегі. Оқиғалардың осы біртұтас тізбегі Энкуду мен Гильгамештің достығына алып барады. Логикалық жүйе осыған әкеледі. Әйтсе де достық желісі оларды самырсын орманына сапар шектіру үшін де алынып отырғанын байқаймыз. Мұндай дәлелдеме шумер нұсқасында жоқ. Жалпы біз ежелгі шумер мәтіндерінен вавилон эпосына тән жүйелілік, оқиға дамуының логикалық тізбегін таба алмаймыз. Тіпті осы тізбектегі жекелеген эпизодтар үшін кейіпкер ретінде алуға шумерліктер сұранып" тұр. Тіпті, олар, Гильгамеш циклындағы туындылар болмаған күннің өзінде де.

Энкудудың жаратылуы туралы мифологиялық сарындар, Гильгамештің түсі, қаһармандардың жекпе-жегі шумер әдебиетінен бастау алады. Ал Энкудудың "күнәға батуы" және "адами қалыпқа келуі" жайындағы эпизодтарға келгенде абай болған жөн. Адамның даналыққа жетуі әйелге деген махаббаттан басталатыны туралы дана ой кімді де болса қызықтырады. Бірақ оның түп қайнарын шумерлерден іздейміз бе, әлде семиттерден іздейміз бе? Өкінішке қарай, біз бұл сауалға әзір жауап бере алмаймыз.

Оның есесіне Энкудудің өлімі және оны жерлеуге байланысты эпизод — таза вавилондық сюжет. "Гильгамеш, Энкиду және жер асты патшалығы" деп аталатын шумерлік поэмада Энкуду өлмейді. Ол тозақ құбыжығы Кур перінің қолына түседі. Ол жер асты патшалығында тыйым салынған істерге барғаны үшін Энкудуды алдап-арбап өзінің патшалығына алып кетеді. Энкудудың өліміне байланысты эпизод — вавилон авторларының ойлап тапқаны. Бұл оларга Гильгамешті мәңгі өмір құпиясын іздеуге ынталандыру үшін керек болды, оның үстіне эпикаға трагедиялық сипат беруге де қызмет етіп тұр.

Сонымен тоқсан ауыз сөздің тобықтай түйіні: вавилон эпосының көптеген эпизодтары шумерлердің Гильгамеш туралы поэмасынан алынған. Тіпті онымен сәйкес келетін нақты көріністер болмаған күннің өзінде вавилон поэмасындағы жекелеген тақырыптар мен сарындарды шумерлердің мифологиялық және эпикалық шығармаларынан ауыстырып алынған деп айта аламыз. Бірақ вавилон ақындары, еш уақытта да шумер мәтіндерін қаз-қалпында көшіре салмаған. Олар материалды өзгертеді, өңдейді, өздерінің талғамына, дәстүріне сәйкестендіреді. Нәтижесінде шумерлік түпнұсқаның тек негізгі өзегі ғана қалады. Ал сюжет желісіне келетін болсақ, басын тауға да, тасқа да соғып, ақиқат жолында күш-жігерін сарп еткен қаһармандардың іс-әрекеті, қимылы оқушысын бей-жай қалдырмайтындай болса, мұнда, сөз жоқ, шумерлік авторлардың емес, вавилондықтардың көп үлесі бар. Сондықтан да әділетше жүгінер болсақ, көптеген сюжеттерді өздерше ауыстырып алғанына қарамастан, "Гильгамеш туралы эпос" семит авторларының шығармашылығы деп бағалау ләзім.

Әйтсе де жоғарыда айтылғандардың бәрі эпостың тек алғашқы он бір тақташасына ғана қатысты. Он екінші, соңғы тақташа — "Гильгамеш, Энкуду және жер асты патшалығы" деп аталатын шумер поэмасының семит-аккад тіліне сөзбе - сөз аударылуы. Бұл дегеніңіз — вавилон немесе ассири тілі.

Вавилон жазбагерлері бұл тақташаны алғашқы он біріне апарып қосып қойды. Бұл арада оқиғаның бірізділігіне және оның мағыналық жағына көңіл аударылмаған.

Көптен бері мынандай пікір қылаң беріп жүр: бұл — он екінші тақташа өз алдына бөлек еңбек емес, алғашқы он бірінің жалғасы, сонымен біртұтас дүние деген көзқарас. Ал бұл пікір "Гильгамеш, Энкуду және жер асты патшалығы" аталатын шумер поэмасының мәтіндері түгелдей қалпына келтіріліп, аударылғаннан кейін ғана толық дәлелденді. Оның үстіне 1930 жылы Британ мұражайының Ежелгі Шығыс бөлімінің бұрынғы қызметкері, ежелгі мұраны сақтаушы Дж.Гэдд Урадан табылған тақташадағы жазбаларды жариялады. Мұнда осы поэманың жекелеген мәтіндері бар еді. Ол осы тақташа мен семит эпосының он екінші тақташасының арасында байланыс бар екенін анықтады.

"Гильгамеш, Энкуду және жер асты патшалығы" поэмасының толық мәтіні әлі күнге дейін жарық көрген жоқ. (Қараңыз: "Гильгамеш және хулуппу ағашы, Assyriological Study, No. 8, Oriental Institute of the University of Chicago, сонымен қатар, Sumerian Mythology.) Поэма 27 жолдан тұратын кіріспемен басталады. Бұл кіріспенің поэманың мұнан кейінгі мазмұнына қатысы жоқ. Алғашқы 13 жол шумерлердің әлемнің жаратылуы жайлы ұғымдары туралы маңызды мәлімет береді. (бұл туралы біздің кітабымыздың 14-тарауында әңгіме болды.), ал қалған 14 жолы Энки құдайдың Кур құбыжықпен жекпе-жегін суреттейді. (25-тарауды қараңыз). Мұнан соң әңгіменің өзі басталады:

Баяғыда Евфрат өзенінің жағасында "хулуппу" деп аталатын кішкентай ағаш өсті. (Бұл, шамасы, мәжнүн тал сияқты ағаш болса керек.) Өзен суынан бойына нәр алған бұл ағаш жақсы өсіп келе жатты. Бірде Оңтүстіктен қатты дауыл соқты. Арнасынан асқан өзен суы оны жұлып алып кетті. Сол кезде өзен қасынан өтіп бара жатқан әйел-құдай Инанна әлгі ағашты алып, өз қаласы Ұрыққа отырғызды. Ол бұл ағашты қасиетті бақтың ішіне отырғызды. Оны баптап күтті. Әбден кемеліне келіп өскен кезде одан төсек және тақ жасатуды ойлады.

Жылдар өтті. Ағаш биіктей берді. Инанна оны кесіп алуға келген кезде ол бұл ағаштың түбінде, "қарғыстан қаймықпайтын жыландар" мекендейтінін білді. Ал ұшар басына Имдугуд ұя салыпты, оның діңгегін Лилит, яғни әйел кейпіндегі пері үй қылып алыпты. Соны көргенде Инанна жылап жіберді.

Таң атты. Оның ағасы, Күн құдайы Угу орынынан тұрды. Сонда Инанна көзінің жасын төгіп, ағаштың жайын баян етті. Осы уақытта Инаннаның арыз-шағымын естіген Гильгамеш, нағыз хас батырға тән мінезбен оған көмек қолын созбаққа ойланды. Ол сауытын киіп, бес қаруын сайланып барады да, "қарғыстан қаймықпайтын жыландарды" айбалтамен шауып өлтіреді. Қорқып кеткен құс Имдигуд балапандарын алып алыс тауларға ұшып кетеді. Ал Лилит үйін бұзып, жапан түз, шөл даладан қоныс тебеді. Уруктың адамдарының көмегімен Гильгамеш ағашты құлатып, Инаннаға әкеледі. Өзіңе төсек, отыратын тақ сайлап ал деп әкеледі. Шамасы, осы екі аралықта Инанна бұл ойынан айныған сыңайлы.Ол ағаштың діңгегінен ол "пукку" (шамасы барабан болуы керек) жасайды, ал бұтағынан — "микку" (барабанның таяқшалары) жасайды. Мұнан кейінгі 12 жолда Гильгамештің осы "пукку" мен "миккуды" не істегені айтылады. Мәтін толық сақталғанына қарамастан, оның толық түсінуге мүмкін болмады. Шамасы, Гильгамеш адамның ойына келмейтін бір нәрселер жасап, елдің бәрін ығыр қылған сияқты. Ал мәтін қайтадан түсініп оқуға келген кезде, біз әлгі "пукку" мен "миккудің" жас қыздардың арыз-шағымына қарай жер асты патшалығына тасталғанын білеміз. Гильгамеш "пукку мен миккуді" тағы да қайтадан алғысы келеді. Бірақ онысынан түк өнбейді. Ақыры болмағасын ол тозақтың қақпасының алдына отырып алып, зарлана бастайды.

Көз жасын төкті Гильгамеш

Қайғыдан өңі қуарды.

Зарланып былай жылады,

Барабанын сұрады.

Барабан барда шат еді менің көңілім.

Барабаным ағаш шеберінің үйінде тұрған кезде

Мен шебердің әйелін өз анамдай көруші ем.

Шебердің қызын қарындасымдай көруші ем.

Менің барабаным жер асты патшалығына асып кетті.

Оны маған кім берер?

Менің таяқшаларым, олар да кетті жоғалып.

Оларды маған кім берер.

- Мырзам менің, неге сонша жыладың?

Көңіліңді неге мұң басты?

Сенің барабаныңды жер астынан әкелем.

Таяқшаларын да тауып әкеп ұстатамын қолыңа!

Қызметшісінің осы сөзін естіп қуанған Гильгамеш о дүние әлеміндегі істеуге болмайтын жайларды түсіндіріп айтады. Білместіктен сақтандырып, қауіп-қатердің алдын алуды ойлайды.

Гильгамеш Энкудуға былай деді:

- Егер жер асты патшалығына барсаң,

Саған берер ақылым

Сақ бол мына нәрседен.

Үстіңе киме ақ киім.

Хош иісті май жақпа.

Оның исіне бәрі келіп үймелер.

Садақтың оқтарын алып жүрме.

Садақ оғынан өлгендер айналаңа жиналып қалар.

Қамшы алма қолыңа.

Өлгендердің рухының ортасында қаларсың.

Аяғыңа аяқ киім киме.

Жер асты патшалығына барғанда, артық дыбыс шығарма.

Өзің сүйетін әйеліңді сүйме.

Өзің жек көретін әйелді ұрма.

Жақсы көретін балаларыңды сүйме.

Ұнатпайтын балаларыңды ұрма.

Құлағыңның түбінен зарлаған бір шу шығар.

Сонан әрі жүрсең, құдай анасы Ниназуды көрерсің.

Ол төсекте жатар.

Бөксесінде лыпа жоқ

Кеудесінде лыпа жоқ.

Даусы қоңыраудай сыңғырлайды.

Шаштары беліне төгіліп тұр.

Бүл үзіндіде "Ниназу ана" деп құдай — ана Нинлильді айтып отыр. Ай құдайы Синнің өмірге келуі туралы аңызда Құдай — ана Нинлиль Энлильдің ізін ала тозаққа кіреді. (14-тарауды қараңыз).

Энкуду жер асты патшалығына кіреді. Бірақ Гильгамештің айтқан ақыл-кеңестерін есінен шығарады. Керісінше, оның істеме дегендерінің бәрін істейді. Сондықтан Кур оны ұстап алып қалады. Сөйтіп ол енді қайтып жер бетіне шыға алмайды. Энлильге арыз-шағым айту үшін Гильгамеш Ниппурға жалғыз өзі аттанады.

- Энлиль әке, менің барабаным жер асты патшалығына кетті.

Менің таяқшаларым Ганзурға түсіп кетті.

Энкуду соларды алып келгелі кетіп еді.

Жерасты патшалығы оны жібермей ұстап қалды.

Ажал перісі Намтар ұстаған жоқ оны

Ауру-сырқау перісі Азаг ұстаған жоқ оны!

Оны жерасты патшалығы ұстап қалды.

Жерасты патшалығының құдайы, өлім әкелуші, аяуы жоқ

Нергала да ұстаған жоқ оны.

Жерасты патшалығы ұстап қалды.

Айқасқа шығып жекпе-жекте де қаза болған жоқ.

Оны жерасты патшалығы ұстап қалды.

Әйтсе де Энлиль Гильгамешке көмектесуден бас тартады. Сонда ол Эрудуга бару үшін жол тартады. Эриду арқылы Энкиден көмек сұрағысы келеді. Дана ойлы Энки Күн құдайы Угуға бұйрық береді. Жер асты патшалығының төбесінен саңылау жаса деп тапсырады.Сол кезде Энкудудың көлеңкесі жерге қайтып келеді дейді. Угу айтқанын орындайды. Энкидудың көлеңкесі Гильгамешке келеді. Мырзасы мен қызметшісі құшақтасып көріседі. Сонан соң Гильгамеш Энкудудан жер астында не көргенін сұрайды.

Алғашқы жеті сұрақты бере отырып, Гильгамеш бірден жетіге дейін ұлдары барларды тозақта қалай қабылдайды екен деп сұрайды. Мұнан кейінгі мәтін дұрыс сақталмаған.Тек кейбір үзінділері ғана оқылады. Мұнда Гильгамеш пен Энкуду жерасты патшалығында, өлілер мекенінде сарай қызметшілерін, аналарды, жауынгерлерді, соғыста қаза болғандарды, өмірде еш жақсылық көрмегендерді, көмусіз қалғандарды не күтіп тұрғаны жөнінде айтады.

Вавилон жазбагерлері бұл поэманың екінші бөлімін сөзбе - сөз аударды десе де болады. Сөйтіп, осылайша пайда болған он екінші тақташаны "Гильгамеш туралы аңызға" қосты. Ғалымдар үшін бұл баға жетпес жаңалық болды. Өйткені шумер мәтіндерінің көмегімен аккад нұсқасында жетіспейтін көптеген сөздерді, сөз тіркестерін, және тұтастай жолдарды толықтырып, қалпына келтірді. Ақыр соңында, ең таңдаулы ассириологтардың талай ұрпағының күш салғанына қарамастан мағынасы ашылмай келе жатқан он екінші тақташаның құпиясы ашылды.

Гильгамеш — Шумердағы жеке дара батыр емес. Оның алдындағы Энмеркар мен Лугальбан да шумер ақындарының талай жырларына арқау болған айтулы батырлар. Егер эпикалық әдебиетіне қарап ой түйер болсақ, шумерлерде батырлар өмір кешкен тұтас дәуір болған. Бұл туралы келесі тарауда сөз болады.





ИРАН ӘДЕБИЕТІ МЕН МӘДЕНИЕТІНІҢ ТАРИХЫ

Е.Бертельс

ПАРСЫ ТЕАТРЫ

* * *

Қолдарыңызға тиген бұл кітапша менің Ресей өнер тарихы институтының театр тарихы Разряды ұсынысымен 1923 жылы Петроградқа оқыған лекциямның нәтижесі. Бұл еңбекті терең бір талдау жасау және қолдағы материалды түгелімен пайдалану нәтижесі екен деп қабылдауға болмайды. Оның мақсаты — шығыстанушылар қатарына жатпайтын оқырмандарды Ресейде күні бүгінге дейін жете зерттелмеген өзіндік ерекшелігі бар, әрі өте қызғылықты мәдени құбылыспен таныстыру. Парсы театры туралы ғылыми әдебиет Батыста өте сирек екендігін, ал Ресейде тіпті жоқ екендігін атап өту жөн шығар .

Бұл мәселеге қатысты ғылыми маңызы бар толықтай еңбек шығару үшін жеке материалдар жинағын пайдалана отырып, инемен құдық қазғандай шұқыма жұмыс істеп, мүмкін, ондаған жылдарға созылатын ұзақ ізденуге бел буу керек. Сондықтан да, қадірменді оқырман, мына шағын мақалада көптеген атүстілікке кезіксеңіз, парсы халқының театр өнерінің көптеген қырлары ашылмай қалғанын көрсеңіз, кешірім өтінемін.

Бүгінгі таңдағы оқиғалар парсылар өмірінде соңғы кезде не болып жатқанынын қадағалап отыруыма мүмкіндік бермеді, осының кесірінен болуы керек, еңбегімнің көп жері ойсырап тұрғаны.

Мен қолымнан келгеннің бәрін жасадым, егерде кімде - кім, менің еңбегіммен танысқаннан соң бұл мәселені терең зерттеуге құлшынып жатса, мен өз еңбегім үшін ең бағалы сыйлық алдым деп есептер едім.

Петроград 22 қараша 1923 ж. Е.Б.

I. Алғы сөз

Өнердің барлық саласы бірдей сол өзінің дамуы жүріп жатқан ортамен байланысты деп айту қиын. Өнердің бір түрі ұлттық орта бояуына малынбай, уақыт пен кеңістіктен алшақ тұрса, енді бірінің белгілі бір тарихи және этнографиялық жағдаяттарсыз өмір сүруі мүмкін емес.

Бұл жағынан қарағанда музыка — ең бір еркін өнер. Әрине, ол да өзгеріске ұшырып отырады, белгілі бір деңгейде жергілікті жағдайлармен кіндіктес дамиды, дегенмен де, музыка тілі — барша адамзатқа ортақ тіл деп айтуға негіз бар. Шығыс музыкасын алғаш тыңдаған еуропалық оны алдымен дисгармониялық (үйлесімсіз), байланыссыз бірдеңе деп қабылдағанымен де тереңдей келе, музыкаға Шығыста да Европадағы сияқты адамзат сезімінің мәңгілік қайнар көзі — қуаныш пен қайғы арқау болатынын түсіне бастайды. Музыка тілі түсініктеме немесе тарихи талдауды талап етпейді — ол санадан тыс әсер етіп, адам баласының тыпыршыған қаны жүрегіне барып ұялайды. Кескіндемеде көбіне-көп жергілікті ортаның ізі сайрап тұрады; суретші нені салса да оның қиял көзі тұсаулы, ол, тіпті небір қияли, нақты емес әлемді бейнелегісі келсе де, қалай болғанда да, өзі күнде көріп жүрген қоршаған ортаны модификациялаудан аттап өте алмайды. Көрермен картинада бейнеленген елмен, сол дәуірмен таныс болса ғана ол еңбекті қабылдай алады.

Поэзияның өзін тануға ұмтылған пендеге қояр талабы тіпті зор. Поэзияны түсіну үшін ол жазылған тілді жете білу керек, оны білу деген, аз-кем ат үстілеу болса да, зер салушыдан, сол халықтың психологиясынан хабардар болу, өзгенің көңіл-күй тамырын дөп басу, қас-қабағына қарау сияқты елдестірерлік қасиеттерді талап етеді.

Театр өзі дамып отырған ортамен тығыз әрдайым байланыста болады. Театрдағы іс-әрекеттің мағынасына терең бойлау үшін сол елдің тілін біліп қана қою жеткіліксіз: халықтың тұрмыс-тіршілігін, өмір сүру қағидаларын сол халықтың өзіндей сезіне білу керек. Театр өнерінің тамыры бұқараның ең қайнаған ортасынан нәр алады, ал ол ортада, сол халықтың өмірлік мақсат-мұраттары, әдет-ғұрыпы, салт- санасы бүге-шігесіне дейін айқын көрініп қайнап жатады. Мен өзім, өзге елде болған кезімде, шет елдік азаматтардың қанша тырысса да ол елдің театрын түсіне алмай, жергілікті көрермендерге үйренісе алмай, өгейсіп жүргендерін талай көзім көрді. Әдетте шетелдіктер оны тіл білмеуден деп түспеді. Алайда мәселе басқада. Жергілікті көрермен сахнадан өз тұрмысын айнаға түскендей көреді, бала кезінен бері өзіне таныс әрі қымбат көріністер көз алдынан өтіп жатады, ол үшін — актердің болар-болмас ишарасы, дауысының әрбір құбылысы — өзіне өте таныс ортаның белгілері. Шетелдік те өзге елдің театрын түсінгісі келсе сол елдің әдет-ғұрпын, халқының тұрмыс-тіршілігін зерттеп, бірнеше жылдар бойы өмір сүруі, ең бастысы сол елге ғашық бола білуі керек.

Театрды жете түсінгісі келген жан біраз ізденістерді бастан өткеріп барып қана сол халықтың мінез-құлқын терең тани алады, тұрмыс-тіршілігіне қанығады, демек, театр елмен елді елдестіруші өнер ошағы.

Бұл жерде мен өнер философиясының күрделі мәселелерін көтергелі отырған жоқпын, ол орынсыз болар еді, әрі мақсатым да емес. Жоғарыдағы жағдаяттарды айтып отырғаным — оқырмандардың алдында ақталу ғана. Өйткені, алға қарай әлденеше рет Иранның тарихына терең үңілуге тура келеді, теологиясы туралы әңгіме қозғаймыз; бұл мүмкін театр туралы білгісі келетін оқырманға артық болып та көрінер. Алайда, бұл театрды зерттеп жүрген адамның әуселесі де, жаман әдеті де емес екенін айтып кеткім келеді. Әйтпесе, мен парсы театрының қаншалықты маңызды да мағыналы екендігі туралы орыс оқырманына толыққанды мәлімет бере алмас едім.

* * *

Ілгергі Шығысты мекендеген халықтардың ішінен парсылар рухы жағынан бізге жақын. Еуропаның мәдениетті халықтарының сұңғыла ақыл, батыл да ұшқыр фантазиясы, жаратылыстың небір күрделі мәселелерін шешуге ұмтылысы ирандықтардың бойында да жетерлік. Біреулер ирандықтарды "Шығыстың француздары" деп атаған еді; француздарды өзгеден ерекшелендіріп тұратын ой ұшқырлығы, қиыннан қиыстырар сөз тапқыштығы, сырбаздығы деген теңеулер негізсіз де емес, алайда, парсылардың бойында мәдениетті "ақсақал" халық француздарда кездесе қоймайтын небір тектіліктер тұнып жатыр, оған француздар ренжи қоймас... Егерде Иран бүгінгі жағдайында Еуропаның шаңын жұтып артта қалса, оған кінәліні халықтан іздемеу керек, бар пәле Иранның адамзат тарихында атқаруына тура келген қасіретті рөлінде жатыр.

Иранның бүкіл тарихында яғни б.э.д. V- ғасырдан бүгінгі күнге дейін, бұл бақытсыз ел ең болмаса жүз жыл бір тыныш өмір сүріп көрмепті. Соғыстан соғыс, өзге тайпалардың шапқыншылығы, династиялар ауысуы... Ахеменидтердің қуатты империясы македондық батыл шапқыншының соққысынан күйреп түсті, елді қараңғылық басты, бүліктер мен өзара қырқыс күшейді. Ардашир Папаканның күш салуымен ұлттың басы қайтадан бірікті, ел гүлдене бастады; мамыражай заман біржола орнағандай үміт туып еді. Алайда, династия өз ішінен шіри бастады. Ел басқарушылар азғындап, бауырлар бірін-бірі өлтіре бастады, парсы көсемдері үшін көргенсіздік пен тексіздік қалыпты жағдайға айналды. Сасанидтер тағы шайқала бастады, Арабтардың бір соққысына шыдамай сырт көзге өтірік күмпиген күш-қуат тарс жарылды, бар байлық Парсы еліне лек-легімен ұмтылған құм даланың батыл да ашкөз ұлдарының қолында кетті. Кешегі мырзалар бүгін жалшы, тоналған, тапталған, халық құлға айналған, халықтық дін қудалауға ұшыраған, тіпті тіл де бұрмаланып, шұбарлана бастады. Мәдениет тілі болып басқыншылар тілі үстемдік құрды, парсы ғалымы өзінің ана тілінде ғылыми еңбек жазу үшін ондаған жылдар керек болды. Ақыры, езілген халықтың санасы ояды, Иран дербес ел болды, гүлдену дәуірі басталды. Алайда, бұл гүлдену де ұзаққа бармады, бүл жолы жау солтүстіктен түріктер болып шапты. Есеңгіреген ел бұл соққыдан есін жиғанша болған жоқ, тағы да ауыр нәубетке тап болды — моңғолдар қолы халықты қырып, қалаларды соңғы кірпішіне дейін уатып, бағзы заманның ескерткіштерін қиратып кетті. Моңғолдардан кейін тағы да түріктер, түріктерден соң ауғандар шапты...

Әрине, осы тоқтаусыз зұлмат, нәубет халықтың тұрмысын төмендетіп, рухани тоқырауға ұшыратып, елді әбден тақыршаққа отырғызды. Сондықтан да зерттеушінің, Еуропаның орта ғасырларда қош айтысқан ескіліктің қалдықтарын Ираннан табуына таң қалуға болмайды.

Осындай құбылыстардың бірі өздеріңіз оқып отырған мақаланың арқауы — парсы театры, Батыста орта ғасырларда болған діни мистерияларға өте жақын мистериялар. Бұл құбылыс исламның негізінде дамығандықтан Иран тарихында ол салыстырмалы түрде қарағанда, жаңа кезеңге жатады.

Мұсылмандыққа дейінгі Иранның театрға деген көзқарасы қандай еді? Бүгінде бұл сұраққа жауап беру өте қиын іс. Иран мәдениетінің Үндістан мәдениетіне жақындау болуы көне Иранда Үндістан театрына ұқсас театр болған ау деген болжам жасауға мүмкіндік береді. Алайда, қолда ешқандай нақты дәйек болмағандықтан, бұл гипотезаны дәлелдеп шығу мүмкін емес.

Бүл елде халық сенетін Митра сияқты құдайлар культінің таралуы, театрландырылған әрекетке құрылған Элевзинский мистериясы сияқты діни мистериялар бір замандары болуы мүмкін деп ой тұжыруға итермелейді. Бір қиыны, мистериялар бүгінде кез-келген адамға көрсетіле бермейді, олар өзгелерден жасырын, өте құпия ұсталады; ал зерттеушіге мыңдаған жылдар құпиясын көлегейлеп тұрған уақыт шымылдығын ысырып тастап, нақты бір дерекке қанығу өте қиын.

Бүгінгі Иранда көшіп-қонып жүретін актерлар (скоморохтар) кездесіп қалуына қарап, діни мистериялармен қатар театрдың басқа да бір түрі болғаны жөнінде тұжырым жасауға болады. Бұхаралық өнер түріне жататын бұл жанрдың сән - салтанаты асып жататын Сасанидтер сарайына жараса кететінін есепке алғанда, бұл ойымыз да негізсіз емес. Парсы мистериясын зерттеушілердің бірі Ходзько, ежелгі Рим өзі қолданған Epistolae farsitae терминін Парсының көне провинциясы — Фарсыдан алған болуы мүмкін деген болжам жасайды. Бұл болжам, қай жағынан алғанда да, мен бүге - шігесіне дейін ежіктеп жатпайын, ешқандай сын көтермейді. Құлағынан сүйрей тапқан ондай салыстыруларсыз -ақ Сасанидтер үшін сайқымазақтар буффонадасы таңсық емес екендігіне дәлел табуға болады. Өнерлерін әр алуан жын - ойнақтармен "байыта" түсуді мойындарына алған тұтастай бір әншілер штатын ұстаған Сарайдың оған қосымша бишілер мен әңгімеші-қылжақбастардан кенде болмағаны белгілі...

Қалай болғанда да, Иранға ислам келгеннен кейінгі тұтас бір кезеңде нағыз театр деген ұғымға жауап берерліктей өнер түрін кездестіре алмаймыз. Ислам қабылдаған алғашқы ғасырларда пуритандық аскетизм жоне пендеуи құптарлықтардан алыс болу театрдың даму жолын жауып тастаған еді. Мұхаммед пайғамбардың с.г.с. аңыз-әпсана және өлең, жырлар айтылатын бұхаралық көңіл көтеру мерекелеріне қатаң көзқарасы көшіп-қонып жүретін актерлардың ел аралауына тиым болған тәрізді. Шел даланың маңғаз ұлдарына мұндай көңіл көтеру түрлері төмен де бейшаралық болып көрінген болуы керек, сарайлар қаңырап қалды, мырза біткен кедейленді, жаңағыдай сауық-сайранды қолдап, қоштап отыратындар болмай қалды. Парсылардың жақсы көретін сусыны — шарап ішу ислам қағидалары бойынша күнә болып саналатындықтан қызара бөртіп алып, сауық - сайран іздеу де көзден бұл-бұл ұшты. Ол тиымды барша жұрттың көзінше бұзудан қорыққан шарапқорлар бақылаушылардың қырағы көзінен таса қалтарыс іздеуге мәжбүр болды. Осының әсерінен скоморохтар (ойынпаздар) кәсібі күйзеліске ұшырады, бір жұтым да татып алмаған көрерменнің көңілін аулау, шарап ішіп масайрап, болмашы әзілге жарыла күлуге дайын отырған көрерменнің көңілін көтеруден қиындау еді.

Парсы елінде жеке сарайлар қайта жаңғыра бастауына орай сайқымазақтар өнерде қайта жанданды. Ежелгі әдебиет беттерінде театр өнерін акробатика және бимен толықтыра түскен масқара немесе масқарапаз — сайқымазақтар туралы айтылады. Дегенмен де Парсы елінің тұңғыш театры болып та,зиян немесе діни мистериялар саналады.

Олардың пайда болу кезеңін тап басып айту қиын, өйткені халықтық өнер болып саналғандықтан олар белгілі бір тарихи тұлғалармен байланыссыз, заманына байланған ізі жоқ болады. Ол жанрдың пайда болуын Парсы елінде Сефевидтер әулеті күшейе бастағанымен яғни XVI ғасырдың бас жағымен байланыстыруға негіз бар.

Бұл мистериялар исламның шииттік тармағының ең бір көрнекті, әрі ең бір тосындау көрінісі болып саналады. Шииттік жолын Парсылар, әу бастан-ақ қызу қолдады, шииттік бірақ та XVI ғасырға дейін басымдылыққа ие дін дәрежесіне көтеріле алмады.

Сефевидтер әулетінің ең бір жарқын ісі Парсы елінде шииттікті мемлекеттік дін ретінде орнатқандары болды. Қалай дегенмен де мистерия сол уақытқа дейін болғанымен де, шииттерден діни көзқарастары алшақ сүнниттер оның таралуына жол бермеген болар еді. Мистерия шииттердің басты тұлғалары мен әулиелерінің өмірімен байланысты болғандықтан, біз ара-арасында негізгі тақырыптан ауытқып, осы бір құбылыстың пайда болуы мен дамуына тоқталып отыруымызға тура келеді.

II. Шииіттік жол

Мұхаммед с.ғ.с. өлімі оның қауымы үшін күтпеген жай еді. Құранда Пайғамбардың өз үмметтері сияқты "Алланың бұйыртқанын ішіп-жеп, базар аралап жүретін" қарапайым пенде екендігі айтылған еді (Құран XV, 22). Алайда, пенделердің көңілдерінің бір түкпірінде "Аллаһтың елшісін" ауырған адамдардың дертіне дауа болатын әлдебір ғажайып күшке ие тұлға деп қабылдайтын түсінік жатуы әбден мүмкін ғой. Мұхаммед с.ғ.с. бұл дүниеден өтерінде қасиетті ісін жалғастыратын адамды атамай кетті.

Адамзаттың соңғы пайғамбарының ізбасарын және басшы таңдау қауымы үшін оңай болған жоқ. Таңдау ақыры, пайғамбардың сүйікті жары Айшаның әке і, Мұхаммед с.ғ.с. қайынатасы Әбу Бәкірге түсті. Әбу Бәкір көз жұмар алдында билікті Мұхаммед с.ғ.е. екінші қайынатасы Омарға табыстады. Ал кейін Омар кісі қолынан қаза тауып, оның орнын басатын адам керек болғанда, көпшілікгің таңдауы Мұхаммед е.ғ.с. күйеу балалары — Осман мен Әлиге түсті. Таңдаудан Осман өтті де, оның арты кескілескен соғыс пен мұсылмандар қауымының екіге жарылуына әкелді. Бүлікшілер Османды өлтіріп тынды да, билік тізгініне Эли ие болды.

Бұл алғашқы төрт халифты шығыс тарихшылары "аса әділ" деп бағалады. Олардың билігі зайырлы билік болған жоқ, халифатта зайырлы билік кейіннен орнады; олар пайғамбардың қасиетті ісін жалғастырушы діни көсемдер еді. Алғашқы халифтар өте қарапайым, байлыққа қызықпайтын, қолпаштаудан алыс жүретін тақуа адамдар еді. Алайда, арабтардың бәрі бірдей олардан үлгі ала қоймады. Пайғамбардың руы — құрайыштардың арасында билікті рухани баюға ғана емес, тұрмысын жөндеп алуға, жеке басының беделі үшін пайдалануға болады деп түсінгендер де болды. Умайи ибн, Абд Шамс руынан шыққан аса қажырлы да қатігез Myр авийа тап сондай адам еді.

Әлидің қолынан билікті тартып алу оңай іс болып шықты. Әлидің Осман өлгеннен кейін халиф болуы оны адам өлтіруге қатысты етіп көрсетуге табылған сылтау болды да, "Осман үшін кек аламыз" деп ұран тасталып, бүлік басталды. Бұқараның толқуын өз пайдасына шебер пайдалана білген Myавийа азаматтық соғыс өртін тұтатып жіберді де оның ақыры, Әлидің де алдыңғы екеуі сияқты кісі қолынан қаза табуымен аяқталды. Әлидің көзін құртқан соң Myавийнге таққа отыру жолында еш кедергі болмады. Ол халиф болысымен, өзіне дейінгі төрт басшының "ескіден қалған" қағидаларын түріп тастады да, өз руын таққа мұрагер ету мақсатында, жұртты ұлы Йазид үшін ант беруге зорлап көндіруден де тайынбады. Осылайша билік басына сайлау арқылы келу жойылып, тақ мұрагерге бұйыратын болды.

Алайда, халықтың арасында Myавийннің бұл заңсыздығына наразылық күшейе бастады. Өздерін ши, ат, Әли (Әли партиясы) атаған оған қарсылар партиясы пайда болды. Бұл партия заңды билеушілер деп, тек Әлиді және оның пайғамбардың қызы Фатимадан туған қос ұлы — Хасан мен Хұсейінді ғана тану керек деген шешім қабылдады. Зерттеушілер кейіннен бұл ұрпақтарды "имам" — тура мағынасында намаз кезінде "алда тұрғандар" деп құрметпен атап кетті.

Myавийдің жігерлілігінің арқасында билікке қолы жеткен Омейядтардың ел басқарушылары "әділетті" халифтардың ел басқаруына мүлде ұқсамайтын жолды таңдады. Омеядтарға сахабалардың тақуалығы (аскетизмі) мен діндарлығы жат болды. Олар тіптен, Аллаһ тағала құран түсірген соңғы пайғамбардың шариғаттарымен санаса қоймады. Олар аясы тар ұлттық-араптық мүддені ғана көздеді. Олар нағыз ұлтшыл ретінде, қалың діндар қауымның пікірімен санаспай, мұсылмандық дәуірге дейінгі араб әдебиеті мұрасын жинап, сақтауға қолдау көрсетіп отырды. Омеядтар осылайша арабтардың ұлттық идеясын көтерушілер болды да, ал тізе бүккен парсылар ұлттық мүддеге қызмет ету үшін, амалсыздан, Омеядтардың саяси жауы — ишиттердің қолтығына барып тығылуға мәжбүр болды. Осының әсерінен, парсылар біртіндеп шииттік рухын болмысына сіңіре бастады, бұл, шииттік XVI ғасырда саяси мақсаттарға байланысты күш салудың арқасында мемлекеттік дін болып қабылданғанша осылай болды.

Бұл жікшілдіктің саяси астарына қарағанда, күні бүгінге дейін имамның әрбір парсы үшін неліктен даңқ иесі болып қабылданатынын түсінуге болады. Парсылар үшін имам ұлттық құндылықтарды, қасиетті ұғымдарды, ұлттық дәстүрді сақтаушы адам. Сонымен қатар, Омеядтардың қолынан азаппен қаза тапқан имам парсы халқының ұлттық батырына (par ехеііепсе) айналып, ұлттың қасиетті тұлғалары қатарына қосылады.

Осындай тұлғалардың бірі — Әлидің екінші ұлы Хұсейін болды. Персияда шииттіктің ресми түрде енгізілуіне байланысты оның қаза тапқан күні ұлттық азалы күн болып тарихта қалды.

Діни жиындар өтетін, уағыз т.т., оқылатын бұл күн Персияда діни мистериялар бастау алуына негіз болады. Оның басым бөлігі Хүсейіннің ақырғы күресін және оның қайғымен аяқталуын бейнелейтін әртүрлі көріністерге ұласады. Газийаның негізгі желісін ұғыну жеңіл болуы үшін, бұл қайғылы оқиғаны егжей-тегжейлі айтып кетуімізге тура келеді.

680 жылы сәуірде Myавийдің ұлы Йазид Дамаск мұсылмандарының билеушісі болды. Орынбасарларына шұғыл түрде халықтан ант қабылдау жөнінде нұсқау бар аймақтық жолдау жөнелтілді. Біраз қалаларда бұл әрекет аса бір кедергісіз іске асты, алайда, жолдау Мединеге жеткен кезде, Йазидтің орынбасары сол бөгеліп алды да, орыннан таласы барлардың ең бірі беделдісі, Әлидің ұлы Хүсейінді ұстай алмай қалды. Астыртын Меккеге қашқан ол қасиетті қалаға жеткен соң халиф пен оның нөкерлерінің құрығына түспейтін пана тапты. Бұл кездері Йазидтің басқаруына өткен шииттік қозғалыс күшейе бастады. Ирак уәлаяттарының бір қаласы Куфада Йазидке қарағанда Хүсейіннің билік басына келгенін тәуір көретіндер қатары көбейе бастады. Куфаның билеушісі Нұғман ибн Башир бүл теріс әңгімелерді естіген бойда-ақ, жамиғат мешітке жұма намазына жиналған кезде айтылатын уағыздарда өзара қырқыс - қырғынның орны толмас қайғы-қасіретке апарып соғатынын ескертті. Алайда оның ісі осы уағыз айтумен шектелді де, оқиға одан әрі өріс ала бастады. Шииттер басынан бір тал шашы түспейтініне, қарулы күзет қорғап жүретініне уәде беріп Хүсейінді Куфаға шақырып Меккеге елшілер жіберді. Хүсейін ол ұсынысты құп алатынын айтып, өзінің жиені Мүсілім ибн Акилді Куфаға аттандыра отырып, ол жақтағы хал-ахуалдың қандай екендігін білу үшін және өз қатарына жақтастар тарту үшін астыртын өзінің сенімді адамын жіберді. Бұл Йазидке мәлім болды да ол одан әрі соза берудің арты жақсылыққа соқтырмайтынын түсінді. Ол сол бойда, қаталдығымен және Ғумайилерді қолдайтындығымен белгілі Басраның билеушісі Ғүбайдолла ибн Зийадке қала басшылығын басқа біреуге тапсыра тұрып, Куфадағы дайындалып жатқан бүлікті тез басуға кірісуді бұйырды.

Убайдулла өзін Хусейннің имамымын деп таныстырып, Куфаға имамша киініп кіріп, үкіметтік қорғанға жетіп, қала гарнизонының қолбасшысы қызметіне кірісті. Бұл жаңалықты келесі күні білген Хүсейіннің жақтастары Басра билеушісінің келіп қалуынан қатты үрейленісті. Араларында толқу басталып, сақтықты ойлайтындары райларынан қайтып, имамның жаушысы Мүсілімнің өзі Убайдулланың жансыздарынан тығылатын жер іздеп, бас сауғалап кетті. Көп кешікпей ол ұсталып, жанындағы ең бір сенімді досымен бірге өлтірілді. Бұл 680 жылдың қыркүйегінің бас кезінде болған оқиға еді.

Осы екі арада Меккеге, Убайдолла Куфаға жеткенше артынан Мүсілім жіберген жаушы, Мүсілімнің миссиясы өз дегеніне жеткенін, осының арқасында 12 мыңнан аса адамды өз жағына шығарғанынан Хусейнді хабар жетті. Отбасы мен ең жақын деген жақтастары бар, шамамен 200 адам ерткен Хусейн Меккеден шығып Куфаға қарай бет алды. Бұл әрекетінің қауіпті екеніне көзін жеткізбек болған Меккедегі жауға бермес достары оны алған бетінен қайтармақ болды. Меккеге Ирактан келген атақты ақын ал-Фараздак Куфадағы ахуалдың қандай екендігін білмек болған Хусейнге: "Олардың жүректері сен жағында, семсерлері Умайи ұлдарына бағынышты, ал не шешімге келерлерін бір Аллаһ біледі" — деп жауап берді. Алайда, Хусейн ешқандай ескертуге қарамады. Ол өзінің жаңа жақтастарының шын берілген адамдар екендігіне шек келтірмеді, қанына сіңген батыр-бағыландық мәрт мінезі жанындағылардан сатқындық жасар-ау деп сезіктенуді төмендік санады.

Бұл уақытта Куфада Убайдолла үміткерді таққа отырғызуға дайындалып жатыр еді: маңайдағы құмды даладан Ефратқа дейінгі аралықта тастай тосқауыл тұрды, жақындап қалған Хусейінді ұстауға сақадай-сай жасақтар әр жерді торуылдап жүрді. Хүсейін қыркүйектің аяғына таман Хурра деген біреу басқарған алғашқы торуылшыларға тап болды. Хурр пайғамбардың немересіне шабуыл жасауға батпады, қайта достық көңілмен, орындалмас арманнан бас тартуға шақырды. Хусейн оған жауап ретінде, өзінің Куфаға келуін талап етіп куфалық шииттер жазған екі қап хатты жіберді. Дәл осы кезде, Хусейнге немере ағасының жау қолынан қайтыс болғанын естіртті және де бұрын оны қызу қолдайтын жақтастарының арасында солқылдақтық пайда болғаны туралы тіпті қаһарлы хабар жетті. Хусейн бұған тоқтамады, ол ақыра сөйлеп: "Ағамның кегін алмай кейін шегінбеуге және ол көргенді біз де көрмей кетпеуге ант етеміз" — деді.

Әрине, енді Куфаға бет алуда еш мағына жоғы белгілі болды, ол солтүстікке бұрылып, Евфратқа қарай қозғалады. Сол жерде оны Умар ибн Сад дегеннің 4 мың қолы қуып жетеді де келіссөзге шақырады. Екі ойлы болған Хусейн ойланып-ойланып барып, ақыры көп ұсыныстың ішінен: Меккеге қайтуды не болмаса Дамаскге барып халифке адалмын деп ант беруге, я болмаса, мемлекеттің шекараларының біріне жетіп, дінсіздермен шайқасқа түсудің бірін қабылдауды ұйғарады.

Бар мәселе бар жаққа да қолайлы болып шешілгелі тұрғандай көрінген, алайда, екі ортада, Убайдоллаға жақын адамдардың бірі, пайғамбардың қас жауы әрі Омейядтар жағындағы Шимр ибн Зул-Джаушан келіп килігеді. Ол Убайдолланы азғырып, Хусейннің ұсынысынан бас тартқызады да оның еш қарсылықсыз берілуін талап етуге көндіреді. Өз дегені болған жағдайда Шимр имамға не істеседе ешкім қолын қақпастай өкілдік алатын болады. Шмир бұл бұйрықты Умарға жеткізеді де Умар имамды хабардар етеді. Ешкімнің алдында бас игісі келмеген ер көңілді Хусейн қылышқа жальшады. 680 жылдың 61-10 қазанының 10 мухаррамасында кескілескен ұрыс басталады. Алайда пайғамбардың немересіне қол көтеруге ешкімнің дәті бармайды да, ұрыс өрістей алмай, өр жерде тиіп-қашып өтеді. Оқиғаның бұлайша өрістеуіне ызаланған Шмир өзі бастап ұрысқа кіріседі. Хусейн қаншама ержүректік көрсетсе де сан жағынан асып түскен жауға төтеп бере алмайды. Жау оны аяусыз қылыштап, паршалап тастайды. Хусейннің достары мен туысқандары да осы душар болады. Шмир оның тек, әйелдері мен балаларын аман қалдырып, оларды Дамаскіге Йазидке пайғамбардың немересінің басымен бірге жіберіледі.

Ерлікпен қаза тапқан Хусейннің есімі ауыздан-ауызға жыр болып тарап, халық есінде әулие адам ретінде қалады. Бір кереметі, Хусейннің әулиелік даңқы өзінің отандастары арасында емес, өзі көзі тірісінде, олай болар-ау деп ойына да алмаған парсылардың арасында аспандайды. Енді біз, осы бір драмаға толы уақиғаны Иранның театр өнері қалай құлпыртқаны жөнінде сөз қозғайық.

III. ТА*ЗИЙА

Азаппен өлген имамды еске алу алғашында, ешқандай театрландырылған көрініссіз, қарапайым түрде өтіп жүрді. Бүгінгі жүйеге сүйене отырып зер салсақ, ол уақиғалардың ең маңызды тұстарын әңгімелеу дәстүрі сол кездерде бір адамның — молла сияқты адамның қолында болғанға ұқсайды. Күні бүгінге дейін, жылдың белгілі бір маусымында, Будданың өмірінің кезеңдерінен әртүрлі әңгіме айтылатын Явада осыған ұқсас жағдайды көруге болады.

Та*зийа жылдың тек белгілі бір мезгілінде, мұсылман ай есебінің біріншісі — мүхаррамның алғашқы он күнінде атқарылады. Еске түсірелік, Хұсайын мухаррамның онында өлтірілген-ді. Сондықтан, Та*зийаның негізгі мақсаты тек көріністі ғана тамашалау емес, өзіндік бір діни парызды орындау болып табылады. Әлбетте, мұны cum grano salis деп білген жон. Өйткені, сырт көрініс те маңызды. Әйтсе де, қастерлілік сипат ешбір сәт естен шығарылмайды. Та*зийаны атқару мен оның қойылымына қандай да бір болсын демесін жасау құдайға құлшылық ету болып саналады. Оған қоса, қойылым кезінде төгілген көрермендер көз жасы да есіркеленеді. Ертеде, өзінің діни парызына соншалықты берілген адамдар өздерімен бірге қастерлі ылғал жинайтын баяғының "Көз жасы" ыдысы тәрізді сәнді шыны құтышалар ала келетін. Бұл көз жасы сақталып, өзіндік бір arcanum magnum есепті, ауыр дертке шалдыққанда содан айығудың сенімді де ең соңғы емі деп қабылданатын.

Та*зийа кез келген жерде атқарыла береді. Қажетті мөлшердегі көрермен сиятын қандай да болсын алаң, кез келген ашық орын қойылымға жарап жатыр. Дегенмен, көбінесе оны орындауға такиа деп аталатын арнаулы орындар пайдаланылады. Ондай орындардың уақытша болуы да мүмкін. Ондайлар қара мауытыдан тігілген үлкен шатырлардан тұрады. Олар қаралы күннің әр түрлі таңбаларымен білдіріледі.

Тұрақты орындар да бар, бірақ олар көп жерлерде бола бермейді. Тегеранда шахтың қаражатына салынған үлкен тұрақты такйа бар. Сондай-ақ, 20 мың көрермен сиярлық Исфахандағы такйа көпке белгілі. Олар жыл бойы пайдаланылмай, мүлде қараусыз, бос тұрады. Ал, қасиетті мүхаррам тақаған сәтте олар тәртіпке келтіріліп, жаңғыртылып, безендіріледі. Мұндай орындарсыз қойылым жасау мүмкіндігі үнемі бола бермейді. Өйткені, ай есебіндегі мүхаррам жылдың суық маусымына да тура келеді. Ондай кезде ашық аспан астында қойылым жасау қолайлы болмайды.

Такйаның құрылысы соншалықты қарапайым. Бұл ортасында өте биік сахна орналасқан үлкен кең сарай. Сахна астын әртістер киініп-шешінетін, әшекейленетін орын есепті пайдаланады. Оған керек кезінде қойылымдағы әртүрлі жын - пері кейіптеріндегілер де құлап, ғайып болып жатады. Сахнадан көрермендерге сатылар тартылған. Олармен ойын кезінде актерлер түсіп шығады. Дәулеттірек такйада өзінше бір дәліз, немесе желпіндер болады. Оларды ерекшеленген ran жіктері ложа есебінде пайдаланады. Егер мұндай орындар болмаса, оларды кәдімгі терезе де ауыстыра алады. Олар отыруға бейімделеді. Бүкіл такйа ішкі жағынан жібекпен немесе басқадай құнды матамен қапталады. Оларды әдетте такйаға жақын мандаты үйлердің тұрғындары әкеледі. Әлбетте, олар оның қолды болмауын да жіті қадағалайды. Екінші және соншалықты маңыз берілетін әшекейлер, әрі парсылардың аса тәуір көретін нәрселері — әртүрлі шыны және хрусталь шырағдандар. Шам ең басты байлық мүлкі болып саналады. Оның жарық беру құралы екендігі, ол жәй бір елеусіз нәрсе есепті.

Такйа осы көрінісімен шектеледі. Тек бұған орасан зор көлемдегі Мұхаммед пен Әлидің қабырғадағы кескіндемелерін қосу керек. Көрермендер кім қайда отырғысы келсе сонда, жерге жайғасады. Әйелдерге, мұсылман әдебінің қатаң тәртібін сақтау үшін, әдеттегідей айрықша орын бөлінеді. Көрермен әйелдер арасында не болса соған ұрыс шығарып, көбіне оның нағыз төбелеске айналатындары аз болмайды. Парсы ақындары жырлаған сұлулардың ай жүзді бет-бейнесін жасырған бас киімдер жайына қалып, жауыққандар төңірегіндегілерден еш айылдарын жимастан бір-бірінің бұрымдарынан алады. Долырғандарды тәртіп сақшысы фарраш тыныштандырады. Ол дәу сойылмен келіп, жазықты - жазықсызына қарамай, оңға-солға жағалай сілтейді... Тегеранда, соңғы шахтардың бірі әйелдер арасында айрықша agents provocateurs ұстап, осындай ұрыс шығаруға міндеттеген екен деген де сыбыс болды. Осылайша, шах өз бағыныштыларының ажарын ұсқынсыз жамылғыларсыз көріп, ләззаттанатын болған екен.

Иә, енді көрермендерге оралалық. Бүкіл көрермен аза құрметіне қоңырқай, негізінен көк түсті киімге оранған. Көпшілік арасында сушылар тығылысуда. Бұл да бір өзіндік ерекшелікті, қызықты көрініс. Баласыздар ұл сүюге тілек етеді. Олар, егер ұл туса, та*зийа кезінде сушы болуға ант етеді. Бүл сушылар — нәзірлер, яғни қастерлілер. Бұлар әдемі балалар, сәнді киінген, ұзын бұйра шашты болып келеді. Олар жұрт арасында жүріп, ыстық пен шөлден әбден аңқалары кепкен көрермендерге түрлі дәмді иісті қоспалар қосқан салқын сусындар ұсынады. Мұнда түрлі саудагерлер де өздерінің тәттілері мен хош иісті қорқорларын мақтаумен болады. Әсіресе, мүхр саудасы күшті жүреді. Мүхр — әр түрлі қасиетті жерлердің топырағынан жасалған кішкене қатты текшелер. Мәселен, олар Евфраттағы имам Хұсайын мерт болған Кербаланың, немесе шейіттердің басқадай бір қасиетті жерінен, әлбетте, алдыменен Меккенің топырағынан болады. Олар әдеттегідей Құран сөзінен үзінділер мен түрлі әшекейлермен безендіріледі. Алайда, бүкіл тобырдың үстінен әділеттілік пен тәртіп сақшылары фарраштер төніп тұрады. Бәрі дайын, көрермендер лық толы, енді қойылымды бастаса да болады.

Алайда, шығыстың театр өнері әсерлілікті мұқият ескереді. Қойылымды кіріспе сөзсіз бастау салтанаттылықты солғындатқан болар еді. Көрерменнің құштарлығын арттырып, даярлау қажет. Такйа толы әрқилы тобырды қуатты бір сезіммен біріктіру керек. Бұл раузаханың, яғни уағызшының міндеті.

Әдетте, раузахан — құрметті молда, сақалын күміс шалған, маңғаз қарт болады. Ол көбіне өзінің сөздігін, яғни пайғамбардың өзінен тарайтын тектен екендігін білдіретін жасыл шалмалы болады. Раузахан биік сахнаға шығып, өзіне арнайы қойылған орынтаққа жайғасып, уағызын бастайды. Кейде бұл ешбір мағынасы жоқ қызыл сөз болып кетеді. Мазмұнға қарап жатпайтын жалынды ділмарсу. Шешеннің қасіретті де мұнды үні үстем. Кейде уағыз сөзі мұқият қиыстырылған кезеңдерден тұратын шебер де көркем қарасөзден тұрады.

Міне, мынау 1277-1860 жылдары Тегеранда литографияланған осындай уағыз сөздердің соңғы үлгісінің үлкен жинағы.

"Бұл болымсыз тозаңның" (яғни, шешеннің) сөзі, жсткізушілердің ұғындырулары бойынша, келесі жерге жетті. Азапкерлердің қадірлі мырзасы, (яғни имам Хұсайын) Алла оған жар болғай, көмек іздеп, көмекшілерін таппай қалғанда, қолдау сұрағанда даңқты ерге ешкім қолұшын бермеді. Ол сүреңсіз өмірден жүрегі айнып, көз жанарын мәңгілік патшалықты түйсінуге бұрды. Жерге тәуелділік жібін ол кірпігіндегі қуаты күшімен үзді. Тіршілік бұғауының салмағын мүмкіндік даласындағы жерге сыпырып тастады. Қылша мойнын мойынсұну моншағының алдына иді. Көз жанарын Кәусар мен Таснимді (Жұмақ бұлақтарының аты) тұшынуға бұрды. Қағба ихрамына (Ихрам — Меккеге тақағанда киетін рәсімді киім) орану үшін досына тақаған сәтте бірден өз киімдерін сыпырып тастап, бойсұну және бастарту сорабымен шыдамдылық пен сынақтың шек-қиырсыз даласына қадам басты. Содан соң, жолығуға ынтызарлыққа толы оймен, жүректі кернеген отбасы күйзелісінің күйігімен шатыр есігіне келді. Әйелдерін, қарындастары мен қыздарын шақырып, оларға күңірене сөз сөйледі: — Маған жан сақтауға жол жоқ, мен өлтірілуге тиістімін. Енді мені сендерден өлім сәті айырады. Өздеріңнің күрсінулерің мен аһ ұруларыңмен менің кеудемді қысып, жаныштамаңдар! Мейлі, мыңдаған жебе қадалсын жүрегіме, тек жау мені қорқақ деп санамасын. Өздеріңнің түндей қара шаштарыңды жаймаңдар, менің денемдегі жұлдыздай қаптаған жарақатты көргенде!

Үстеріңдегі киімдеріңді жыртпаңдар,

Менің бөлшектелген денемді көргенде!

Мен өлімнен қорықпаймын, мен қорқамын

Жаудың мені келемеждеп екінші рет өлтіруінен...

Ей, сендер, пайғамбарлық шатырының астында отырғандар, ей, сендер, күнәсіздік пен тазалықта күтілгендер! Сендер тағдырларыңды төзімділік пен бойсұнушылыққа бағындыруларың керек. Өйткені, сынаққа төзімділік — әділеттілік пен қайырымды алланың рахымы түсер қасиет... Жау бізді келеке етпес үшін абыржымаңдар, шуламаңдар, айқайламаңдар. Менің азапты өлімімнен кейін шаштарыңды жаймандар, беттерінді соққыламаңдар, өз шекелеріңді тырнамаңдар, ышқынған соққымен кеуделеріңді жараламаңдар.

Өйткені, мұның бәрі — мәжусилік ғадеттер... Алайда, мен сендерге өксіп жылауға тыйым салмаймын. Өйткені, сендер бәрің де мұнда жат жақтасыңдар, Отаннан қуылғансыңдар, жоқшылық тақсіретін тартқандарсыңдар, қыспақтағы тұтқынсыңдар, азап пен жаншуға ұшырағансыңдар... Осы тақсіреттерге қоса сендерге енді қайғының ең үлкені менің өлімімнің қасіреті соғады!

(Жұртқа арнап) Қымбаттыларым менің! Қызмет ету нарқында өксіп жылаудан қымбат тауар жоқ екенін білгейсіздер... Өксіп жылау — дұғаның естілуі, ол адамның мәртебесін көтереді... Өксіп жылау жүрек айнасын жарқыратып, оны Алла мен сүйіспеншілікті тануға қабілеттендіре түседі. Жылаудың маңыздылығын түсіну үшін, оның себебі әрбір діни сенімдегінің өксуі мен әрбір діни сенімдегі қадірменді Азаптылардың Иесі екендігін білу парыз. Сонымен, бәрін кешіруші құдайдың өксіп жылауға үлкен маңыз беретіндігін көреміз. Өйткені, ол соншалықты ұлы ерді өксіп жылау себебі етіп отыр. Өсиетте айтылған, заман ақыр күні Құдайдан қорқып немесе қадірменді Азаптылардың Иесіне жаны ашып жылағандардан басқалардың барлығының да көздері жылайтын болады. Сол үшін де ол өзіне жақындардың барлығына, жаны күйгендерге тән қиналыстың, өксіп жылаудан басқасына тыйым салды...

Көз жасы — барша дерттің шипасы,

Еңіреген көздер — жетістіктің негізі.

Көз жасы жүректегі мұң-шерді аршып,

Жүрек мәңгілік тазалық айнасына айналады.

Көз жасы — қайғылыға сусын болар

Көз жасы — қасіретпен уланғанға қарсы у болар,

Қасірет жалыны өршіген өртке ұласар,

Егер оған көз жасы су сеппесе,

Ондай сәтте жүректі де от шалып,

Ұшқынынан жан мен тән де өртенер.

Көз жасы — жұмақ бағының қазынасы,

Көз жасы — кешірілген күнәһардың ділдасының сыңғыры.

Көз жасы — Кербалада кенезесі кепкендердің сусыны,

Көз жасы — бір-бірінен адасқандардың қақпасы...

Көз жасы — Хұсайынның мақсаты мен үміті,

Хұсайынның ауыр жарақатына шипалық.

Көз жасы — қайырымды теңіз маржаны,

Еңіреген көздер — кілті жұмақ бағының.

Сондықтан да ақылдылар көз жасын бағалар, Алланың: "жиірек жыла" дегені бар. Көз жасы Аллаға жағар,

Сол үшін де Хұсайын Кербалада азап шекті. Достым, жүдә таңғалма бұл сөзіме, Хұсайынның өзі айтқан: "мені өксулер өлтірді". Көз жасының қайнары — Құдайдың тағы, Өйткені, олар шерлі жүректен төгіледі. Сен егер осындай құндылықта көз жасына Менменси қарар болсаң — бейшарасың. Заман ақыр күнінде бүкіл көздер еңірейді, Барлық көздер ішіндегі екі көзден басқасы. Оның біріншісі — ашық та жасырын Жаратушыдан қорыққаннан еңірейді. Екінші көз — Хұсайынға еңірейді. Жебе тесіп, өткір қылыш тураған.

Ей, Біділ (осы жинақ авторының әдеби бүркеншік аты), егер сен сақтанғың келсе,

Хұсайынға күні-түні жылағай!"

Келтірілген үлгі парсы қарасөзінің сұрықсыз да гүлді кейпінің тамаша мысалы болып табылады. Көрермендерді көз жасын ірікпей, сезімге ерік беруге шақыруы тым айрықшалық.

Ходзько8 (Chodzko. Theatra persan, с.XXVII, Өкініштісі, автор бұл сөзді қайдан алғанын көрсетпеген) кітабынан бұдан да ерекше кейіпті мысалға келтірмеуге өзімді ұстай алмаймын:

"О, бауырлар! О, қарындастар!

Жүректеріңді беріңдер, қайғырыңдар, қанды көз жастарыңды төгіп, мухаррам айында біз еске алып отырған қасіретке еңіреңдер. Естеріңде болсын, Пайғамбардың отбасының қайғысы туралы ойға берілу — жұмақтың қақпасын ашатын алтын кілт болып табылады. Біліңдер, бір жолы ақылды Фатима (Пайғамбар Мұхаммедтің қызы, Әлидің әйелі), тазалықтың інжуі, өзінің сүйікті ұлы, имам Хұсайынның шашын тарап тұрып, тарақтан байқамай жұлынып кеткен ұлының бір тал шашын көріп, еңіреп жылайды. Бұл шындығында да болған, бұны бізге аңыз жеткізген. О, менің қауымым, бұл жағдайдың соншалықты елеусіз болып көрінуіне қарамай, менің сөзіме көңіл қойыңдар. Бір тал шаш!.. Ана оған қарады... (Раузахан жылайды)... Имамның қасиетті басынан түскен шашты көріп, еңіреп жылады. Өкінішті! Қайғының қайғысы! Шаштарыңды жұлыңдар, қолдарыңды сындырыңдар, киімдеріңді жыртыңдар, кеуделеріңді ұрыңдар! Мен тынығамын, мені қайғы өлтірді!

(Есінен танады. Тобыр оған еліктейді. Айрықша жасалған ағаш телпектерді соққылаған дыбыстар шығады).

... Тарақ тісінің арасына қыстырылып қалған бір тал ғана шаш. Өзіңіз біле беріңіз, жұмақтың тау биігінен, (бәлки ол бүл кезде тірі де емес болар), Фатима қастерлі бастың тозаңда домалағанын көргенде, ана қайғысының қандай болғанын..."

Осылай ұзаққа созыла береді. Көрермендер керегінше дайын болған кезде ұзын түтіктердің жағымсыз дыбыстары шығады. Сөйтіп, азапкерлердің түрлі тулары, белгілері, нышандарымен актерлер шығады. Қойылым басталады.

* * *

Оның уақиғасына Әли және оның үй ішінің бастан кешкендерінің бәрі алына береді. Париж ұлттық кітапханасындағы та*зийа үлкен қолжазба жинағындағы кейбір қойылымдардың тақырыптарын келтірейін:

І. Алла хабаршысы.

Оқиға мазмұны мынадай: Жәбірейіл Мұхаммедке оның немерелерінің азаппен өлетіндерін хабарлайды.

II. Пайғамбардың қазасы.

III. Фатиманың қазасы.

IV. Әлидің азаптануы.

V. Имам Хасанның (Әлидің үлкен ұлы. Аңыз бойынша Омейядалар ұлаған) азаптануы.

VII. Мүсілімнің Куфаға кетуі.

VIII. Имам Хұсайынның жолға шығуы.

IX. Хуррдың имамды қарсы алуы.

X. Имамның жолдан адасуы. Тағы осы сияқтылар.

Бұдан байқалғанындай, та*зийаны шығарушылардың

Хұсайынның көңілсіз тарихынан пайдаланбай қалғаны жоқ.

Та*зийа қойылымына қандай да болсын демеу жасағанының Құдайға құлшылық іс болып саналатынын жоғарыда айтқанбыз. Тіпті қойылымға көрермен ретінде қатынасып, төккен көз жасының өзі де жұмақтан жақсы орын алуға кепілдік береді. Жеке рөлдерді орындау, әлбетте айрықша бағаланады. Әрі оларға кәсіби актерлерді керексінбейді де.

Алайда, іс жүзінде қалайда бұған орындаушылардың жаттыққан, тәжірибеленгендерін іріктейді. Бүл түсінікті іс, табиғи қабілеті бар адам өзіне жүктеген міндетті жақсы атқарғаннан кейін, қойылым ұйымдастырушылары оларды жылма-жыл тартатын болады. Сөйтіп, олар жыл сайын рөлдерін игере түсіп, жетіле береді. Айта кетелік, орындаушылар арасында әйелдер жоқ. Бұған әйелдерге қоғамдық орындарда, тіпті жалпы бейтаныс кісі алдында бетін ашып жүруге тыйым салатын мұсылмандық дәстүр кедергі жасайды. Әйелдер рөлдерін өскелең жас ұлдар орындайды. Әділін айтсақ, олар бұл міндеттерін тамаша атқарады. Кәсіби деуге, қойылымдағы ең маңызды тұлға режиссер жатады. Егер европалық театрларда режиссердің қатысы мен оның биліктілігін көрермендер тек сезінетін ғана болса, ал парсы діни қойылымдарында оларды жүзбе-жүз көресіз. Ол қолына таяқша ұстап сахнада жүгіріп жүреді. Ойынға қатынасушыларға нұсқау беріп, кейбір қиын сәттерде, тіпті не істеу керектігін көрсетіп те жібереді. Бұл қойылымда суфлер мүлде пайдаланылмайды. Оның мұнда мүлде қажеті де жоқ. Біріншіден, парсылар өлеңді жатқа айтуға машықтанған. Екіншіден, актерлер өз рөлдерінің сөздерін қағазға жазып алып, қолдарына ұстап жүреді. Қажет болған жағдайда, содан оқи да салады.

Елеулі қиындық келтіретіні, жауыздар рөлін ойнайтын актерлер табу. Біз әлгіде онсыз да қызу көңіл-күйдегі көрермендерді қалай қоздыра түсетіндерін айтып өттік. Мұндай жағдайда көрермен ойыны қайсы, шыны қайсы екенін ажыратудан қалады. Олар көрініске араласып, тарихи оқиғаға жаңаша бағыт бермек болады. Бұдан кейбір рөлдерді орындаушыларға оңайға соқпайды. Көбіне, оларды соққыға жығып, салтанат аяқталғаннан кейін оларға ұзақ уақыт жатуға тура келеді. Содан сақтанған олар, өз рөлдерін жұмсартып, өзі істеген жауыздық әрекеттеріне лағнет айта жүріп, үзіп - жұлып атқарады. Алайда, бұл да оларды cay қалдырмайды. Қаны қызған көрермендер, басқа соқтығар ештеңе болмағандықтан, сол байғұс Омар мен Шимаға ұрынады. Тіпті, бірде мынадай да оқиға болған (өте ерте кезде), Тегеранда бұл жазықсыз рөлдерді орыс әскери тұтқындарына ойнатқан. Олар өздерінің шынайы киім үлгілерінде болған. Есеп дұрыс шықты. Тобыр риза. Ал, кәпірлерге пайғамбардың даңқты немересінің құрметіне көресісін көрулеріне тура келген.

Та*зийа сахналық көрініс бейнелеуді білмейді. Оның мүлде керегі де жоқ. Әрі қарай біз бір қойылым мәтінімен таныса отырып, автордың кейіпкерлердің өзара әңгімелесулері арқылы оқиға өтетін жерді қандай шеберлікпен бере білгенін көреміз. Соған қоса, оқиғаның мұнда соншалықты таныстығына байланысты да көрермен қайда не болып жатқанын оңай ажыратады.

Осыған орай, мұнда киімдер де нақты өмірді бейнелемейді. Оларды әдетте игі тілектегі адамдар спектакльге сыйға береді де, таңдайтын жағдай да болмайды. Шахтың қойылымға қажетті асыл бұйымдарды өз қазынасынан берген де кезі болған. Мұндай кезде асыл тастар тағынған актерлер соңынан қазына бақылаушысы еріп келіп, асыл бұйымның еш нәрсесінің жоғалмауын қадағалауда болған. Алайда, бұл жағдай орындаушыларды да, көрермендерді де онша елең ете қоймаған. Шығыс қиялының қуаттылығы сонша ең бір қолапайсыздықты да елеусіздендіріп жібереді.

Мұндай айрықша қойылымға, бай адамдар әкелген, аттың көптігі ерекше сипат береді. Кейде имам Хұсайын және оның бүкіл отбасы арабтың асыл тұқымды сәйгүліктеріне мініп шығып, сахна үсті ұзаққа созылған атты әскер тізбегіне толады.

Кейде түрлі қолапайсыздықтар да болып жатады. Бір жолғы қойылымда мынадай болды. Имам Хұсайынға ізгі ниетпен "франктік" елші келеді. Ол имамды аса қатерлі қауіптен сақтандырмақ болады (тарихи тұрғыда бүл оқиға тым дүдәмәл!). Бір жолы елші орыстың әскери мундирін, майлаған етігін, басына талайды көріп бірнеше жерден майысқан, түсі де өзгеріп кеткен цилиндр қалпақ киіп шыққаны бар. Елшіні, мүлде ретсіз қысқа, алайда ішінен киген кәдімгі шалбары көрініп жүрген соншалықты әсем кринолин (юбка) киген қызы — кішкентай ұл ертіп жүрді... Әмір Темір, жорыққа шығып, кейде ағылшынның әдемі екі доңғалақты арбасы — шарабанмен жүреді. Бұл да тым бұрмалаушылық. Тағы бір қызықты жәйт Тегеранда болды. Сүлеймен патшаны бейнелеуге тура келген. Барлық оқырманға "Мың бір түннен" мәлім, інжілдік мәртебелі билеуші мұсылман көз алдында бар болғаны жын иесі, яғни әр түрлі аруақтар мен кілем-ұшақ қожасы ғана. Сахнада осы бір актілі көріністі бейнелеу керек болды. Егер біздің сахнамызда мұндай кілемді бейнелеу әншейін ғана іс болса, парсы режиссеріне әбден басын қатыруға тура келді. Қиындық оңай жолмен шешілді. Сүлеймен патша сахнаға шах автомобиліне мініп шығып, соншалықты шадыман-шаттықта әрлі-берлі жүріп алды. Меніңше, Сүлейменнің рөлін орындаушы, сол күні сиқырлы кілем иесінің өмір бойғы қуанышынан да көбірек мерейленген болар ма деймін.

Мен қойылымның мүмкін болғанынша техникалық жағын бейнелеуге тырыстым. Меніңше, оқырман оның негізгі ұранының "реализм жойылсын!" екенін аңғарды ғой деймін. Іс жүзінде, біздің бертінде өткен мерзімде бұрылмақ болған сүреңсіздігімізге шығыс қиялы мәжбүр емес. Иә, әрине, шығыс режиссерлері өздерінің бұл елемеушіліктерінде жүз мәрте әділ. Бізге қалатыны тек шығыс көрермендеріне қызыға қарап, өзіміздің таңданғыштығымыз бен жаңашылдығымызды жоғалтқанымызға күрсіну ғана.

Реализмге құлшыныстың жоқтығы тағы бір жағдаймен де тереңдей түседі. Ислам адамды бейнелеуге, соның ішінде қасиетті адамды бейнелеуге тыйым салады. Әлбетте, Иран бұл тыйымды әлдеқашан аттап өтіп, ешбір қиналыс, күйзеліссіз-ақ өздерінің тартымды көркем қолжазбаларында тамаша адам бейнелерін жасады. Алайда, имамдарды бейнелеуге парсылардың тәуекелдері жете қоймады. Міне, содан да имамдар мен олардың туыстарының рөлдерін орындаушылар сахнаға беттерін қалың ақ шалмамен бүркеп шығып, оларды тұнжыр да қатал етіп көрсетіп, спектакльден әртүрлі әсер қалдырады.

Парсы режиссерлерінің кейбір нышандай бейнелеу тәсілдері өте қызықты. Имам Хұсайынды жаулары шілде судан бөліп тастайды. Ол шөлден торығады, бүкіл отбасы одан "ең болмаса тамшы су" деп жалбарынады. Осы сәтте сахнаға су толтырылған үлкен местің салмағынан қайысқан жүкші - хаммалдың алып бейнесі көрінеді. Ол сахнадан салтанатпен жүріп өтіп, көрінбей кетеді. Бұның мәнісі, имамның шөлінің қаттылығы сондай, оны тіпті мынадай су толы мес те қандыра алмақ емес дегендік.

Мен бүкіл қойылымды бейнелемек емеспін. Келесі бөлімде мен бір қойылымның толық аудармасын беремін. Онда барлық ескертпелер бар. Бұл мәтін жоғарыда айтылғандармен қоса, парсы та*зийасын, қандай да болсын мұқият суреттеуден гөрі анағұрлым мол мағлұмат беретін болады.

Атап айтар болсақ, діни қойылым мерзімі мүхаррам айының алғашқы он күнімен шектелуі тиісті болатын. Өйткені, қайғылы оқиға түйіні осы айдың 10-ында болған-ды. Алайда, шығыс көрермені тойымсыз. Сөйтіп, қойылым айға созылады. Кейде, тіпті келесі сафар айының да бір бөлігін қамтып, алты-жеті аптаға дейін жалғасады. Әрбір күннің өзінің жақсы қойылымы болады. Ол тәртіпті бұзуға болмайды. Өйткені, олар тарихи ұласпалы оқиғаларға құрылған.

Діни қойылымдармен осы күндерде парсы қалаларының көшелерінде өтетін шерулер де байланысты. Бұл өзіндік қаралы шеру есепті. Ол шахсе-вахсе деп аталып, азапкерді жерлеу рәсімін нышандайды. Оған қатынасушылар өз сезімдеріне толық ерік береді. Сырт қарағандарға ол соншалықты естен кетпес эсер қалдырады. Бұл рәсім былай болады. Әдетте, шерудің ең алдында сұңғақ бойлы, зор денелі хаммал жүреді. Ол беліне дейін жалаңаш. Оның қолындағы ұзын сырық басына жұлдыз түріндегі, үшбұрыштар, шеңбер тәрізді әртүрлі сәнді қаңылтырлар Құран сөзімен көмкеріліп ілінеді. Одан кейін тағы да осындай, отырғышты сырық ұстаушы болады. Онда жас дербіш отырып, Құран сүрелерін оқып келе жатады. Бүйірлерінде Хұсайынның інісі қолы шабылған Аббас бейнеленген, ерекше тулар көтерген адамдар болады. Олар қымбат жібектен қапша жасалып, бір-біріне кигізіліп, сырыққа бекітілген. Қаптар қолдың кейпін қолапайсыздау бейнелеумен шектеледі. Оқырман қаптардың азапкер білегін бейнелеуге тиісті екендігін ұққан болар деймін. Ал, олардан кейін қойылымда айтылған меспен су тасушы келеді. "Хұсайынның қабірі" (кабр-и Хусайн) атанған саркофаг түріндей көтергіш ұстағандар. Бұлар асыл тастар, жібекпен сәнделген, саркофагтің үстіне имамның бас киімін бейнелеген сәлде қойылған. Одан әрі әшекейлі әбзелденген, парчамен жабуланған аттар. Ер тоқымда әртүрлі азапкерлік таңбалар. Бұларды өзін өзі азаптаушылардың тобыры қоршаған. Олардың дені Қабылстан мен Кашмирден. Жабайыланған, суық түсті, жанарларында көзсіздіктің оты ұшқындайды. Кең етек ақ жамылғыны жалаңаш денелеріне ілген олар ауыр шынжырлар асынып, қолдарына өткір үлкен қанжар ұстаған. Онымен бастарын ұрғылап барады. Қан саулап келеді, жамылғылар қанға боялған. Шынжырлар құмыға шыңылдайды. Бірқалыпты аяқ алысы, кеудеге жұдырықпен соққылаған дыбыстар, "Ия, Хұсайын!" деген қарлығыңқы дауыстар. Өзін өзі азаптаушылар қатарында жас балалар да бар. Олар да үлкендер сияқты қанға малынған. Айта кетелік, қанжармен соққыда көбіне қатты қан ағысын жасайтын жеңіл ғана жарақат салынатынымен де, кейде өзін өзі азаптаушылардың сезімге құлауы соншалықты, арты өміріне қауіп туғызарлықтай жағдайға баратындары да болады. Ал, ондай адамдар, өз өмірін азат етушілерге құрбандыққа шалушылар бірден жұмаққа барады деп саналады. Ондай өлімге ешкім күйзелмейді, оған сүйінішпен қарайды.

Өзін өзі азаптаушылардан кейін, бояумен жарақат ізі салынып, жебе қадалған ақбоз ат келеді. Оның бүкіл әбзелі қарадан. Бүл Хұсайынның аты. Одан соң шартты түрде өте қызықты болып саналуы мүмкін бейне келеді. Алайда, бүл салтанаттың ең маңызды тұсындағы әрбір европалыққа қолайсыз сезім тудырады. Үлкен зембілмен анайы жасалған арыстан тұлыбын әкеледі. Оның аяғына ұсақ туралған сабан үйіндісі төселген. Тұлыпта кішкентай бала отыр. Ол арыстанды қозғалысқа келтіреді. Ара-тұра арыстан ебедейсіз қозғалып сабан үгіндісін уыстап алып, оны өзінің басына себеді. Бұл — күйзелісті ұлт өз көсемін күлмен көму дегендік. Тұлыптың — халық арасында әрқашанда сүйіспеншілік пен танымалдық беделі бар. Алайда, мұнымен күшті күлкі тудырылатындығын да айтқан жөн.

Шеруді қолдарына ерекше ағаш цилиндрлер ұстаған адамдар тобыры аяқтайды. Цилиндрлерді бір-біріне ұрады. Одан құмыққан, әрі көңілсіз дыбыстар шығады. Бұл да жалпы үрейлі көріністі асқындыра түседі.

Алайда, мистерия, діни қойылымға оралалық. Келесі тарау мухаррамның төртінші күні атқарылатын "хурра ибн Йазида азапкерге" арналған қойылымның толық мәтінінің аудар-масынан түрады. Мистерияны әлде бір Абу-л-Қасым Мухаммед әл Хунсари жазған. Оның жеке басы туралы мен ештеңе біле алмадым. Аударма Тегеранда 1314-1897ж. литографияланған мәтін бойынша жасалды. Маған мәлім болғанындай, орыс тілінде бірінші жариялануы.

IV. "ХУРРА ИБН ЙАЗИДТЫҢ АЗАПКЕРЛІГІ"

(Куфадағы билеуші Убайдолла ибн Зийадтың сарайы алдындағы алаңды көзге елестету керек. Жаушы жүгіріп шығады)

Жаушы. Ей, Куфа жұрты, қарттар мен жастар, қарсы жолыққандар мен бұрылып бара жатқандар! Мен Йазидтен Убайдаға хабар әкелдім. Ол — Куфаның және төңіректегі аймақтардың билеушісі. Оған осы өңірді билеуге жарлық берілді. Убайдолла, мен саған қымбат шапан әкелдім. Шық та, қазір оны иығыңа жамыл!

(Убайдолла осында сахнада отыр. Оның екінші жақ шетінде. Алайда, оған өзін Сарайында отырғандай сезіну керек, сондықтан ол бұл сөзді естімеген болады. Оған алаңда жаушының сөзін естіген құл жүгіріп келеді).

Құл. О, менің әміршім, Ирак жұртының даңқы арта түссін! Сириядан саған аңсай күткен хабар жетті. Йазид саған жарлығы мен сандаған құрметтілік пен сыйластықтың белгісіндей алтын зерлі шапан жолдапты.

Үбайдолла. Құл, базарға бар, жар сал! Куфа жұртына, ұлысы мен кішісіне хабарла, бәрі тегіс кездесуге келсін. Өйткені, бұл мәртебелі Йазидтың жарлығы ғой.

Құл. (Убайдолладан алаңға шығады, яғни одан бірнеше қадам ұзайды). Тыңдаңдар халайық, үлкендер мен кішілер! Убайдолла жаңа мынадай жарлық етті: бәрің де қақпа алдына кездесуге жиналыңдар. Шамнан (Дамаскіден) толық мәртебелі жаушы келді.

(Оқиға қайыра Убайдолланың сарайына ауысады. Жаушы кіреді).

Жаушы. Алла саған жар болсын, ұлы да даңқты ер!

Убайдолла. Саған да Алла жар болсын, о сенім үйін талқандаушы!

Жаушы. Мен тас хабарыммен сенің жүрегіңді шыныдай күлпәрше етемін.

Убайдолла. Мен сенің бұл хабарыңнан шошынамын!

Жаушы. Бұл хабардан менің жүрегім жалындауда.

Убайдолла. Бұл хабардан мен сенімімнен айрылармын.

Жаушы. Бұйрықты қабылдап, мына құрметті жарлықты ал.

Убайдолла. Бұл жарлықтан сен не күтесің? Оңда маған не делінген?

Жаушы. Білгің келсе, бұл Хұсайынды өлтіруге Йазидгің өз қолымен жазылған бұйрық!.. Осы бұйрықты ал, ал онымен қоса басқа бір жарлық та бар. Саған алтын зерлі шапан да сыйланады...

Убайдолла. Бұл жарлықтан жүрек қапамен қайғыға толды! Маған Хұсайынды (Убайдолла - жауыз, алайда ол Хұсайынды да аяйды. Себебі, ол реализмнің тым күшейіп кетуін қаламайды) азапкерлікке беру бұйырылыпты. Бұл жарлықтан жеккөрушіліктен туған қасірет келеді! Жеккөрушілік күзі сенім гүлбағын күйретпек! Бұл бұйрықтан шатыр іші азаға толды! Жұмақтағы Фатима қайғы мен мұңға батады! Бұл бұйрықтан соң Әли қара киініп, Хасен мен Хұсайынды құшады! О, жиынға қатынасушылар, мені қайғы басуда! Йазидтен үш бұйрық пен үш шапан келіпті.

(Убайдолланың Сарайында әскери кеңес басталады. Омар ибн Сад және басқа да әскери бастықтар)

Ибн Сад. О, әмірші, біздің жүрегімізді қуантқайсың! Бізге бұйрықта не делінгенін айт! Бұл бұйрықта Йазид жауыз бізге не деп жазыпты. Бір сөзін қалдырмай айт.

Убайдолла. О буырқанған тобыр, тыңдаңдар!

Бұл хатта Йазид бізге былай деп жазады: Әлидің ұлы, құдіретті шах, дін сұлтаны, адамдар мен аруақтардың даңқтысы Хұсайын Меккеден Иракқа аттанды. Онымен бірге жеңіліп көрмеген әскер бар. Кім егер оның жолын бөгеп, оның шатырына шабуыл жасаса, кім онымен соғысып, жеккөрушілікпен оның қолын судан бөлсе, кім Хұсайынды өлтірсе, сол адам Рейге (Ортағасырлық қала. Оның орнына қазіргі Тегеран салынған) билеуші болады.

Ибн Са д. О, әмірші, мен Йазидтің жарлығын білдім. Біздің дініміз қолдан шығып барады. Йазидтің діні қайда?..(...)

Имам. Қапаланба, қайырымды жас жігіт. Сенің тәубаға келуің пайғамбарға жағымды.

Xурр. Мынау менімен бірге келген үшеудің бірі менің інім, келесісі — ұлым, үшіншісі — менің құлым. Уа, Аруақтар мен адамдардың имамы, бұлар көздеріне жас алып, сенің аяғыңды сүюге келді.

Имам. Қош келіпсіңдер, даңқты жауынгерлер. Сендерді ұлы Жаратушы марапаттайды.

Xурр. Сені бірінші болып тілдеген мен, сені бірінші болып жәбірлеген мен. Сенің достарыңның қолынан бірінші болып өлтірілуге тиісті менмін. О ғасыр имамы, мен өзімді сен үшін құрбандыққа шаламын! О, даңқты билеуші, жауға жар сал, біз ант бұзушы қылмыстылармен соғысқа шығамыз!

Имам. Жамылғыңды оран. Ей, Хурр, сен аман қалдың. Сен атама және менің әкеме жаманат хабармен жаушы болып барасың. Ей, Хурр, сен әкем мен атама барып айт, қазір мен де олардың аяқтарын сүюге келемін.

Хурр. Қаптаған жатжерліктер. Иә, Құдайым сізді сақтасын, сізді барлық пәле-жаладан аман қылсын.

Имам. Аттан, Жаратқан саған жар болсын! Осы сапарда сенің тілегенің болып, жолыңа гүл бітсін. (Хуррға ұлы жүгіріп келеді)

Ұлы. Әке, қымбаттым, барма. Мен жалғыз қаламын. Қасіретті, панасыз бала! Мүсәпір ұлыңнан теріс айналма. Мені Әли Акбар үшін құрбандыққа шал! Маған азап пен қасіретті соғыста өзімді сынауға жол бер. Хұсайынның ұлы Қасым үшін құрбан ет мені. Тездет, әке, бер маған жамылғыны, мен майданға шығайын.

Xурр. Егер ұлда әке қасиеті болмаса, оны болжыр деп атайды...

Ибн Сад. (таңданыспен айқайлайды). Емшек сүті аузынан кеппей жатып, Хуррдың ұлы соғысқа арыстандай атылды.

(Соғыс басталады. Оның барысы қатынасушылардың әңгімелерінен аңдалады).

Хурр. Ибн Садқа айтыңдар: ей, сен иттен де жексұрын. Әскербасы Хурр сені шайқасуға іздеп жүр!

Шимр. Ей, Хурр біздің соғыс қазір белгілі болады. Сенің бетің қанжармен жүз рет тілінеді. Сен Хұсайынға бетіңді бұрып, Йазидке теріс айналдың. Қазір бәрі белгілі болады... Қазір тұяқтары піл табандарындай ат аяқтарына сенің денең тапталады!

Xурр. Менімен сенің егесің Пайғамбар алдында болатын қатал сотта шешіледі!

Шимр. Ей, адамдар, одан өмір қазынасын тартып алыңдар! Оны да, көмекшілерін де өлтіріңдер!

Хурр. Қарғыс атқан жауыз, алып көр менен қылышты. Ит, сатқын, саған Алланың жүз қарғысы жаусын! (Оқиға тағы да имам Хұсайынның шатырында. Хуррдың інісі жүгіріп кіреді)

Iнісі. Имам, мені жібер, жібер адамдар мен аруақтарды, дінсіздермен соғысқа аттануға!

Имам. Азапкерлік ынтызарлығы билеп алған сені, бар шерменде! Соғыс сол әскермен!

Хурр. (Шимрға ұмтылып) Менің қылышымды алып көр, ойнастан туған неме, саған тамұқ әзір тұр.

Xуррдың құлы. (Шатырдың кіре берісінде) Сұмдық! Менің мырзам қанға малынған! Оның күні батты! Сұмдық! Менің мырзам жаудан жеңіліп, жерде жатыр! Сұмдық! Бүл даңқты батыр... Сұмдық, оның інісі, жас боздақ... Менің бұдан әрі төзуге шамам келмейді... Түсінікті, менің де ғұмырым ақырына жетті. Мен де солардың артынан барамын. Бейне балықтай, қанға жүзіп кетемін. Ей, имам-бастаушы, жібер мені, мен өз мырзамның өнегесіне адал боламын!

Имам. Саған соғысқа кіруге ұлықсат етемін. Қайырымды құл, жамылғыңды ал да, мына әлдекімдермен соғысқа түс!

Құл. Ей, қаражүректі сендер, сатқындардың арсыз тобыры, құдайдан ұялмайсыңдар ма, оның қаһарынан қорықпаймысыңдар? Мен қазір мына билеушіге көмекке барамын да, сендердің біріңді де қалдырмай қырамын! Жаратқан мені кешіруі үшін мен мына билеуші үшін жанымды пида етемін!

Шимр. Сен құл, неменеге арындайсың? Өз орның мен өз жәйіңді білмеймісің, мынау қалың әскерден қаймықпаймысың? Саған өз өмірің қымбат емес пе?

(Құл Шимра жауынгерлерінің соққысынан құлайды)

соңы.

Бұл пьесаға кейде тағы бір, өте бір қызық көрініс жалғасады. Мұны мен оқушыға таныстыруды жөн деп білемін. Оның оқиғасы — тұтқынға алынып, Шамдағы арсыз Йазидке әкелінген Хұсайынның қарындастары мен қыздарының тағдыры туралы. Оқиға Шамда, Йазидтың Сарайында, әйелдер жағында өтеді. Қатынасушылар өлтірілген Хұсайынның қарындастары мен қыздары.

Зейнеп. (имамның қызы). Апа, бүгін кешке мен саған бірнеше сұрақ қойсам деймін...

Рухия. (қарындасы). Сұрай бер апаңнан, сүйікті Зейнеп.

Зейнеп. Менің әкем қайда, мен оны қашан көремін?

Рухия. Қымбаттым, сенің әкең саяхатта жүр.

Зейнеп. Не ол саяхаттан оралмай ма?

Рухия. Ол оралады, сенің сағынышыңды басады.

Зейнеп. Апа, анау алтын табақтағы не нәрсе?

Рухия. Қымбаттым, бұл сол сенің күткенің.

Зейнеп. Алайда, мен тамақ сұраған жоқпын ғой.

Рухия. Сенің сөзің менің кеудемді жарып барады.

Зейнеп. Апа, бұл не нәрсе, ащы маған?

Рухия. Тыныш отыр да қара...

Зейнеп. Апа, мынау қанға малынған кімнің сақалы?

Рухия. Оған дұрыстап қара, одан қан саулап тұр ғой.

Зейнеп. Апа, бұл әкемнің басы ғой?

Рухия. Иә, бұл сол, жарығым менің...

Зейнеп. Мен әкемді көруді сондай аңсадым. Енді мына қасіреттен соң өмірмен қоштасуға бармын. Апа, менің барлық пәледен қорғаушым, бері келші маған...

* * *

Бұл діни қойылым басқаларынан да мағлұмат береді. Өйткені, оның бәрі шамамен осы үлгіде, әрі мазмұнымен де осы біз алған тұрғыда болып келеді.

Оқырман байқап отырғанындай, сахналық техникалық көзқарас тұрғысынан алғанда мистерия әлі жетілмеген және ол қазіргі европалық театр талабын қанағаттандыра алмайды. Қолжазба қарапайым сөзбен жазылған, кейде қарасөз аралас өлең де болып кетеді. Тіпті өлең де онша мәз емес. Өлшемдерді ұстауда бірізділік жоқ. Ұйқастар әлсіз, босаң. Көбіне автор шумақты немен толықтырарын білмей, әртүрлі тіркесте бір ойды қайталай береді.

Сонда да болса, та*зйа адамға ғажап әсер етеді. Ол жәйт тек парсыларға ғана емес, шетелдіктерге де солай. Қойылымның соншалықты жасандылығына, техникалық көптеген кемшіліктеріне қарамастан, парсы актерлерінің ойыңдарының өміршеңдігі мен жандылығы таңғаларлықтай. Актерлер ойнамайды, олар сахнада өмір сүреді. Олар жылдан жылға исламның алғашқы азапкерінің қайғысын нақ бір сол уақиға таяуда ғана болғандай күй кешеді.

Мұндай күш, мұндай тәуелсіз сенім та*зйианы антикалық трагедияға ұқсастырып, оған ерекше бір сипат береді. Қысқа жауаптасулар, шымыр тіркестер бейне бір айқасқан қылыштар шыңылындай әсер етіп, Еврипид көрінісін еске түсіреді. Сондай-ақ, Шекспирдің драмалық хроникаларымен, әсіресе дөрекілеу әзілдер қосылған тұстары, үндестігі білінеді. Бұларға қоса, мұның әрбір парсы үшін ұлттық маңызын еске алар болсақ, парсының өзінің халықтың діни қойылымын жақсы көрмей тұра алмайтындығын және олардың жыл сайын өздеріне аса бай, көркем әсер әкелетін мухаррам айының келуін аса бір жылы сезіммен күтетіндігін түсінуге болады.

Та*зйиа — мистерияның Ақсақ Темір (Темірлан) туралы тағы біріне тоқталған жөн. Оның мазмұнына тоқталып жатпай - ақ, тек қана бір аса қызықты жәйт туралы айта кетелік. Халық аңызы өзінің сүйікті кейіпкері Қожанасырды Темірмен байланыстырады. Қожанасыр Ақсақ Темірде Сарай әзілкеші болған деседі. Оның қуақи істері мен әртүрлі әрекеттері туралы қызықты әзілдер көп-ақ. Тіпті, оның қалжыңдарынан құралған парсы, түрік, татар, армян және грузин тілдерінде шыққан кітаптар да бар. Міне, осы қалжыңдар Темір туралы мистерияның негізгі арқауына айналған. Бұл трагедияның екпінді бөлімінен күлкілісіне өтудегі аралық бөлік тәрізді. Бұл да еріксіз Шекспирді еске түсіретін белгі.

V. ӘЗІЛКЕШТІК

Иран қашаннан дуализмнің ошағы саналған. Оның белгісі елдің театр өнерінде де орын алады. Жоғарыда та*зийаның құлшылық тұрғысындағы діни маңызы бірнеше мәрте аталды. Алайда, мистерияда бәрі де қасиетті, жағымды болса, ал халықтық комедияда, құдайдан қорқушылық көзқарас тұрғысында, бәрі — күнә мен арбау саналады. Мистерияны орындаушы қасиеттілермен араласады, мұсылман жұмағынан жақсы орынға кепілдігі бар болса, әзілкешке соз жоқ тамұқта шыжғырылу жазылған. Сондықтан да, әзілкештер, күлдіргіштер және басқа да бұлармен байланысты өнерпаздардың бәрі өздері бір бөлек жік құрайды. Бұлар — қоғам қабылдамаған, күнәһар адамдар. Бұлармен қандай да бір болсын жолығысқандар жазықты. Тіпті олардың сайқымазақ өнерлерінен ләззат алғандар да күнәһар болып саналады. Әйелдің биші рөлінде шығуы Парсы елінде дағдылы іс есепті. Алайда бүл әйел парсы үшін әйел деп саналудан қалады. Ол тек тәнін сатушы, кімге де болса даяр біреу. Жалпы, мұнда да әйел өнері бача деп аталатын ұл - бишілермен екінші қатарға ысырылды. Бұл әйел көйлектерін киген, ұзын бұйра шашты, әдеміше жаскелеңдер балеттік паның небір қимылдарын жасауға аса қабілетті келеді, небір миға қонбайтын акробаттық жаттығулар жасауға дейін барады. Жалпы парсы масқарапаздарының ойыны біздің театр туралы түсінігімізге сәйкес келе бермейді. Клоундыққа жақындау, біздің циркте, ашық сахналарда көріп жүргендерімізге ұқсас. Парсы әзілкештеріне жарықбергіштің де, түрлі басқадай да жабдықтардың да қажеті жоқ. Қойылым қашан болсын, қай жерде болсын жүре береді. Шақырумен дәулетті адамдар келеді. Әлдебір баудың ішінде, гүлдеп тұрған бұталар арасында, мөлдір бұлақ жағасында жыртық, тозған кілемше төсей салады, сахна да дайын, өнеріңді көрсете бер.

Дегенмен, клоундық алса бір залалсыз да емес. Қойылым ортасында қалжыңды шумақтар айтыла жөнеледі. Әлдебір қаңғыған қылжақбасты өкпелеткен байшыкештің өлген жері дей бер. Тұрақты мекенсіз әумесерге бәрібір, ештеңеден қорықпайды. Мейлі жергілікті әділеттік орыны оның өкшесіне бірнеше рет таяқпен ұрсын, оның есесіне ол дұшпанын өлердей, естен кетпестей етіп келекелейді. Ал оны жергілікті жұрт ұзақ уақыт қайталап айтып жүреді. Кейде саяси және өміршең тақырыптар да қозғалып қояды. Сондай өлеңге мысалға, міне мынау Тегеранда профессор В.А. Жуковский жазып алған теміржолдың құрылысына орай Тегеран сұлуларының толқыған көңіл күйін бейнелеген өлең:

Иранның патшаларының патшасы

Тегеранға мәшине әкелді.

О билеуші, бұл неткенің?

Сен Тегеранды күйреттің,

Әйелдерді естен тандырдың,

Әйелдердің соншама тиелуінен

Мәшиненің басқышы сынды.

Аспанға қою шаң шықты,

Әйел біткен атайға келді:

- Маған оқалы күртенің керегі жоқ,

Жылтырақты туфли керек емес,

Жұқа жамылғы қажет емес,

Тек мәшине керек.

Мәшине қақпаға дейін келді,

Билетті мен жауынгерге бердім,

Мен біртүрлі дәуді көрдім,

Ол менің жанымды алар деп шошындым,

Мәшине Дәулет — Абадқа жетті

Мен ақша орнына құбыр төледім,

Маған мәшине керек.22 (Жуковский. Үлгілер,253б.)

Оқырман байқап отырғанындай, парсы сықақшысы сөз саптаудан онша қысыла қоймайды. Айта кетейін, бұл менің мазмұны ең қарапайымдауын алғаным.

Кей-кейде көшпелі әзілкештерді үйге шақырудың арты қиын жағдайға соқтыратыны да бар. Бір ағылшын саяхатшысы өзінің Исфаханда көрген жағдайын айтады. Жергілікті бай әлдебір салтанаттың құрметіне мырзалықпен мереке жасады. Оған барлық жергілікті зиялы қауым өкілдері бала - шағаларымен шақырылды. Сондай-ақ, сол кезде қалада батыс елдерінің өкілдері де болды. Тоған жағасына мәртебелі қонақтарға арналып ложалы және құрметті орынды мінбер салынды. Ол қымбат кілемдер, жібек маталармен әшекейленді. Шақырылғандардың әйелдері мен қыздарына бөлек арнайы орын жасалды.

Қонақтар жиналып, әдеттегідей салтанатты қабылдаудан кейінгі аз уақыттық жолашардан соң жұрт тоғанға беттеп, белгілі орындарына жайғасты. Қойылым басталды. Үлкен, бай әшекейленген қайық жүзіп шықты. Үстінде әлде бір белгілі кісінің гаремі, қалай болса солай киінген адамдар маңғазданады. Оған қарсы жүзген тағы бір қайық керінді. Онда ақ костюмді, тығынды шлемді, перде жапқан, жуан қарын саяхатшы-ағылшын салтанат құрған. Қайықтар бір - біріне соқтығып, түйісіп қалды. Ашулы сөздер басталды. Бірте-бірте гарем ашуға басты да, қарсыласына су шаша бастады. Қарсыластың қайықшылары да солай жауап қайтарысты. Сөйтіп, нағыз судағы соғыс басталды. Жұрт рахатқа кенелді, күлісуде. Кенет әйелдер жағынан қатты дауыс шығып, ұрыс естілді. Құрметті әйелдер орындарынан ұшып-ұшып тұрысып, қайыққа қарасты. Сөйтсе, көрермен әйелдердің көбі әзілкештерге салтанат үшін сәнді киімдерін берген екен. Енді киімдеріне мынадай аяусыздықты көргенде, олар шошынғандарынан, жұрттан ұялмай-ақ киімдерін дереу қайтарып алу үшін ұмтылысты.

Әзілкештер қарсылық корсетті. Әйелдер жағы көбейе түсті. Арпалыс күшейді. Бір кезде екі қайық та аударылып, шыны да, еріктілері де бар, барлық қатынасушылар тоғанға құлап, батпақ пен шылауға оралды. Бұдан кейінгі шайқасты айтып болмайды. Оның өршігендігі сонша, фарраштардың күш салуымен ғана төбелесті басуға мүмкін болды. Шатақ шегіне жетті. Келген әрбір ер адамның бір не бірнеше сенгіштері болып шықты. Мұндай жағдайдан кейін кімнің салтанатта одан әрі қалуға көңіл хошы болсын. Шақырылғандар біртіндеп елеусіздеу түрде кетіп жатты.

Кейін бұл әбігершіліктің кунәһәрі, шыныңда да айрықша әдістің иесі той өткізуші екені анықталды. Бай ақшаға тапшы екен. Мереке өткізу қажет болған. Ал осынша жұртты тамақтандыруға қаражат жетпейді. Содан оған жиналғандардың еріксіз тарап кетуіне жеткізетін осы әдіс ойыны келген. Әзілкештер шамалы төлеген ақыға қуана келіскен. Осылайша бай намысын қорғап қалған!

Әңгіме, бір жағынан қазіргі парсының қалыбын байқатса, екіншіден парсы клоундарының да (сайқымазақтарының да) бет-бейнесін танытады.

Бұдан бұрын бірнеше рет аталған Ходзьконың23 (Ескертпеуге болмайды, пьесаның баяндау барысы менің елеулі күдігімді туғызды. Шамасы, қолжазба автордың тым европаландыруына ұшыраған болса керек) кітабынан алынған тағы бір мысалды келтірейін. Көрермен өздерінше қойылым жазғы бақта өтуде деп санауы тиіс. Жұмақ киіміндегі екі бағбан көрінеді. Денелерінің кейбір тұстарын ғана жапқан ешкі терісінің жұлындылары. Үлкенінің аты Бәкір. Ол бай, әдемі қызы бар, ол гаремде жасырулы. Кішісі — Нәжіп, кедей. Алайда, белсенді, әрі нағыз парсыдай қу. Көршілер әрқайсысы бақтарында өскен жемістерін мақтасып, дауласады. Бірі — "Менің жемісімнің жұмсағы қызғаныштан ең ақ қанттың өзін солғын тарттырады" десе, екіншісі — "Менің жемісімнің барқыт қабығының нәзіктігі он бес жасар сұлудың жүзіндегі ұлпадай" дейді. Дау соңы төбелеске ұласады. Бағбандар бір-бірін неше түрлі әдіспен ұрғыласып, жұрттың күлкісін келтіреді. Ақырында Бәкір құлап, өзінің жеңілгенін мойындайды. Келісімге келеді. Бәкір көршісіне "ерегес жалынын, кейбір білместер Пайғамбар тыйым салған деп жүрген сұйықпен сөндірейік" дейді.

Омар һаямның: "Сен жақыныңның қанын ішесің, мен болсам жүзім нәрін ішемін; айтшы кәне арыңмен, қайсысымыз қанішерміз" деген шумағын айтып, жергілікті молданы тәлкек етеді. Бәкір әмиянын ашып, думан ұйымдастыруға керекті ақша береді. Нәжіп шарап әкелуге асығады. Бәкір оны айқайлап кері шақырып алады. Оған қуырылған қой етін алуды ұмытпауын ескертеді. Нәжіп кете барады. Алайда, Бәкір оны тағы да кері шақырып алып, тағы да бірдемелерді алуды қосады. Ол қалай ұзай берсе, Бәкір де оны іле кері шақырады. Сөйтіп, ол мұны қашан Нәжіп қалжырағанша қайталай береді. Тапсырма орындалған жоқ, дегенмен ол қосымша тағы да бірдеңелер алуға да ынталы. Не керек, ең соңында ол екі құлағын бітеп алып, барынша жүгіре жөнеледі. Бәкір жалғыз қалып, рахымды мұсылман ретінде думанға әзірлік жасай бастайды. Ол молдалардың тамақ ішер алдындағы барлық жуыну салтанатын қайталай отырып, маңғаздана тазаланады. Көрініс ішумен аяқталады. Нәжіп қонақты саз ойнап көңілдендіре түседі. Көршілер әбден ішеді. Актерлер шеберлігі мен пьесаның күлдіргілігі сонша, олар барған сайын масая түсушілікті тамаша бейнелейді. Иранда, ешбір жерде ашық трактр болмайтын, көшеде ешкім мас болып жүрмейтін елде, бұл көрініс көрермендер үшін өте қызықты. Бәкір ұйқыға кетеді, Нәжіп қулықпен өтірік мас болып, шалдың қызына қарай жүгіреді. Саз тартып қызға өзінің жеңгенін өлеңдетеді.

(Пьесаның соңы)

Мұның мазмұны Европа көрерменіне аянышты болып көрінуі мүмкін. Алайда, парсы үшін бұл онша күрделі емес клоундық — жеуге тыйым салынған жеміске қызыққандай әсер етеді. Тіпті, олар адамгершіліктен тым асырыңқырап та жібереді. Іс жүзінде, исламның жайшылықта мұқият ұсталатын қатаң талаптары бұл жерде белден басылған. Әлбетте, парсы көптеген молдалардың күнерез алаяқтар екендігін, жұрттың аңқаулығын пайдаланып, өз қалталарын қампитып жүргендерін жақсы біледі. Алайда, ол мұны ешқашан да үлкен жиында ашық айтпайды. Әрқашан екіжүзділікпен молданың сәлдесін сыйлайтындығын білдіреді. Ал, мұнда бұл перде сыпырылған. Молданы ашық та аяусыз келекелейді. Әрі көрермендер де қатал жазадан қорықпастан шаттана күліседі. (...)

Келтірілген қойылымдар үлгілері мен күлкілі көріністер парсыларға театр ықпалының рухы таныс та жақын екенін көрсетеді. Иран өзінің алдағы даму барысында, қазіргі барлық жетіспеушіліктеріне қарамастан, бұл орайда адамзатқа көптеген шынайы құндылықтар беруге қабілетті.

Өткен ғасырдың орта кезінде Иран Батыспен неғұрлым тығыз байланысқа түскен кезде (Нәсір ад-Дин шах өзінің ортағасырлық елін қайта құрып, жаңғыртуды ойлаған болатын) алдымен еуропалық тілдерден түрлі техникалық оқулықтарды жаппай аудартуға кіріскен еді. Негізінен француз тілінен аудару басым болған-ды. Бұл жағдай парсы әдебиетінің әрі қарай дамуына да ықпал етті. Өйткені, оқулықтар аударудан әдеби кітаптарды да аударуға, тағы да сол басым бөлігі француз әдебиетін аударған болатын. Бұл аудармаларда жүйе болған жоқ. Талғамсыз, қолға не түссе соны, көбіне арзанқол бейпіл әдебиет аударылған еді. Солайша, парсы әдебиеті Лафонтен мен Вольтердің классикалық әдебиеттерімен қатар, "Рокамболь" мен "Түнгі салт аттылар", Понсон дю-Терайль немесе А.Дюманың романдары тәрізді "құндылықтармен" де байыған болатын. Сонымен бірге Иранға Мольер де кірген еді. Оның парсы әдебиетінде пайда болуы парсы театрының дамуына зор маңызы болды.

Гәп мынада, ескі дәстүр бойынша Иранда аударманың дәлдігіне онша маңызы берілмейді. Парсы аудармашыларына әдеби шығарманың ресми жағы емес, мазмұны ғана маңызды. Мазмұнды олар жеке түрге сіңіріп жіберуге, оған ұлттық киім киігізуге тырысады. Сөйтіп, өте бір қызықты да өзіндік сипаттағы әдебиет жасалады. Мұның үлгісі тұрғысында Мольердің "Еріксіз емші" комедиясының парсы тіліне аудармасын айтуға болады. Оны аударған Мухаммед Хасанхан И*тимад ас-салтан деген біреу (Тегеранда 1322-1904ж. басылған). Қаншалықты дәл беруіне қарамастан, бұл мүлде аударма емес. Тек Мольер комедиясын парсы топырағына тамаша қондыру ғана.

Кіріспе, оқиға барысы, байланыс — бұның бәрі сақталған да, алайда орта, қатынасушылар, әңгімелесулер нағыз парсылық болып шыққан. Оқырманды парсы өмірімен таныстыру мүмкін негізгі шығарманың ұзын ырға мазмұнын айтудан тәуірірек болған болса керек.

VI. "ЕРІКСІЗ ДӘРІГЕРЛІК

Бірінші оқиға (Мұсаның үйінде)

Фирузабад қонысына тақау маңдағы қалың ағаш ішінде тұрған тозған үйдің іші. Үй екі бөлмеден тұрады, терезелері сынған. Бөлменің бірінің еденінде екі-үш құлаштай кигіз жатыр. Түрлі тұтыну заттары кірлеген торгөз жалаң көрпеге жамылып қабырғаға сүйелген. Осы бөлмедегі сөреде майысқан, мыжырайған жез самаурын, қарайып кеткен құман және жарылып желімделген табақшада екі қожалақтанған стақан тұр. Әбден тозығы жеткен, қызыл матадан тігілген қапшықта бірдеңе көрінеді. Шамасы, бұл апиын және соны тартатын құралдар болса керек. Үй мүліктерінен бір бұрышта бірнеше көк шыны тәрелкелер мен шәшкелер. Саз қорқор және жартылай құлаған ошақ тұр. Есігі жабық тұрған көрші бөлмеден балалардың дауысы естіледі. Бұлар үй иесінің бал ал ары Ахмет, Хасан-Әли және Рухия. Олардың аш екендігін аңғаруға болады. Есік алдында орыс сисасынан тігілген қызғылт шалбарлы, үстіне қоңыр көйлек киген әйел отыр. Оның аты Зылиқа, жасы қырықта. Алайда, ол әлі сұлу. Бетін ескі ақ желеңмен жапқан бесікте емшектегі бала жатыр. Бұл алты айлық қыз бала София. Топырақ беттенген арық, қалың сақалды, қасы өсіп кеткен, аласа бойлы, қаптал шапанды, шароварлы, кигіз қалпақ киіп, Зылиқаның қасында отырып, алша жеп, сүйегін түкіріп тастап отырған — оның күйеуі. Бала жастан бергі оның кәсібі — орманнан қу бұтақ жинап, иығына салып кентті аралап жүріп сату. Бүл кәсіп оған атасы және арғы аталарынан мұра болып келеді).

Зылиха. Ал айтшы кәне, таяқ жейтін мен, оның саған не қатысы бар?

Тахмас. Сенің әділдігің.

Зылиха. Қарай гөр бұл сақалды мәжнүнге! Жаңалық енгізгісі келеді. Күйеуіне әйелін ұрғызбағысы келеді. Ей, егер әйелі мен ері төбелеспесе, онда оның не мәні бар, неге керек олар?

Тахмас. Ханым, менен білместік болды, кешіріңіз.

Зылиха. Саған не керек, сен неменеге көрінген жерге тұмсығыңды сұғасың?

Тахмас. Шын-ау. Сен дұрыс айтасың.

Зылиха. Менің білгім келетіні, немене сені күйеуім мен маған бастық етіп қойды ма?

Тахмас. Мен айттым ғой, білмедім деп.

Зылиха. Ұзын сақал, бар, жөніңе жүр!

Тахмас. Құп болады, ханым. Кеттім.

Зылиха. Мені ұруын менің жүрегім тілейді. Есі ауысқан, ұзын сақал ақымақ, саған не жоқ? (Оны бетке соғады).

Тахмас. Tіфy! Мұса, ұр мына қатынды, қашан сұлап түскенше ұр. Керек болса мен де саған көмектесейін.

Мұса. Маған көмекшінің қажеті жоқ. Менің қол-аяғым сау.

Тахмас. Тамаша! Ақылды сөз.

Мұса. Әйел менікі, ұрғым келсе ұрамын, ұрмасам ұрмаймын. Ал сенің шатағың не? Сен не былшылдап тұрсың?

Тахмас. Жарар! Жарар! Сенің әйелің! Ұр оны, өлтір! Не істегің келсе де мейлің.

Мұса. Ал саған не керек бұл жерде?

Тахмас. Аға, (аға — парсыша мырза деген мәнде) айтшы сен осы, сенен кім көмек сұрады?

Тахмас. Әкей, мен қателестім, жаңылыстым! Ешкім, ей- ей, ешкім де емес.

Мұса. Демек, сен беталды жүрген бірдеңесің. Көрінген бос құмыраға мұрнынды сұғасың. Ал сыбағанды, енді қайтіп босқа сандалмайтын боласың.

(Таяқты алып, Тахмасты бірнеше рет ұрып), қуып шығады. Тахмас кеткен соң Мұса өзінің теріс қылығына өкініш білдіріп, Зылихаға тіл қатады)

Ханым, жаным сол менің, қымбаттым. Мен сенің райхан гүліндей көзіңнің құрбаны болайын. Мен сенің туған айдай жүзіңнің құрбаны болайын. Татуласайық. Бетіңді бері әкелші, сүйейін.

Зылиха. (Көзі жасқа толып) Осыншама, мынадай соққыдан кейін бе...

Мұса. Болған іс болды. Кел бері, мен сені құшайын.

Зылиха. Керек емес, бармаймын.

Мұса. Жаным менің, келші.

Зылиха. Жоғалшы әрі.

Мұса. Кел, кел, менің қымбаттым. Сен маған өмірімнен де қымбатсың.

Зылиха. Әрі, бармаймын.

Мұса. Келші енді, татуласайық.

Зылиха. Менің татуласқым келмейді.

Мұса. Кел, болған іс болды, өтті-кетті.

Зылиха. Жоқ, мен өкпелімін. Менің татуласқым келмейді.

Мұса. Қасарыспа.

Зылиха. Керегі жоқ! Керегі жоқ! Керегі жоқ!

Мұса. Келмеймісің?

Зылиха. Біреудің біреуді осылай ұруы жөн бе?

Мұса. Жаным менің, қымбаттым, бір жолға кешір мені.

Зылиха. Жарайды. Бұл жолы кешірейін.

Мұса. (оны құшақтап, сүйіп) Сен немене, есің ауысқан ба, осы ұрғанға соншама мән беріп? Ері мен әйелі арасында мұндай түсініспеушіліктер жиі бола береді. Махаббаттың бір белгісі болуы керек қой. Бал бар жерде у да бар. Қысқасын айтқанда, біз түсініскеннен кейін, мен енді балтамды аламын да орманға барып, саған қашанғыдан да көп қылып отын әкелемін.

Зылиха. (Мұса кеткен соң есікті жауып өзімен өзі сөйлейді) Е, бәлем, тұра тұр. Сенің әкең мен атаңның аруақтары атынан ант етемін! Сен мен осы соққының бәрін кешіреді, төзеді деп ойлайтын боларсың? Тұра тұр, уақыты келер, мен де саған есесін қайтарармын. Енді менің күшім жетпейді. Ал әзірге мен сенің қарғыс атқан балаларыңды соғамын. (Балалардың бөлмесіне кіріп, Ахмет пен Хасан-Әліні ұрады, Рухияға да шапалақ тиіп, ернін жарақаттайды). Міне, бұл сенің балаларыңның сыбағасы, ал өзіңе кейін болады!

Аударма пьесалар парсының өз қолтаңба шығармаларына да әсер етпей қалған жоқ. Ол көп ұзамай-ақ, өз нәтижесін берді. Өкініштісі, жаңа кезеңнің қолтаңбалы пьесаларынан мұнда біздің қолда аздаған ғана саны бар. (...)

VII. АЙНАЛШАҚ ДӘРУІШТЕР

Біз өткен қысқаша шолуымызда, парсы театр өнерінің таза ұлттық көріністерінің әртүрлі жақтарын атүстілеу қарастырдық. Сондай-ақ, оның батыс әдебиетінің ықпалымен пайда болған үлгілеріне де тоқталдық. Енді театрлық деп айтуға онша келе бермегенімен де, осы салаға қатысты тағы бір құбылыс туралы айта кеткен жөн. Бүл Маулави ордені дәруіштерінің, яғни айналшақ дәруіштер деп атайтындардың қойылымдары. Дәруіштердің Маулави ордені аса құрметті тектен. Оны XIII ғасырда парсының ұлы ақындарының бірі, Кіші Азияның бір қаласы Кониде дін сабағын оқытқан данышпан Джалал ад-Дин Руми негіздеген. (...) Орден Румидің досы Шамс Табризидің құрметіне құрылған. Оның қаралы күні құрметіне орден мүшелері қаралы киім — көк жасыл түсті мантия киіп, жиындары достан айрылған мұнды жырлаған флейтаның зарлы үніне бөленіп тұратын. Орден әлі күнге дейін бар. Оның орталығы әлі де Кония, ал оны құрметті "Челеби" деген атақты иеленген Джалал ад-Дин Румидің тікелей ұрпақтарының бірі басқарады.

Бұл орденнің бөлімшесі Константинопольде де бар. Мен оның бір жиналысын, яғни өзіндік ерекшеліктегі ізбасарлардың мінәжатын көрдім. Театр қойылымына ұқсас осындай жиналысты мен осы арада суреттен көрмекпін.

Текке Мевлеви Переде орыс консульдығының қарсысындағы ғимаратта орналасқан. Мінәжат онда аптасына екі рет сейсенбі және жұма күндері, тура күндізгі сағат 12-де өтеді. Текке — шағын ғана ағаш үй. Кіреберісінде кассі. Оған 5 пиастр төлеп, қолшатырлар мен таяқтарды сақтауға өткізеді. Мінәжат өтетін ғимараттың өзі — сегіз қабырғалы, орта тұсына хрусталь самала ілінген әжептәуір үлкен бөлме. Бөлмені айнала әйелдерге арналған орындар мен шетелдіктерге деген ложалар. Мекке жақ қабырғада михраб деп аталатын шағын қуыс бар. Бұл қауымға намаз кезінде сәждеге жығылатын бағытты көрсетеді. Жиналыстағылар тәуеп еткен шақта олардың алдында имам тұрады.

Жұртшылық орналасып болып, тынышталған кезде бөлмеге дәруіштер кіреді. Олар — тоғыз, он бір немесе он үш адам. Олардың бәрі қоңырқай сопақша келген кигіз қалпақ және көк-жасыл түсті шапан киген. Олар бөлмеге маңғаздана енеді, соңын ала Қоғамның жетекшісі шейх келеді. Кірген бетте дәруіштер бір-бірінен бірдей арақашықтықта төселген қой терілерінің үстіне отырады. Олар қолдарын кеуделеріне айқастырып, бастарын төмен салып, көздерін жұмып, үнсіз, еш қыбырсыз отырады. Бұл үнсіздік кейде жарты сағатқа дейін созылады. Оны жиналысқа былай деп үн қатқан шейх дауысы бұзады:

"Алла тағаланың мәртебелі даңқына, барлық пайғамбарлардың құрметіне, соның ішінде бүкіл елшілердің ішіндегі ең ұлысы, жоғарғысы және даңқтысы таңдаулы Мұхамедтің құрметіне, алғашқы төрт халифаны еске алуға, Фатиманы, Қадишаны, имамдар Хасан мен Хұсайынды, Кербала соғысы азапкерлерін, ұлы Пайғамбардың адал жолдағы елдерін, оның барлық сүйікті де сенімді серіктерін, барлық имамдар-мұжтахидтерді,27(Жизудь түсіндірушілер), Исламның барлық ұстаздары мен барлық әділдік жолындағы ерлер мен әйелдерін еске алып, фатиха (Құранның 1-ші сүресі) оқылық. Оны біздің даңқты ұстазымыз, орденнің негізін салушы, әрі даңқты Сұлтан әл Уламның28, (Джалал ад-Диннің әкесі) Сайид Бурхан ад-Диннің,29 (Джалал ад-Динның ұстазы) Шейх Шамс ад-Диннің, оның анасының, Мухаммед Ал ад-Дин — әпенділеріміз (Джалал aд-Диннің ұлы) барлық челебилердің, олардың ізбасарларының, барлық шейхтердің, барлық дәруіштердің, біздің теккеміздің бүкіл қамқоршыларының құрметіне оқимыз. Жоғары жаратушы оларға бейбітшілік пен береке сыйласын. Біздің қасиетті орденіміздің гүлдене беруі үшін, ғұлама және аса құрметті челеби-әпендінің амандығы үшін, біздің мырзамыз бен ұстазымыз үшін, билеуші Сұлтанның амандығы үшін, жетілген және рахымды дін сеніміндегілердің билеушісінің амандығы үшін, ұлы уәзірдің және шейх әл исламның жетістіктерге жете беруі үшін, барлық мұсылман жауынгерлері мен тәуап етушілер үшін оқимыз. Фатихамызды барлық қамқоршыларымыздың, басқа ордендердегі шейхтер мен дәруіштердің, барша діндердің, барлық ісімен танылғандардың, демеушілер мен жәрдемдесушілердің жан тыныштықтарына арнаймыз. Шығыс пен Батыстағы әйел-еркек мұсылмандарына, бейбіт өмір үшін, пәле-жаланың беті аулақ болсын, игі тілектің қабыл болып, жүзеге аса беруіне тілек етіп, Құдайдан оның бізге деген шапағатын тілейміз".

Содан кейін жиналғандар бірігіп Фатиха оқысады, түрлі дұғаларды жария етеді, сосын барып мінәжаттың өзі басталады. Джалал ад-Дин "Жалғызсыраған дос" деп атаған. Сыбызғының нәзік те баяу үні естіледі. Саз бірде биіктеп, бірде төмендеп барып, төменгі нотада тұрып алады. Флейта ежелгі мұңға батып, өзінің жасыл қамыс боп өскен танабынан ажырап қалғанына налып, мезгілсіз кеткен Шамс-и Табризиді жоқтайды. Сыбызғы сарынына әнші дауысы қосылады. Джалал ад-Диннің дәруіштердің бейқам өмірін жырлаған гимнінің салтанатты әні естіледі.

Естен тандым, мұңға баттым сүйінгеннен дәруіштерге,

Жолын таппай, тілін таппай сүйінуге дәруіштерге,

Мен дәруіш деп атамаймын бейпілді,

Талай жауыз, арсыздар бар дәруіш боп бүркенген,

Мен дәруіш деп танимын шын жүректен күрсінгенді,

Сол сәтінде-ақ ол естіді "мен сенің қасыңдамын" деген сөзді.

Дәруіштер мен дәруішшілер Мұхаммедті дәріптейді,

Дәруіштерді мадақтауға Алла талай жыр берген.

Дәруіштер шын пейілмен биге түскен сәтінде

Құдай бірге болады екен дәруіште қонақта.

Ал дәруіш махаббаттың шарабын ішкенінде

Қызыр пайғамбар келіп дастархан басқарады.

Пайғамбардың күйеуі, дін мұсылман билеушісі Хайдар-Әли,

"Мен — дәруіштердің қызметшісімін" деп үндер.

Ей, Шамс-и Табриз, дәруіштерге иіл,

Дәруіштердің жүрегінен мәңгілік орын аларсың сен!

Гимн әуенімен дәруіштер орындарынан баяу көтеріліп, Михрабқа тақап, Джалал ад-Диннің есімі жазылған кішкене тақтаға бас иеді. Содан соң олар шейхке тәжім етіп, оңға қарай ығысады да, бөлме ішімен айнала қозғалысқа түседі.

Енді музыка үні айқындала бастайды, тамырдың жеңіл соғылуы естіледі, бірте-бірте қарқын ала түседі. Дәруіштер өздерінің көк шекпендерін сыпырып тастап, сопақтау кең ақ көйлектерімен қалады. Олар бір-бірлеп шейхке келіп, тәжім етіп, оның киіміне қол тигізіп, кейін жылжып барып, қолын жайып айналысқа түседі. Ақ көйлектер қозғалыстан күмпиіп, бишілер бейнесі бейне бір үлкен қоңырауға ұқсайды.

Қозғалыс шапшаңдай береді, бейнелер көбейе түседі. Әуелінде дәруіштердің қозғалысы өз бетінше жүйесіздік тәрізді болып көрінгенімен, көз қаныға келе олардың қозғалыстарының өзіндік заңдылықтары барын байқайсыз. Әрқайсысы бірі кіші, бірі үлкен шеңбер жасайды. Осылайша бірі шеңберлі, бірі бірін-бірі қиып өтетін шеңберлер пайда болады... Бұл нышан: әлемде ғаламшарлар қатал үйлесімділікте, әлемдік махаббаттың, жақынды сүю, "өзін" танымау, бәрін тек басқаларға беретін әлемдік махаббаттың ұлы күшінің тарту және басқаруымен қозғалады.

Сыбызғы сарыны, тамбурдың бірқалыпты дүңкілі. Дәруіштер болса айналып жүр, шаршау жоқ, кідіріс жоқ... Олардың жүздері бір түрлі кейіпке түсіп қозғалыссыз қалады, көздері ашылып, бірте-бірте бақырая түседі. Айналыс жылдамдай береді, тамбур дамылсыз дүңкілге көшеді, шейх алыстағы бауырластарын жіті қадағалайды. Әлдебіреу қозғалыс күйінен жаңылысар болса, ол жеңіл тебініп, ақырын ғана дыбыстайды. Тәртіп қалпына келіп, билеушілер қайыра күйелі түрде шеңбермен қозғала береді.

Тамбұрдың шалт дыбысы... Музыка тоқтайды. Барлық дәруіштер өздерінің бұрынғы орындарына барып, қайтадан қой тулақтарына отырады.

Тағы да баяу, мұңды әуен естіледі. Жұмсақ жоғары тенор кемдетеді. Бұл жолы түрік тілінде:

Гонюль хейран олуб-дур ишк элинден, элинден...

Джийер бирьян олуб-дур ишк элинден, элинден...

(Толқиды жүрек қолдың махаббатынан, қолдың махаббатынан...

Кеудем жанды қолдың махаббатынан, қолдың махаббатынан)

Тағы да мұңды әуен жылдам би қозғалысына ұласады, тағы да ақ бейнелер дөңгелене бастайды. Келе-келе шейхтың өзі де шеңберге кіріп, биші дәруіштердің ортасында жүреді. Осылай бірнеше сағатқа созылады. Бір кезде тамбұрдың шалт соғысы естіледі де, бәрі тынады. Дәруіштер бөлмеден дыбыссыз шығып кетеді.

Шамасы, қазіргі кезде дәруіштер бұл биге кәдімгі бір қойылым есепті қарайтын болар деймін. Ол күнкөрістік ақша табудың жолы есепті. Сонда да болса, көрермен бұл биден ұзаққа жалғасар жақсы әсер алады. Меніңше, мұны көру мүмкіндігіне ие болған адам оны әрқашанда ризалықпен еске алатын болар деймін.

Парсы театр өнеріне бірсыдырғы жасалған шолуымызда оның барлық көріністері қарастырылды. Әрине, оның көп нәрсесі еуропалық оқырманға анайы да дәрменсіздік болып көрінуі мүмкін. Алайда, қорытындыда мен бір негізгі жәйтке назар аудартсам деймін. Иран театры, ескілікті болып көрінуіне қарамастан, елдің рухани салтына тығыз байланысты. Ол ең алдымен тұрғындардың тілегін қанағаттандырады. Осы көзқарас тұрғысынан алғанда оған баяу кәрілік сему тон деуге болмайды. Парсы әдебиеті, өзінің классикалық дәуірінде (X-XV ғ.) айрықша биікке көтеріліп, адамзатқа мәңгілік жасайтын көркем шығармалар беріп, ақырында семіп, елді. Қазір Иранда жаңа әдебиет енді ғана туып келеді. Мұндай тағдыр парсы театрына тәнті емес. Өйткені, онда өмір шындығынан алшақтау жоқ және болуы да мүмкін емес. Ол талапқа сай икемделе отырып, қозғалыста, өзгерісте келеді. Сол себепті де мен жоғарыда парсы театрының болашағы үлкен де жарық деп түйіндедім. Біз парсы актерлері мен режиссерінің театр техникаларының төмен деңгейіне қарамастан, діттеген ойдан шығып, түбегейлі қойылымдар жасағандарын көрдік. Олар театрдың ықпал ету мүмкіндігін өте керемет игерген, олар ең күрделі де қиын міндет — көрермені мен сахнаны біріктіруді жақсы шешкен. Иран көрермені ешқашан енжарланып, еш уақиғаға қатыссыз қала алмайды. Сахнаның сыйқырлы күші оларды еріксіз өзіне тартып, сахнамен бірге болуға мәжбүрлейді. Егер парсы театры өзінің осы негізгі ерекшелігін сақтар болса, ол сөзсіз әдебиетке де ықпал етеді. Оған жаңа да таза нәр құйып, әдебиет арқылы осы тамаша елдің бүкіл өміріне де әсер ететін болады.

Парсы театрының маңызы да осында. Бұл бізді оған зер салуға және оның ұмтылысын түсінуге, оның рухына үңілуге мәжбүрлейді.





ЖАПОН ӘДЕБИЕТІ МЕН ТЕАТРЫ

Н.Конрад

Ежелгі Жапонияның театр көріністері

Шындығына келгенде, сонау Көнеліктің өзінен келе жатқан айғақтар бойынша — ежелгі театр өнері туралы біз ештеңе де білмейміз. Жапония үшін Көнелік (көне заман) — жазба ескерткіштері әлі болмаған уақыт. Олар тек б.э. VII-VIII ғғ. ғана пайда бола бастаған, ал, бұл ендігі Орта ғасырлар еді; дәлірек айтқанда — Көнеліктен Орта ғасырларға өту кезеңі еді.

Әлеуметтік-экономикалық көзқарас тұрғысынан бұл — құл иеленушілік орын алған және феодалдық сипатты қатынастар туындай бастаған — рулық-қауымдық құрылыстан феодалдық құрылысқа өту кезеңі болды. Саяси тарих тұрғысынан бұл - тайпалық көпшіліктен ажыраған рулық-тайпалық аристократия қабаты болған. Оның көсемдері ендігі құрамында жалпы тайпалық патшалар билігі (сумэраги) бар кейбір қауымдық функцияларды атқара бастаған — рулық-тайпалық одақтан әкімшілікті басқаруы, басқару шендері мен басшысы — сол кезде жапон хандары қабылдаған "тэнно" ("көк" аспан), яғни, жоғары әмірші лауазымын еуропа тілдерінде жеткізетін барабар ұғым-сөзбен айтсақ, "императоры" болатын мемлекетке өту кезеңі болды. Мәдени-тарихи жағынан бұл оқшауланған аралды елдің сол кезде: Корей, Қытай, Үндістан елдері кешені мәдениетімен танылған шығысазиялық өркениет дүниесіне біртіндеп тартылуы, қосылуы дәуірі болды. Тек осы өтпелі және келесі, ендігі ертефеодалдық, дәуір ескерткіштері бойынша ғана біз — егер тарихи айғақтарға негізделгіміз келсе,— Көнелікте тіршілік құрған театр өнері жайында сөз ете алмақпыз.

Бізге жеткен жазба ескерткіштерінің ішіндегі мейлінше ертеректе болғандары VIII ғ. жатады. Булар — "Кодзики" ("Көнелік тарихы") және "Нихонги" ("Жапония анналдары"), ежелгі Жапонияның барша зерттеушілері үшін аса қымбат мифологиялық аңыз-баяндар мен тарихи әфсаналар, қаһармандық эпосы мен хроникалық жазбалар, өлең-жыр поэзиясы мен заңнамалық құжаттар, поэтикалық новеллалар мен салтанатты жарлықтар (эдиктер) жинақтары. Осындай мазмұны ол ескерткіштерді бұдан да неғұрлым ерте замандар үшін дерек көздері етеді: VIII ғ. адамдарына елінің өткені қандайлық өзінше сипатта көрінсе де, оны олар қандай өзіндік тұрғыдан бейнелесе де, сол, өткен заман, қалай да халық жадында қалып, дәл сол еткен заман туралы, ең болмағанда, өткенмен осы шақтың заңдылығын "тарихи" негіздеу үшін де әңгімелеуді міндет еткен шығармаларға — өзгерген түрде болса да, еніп отырған. Сондықтан, "Кодзики" мен "Нихонгидің", сондай-ақ, кейбір VIII-IX ғ.ғ. басқа да ескерткіштерінің мағлұматтары бойынша, әсіресе, егер Көнелік туралы айтар мағлұматтарды дереккөздері, тіптен, құжаттық айғақтар беретін сол заманның, яғни, VIII ғ. фактілерімен салғастырсақ, біз белгілі дәрежеде ежелгі театр өнерін көз алдымызға келтіре аламыз.

I

VІI-ғасырда және сондай-ақ, кейініректе сарайда атқарылатын жөн-жоралғылар қатарында "Жанды жайландыру мерекесі" (Тамасидзумэ-но мацури) болған. Бұл жоралғының мәні сарумэ, яғни, биші-әйел орындайтын биде еді. Бұл би императордың, император әйелінің және мұрагер ханзаданың "жанын тыныштандыруы" тиіс болған. "Тыныштандыру" әлгі жандардағы тәннің тұтқынынан сытылып шығуға деген ұмтылысты басу дегенді білдірген. Жанның тәннен шығып кетуі өлімді білдіретіндіктен де, бұл кәденің мағынасы бойынша, бұл жерде — патшалық құрушы тұлғалардың — "күндерінің ұзақ болуы туралы діни ғұрып немесе рәсім" болған. Биді орындаушы әйел төңкерілген күбі үстінде тұрған; оның түбін аяқпен топылдатқанда жаңғырыққан күшті дыбыстар шығатын болған. Әйел қолына бамбук бұтағы мен найза ұстаған. Алаңда әлде алаулар, әлде шырақтар — әйтеуір, оттар жағылған. Жұрт отты айнала алқақоған отырған.

"Кодзики" де, сондай-ақ, "Нихонги" де өте ерте Көнелікте —"Құдайлар ғасырында", (бұл ескеркіштер Көнелікті осылай атаған) болған төтенше оқиға жайында әңгімелейді. Күн құдайы Аматэрасу өзінің кіші бауыры Сусаноо — долы дауыл, теңіз құдайына ашуланып, "Көк (аспан) үңгіріне" тығылып, "тасаланып қалады", яғни, әлемді игілікті күн сәулесінен айырады. Осыған байланысты басталған небір қилы апаттар өзге құдайларды кәрленген құдай-ананы баспанасынан шығарудың тәсілін ойлап табуға мәжбүрлейді. Олардың ендігі ұрысы — үңгірдің кіре берісі алдында көңілді топ ерткен би думанын ұйымдастыру деп тапты: құдай-ана қалайша енді жоқ кезде көңіл көтеруге болады деп, шүбәсіз таңырқап, қызығушылықпен көргісі келіп, үңгір аузын жапқан жартасты шетке ысырады, міне, сол сәтте әлгі жартастан асыра жуан сабан арқан тасталады, сонда жартасты кері жылжытуға болмай қалады, ал, сыртына шыққан құдай-ананың көз алдына жылтыратылған металл айна әкелінеді де, бұл оған aнa жақта, сыртта да күн бар екендігін көрсетеді. Осылайша, оны үңгірден шығарады, яғни, әлемге күнді қайтарады, демек — дүниеде тіршілікті сақтап қалады.

Үңгірге кіре беріс жер безендіріліп, оттар — әлде алаулар, әлде шырақтар жағылған. Биші әйелге арнап, күбі әзірленіп түбі жоғары қаратылып қойылған: бишінің аяқтарымен ұрғылауынан бұл күбі уілдей дыбыс шығаратын. Амэ-но Коянэ құдай дауыстап дұға қылған соң, Амэ-но Удзумэ кұдай-ана, биші төңкерілген күбі үстінде өзінің биін бастаған. Оның басында масакаки ағашы бұтақтарынан жасалған шаш болған; оның киімінің ұзын жеңдері хикагэ — "көк (аспан) шырмауығынан" тоқылған баумен жиырылған; ол қолдарына бамбук бұтағы мен найза ұстаған. Биге бишінің өзінің де, қатысушы жұрттың да айғайлаған дауыстары қосылған.

Бірақ, бүл жай би болмаған: билеушінің бойын "рух кернеп", ол еліріп кететін. Құтырық желік күйіне жеткен биші иықтарынан киімін сыпырып тастап, денесін ашады; осыдан кейін бауды шешіп, қарнын жалаңаштайды. Осы сәтте Амэ-но Удзумэнің биін бақылап отырған күллі "сегіз жиын сансыз көп құдайларды" да дәл солай желік буып, еліре шаттанып, дуылдаса жөнеледі.

Ұйымдастырушылардың шамалағанындай-ақ, бүкіл осы шу-думан Аматэрасу құдай-ананы жайлап жартасты жылжытып, сығалай, сыртқа қарауға итермеледі. Осы жерде Тадзикарао құдай — "Қуатты қолдар иесі" жетіп келеді. Ол құдай - ананың қолынан ұстай алып, одан сыртқа шығуын өтіне бастады. Осы мезет билеп жүрген Удзумэ белдемшесін тағы да төмен түсірді. Жаппай желік шегіне жетті. Аматэрасудің қарсыласуға мұршасы келмей, сөйтіп, өзінің баспанасынан шығарылған еді. Осылайша, Удзумэнің биі аяқталды, оны қазіргі заманғы жапон театртанушыларының бірі, тіпті, Көнеліктің strip show немесе, тіпті, hula dance деп атайды.

Кейбір зерттеушілер Удзумэ биінің, оның "Кодзикидегі" сипатталуына қарап, малай халықтарында қазір де бар бимен — бұрынырақта күннің тұтылуы кезінде орындалып, күндізгі шамшырақты оны жұтып қойған "зұлым (рухтардан) күштерден" магиялық әдіс-амалдармен азат ету ниетінен туындаған бимен аса жуықтығына нұсқайды.

"Жанды жайландыру" көрініс-әрекеті мен "Көк (аспан) үңгіріне кіре берісте" көрініс-әрекеті — бір ғана рет-жосық құбылысы екендігін көру қиынға соқпайды. Екі әрекет те магияның көмегімен адамзат тіршілігінің өмірлік маңызды факторларына: адам бойында өмірлік бастау-негіздің қалыбы ретіндегі жанға, тіршілік еткен баршасы үшін өмірлік күш көзі ретіндегі күнге әсер ету мүмкіндігі туралы ұғым-түсінікке негізделген. Егер де, көптеген ежелгі сенім-нанымдарды зерттеушілердей, "күннің тасалануы" аруақтарға сену аспектісінде, яғни, "жанның кетуі" ретінде қарастырыла алады деп саналар болса, онда құдай-ананың үңгірден шығарылуы да, сондай-ақ, аруақтарға әсер ету болмақ. Бұл екі жағдайда да — бір ғана магиялық амал-тәсіл: би.

Әлбетте, бұл екі жағдайдың әрқайсысында магиялық амалдың атқарар міндеті бір-біріне кері бағытты: "Көк (аспан) үңгіріне кіре берісте" көрініс-әрекетінде бимен жан шақырылады; "жанды жайландыру" көрініс-әрекетінде ол сабасына түсіріліп, ұстап қалынады. Ертеректегі дереккөздерден білеріміз, ежелгі жапондардың сенім-нанымдарында "жанды жайландыру" (тамафури) туралы және "жанды жайландыру" (тамасидзумэ) туралы түсінік болған. Сондықтан да, атқаратын міндеті бойынша осыншалық айырмашылықты екі көрініс-әрекетке сол бір ғана амалды ұштастырудан ежелгі сенім-нанымдар тарихында соншалық жиі контаминация жайтын көрген жөн емес пе? Және осы контаминация мифтер, аңыздар мен әфсаналар алғаш жазылып алынған, одан соң, "Кодзики" мен "Нихонгиге" енгізілген дәл сол VII- ғасырда пайда болған жоқ па екен? Және де, ол сол заман және белгілі бір әлеуметтік орта адамдары — яғни, "Жандарды жайландыру мерекесін" шынайы көрген сарай тұрғындары үшін осы шындық өмірдің, яғни, осы шақтың дәл сондайлық шынайы оқиға түрінде көрсетілген өткенмен жалғасуын Білдірмейді ме? Бұндай жалғастық сол кезде сарайда атқарылған сол рәсімнің құдайы шығу тегінің айғағындай болмады ма екен? "Нихонгиде" Удзумэ құдай-ананың биі туралы әңгімеден соң осы құдай-ана "сарумэк арғы анасы" (сарумэно кими-но тоцу оя), яғни, "Нихонгидің" құрастырылуы уақыты — VIII ғ. бірінші жартысындағы қасиетті биші әйелдердің арғы анасы болып табылатындығы арнайы қоса айтылғаны тегін емес қой?

Біздің сарумэ туралы білетініміздің барлығы бұлар қасиетті билерді орындаушылар болғанын айғақтайды: қарапайым тілмен айтқанда — "көзі ашық" VIII ғ. аспектісінде модернизмденген әйел шамандар. Удзумэ құдай-ананың биі — барлық атрибуттарымен: арнайы киімі, қолдарындағы магиялық заттары, үн шығаруы, "дыбыстық сүйемелдеу" — яғни, соққылармен, тек қол тоқпақпен дабылды емес, аяқтарымен бос күбіні тасырлатуымен алғандағы айқыш камлание; делебесі қозып, еліретіні, яғни, "аруақтың түсуі" де айшықты. Дәл осыны, тек неғұрлым әдепті түрде, ендігі жерде әлдебір бейәдеп шаман-әйелдің емес, "абыз әйелдің", "қасиетті биші әйелдің" сарумэ биі де дәл осыны танытатын болған...

Театр өнері тарихшысы үшін бүл, әйткенмен, бәрібір. Бұндағы дәйек қандай болған, биші қай санатта болған — театр өнері үшін оның маңызды қажеті жоқ. Ең бастысы — бұнда сауық-тамаша, көрініс болғандығы. Удзумэ құдай-анамен не болды: оның бойын шын мәнінде желік буды ма әлде ол желігіушілікті тек шебер "көрсетті" ме деген сауалға тереңдемейміз. Бірақ ендігі жерде сарумэ "жанды жайландыру" биін жылдан-жылға қайталай жүріп, өздері, әрине, алдын-ала жаттап, үйренетін белгілі бір "номер" орындайтын болғандығы шүбәсіз. Бұл жораның театр көрінісіне айналуын білдірмейді ме? Тіпті, керісінше болуы мүмкін: осының барлығы аса дағдылы, үйреншікті, өте-мөте "зайырлы" құбылыс — эротикалық бидің діни-нанымдар мен сәйкес ғибадат тәжірибесі саласына тартылуын көрсетпейді ме екен? Егер бұл солай болса, "жанды жайландыру" жоралғысын сонау алыс Көнелікке, "Құдайлар ғасырына" жатқызғандық жапон Көнелігінде эротикалық бидің, яғни, халықтық театр өнерінің кең таралған түрлерінің бірінің тіршілік құрғандығының айғағы емес пе? Өйткені, дәл осындай өнердің барша кереметтері көзге айқын көрінеді: сахналық алаң бар; бұған қоса, тиісінше жабдықталған; актер мен көрермен бар; костюм мен реквизит (күбі мен найза) бар; дамуы және, тіпті, катарсисі (киімнің сыпырылып тасталуы) болатын әрекет бар. "Нихонги" "Көк (аспан) үңгіріне кіре берісте" көрініс-әрекетін "құдайыжелік" (камугакари) ретінде береді; "Кодзики" болса, Удзумэ жасағанды белгілеу үшін басқа сөз табады — асоби, ал бұл сөз ол кезде дәл сол өлең-би, яғни, көріністі білдірген . Әрі "Нихонгиде" де биші вадзаоги деп аталған, ал, бұл көне сөз біздің "актер" дегенімізге барабар қазіргі заманғы хайю сөзінікіндей мағынаға ие. Тек сол кезде, "Ни-хонги" мәтінінен көрінетініндей, вадзаоги сөзімен биші жасаған нәрсе де белгіленген: Удзумэ турасында ол "вадзаогиді шебер жасаған" (такумини вадзаоги-су") делінген, ал, бұл, ең әуелі, күлкілі немесе әдеттен тыс дене қимылдары түсінігін берген. Бұндай жағдайда орындаушыны белгілеу (атау) ретінде вадзаоги орыстың "скоморохына жақын келеді, әсілі, бұл актерлік өнер туралы ескі ұғымдар аясына әбден сыйымды. Бірақ, тұрмыста да, сондай-ақ, ғибадатта да бұл би теңдей дәрежеде "көрініс", сол кезде айтылғанындай, "әлденеге еліктеу" (мономанэ) болған. Міне, театр өнерінің мәнін Аристотель ғана емес, Но театры-өнері туралы айта отырып, Сэами де дәл осылай айқындаған болатын. Ал, Жапониядағы театр тарихының ашып көрсеткеніндей болса, Но театры (XVI-XV ғғ.) жапон халық театр өнері ежелгі дәстүрлерінің мұрагері болғандығын ашады да, Сэами тек қана баяғыда тәжірибе тұжырымдаған қағиданы қисындаған еді.

ІІІ

Тарихи айғақталган түрде зерттеушіге сарумэ билері және хаято билері ретінде көрінген билердің бастапқы сипаты қандай болмасын, олар бізге Көнеліктегі театрлық көріністердің қалыптасуының екі саласын — ғибадаттық және зайырлы өрістерін ашады. Бұл екі сала тарихи дереккөздерде көрініске ұқсайтын әлдене туралы естеліктер кездесетін басқа жағдайларда да андалады. Осыдан келіп, жоралғылық көрініс-әрекеттерге жерлеу билерін жатқызған жөн.

Ерте дүниеде бұндай билердің болғандығы туралы Идзумо, яғни, "Өрлеп келе жатқан бұлттар" еліне жіберілген Така - магахара елінің, "Заңғар Көк (аспан) Жазығының" елшісі — Дмэно Вакахико, "Жас Көк (аспан) Мырзасын" жерлеу кейпіндегі "жоқтаушы әйелдер" (накимэ) және билер туралы естеліктер айғақтайды. Бұл билер, "Кодзики" айтқандай, "күндер — сегіз күн, түндер — сегіз түн" (хи-яка, е-яе) жалғасқан. Діни нанымдармен байланыс берілген жағдайда айқын: билер атқаратын міндет өлгеннің "тентектіктерін", яғни, адамдарға қауіпті әрекеттерінің алдын алу мақсатымен сол өлгеннің аруағына әсер етуде болған. Соған қарағанда, бұл жерде жоғарыда айтылған "жандарды жайландыру" көрініс-әрекетінде бар "жанды тыныштандыру" мақсаты алдыдан шығады. Бұндай билер неден тұратынын біз, алайда, айта алмаймыз. Бұл мағына атауы біраз сәуле түсіреді: бұл билер особи деп аталады, ал, бұл сөз Көнелікте биден ғана емес, өлеңнен де тұратын әлденені білдірген. Жапон театры тарихшылары бұған тағы аспапты музыканы қосады. Дереккөздерде асобибэ, яғни, асоби орындаушылары туралы да айтылады, ал, бұл осындай текті өлең-биді орындау мамандыққа айналғандығын білдіреді. Осылайша, бұл жағдайда да ғұрыптық көрініс-әрекеттердің көріністер түріне (тегіне) айналуы элементтері алға шығады. "Асоби" сөзі бұдан былай ғұрыппен қандай да болмасын байланыстан азат мағына иеленгені тегін емес: қазіргі заманғы қолданыста "асоби" балаға қатысты алғанда — "ойын", ересек адамға қатысты — "сауық-тамаша".

Ғибадат өрісіне Көнеліктің сол кезде "камиасоби "— "құдайлар асобиі аталған асобилері де жатқызылуы тиіс; бұдан неғұрлым кейініректегі олардың атауы — кагура. Зерттеушілердің санауынша , бұл сөз өзгертілген камукура — құдай (құдірет иесі) тғрағы", ягни, айналасында қасиетті жора атқарылатын сандық.

Дереккөздерде кагура турасындағы ескертпелер 885-жылға (Ниннаның 1-жылы) жатады: сөз сарайда болған осындай атаулы мереке туралы болып отыр. Ол неден тұрғанын айту күрделі, себебі, оның сипаттамасы берілмейді. Бұдан неғүрлым кейінгі уақыт — 1002-жылға жататын кагура көрініс - әрекетінің сипаттамасы сақталған.

Бұл көрініс-әрекеті ай күнтізбесі бойынша 12-ші айдың "бақытты күні" түнінде болды. Оның орны — сарай құрылыстарының бірінің алдындағы сарай кварталының ішкі ауласындағы алаң. Аланда алау — "аулалық от" (ниваби), оны осылай атаған, әзірленеді. "Наритакаси! Наритакаси!" (сірә: "[музыка] қаттырақ! қаттырақ!") деп дауыстай, он "қызметші" (мэсиудо, бэйдзю) ертіп, "қауым көсемі" (ниндзс), бас орындаушы пайда болады. Олар алаңға өтеді; "қауым көсемі" алау жанына тоқтап, "қызметшілер" оның сол және оң жағына екі қатарға тұрады. "Қауым басы" нанори айтады, яғни, өзін атайды және алауды жағуға жарлық етеді. Бұның соңынан ол фуэ (сырнай (флейта)), хитирики (флажолет), кото (гусли) аспаптарында ойнайтын музыканттарды шақырады. Олар алау алдына жайғасып отырып, өз номерлерін орындайды; алдымен — әрқайсысы жеке-жеке (нэтори), сосын барлығы бірге (ериаэ). Осыдан кейін, "қауым басының" белгі беруімен "от өлеңі" (ниваби-но-ута) орындалады; сол қатар (мотоката) "Атимэ! О-о-о-о..."; оң қатар (суэката) "Окэ!" деп айқайлайды. Бұл сөздердің мағынасы туралы бірыңғай пікір жоқтың қасы; алайда, атимэ әлдебіреуге қарата айтылатын сөз екендігі анық. Бұны "қауым басы" да, сондай- ақ, "о-о-о-о" деп үн қататындығы, яғни, шақырғанға жауап қатып, өзінің биін бастайтындығы да бекіте түседі.

"От өлеңінен" соң, сондай-ақ, бимен бір жүретін басқа да өлеңді-музыкалық нөмірлер жалғасады. Бұлар: торимо- ноута, сайбара жоне хоси-дзока болатын.

Торимоноута — "торимоно туралы өлеңдер", яғни, биді орындаушылар қолдарына "алатын заттар" туралы өлеңдер. Ондай заттар тоғыз болған: сакаки (жапон эйриясы — мәңгі жасыл бұта) ағашының бұтағы, митэгура (қағаз беттері будасы бекітілген таяқша), қамыс таяқ, саса (бәкене бойлы бамбук түрі) бамбугінің бұтағы, садақ, қылыш, найза, кадзура (шырмалып өсетін тал) бұтағы. Осы тәріздес заттар камлание кезіндегі шаман бұйымдары жиынтығы құрамына кірген, яғни, этнографтар "атрибутгар" деп атайтын нәрселер болып табылған; синтоистік ғибадатта олар ғұрып (жора) бұйымдары болды. Алайда, кагура тарихы бойынша мамандардың тапқанындай, сол кездің өзінде-ақ кагура орындалғанда бұл торимонолардың ғибадаттық сипаты өз бетінше мағынаға ие емес әрі тек қана, бейне, болып жатқан әрекеттің жалпы мерекелік пәрменін арттыратындай болған. . Басқаша айтқанда, бұлар ендігі "киелі заттар" емес, театр реквизиті заттары, театртанушы айтуындағы, "сахнадағы нәрселер" еді. Бұл өлеңдер аяқталысымен, сангаку репертуарынан номерлер, оларды сол кезде осылай атаған, яғни, ойын-сауық сипатты он-би немесе цирк көршістері номерлері жүреді. Ол номерлерді орындаушылардың да, сол сияқты, көрермендердің де демалуы үшін қажет интермедия рөлін ойнаған. Одан кейін көрініс-әрекетке қайта оралады. Бұл жолы сайбари — халық балладалары сынды, баяндау мазмұнды өлеңдер орындалады. Бұдан соң күллі мереке-думанның қорытынды бөлімі келеді: "Акахоси-но ута" — "Таң алдындағы жұлдыздар әні" орындалады. Бұл таң шапағы тууды қарсы алушы он болған және, сонымен бірге, бұл камиокури — "құдірет иесін (құдайды) шығарып салу" болған.

1002-жылғы 12-айдың "бақытты күнінде", яғни, сарайда — мазмұны бойынша күрделі, шығу тегі бойынша әp алуан — көптеген неше түрлі мерекелер болған дәуірде жүрген көрініс-әрекет осындай болған. Соның ішінде, бұл Азия құрлығының әр жерлерінен енгізіліп, Жапонияда жаңа болмыс, жаңа тағдыр иемденген "теңіздің ар жағынан келген көрініс - әрекеттер" атаулының өте-мөте танымал кезі болған еді. Осымен бірге, шығу тегінде Көнелікке барып тірелетін көп нәрсе ұстап қалынды. Сипатталған көрініс-әрекет те өзінің маңызды элементтерінде недәуір ертеректе қалыптасқанды қайта жаңғыртатыны шүбәсіз.

Бұл көрініс-әрекетте"оттың" болуы оның көнелігі туралы айтса керек: ежелгі синтоизм ғұрыптары құрамында ерекше "Оны тыныштандыру көрініс-әрекеті" (Хосидзумэ-но мацури) болған. "Атимэ! О-о-о-о..." айқайлары — әдеттегі, құдірет інч in, аруақты, рухты шақыру. "Окэ!" айқайы "Көк (аспан) үңгіріне кіре берісте" көрініс-әрекетіне ілес жүрген айқайды қайта жаңғыртады. "Қауым басы" тасасында кәдімгі шаман тұлғасы жасырынған. Оның қолдарына ұстаған заттары, Торимоно — тап сол шамандар ұстайтын құралдары — қол ағаш (қол тоқпақ) және бубен (дабыл). Барлық осы — тіпті, көрініс-әрекеттің мейлінше көне бөлігінде де әр түрлі — элементтер бұдан неғұрлым кейінірек немесе басқа кезеңде шыққан жөне басқа міндетті ән мен билермен қосылып, ақыр соңында, барлығы бірге едәуір күрделі жоралғы кейпін иеленіп, әлде ғибадаттық көрініс-әрекетке, әлде театр көрінісіне айналды. "Қауым басы" бұнда белгілі бір рөлді орындаушы ретінде, актер ретінде көрінеді, ал, көрініс-әрекеттің жекелеген бөлімдері — бұл әлдебір тұтастық ретінде көрінетін пьесаның өзіндік "сценалары", өйткені, онда бастапқы бөлімінде — "пролог" бар, қорытынды бөлімінде — "эпилог" та бар.

Сипатталған көрініс-әрекеті жай ғана кагура емес, микагура. Бұл оның, жалпы алғанда, кагураға, "қасиетті көрініс - әрекеттеріне"қатысты екенін, бірақ, олардың ерекше тобына жататынын білдіреді. Микагура сөзін басқа, сол уақытта қолданыста болған,— сатокагура сөзімен салғастыра түсінген жөн. Біріншісімен — сарайда, ал, екіншісімен "қыстақта (ауылдық жерде)" (сато) өтетін көрініс әрекетті белгілейтін болған, сато деп ол кезде астананың (Киото), "қарапайым халық", яғни, сол қаланың көпшілік мекендеушілері орналасқан аумағы түсінілген. Микагуро көріністерін Наисидо- коро - сарайдағы мереке атаулыны басқаратын сарай басқармаларының бірі ұйымдастыратьш; сатокагура көріністерін сарайға тікелей қатысы болмаған түрлі храмдар тәуап етушілерге арнап жасайтын болған. Сондықтан, бірінші көрініс - әрекетерді — "сарайлық кагура", екіншілерін "халықтық кагура" деп атауға болады.

XI г. басында кагураның екі түрін ажыратушылық сол кезде бұндай көрініс-әрекеттер дамыған екі саланың өмір сүргенін айғақтайтыны шүбәсіз: сарайлық және храмдық. Сарайлық сала өрісі сол кездегі аристократияның — үстем таптың жоғары қабатының іс-қайраткерлігі аренасы болған; сарайлық ғибадат қолданысы өрісіне кірмеген храмдар іс-әрекет еткен сала халық бұқарасы қайраткерлігімен байланысты болған. Сондықтан, "сарайлық кагура" және "халықтық кагура" болып ажыратылуы сол заман үшін әбден - ақ тән нәрсе еді, бірақ, тіпті, жоғарыда сипатталған бір ғана көрініс - әрекет біріншілерінің де, екіншілерінің де қайнар көзі біреу — халықтық екенін, "сарайлық кагура" — ендігі жапон тарихының Орта ғасырларында қалыптасқан кейінгі құбылыс екендігін айқын айтса керек; ал, Көнелік үшін элементтері Х-ХІ ғасырлардағы алуан микагуралардан, сондай - ақ, біз тек кейінгі, ортағасырлық формасында білетін кейбір сатокагуралардан танылатын көрініс-әрекеттер ғана тән.

IV

Сенім-нанымдармен байланысты көрініс-әрекеттер қатарына мурохоги — "Қамбаны дәріптеу" жатады . Бұл жаңа қамбаны — үйдің байлығын, негізінен, жиналған астықты сақтау орнын, бейне, қасиеттендіру ғұрып-жорасы. Бұл жора қоймаларды жаңа астыққа толтыру кезінде де өткізіліп, бұл жағдайда Ниинамэ-но мацури — "жаңа нанның (күріштің) дәмін тату мерекесімен" байланыстырылатын болған. Көрініс-әрекет он мен биден тұрған. Би үйдің рухын "тыныштандыруы" (фумисидзумэ), яғни, оны (рухты) үйдің байлығын күзетуге шақыруы тиіс болатын; ән үй иелерін дәріптеп, оларға ұзақ ғұмыр және игілік шақырған. Биді орындаушы жабайы қабанның қимыл-қозғалыстарын келтіріп, еліктейтіндігін аңғартатын нышандар бар. Сірә, бұдан қабандарды егістіктерді таптаушы хайуандар ретінде қабылдаған ұғым жаңғырығын байқау қажет болар, сөйтіп, бұл рәсім бұл ретте осы eгic далалары жауын "тыныштандыру" міндетін атқарған. Бұл мурохоги көрініс-әрекетінің бастапқы дәні болды ма әлде онда екі түрлі құбылыстың қосылысы жүрді ме, оны анықтау қиын.

Жабайы қабанмен қатар, краб та (шаян тәрізді теңіз жәндігі), егіс далаларын ойрандаушы жануар болып саналған. Осы ұғымға хогаибито, "дәріптеушілер" көрініс-әрекеті негізделген: егіс далаларын аралап, оларды "дәріптеген", яғни, мол өнім жаршысы болған ән-би орындаушыларын осылай атаған. Әндер қабан мен крабтың "атынан" орындалып, оларға өздерін үй иелерінің билігіне беретіндіктерін, ал, олар бұларды, қаласа, жеп қоюларына, әшекей жасап алуларына болатынын айтқызады. Бұндай егіс далаларына қауіпті жануарлар бағыныштылық білдіретін болса, үйдің әл-ауқат, берекесіне ендігі жерде ештеңе қауіп төндірмейді деп саналған.

Жоғарыда "дәріптеушілер" ретінде аударылған "хогаибито" сөзі дәл солай айтылатын, бірақ, қайыр сұраушы яғни "қайыршылар" мағынасына келіңкірейтін еді. Бұл қыстақтан қыстақ аралап, билерімен садақа жинаған кезбе скоморохтар болған.

Байыптап қарар болсақ, Көнелікте бұндай кезбе труппалардың жетекшілері әйелдер болған; ер адамдар бұл рольге кейінірек келген. Неғұрлым кейінгі ғасырларда хогаибито синтоистік және буддистік храмдар жанында арнайы труппалар негізінде тіршілік құрды. Олардан "үйлердің қақпалары алдындағы билер" (кадоцукэгэй) орындаушылары шыққан. Бәлкім, осы "қайыршылардың" атауы басқа мән дарытылып, "қабан мен краб көрініс-әрекеттері" орындаушыларына да ауыстырылған болар.

Халықтың шаруашылық өмірімен байланысты және белгілі бір нанымдарды бейнелейтін маңызды көрініс-әрекеттердің бірі таасоби — "егіс даласы көрініс-әрекеті" болған. Оның Көнелікте болғаны туралы тікелей құжаттық айғақ: осы көрініс-әрекеттің сарайда 671-жылдың 5-ші айында орындалғаны туралы "Нихонги"-дегі ескертпе сөйлейді. Ол тамаи, "егіс даласы биі" атауымен орындалған болатын. Бұндай бидің болғандығын, рас, бұдан гөрі кейінірек уақытта — Энряку жылдары (782-805) болғандығын Энряку гисиките" (Энряку жылдарының ғұрып-жоралары жазбасы") да бекіте түседі. Тамаи түрінің бірі, ал, мүмкін, сол баяғы таасобидің басқа атауы оваридано май болган. Бұндай атауы бар бидің орындалуы туралы 683-ші және 690-шы жылмен белгілене, "Нихонги"-де айтылады.

Көнелікте "егіс даласы көрініс-әрекеті" қалай жүргенін нақты елестету, оның сипаттамасы жоқтығынан — мүмкін емес, бірақ, жанама мәліметтер бойынша, сондай-ақ, қазіргі заманғы Жапонияның әр түрлі жерлерінде жүретін әр қилы көрініс-әрекеттер, егіс (танэмаки) немесе күріш көшеттерін егу (тауэ) уақытша тураланатын көрініс-әрекеттеріне қарап, Көнелікте де бұл ән бастаушының қатысуымен әнші-биші жас қыздар тобы іспетті әлдене болған деп ойлауға болады. Көрініс-әрекетке өз аспаптарымен: сырнай (флейта), түрлі дабылдар мен гонгпен музыканттар да қатысқан. Қазіргі уақытта кейбір жерлерде қыздар шынында күріш көшеттерін отырғызуды жүзеге асырады. Бұндай шын мәніндегі әрекет Көнелікте де орын алған ба әлде отырғызу тек қана символдық, дәлірек айтқанда — магиялық — акт түрінде бейнеленген бе, қазір айту қиын. Қалай болғанда да, "eгic даласы көрініс - әрекеттері" Көнелікте-ақ бір мезгілде ғұрып та (жора), көрініс те болғаны анық. Сондай-ақ, ежелгі театр өнерінің бұл түрі шығу тегі мен тіршілігі бойынша халықтық өнер қатарына жатқандығы анық.

Таасобымен қатар, белгілі бір сенім-нанымдармен байланысты көрініс-әрекеттер қатарына тайре-одори — "үлкен олжа биі" де жатады. Сірә, ауланған мол балық қана емес, бай аңшылық олжасы да бүл жағдайда, "олжа" деп аталған. Бұл билер туралы біз кейінгі дереккөздерден білеміз; оларды Жапонияда біздің кезімізде де кездестіруге болады. Олардың сипаты, тіпті, қазірде де олардың дертті басатын магия туралы ұғым-түсінікке негізделген көне ғұрыптарымен байланысын танытады. Алайда, Көнелікте олар қалай орындалғандығын, бұл ретте, осы саладағы дәстүр тұрақтылығы мен сенім - нанымдармен байланысты кәдешілдік түрлерінің ортақ консерватизмді есте тұта отырып, тек жорамалдауға болады.

V

Ежелгі театр өнерінің зайырлы желісіне, ең алдымен, әскери билер жатады. Бұлар жайында біз VIII ғ. дереккөздерінен білеміз, олар бүл билердің сол кезде және оның үстіне, тек сарай өрісінде өмір сүрген формасы туралы айтады. Бұл Кумэман және Кисимаи еді.

Кумэмаи, "Кумэ биі" өз атауын тарихи дәстүрде — әскери өнер мұрагерлік мамандық болған ру ретінде көрінген — ежелгі жапон руларының бірі — Кумэ атауынан алған. Тарихтың айғақтауы бойынша, алайда, Кумэлер өздеріне арнайы әскери ру монополиялық құзырын қамтамасыз ете алмаған, яғни, тайпаның әскери күшін өздерінде шоғырландыра алмаған: оның бәсекелестері — Отомо және Абэ болған. Әйтсе де, туындауы тарихи әфсанада тұңғыш әскери румен байланыстырылатын әскери билер сол кезде "Кумэ билері" атауын қалай алды, солай Кумэ руы будан былай болмаған және "Кумэ биін" Отомо руы немесе Абэ руы мүшелері орындаған кейінгі кезде де осы атаумен қалған еді.

Көнелікте "билер" (май) немесе "ойындар" (асоби) аталғандардың басым көпшілігі сияқты, Кумэмаи де уш: яматогото (жапон гуслиі), фуэ (сырнай) жэнс хитирики (флажолет) аспаптарында орындалатын музыкаға құралған би мен әннен тұрған. Биді төртеуі орындаған. Олар байырғы деп саналған ерекше киімдер киінген; бастарында — байырғы бас киімдер; аяқтарында кебіс болған. Қолдарына олар қылыш ұстап, оларын онды-солды сермеумен болған. Осылайша, бұл, бейне, "қылышпен би" болған. Би бір топ тайпаның Кюсю аралынан Хонсю аралына өтуімен байланысты аңыздар циклінен — "Дзимму шығыс жорығы" туралы жөне келімсектердің сол жерлердің ежелгі мекендеушілерімен күресі туралы аңыздың жырлануымен жүрген. Дереккөздер осы билер туралы еске салатын сол уақытта бұл билер билік басына жаңа басқарушының келуі құрметіне ұйымдастырылатын салтанаттың құрамдас бөлігі болғандығынан, ендігі таза рәсімдік сипатқа ие еді. Олардың қарапайым әскери билерден алшақтап кеткендігіне өте жетілген формасы да мегзейді: көрініс төрт бөлімнен тұратын. Әйтсе де, олардың көне әскери румен, аңызға айналған жорық туралы әфсанамен тұрақты байланыстырылуы, бишілердің әдейілеп киген байырғы киімдері бізге белгілі Кумэмаи формасының ежелгі әскери билерден келіп шығатынын айтады.

"Кумэ билері" сарай тұрмысынан Орта ғасырларда-ақ жоғалып кетіп, ұзақ уақыт бойы ұмыт болған еді. Олар туралы тек XIX ғ. басында еске түсірді. 1818-ж. олар қайта орындалып, сол шақтан бастап таққа әрбір жаңа император отырған сайын орындалып келді. Қайта жаңғырту барысыңда олардың ежелгі формасын қалпына келтіру ұмтылысымен мұқият ізденістер жүргізілгендігіне қарай, біз де, тіпті, олардың сыртқы бет-бейнесі бойынша-ақ, Көнеліктегі, берісі, сарай тұсында орындалған шақтағы әскери билер туралы белгілі бір мөлшерде байлам жасай алмақпыз. Кисимаи, яки, "Киси билеріне" келер болсақ, олар, сондай-ақ, ІХ-Х ғғ - ақ жоғалып кетіп, қайта қалпына келтірілмеген еді, содан да, біз олардың тек "Кумэ биіне" өте-мөте жақын әскери билер болғандығы туралы ғана білеміз.

"Кумэ биі", ең болмағанда, жалпылама сипатта кумиута — "өндер циклдерімен" байланысты билерді көз алдыға келтіруге мүмкіндік береді.

"Кодзики" мен "Нихонги"-де эпосқа, аңызға жуық келетін тұстар бар. Мысалы, Такамагахара, "Биік Көк (аспан) Жазығы" елінің елшісі "елді беруге көнуге" (куниюдзури), яғни, елді басқару билігін "көк құдайларына" беруін мәжбүр еткен Окунинуси, яғни, "Елдің Ұлы Иесі (қожайыны)" туралы баян осындай. Бұл аңыздардың кей тұстары өлеңмен (тақпақты) жазылған, ал, олардың қосылысы кумиутананы құрайды. Сөйтіп, бейне, тұтас дастандар болып шығады да, оларда сансыз көп қаһармандар ішінен қандай да бір кейіпкермен байланысты оқиғалар әңгімеленеді: қаһарманның тууы туралы, оның қиыншылық пен таңғажайып атаулыға толы саяхаттары, оның баянсыз махаббаты туралы, оның үйленуі, т.б. туралы баяндалады. "Кумэ билеріне" ілес жүрген "Дзимму шығыс жорығы" туралы өлеңдер дәл осындай кумиута болып танылады. Басқа кумиуталар тұсында орындалатын билердің мәні неде болғанын біз білмейміз, бірақ, бір нақтылық белгілі және ол сол "Кумэ билері" кумиутамен байланысты көршілестер тобына жатқандығын айғақтайды: басқа кумиуталар тұстарындағы билерді орындауға белгілі бір топтардың (Амабэ, Карубэ, Такэбэ, Кисибэ) басым хұқы болған, солардың ортасында бұл өнер сақталып, таралып және беріліп отырған.

Халық тұрмысының зайырлы саласында пайда болған көне билерден Адзума-асоби атымен белгілі би де келіп шығады. "Асоби" сөзі, жоғарыда көрсетілгендей, Көнелікте, әдетте — музыка сүйемелдеуімен — ән мен бидің, қосылысын білдірген; "Адзума" сөзіне келер болсақ, ол Хонсю аралының шығыс бөлігінің ежелгі атауы. Осылайша, би атауы оның шын мәніндегі әлде жорамалды — шыққан жеріне нұсқайды. Ал, онымен байланысты аңыз, тіпті, оны тұп-тура Суруга — тарихи уақытта Хонсю аралының шығыс облыстарының бірі осылай аталған — провинциясындағы Удохама жағалауындағы әлдебір "құдірет иесінің" биіне әкеп тірейді. "Нихонги" Адзума - асоби осы "құдірет иесінің" биі үлгісімен құрылғанына меңзейді де, тіпті, оның құрылған мерзімін келтіреді: 532-ж.

Бұл би туралы біз тек оның VIII-IX ғасырларда діни — синтоистік және буддистік — мерекелер кезінде, сондай-ақ, бәйге мерекесі кезінде таралған кейінгі формасы бойынша ой түйіндей аламыз. Кумэмаи тарихында да аңғарылғанындай, бұл би тез-ақ қолданыстан шығып кеткен, бірақ, Кумэмаи тәрізді, XIX ғ. басында бағзы сипаттамалары бойынша қалпына келтіріліп, қазіргі уақытта да мейлінше ірі әрі құрмет тұтылатын: Токиодағы Мэйдзи-дзингу, Нарадағы Касуга — дзиндзи синтоистік храмдарында орындалады. Ол Киотода да Камо-мацури мейрамы кезінде орындалады. Осы өзінің кейінгі формасында Адзума-асоби — екі бөлім — екі би: Суругамаи, "Суруга биі" және Мотомэгомаи, "Мотомэго биінен" тұратын тұтас көрініс. Орындаушылар — төртеу немесе алтау. Олар көк түсті байырғы киім киінеді, белдерде — қылыш, бастарында — гүлдеп тұрған шие мен татибана (цитрус жемістерінің бірі) ағашының бұтақтары қадалған байырғы бас киім. Екінші биді орындау барысында орындаушылар бір иығындағы киімді сыпырып тастайды. Әрбір би әнмен біріктіріліп, әдеттегі аспаптар құрамы: комабуэ ("корей сырнайы), яматогото және хитирики музыкасымен орындалады. Бұл билердің ерекшелігі сол, олар ерекше тақтай алаңда емес, тұп-тура жерде орындалатын еді.

Көнелікке жақын тарихи дереккөздерден алуға болатын, сол Көнеліктің театр өнері туралы қысқаша мазмұндалған мағлұматтары осындай.

Но театры. Лирикалық драма.

Муромати дәуірі, Асикага сегундарының басқарушылығы жапон әдебиеті тарихы үшін бірінші дәрежелі маңыздылығы бар оқиғамен нышандалды: осы уақыттарда тұңғыш рет жапон көркем әдебиеті ғұмырында формалық белгілерінің көпшілігі бойынша драмалық шығармаларға жатқызуға лайықты әлдебір ерекше әдеби жанр пайда болды. Бір жағынан, әңгіме - баян материалын драмалық өңдеу тәсілдерінің жетілуі және, екінші жағынан, театр формаларының күшті гүлденуі өздерінің бірлескен әсерімен ішкі қасиеттері бойынша да, дәл сондай, сыртқы тағдыры бойынша да толық қақылы түрде театр пьесалары атала алатын көркем туындылардың дүниеге келуін шарттастырды. Бұл пьесалар — музыкалық, хореографиялық және заттық-бұйымдық безендірулер арқасында Жапонияда әйгілі және Еуропада жақсы танымал Но театрын құрайтын ёкёку (ёкёкулер) еді.

Бұл Жапониядағы тұңғыш драмалық жанр Муромати дәуірінде құрылып қана қойған жоқ: білімдар меценаттар — Асикага, әсіресе, Ёсимицу (1368-1394) және Ёсимаса (1449-1473) сегундары қамқорлығымен ол өсіп, жетіліп, өзінің классикалық формаларын қалыптастырып және — соларда тұрып қалды. Әрине, Асикага режимінің құлауымен Но өнері өлген жоқ; ол одан әрі де тарала берді, қазіргі уақытта да таралуда. Алайда, Но құрылуы, өсуі, қалыптасуы тарихы Асикагамен тәмам болды. Бұдан өрі ендігі әбден тиянақталған формалық жанр ретіндегі Но өмірінің тарихы жүреді. Еш күмәнсіз, бұл кейінгі өмірі өнердің өзіне де әлдебір өзгерістер енгізбей қоймас еді: дәстүр қандай берік болмасын, ұрпақ ауысуымен ол, мүмкін, өте елеусіз өзгеріске ұшырауы тиіс еді. Және мұндай өзгерісті — белгілі жаңару, қайта өңделу, керек болса — дамуды, әрине, аңғаруға болады. Жапон зерттеушілері жиі Но өнерінің тұтас төрт кезеңін атайды: 1) құрылу кезеңі, 2) даму кезеңі, 3) Момояма кезеңі және 4) Токугава кезеңі. Әйтсе де, бұның өзін алғандағы Но театрының өзі үшін ерекше маңызы жоқ. Және театр жанры ретіндегі Но үшін аса маңызды болмаса да, әйткенмен, бұл әдеби форма, яғни, ёкёку ретіндегі Но үшін қатысты еді. Пьесалар — өзіне тән стилі мен құрылымымен мәтіннің өзі — сонау Сэамидің қолында-ақ әбден тұрақты форма қабылдап, сол формада әрі қарай да барлық уақытта ұстанып келді.

Рас, ёкёку тарихы Мэйва жылдары (1764-1772) Мотоакира — XV-ші Кандээ маэстросы, яғни, Канъами (әкесі) және Сэами (ұлы) руынан шыққан Но орындаушылары әулетінің он бесінші мұрагер өкілі жасаған үлкен редакторлық жұмыс болғанын айтады. Мотоакира пьесалар мәтіндерін қайта қарастыруды қолға алды, бұл ретте мынандай тұжырымдарды басшылыққа алған еді.

"Біздің өнеріміз Канъамиден басталып, Сэамимен аяқталып, Онъамимен беріле отырып, ендігі үш жүз жылдан астам тіршілік қүрып келеді. Алайда, осы уақыт ішінде әлденелер жоғалып, әлдебір тұстарда біршама жаңсақтықтар пайда болды.

Сэами заманында пьесалар өте көп болды да, оларды түзетуге уақыт жетпеген. Сондықтан, ол өзінен кейін тек мәтіндер мен ноталар жазбаларын ғана қалдырып, өз ұрпақтарына осының барлығын түзетуді нұсқап кеткен.'

Ендігі кезде мен, Мотоакира,— сондай есті болмасам да, ата-баба еркін орындауды қолға алмақпын. Ұмыт қалғанды қалпына келтіріп, қатесін түзетудемін; қазір де бар, бірақ, көне мағынамен үйлеспейтінді алып тастаймын; қалып кеткен немесе бір де бір рет орындалмаған пьесаларды,— егер олар көне мағынамен үйлессе ғана,— қосамын...."

Мотоакира жұмысы ёкёку тарихында жақсы әйгілі жөне "Мэйва-но-кайсэй" — "Мэйва жж. түзету" атауымен танылады. Ол "түзеткен" мәтіндер кейбір роль атқарғанымен, шешуші мәнге ие емес. Бүкіл осы "түзетуді" жалпы Токугава қоғамының белгілі бөлігінде әрекет еткен дәл сондай-ақ ынта-жігерлер тудырған. Былайша аталатын, "ұлттық ғылым" өкілдері, "ақиқи жапондықтың" қызу жақтаушылары небір амал-тәсілдер мен жолдармен, өздерінің пікірінше, жат - жұрттық ықпал, ең бірінші кезекте — сегун режимі сүйеп отырған китаизм басып-жаншып, тұншықтырып тастаған "көнені" өмірге қайта әкелуге, қалпына келтіруге ұмтылды. Сойтіп, Мотоори "Кодзики"-ден "ғасырлар шаңын" қағып тастап, осы көненің киелі кітабын өзі қоғам назарын аударуға үміттенген түрде ұсынды. Мабути де "Манъесю" — әйгілі ежелгі поэзия ескерткішімен дәл соны жасаған-ды.

Осы ұлы зерттеушілердің бірқатар жалғастырушылары ежелгінің басқа да ескерткіштерін баяғы мәні мен сәнімен қалпына келтіруге бірталай еңбек сарп еткен еді. Басқаша айтқанда, Токугава кезеңі бабалар мұрасын кейінгі жұққан қыртыстардан "тазалау" және "қалпына келтіру" қарқынды жұмысымен сипатталады. Мотоакираның еңбегін де, сірә, дәл осы қозғалыс тұрғысындағы қырынан қарастырған жөн болар. Оны шын мәніндегі қажеттіліктен гөрі, ғасырдың жалпы тенденциялары туындатқан. Содан да, осыған сай "Мэйва мәтіндері", яғни, редактордың түпкі ойынша ең "шынайы" мәтіндер танымалдық таппады: Мотоакираның заманында-ақ олар бұрынғы редакциясына қайтып келді. Осылайша, ёкёку формасы Муромати дәуірінде туындап қана қоймай, сол күйінде тұрып қалды деген, еш шүбәсіз, ақиқи тұжырым болып қалмақ.

Осының барлығы Асикага заманындағы ёкёку мән - мағынасын бұрынғыдан да күшейте түседі: бұл пьесаларда біз — формалық тұрғыда да, сондай-ақ, тарихи да — әбден тиянақталған, осы бір себептен болса да, теориялық және мәдени-тарихи зор маңызға ие әдеби құбылыстың қызғылықты үлгісімен бетпе-бет келеміз.

Айтылып кеткеніндей, ёкёку — Жапониядағы тұңғыш драмалық жанр. Оларға дейін өзін алғандағы драма Жапонияда болмаған. Және бұл тұңғыш драма әр тараптан келетін алуан ықпалдардың тоғысуы нәтижесінде туындады.

Бүкіл ёкёку құрылымы, ең алдымен, Асикага дәуірінде соншалық өркен жайған әңгіме-баян туындыларын драмалаудың — кейде барынша тұрақты — формаларынан дамыды. Едәуір дәрежеде реминисценциялармен өмір сүрген, өткенге қоярда-қоймай жалтақтай берген, оны сүйіспеншілікпен еске алып, асыра дәріптеген бұл дәуір әскери қоғамдық топ (сословие) өмірінің қаһармандық шағы туралы әңгімелерге сүйсіне ден қойды. "Қаһармандық саға" гүлдене берді. Тайраның ұлылығы мен бақытсыздықтары туралы, Тайра мен Минамотоның жеңістері мен жеңілістері туралы аңыз - әфсаналарға, жартылай тарихи, жартылай романтикалық формада "Хэйкэ-моногатари", "Гэмпэй-сэйсуйки", "Тайхэйки", "Гикэйки", "Сога-моногатари" хроника-эпопеяларында тіркелгеннің баршасына тебіреніспен, сүйіспеншілікпен ден қойды. Және осы негізде әңгіме-баян материалын драмалаудың алғашқы талпыныстары өрістеді де, бұндай формада әңгіме бұрынғыдан да қызғылықты, бұрынғыдан да әсерлі - әрекетті бола түсті. Бұл ёкёкудің алғашқы бастау көзі, екіншісі басқа тараптан: өзін алғандағы театрдан келеді.

Егер ёкёкуге дейін Жапонияда драмалық әдебиет болмаған болса, театр туралы дәл осыны еш айтуға болмайды. Театрлық көрініс-әрекет элементтері сонау, былайша аталатын, кагура — Синто дінінің ежелгі қасиетті жоралғыларында-ақ жеткілікті мөлшерде тұнған. Сол театрға Асикага дәуіріне қарай гүлдене өркен жайған "ән-билер" (кабу) және "музыка мен әндердің" (каё) көптеген әрі неше алуан түрлері де жатады. Олардың, мысалы, "Эннэн-но-маи" сияқты, кейбірі ендігі мейлінше жетілген драмалық элементімен ерекшеленген. Және дәл сол кабу мен қас ёкёкуге өз таңбасын салды да; белгілі бір мәтін негізіндегі театр көрінісі ретіндегі Но қалыптасуының барысын алдын-ала айқындап берді, міне, осы мағынада таңбасын салды; ал, сонысымен авторларды ендігі мәтіннің өзіне осындай театр формасына қолайлы әрі сахналық түрленушілікке ыңғайлы түр дарытуға мәжбүр етті. Өзін алғандағы драма, яғни, ёкёку өз формаларымен, ең алдымен, өз заманының театрына борыштар екендігі шүбәсіз.

Осылайша, ёкёку формасын құрған негізгі әрекетті факторлар болғандар: әдеби желі бойынша — әңгіме-баян туындылары, басым тұрғыда — алуан текті аңыз-әфсаналарды драмалау; театр желісі бойынша — ортақ жинақтаушы кабу және кас терминдерімен аталатын театр жанрлары.

Тұңғыш жапон драмасының шығу тегі туралы мәселені толыққанды суреттеп беру үшін, тұтас түріндегі Но, яғни, оның пьеса ретінде де, театр ретінде де құрылуына ықпал еткен тағы екі факторды еске салып өткен жөн. Олардың біріншісі — жапон факторы: қатаң түрде айтқанда, деревнялық мереке күндерінде ерекше сауық-тамаша болған халықтық театр көріністері. Екіншісі — қытай факторы: қытай драмасы және театры. Бірінші фактор — басым түрде осы саладағы неғұрлым күрделі құбылыс: былайша аталатын, дэнгаку түрінде; екіншісі Юань империясы дәуірінің атақты драмасы түрінде көрінді. Әйтсе де, бүл соңғы аталған драма ықпалы өте күшті талас тудырады: бұл ықпалдың сенімді жақтаушылары да бар, оның қызу қарсыластары да бар. Қалай болғанда да, егер әйгілі дэнгаку ықпалы туралы мәселе баяғыда анықталған болса, юаньдық драманың әсері туралы мәселе әзірше өлі де түпкілікті шешілмеген күйі қалуда.

VI

Ёкёку тарихы кез-келген драма, кез-келген әдебиетті даңққа бөлей алар қаһарманын мақтаныш ете алады. Бұл қаһарман — атақты Юсаки Мотокие, монахтық өмірінде — Сэами (1374-1455), көбінше осы есіммен аталады да, біздің күндерімізге дейін өркендеу үстіндегі Кандзэ руынан шыққан Но шеберлері әулетінің екінші өкілі. Сэами — Но тарихында аса ұлы тұлға және тұтастай жапон әдебиеті мен театрының ұлы қайраткерлерінің бірі, ол осы бірінші де, сондай-ақ, екінші салада да жаңа формалар тудырған.

Сэами, ең алдымен, әрине, Асикага сегундары сарайы тұсында өркендеген театр көріністерін орындаушы — актер; бүл тұрғыда, тамаша актер, оз өнерінің шын шебері. Бұдан соң, ол — оның өзі және оның "труппасы" орындаған пьесалардың авторы; басқаша айтқанда, ол — ёкёку авторы және, оның үстіне, осы заманға дейін ең үздік, формасы бойынша кемел саналатын ёкёку авторы. Үшіншіден, Сэами — сазгер, көріністің ажырамас бөлігі болып табылатын музыканың акторы. Әрі қарай, ол — Но-ның хореографиялық бөлігінің, яғни, бимен жиі шектесетін, ал, ауық-ауық соған өтіп кететін, музыкамен біртұтас кешенге тұтасатын мәнерлі қозғалыс-қимылдардың авторы. Басқа сөздермен айтар болсақ, Сэами — ёкёку ғана емес, Но-ның да, яғни, бүтіндей бүкіл жанрдың да авторы. Бірақ, бұл да аздық етеді: Сэами — тұтас Но философиясын қалыптастырған, олардың эстетикасы мен психологиясын бейнелеген, бұл өнерге қалай үйрену керек, қалай актер даярлап, қалай пьеса жазу керектігіне нұсқау берген, өз өнерінің теоретигі. Но саласындағы Сэами рөлінің қамтуы кең; ол бұл жанрдың драмалық та, сондай- ақ, театр саласындағы да барлық қырларын қамтиды.

Проф. Игараси оны Вагнермен бір қатарға қоюға әзір: "Күллі Шығыс пен Батыста, бүкіл өткен мен осы шақта тек бір-ақ адам Сэамимен салыстырыла алады: Вагнер ,— дейді ол. Егер бұл сөздердегі көбі — сүйікті қаһарман алдында басы артық табынушылықтан болса, бір нәрседе Игарасидің айтқаны рас: Сэами тұлғасынан біз шүбәсіз кемеңгерді, әрі, шын мәнінде, Вагнер рухындағы кемеңгерді көреміз. Нешеме ғасырларды бастан өткеріп, мызғымастан осы уақытқа дейін сақталған ёкёкудің классикалық формалары — осы жапон драмасының негізін қалаушының туындысы. Барша қалған ёкёку авторларының шығармашылығы тұтасымен Сэами салған арнаға сыйып кетеді. Көпшілік Но — не тікелей соның өзі жазған, не ол өңдеген (мысалы, оның әкесі — Канъами пьесаларының көбі) болып келеді. Содан бастап, кейінгі заманаларға да дағдылы болған, бір тұлға бойында жазушы-авторлар мен орындаушы — актерлер тоғысуы, осы бір Жапония үшін әбден заңды әрі, өз мәнінде, бірден-бір танылатын болған үйлестік орнықты.

VІІ

Не Сэами, не әлдебір басқа ёкёку авторы өз шығармаларының фабулаларын ойдан шығармаған. Бұл шығармалар үшін олар даяр материал алып, тек оны сюжеттік тұрғыдан өңдеп, оған өзіндік ерекшелікті форма дарытқан. Бұл материалдың ең басты, асылында сарқылмас қайнар көзі — сөздің ең кең мағынасында — аңыз-әфсаналар болған.

Жоғарыда атап өткеніміздей, бұндай аңыз-әфсана, ең алдымен, қаһармандық сага болып табылған, ол Жапонияда берілген жағдайда белгілі бір мағынаға ие: бұл атау астарында, басты тұрғыда, Тайра мен Минамотоның, осы бір жапондық негіздегі гректер мен троялықтардың күресі жүрген даңқты дәуір айналасына шоғырландырылған, өз мәнінде тарихи сол баяғы аңызды түсінуге тура келеді; "Хэйкэ-моногатари", "Гэмпэй-сэйсуйки" және басқа да гункилерде орныққан сол бір аңыз; жиһангез рапсодиялар жырлап, Жапонияның мәдени өмірінің шексіз көп салаларында естілумен келген сол бір аңыз.

Тарихи реминисценциялар кезеңінде, Асикага дәуірінде бұл аңыз, әсіресе, қарқынды өмір сүрді. Ёкеку авторлары өз пьесалары үшін материалды дәл осы кітаби түріндегі — гунки формасындағы да, сондай-ақ, ауызша қалыптағы да дереккөзден кеңінен алған.

Маңызы бұдан кем емес аңыз-әфсананың екінші түрі — романтикалық аңыз, оның, қаһармандық сага іспетті, сондай - ақ спецификалық мәні бар: бұл атау астарыңда, ең бірінші кезекте, "серілері", "бикелері", "әсем өмірі", эротизмі, эстетикасы, ғашықтық оқиғалары бар — Хэйан айналасында қалыптасқан аңыздар циклін түсінуге тура келеді. Сол дәуір өкілдерінің өздері де, олардың бүкіл тұрмыс-тіршілік жай-жапсары да, олармен байланыстының баршасы да Асикага дәуірінде аңыз шуағына малынып, "эстетикалық мифологизацияға" ұшырады. Және де, жалпы Хэйанға қатысты осылай болғанда, әйгілі хэйандық романдар, барша сол "Исэ-моногатари", "Ямато-моногатари", "Гэндзи-моногатори" және тағы басқаларының қаһармандарына қатысты, тіптен, аңдалған еді. Бұл шығармалар кейіпкерлері Асикага дәуірінде әлдебір аңыздай өмір сүруші "мәңгі серіктерге" айналып, жұрт оларды ұдайы назарда ұстап, оларға әлсін-әлсін еліктеп, олардың ақыл-ой шабыты мен сезімдерімен тәрбиеленетін болған. Және сол кейіпкерлердің өздері де, сондай-ақ, солармен байланысты эпизодтар да көптеген пьесалардың негізіне алынып, бірқатар қызықты ёкёку тақырыптары жүйесін құрады. Сөйтіп, саганың драмалануы арқылы сол заманда Камакураның жаңа ғұмыр кеше бастағанындай, Хэйан да Но арқылы Муромати дәуірінде жаңа қаһармандық өмірін бастаған еді.

Тарихи-мәдени сипатты аңыз-әңгімелер де аз роль атқарған жоқ. Олардың көп бөлігі мәдениеттің қандай да бір сапасы, негізінен — өнердің даңқты қайраткерлері айналасына топтастырылады. Осылайша, поэзия, музыка, ұсталық — қару-жарақ ісінің аты әйгілі өкілдерімен байланысты аңыз – әфсаналар бар. Сол қаһармандардың өздері де, солармен (байланысты эпизодтар да дәл солайша бірқатар пьесалар үшін материал қызметін атқарды.

Аңыз-әңгімелердің осы үш — қаһармандық сага, романтикалық аңыз және мәдени — тарихи әфсана — түрлерінің барлығы ёкёку дереккөздерінің алғашқы циклін, әңгімелерінің барлығының сюжеттері белгілі бір дәуірге және жиі, тіпті, жылдарға тураланып, ұштастырылатындықтан да, "тарихи" аталуға тиісті циклді құрайды. Дереккөздердің екінші циклін — біріншілеріне кереғар — кітаби ескерткіштермен кемірек байланысты, фольклорлық типті аңыз-әңгімелер құрайды. Бірінші категория пьесаларының авторлары үшін шабыт көзі едәуір мөлшерде кітаби-әдеби бастаулар болса, бұнда авторлар, негізінен, жазба дереккөздерден гөрі, ауыздан-ауызға берілетін дереккөздерде орныққан жалпы халықтық дәстүрді пайдаланды.

Жапонияда баяғы кезден өркендеген бұл фольклор өте алуан түрлі еді. Оның мазмұнын, қандай да болмасын, бір сипаттамамен сарқа ашу өте қиын. Дегенмен, онда басым болмаса да, өте айшықты болып табылатын екі желіні айқындауға болады. Бүл — тұрмыстық және қиял-ғажайып желілер. Біріншісі жапон қоғамының жоғары топтарынан гөрі, бұқара халықтың өмірі мен тұрмысын бейнелейді; екіншісін — демонология, яғни, мифологияның, бір жағынан, табиғат туралы мифтен, екінші жағынан, адам туралы мифтен нәр алатын саласы көктей етеді. Бірқатар үздік пьесалар дәл осындай аңыз-әңгімелер материалына құрылған.

Осылайша, тұрмыстық және қиял-ғажайып әңгіме , я ертегі бейнесіндегі фольклор Но мазмұны негізіне салынған екінші аңыз-әңгімелер циклін құрайды.

Үшінші циклді діни аңыз-әңгімелер құрайды. Діни аңыз - әңгімелер екіұдай бейнеде: біріншіден, буддизмдік киелі жазулар мен әфсаналар және, екіншіден, синто мифологиялары. Әрине, синтоистік материал өзінің басым бөлігінде буддизмдік рухта, "ребу-синто" атымен белгілі буддизмдендірілген синтоизм жобасында таратылып, баяндалған болып шығады. Әйтсе де, ол аса айқын көрінбестей, ең алдымен, синтоизм ретінде бой танылмастай көлегейлегенбеген. Кейбір пьесалар, барлық дерлік ёкёкуге тән, буддизмдік бояуға қанықтығына қарамастан, толық құқылы түрде синтоистік деп атала алады.

Пьесалар мазмұны негізіне салынған діни аңыз-әңгімелер ең алуан формаларда көріне алады: бірде, "әулиелер тіршілік — баянынан" эпизодтар, бірде, әлдебір пантеон өкілімен байланысты аңыздар мен әфсаналар, бірде, діни және шіркеуи тарих оқиғалары алдымыздан шығады; храмдық аңыз, ғибадат дәстүрімен байланысты әфсана формасы өте кең таралған. Бұл ретте аңызға бөленген кейіпкердің өзі де, сондай-ақ, онымен байланысты оқиғалар да ёкёку орталығынан орын ала алады.

Бастауында осы жанрдың (ёкёку) негізін салушылардың өзі, Канъами мен Сэами тұрған бірқатар ёкёку туындыгерлері, сірә, жоғары дамыған діни саналы, жиі, тіпті, өмірін монахтықпен аяқтаған (әйткенмен, көбіне солай атанумен ғана шектелген) адамдар болса керек, әлгіндей діни аңыз - әңгімелер Но-ның ең сүйікті дереккөздерінің бірі рөлін атқарып, олардан көп көлемде шынында да тамаша пьесалар шыққан еді.

Проф. Хага ёкёку авторлары синтоистік мифологияны өз шығармалары үшін материал ретінде пайдаланғандығы фактісінде жапон әдебиеті үшін және, тіпті, тұтастай күллі мәдениет үшін ерекше маңыз барын көрді. Оның пікірінше, ёкёку авторларының жапон мәдениетінің бүкіл ғұмырында алғаш рет төл мифологияны әдеби шығармашылыққа ортақтастырып, бірқатар шығармаларға негіз еткендігін олардың айрықша еңбек-қызметіне балау қажет. Осы сәтке дейін Синто мифологиясы, яғни, Жапонияның туған мифологиясы, тегінде, өнердің даңғыл жолынан жырақ қалған-ды. Хаганың айтуынша, Ежелгі Грекияда орын алғанға ұқсас ештеңе болған емес Жапонияда: онда (Грекияда) мифология бейнелеу өнеріне де, сөз өнеріне де тіршілік дарытып, қалыптастырған болса, Жапонияда бұл екеуі де я өз тірлігі өзінде күйінде болды, я буддизм мен китаизмнің күшті әсері сипатында жүріп келді. Ал, ёкёку пайда болуымен ұлттық мифология грек драмасында грек мифологиясы атқарған рольді, аз да болса еске салар маңызға ие болды. Проф. Хага ұлттық мифологияның осы алға басуынан Асикага дәуірінің лирикалық драмалары авторларының зор мәдени-тарихи еңбегін көреді.

Осылайша, қаһармандық сага, романтикалық аңыз немесе тарихи-мәдени әфсана формасындағы тарихи аңыз-әңгіме, тұрмыстық әңгіме немесе қиял-ғажайып ертегі түріндегі халықтық аңыз-әңгіме және мифологиялық немесе тарихи — шіркеуі баян-әңгіме текті діни аңыз-әңгіме — Жапонияның алғашқы драмалық шығармалары мазмұнының негізіне салынған басты материал, міне, осындай еді. Тек, бұл аңыз-әңгімелер отаны Жапония ғана емес, сондай-ақ, Қытай және, тіпті, кейде Үндістан да болуы мүмкін. Бұл ретте ёкёку анторларына мағлұматтылық пен білімдарлық тұрғысынан бұдан артықты тілеудің керегі жоқ. Еш күмәнсіз, олар өз заманының ең білімді адамдарының бірі болған.

VI

Осындай алуан текті дерек алынған, өзі де түрлі сипатты бүкіл осы материал пьесаға айналу барысында едәуір дәрежеде танымастай, бейне, мүлде басқа бет-бейне қабылдағандай өңдеуге ұшырады. Бір жанрдан екінші жанрға өтуде материал толықтай стилистикалық тұрғыдан (сөздің кең мағынасында) қайта туды: осы уақытқа дейін өз стилистикалық бейнесінде тіршілік етіп келген аңыз-әңгімелер ёкёку авторларының қолдарынан өте келе, едәуір шамада жаңа стилистикалық келбет иемденіп шығып жатады. Пьесада, бейне, дәлме-дәл жаңғыртылған "Тайпа туралы аңыз-баяннан" эпизод, әйткенмен, осы жаңа қалыпта мүлде өзге өмір сүре бастаған еді.

Жалпы стилистикалық мағынада да, сондай-ақ, тар стилистикалық мағына қатынасында да — осылай. Ёкеку мәтіндері әрбір жерден алынған, өте жиі өзгертілмеген дерлік күйінде қалатын, сол заманның оқырман қауымына жақсы таныс шығармалардан алынған фразалар, үзінділер, цитаттардан тігілген ала-құла матаны танытатындығы белгілі: пьесалар мәтінінде біз оқтын-оқтын "Исэ", "Ямато", "Гендзи" романдарының, "Хэйкэ", "Гэмпэй-сэйсуйки" эпопеяларының, "Кокинсю", "Вакан-Роэйсю" антологияларының және т.б. "кесектерін" ұшыратамыз. Бұл кесектер бірде қол тигізілмеген күйі тұтас қайырымдар болып көшірілген, бірде басқаларымен қоса өріле, аралас беріліп, бірде бірер өзгертілген формада енгізілген. Осының арқасында ёкёкудің сөздік негізі — әдемілігін, тіпті, қиындыларынан сезінуге болатын әлдебір көлемді төсеніштерден жұлынып алынған жылтырақ жұрнақтардан құралған шұбар ала кілем әсерін берері бар. Іс жүзінде солай да: ёкёкуді құру барысында өзгелерден материал алу екі бағытта жүрді: өзін алғандағы фабула және жиі, тіпті, оның тікелей сөздік бейнеленуі де алынатын болған.

Әйткенмен, ёкёку — мүлде соны шығарма. Олар Жапониядағы көптеген басқа дүниелерден гөрі, бәлкім, көбірек мөлшерде, өзінділігімен жарқырай көрінеді. Ёкёку қайталанбастай стилистикалық бет-бедерге ие. Және бұл пьесалар авторлары қандай да бір басқа шығарманы немесе ауызша формада тіршілік еткен аңыз-әңгімені құр әншейін қайталамай, сонымен бірге, оны өзге стилистикалық жоспарға көшіріп, композициялық және стилистикалық (сөздің тар мағынасында) ерекшеліктері бар мүлде өзге жанр рухында таратады. Ёкёку авторларының өнері — фабула мен өзін алғандағы тілді туындатушылар емес, қайта, сөздің кең мағынасындағы стилистикалық форманы тудырушылар өнері; және осымен қатар — бүкіл шығарманы бір орталық идеяға бағындыру, күллі тұтасқа бірыңғай көркемдік тенденция дарыту, бірге алғандағы баршасын бір ырғақпен сөйлету өнері. Осы көзқарас тұрғысынан ёкёку туындыгерлері жалпы жапон сөз өнерінің ұлы өкілдері қатарына қосылуы тиіс.

Жапон ғылымында баяғыда аталып өтілгеніндей , бүкіл ёкёку эстетикасы, яғни, бұл жанрдың негізгі стилистикалық принциптері теориясы, ең алдымен, жақсы таныс қайнаркөз — поэзиядан келе жатыр. Поэзия эстетикасы жалпы және тұтастай осы тұңғыш жапон драмасының бүкіл эстетикасын алдын-ала айқындап берді. Ең жақын дереккөздер ретінде, бұл ретте, әдетте, төмендегідей үш поэтикалық саланы атайды.

1) Бірінші дереккөз — былайша аталатын, роэст, яғни, дауысқа салынғандығынан, Хэйан заманында-ақ той - думандар мен мерекелерде әндетіп айтылған өлеңдер (тақпақтар) болып табылады. Өзінің көп бөлігінде бұлар қытай ақындарының, соның ішінде — Бо Цзюй-и өлеңдері, сонымен бірге, жапон авторларының қытай тіліндегі дәл сондай шығармалары болды. Бұл жанрдың әдеби ескерткіші роэй стиліндегі сүйікті және танымал қытай және жапон авторларының қытай өлеңдерінің топтамасы болған "Вакан- Роэйсю" жинағы болып табылады.

2) Екінші дереккөз иман өлеңдері, сөзбе-сөз — "қазіргі мәнердегі өлеңдер" болып табылды. Осындай атаумен Хэйанның екінші жартысында-ақ тарала бастаған және, әсіресе, Камакура дәуірінде өркендеген өлеңдер бой көрсетті. Формасы бойынша бұл — 7-5-7-5 өлшемді төрт тармақты өлең. Генетикалық тұрғыдан олар сонау буддизмдік діни поэзияға барып тіреліп, танканың хэйан романдарының шүбәсіз серігі болып табылғандығы іспетті, камакуралық эпопеяларда өріп жүреді.

3) Үшінші дереккөз болып табылатын — вака, сөзбе-сөз — "жапон өлеңдері", яғни, ең бірінші кезекте, әрине, танка. Бұл танка Асикага дәуірінде мәдени және әдеби шығармашылықтың салыстырмалы тоқыраушылығына қарамастан, әсіресе, асикагалық қоғамның жоғары топтарында жеткілікті берік ұстанып тұрды. Осындай жай-күйімен ол, ең алдымен, өзінің жарқын өткеніне борыштар: өткенде оның тізімінде бірқатар үздік әдеби ескерткіштер — "Манъесю", яғни, "Кокинсю" бастаған ұзын императорлық антологиялар қатары, бірқауым жеке тұлғалардың жинақтары болды. Муромати дәуірі ақындарының қарамағында сарқылмас өлең материалы болды; сонымен бірге, даяр теория да болды: әлі жетілу үстіндегі танка өмірге қаншама "поэзия туралы ой-пайымдарды" (карон) келтіргені бізге белгілі. Хэйан мен Камакурадан Асикагаға дейін "Ямато поэзиясының" әбден қалыптасқан эстетикасы жетті.

Осы үш дереккөзден — ендігі жерден ёкёку эстетикасы үшін маңызы бойынша негізгі емес, былайша айтқанда, екіншілікті келесілеріне қарай жол жатыр. Бұл екіншілікті дереккөздер хэйандық моногатари және камакуралық гунки болды.

Осы бір жағынан, роэй, имае және вака поэзиясының, екінші жағынан, гунки мен моногатаридің — ықпалдарының бүкіл жиынтығы бір нәтижеге алып келеді; ёкёку эстетикасы, басқаша айтқанда, Муромати дәуірінің ең басты әдеби жанры эстетикасы өзінің едәуір бөлігінде — Хэйан эстетикасының туындысы. Осы соңғы кезең әдебиеті ғана қайта жаңаша өмір сүре бастаған жоқ, асикагалықтардың сүйікті оқуына айналып, Хэйанның негізгі сарыны да, құдды, қайта жаңғырды. Асикага сегундарының қамқорлығымен хэйандық ренессанс өркендеді.

Бірақ, ренессанс атаулыдағыдай, қайта жаңғыру бұнда да абсолютті болған жоқ. Қайта жаңғырту қайталау емес. Хэйан эстетикасы Муромати дәуірінде қайта тірілді, әйтсе де, біразы — бойындағы өз мүмкіншілігі болған, енді біразы сырттан алынған едәуір жаңа сипаттарды иеленді. Бұл жаңа элементтер екі: бірі самурайлық, екіншісі буддизмдік бастаудан келді.

Самурайлардың эстетикалық орныққан пікірлері — көпшілігі генетикалық тұрғыда мүлде өзге әлеуметтік қабаттар мен идеологиялардан келіп шығатын әр алуан қатпарлардан құралған аса күрделі кешен болып танылады. Тегінде самурайлардың талғамдары мен шабыт-күйлері буддизмнен ажырағысыз, бірқатар буддизмдік қағидалармен тығыз байланысты, буддизм от-жалынында пісіп жетілді. Олардағы көп нәрсе хэйандық өркениетпен ортақ бастаулардан да келеді. Сондықтан, өзін алғандағы самурай эстетикасы туралы айту егер осы зерттеу пәнін ерекше әлеуметтік құбылыс ретіндегі самурайларға, былайша айтқанда,принципті түрде тәнмен шектеп қарастырса, яғни, екінші табиғаты болып кетсе де, оларға сырттан келген барлығынан бөлектеп қарастырған жағдайда ғана мүмкін болмақ.

Мәселеге осындай тұрғыдан келгенде, самурай эстетикасына кілтті оларға әуелден тон болған, олар, әсіресе, сүйіспеншілікпен таратқан өнер түрлерінен іздеген жөн. Ол түрлер: бугэй және бугаку болды.

Бугэй атымен жауынгерлер ретіндегі самурайлар үшін, былайша айтқанда, кәсіби болып табылатын өнер түрлері ұғылады. Бұл, ең алдымен — "қылыш өнері" (кэидзюиу), яғни, сайыс және "садақ өнері" (кюдзюцу), яғни, атыс өнері. Буга - куге келер болсақ, бұл терминмен "әскери он мен бидің", кейде мейлінше күрделі көріністер формасын қабылдаған, ерекше түрлері белгіленген.

Осы екі қайнар көзден самурайлардың эстетикалық көзқарастары мен талғамдары дамыған да, өйткені, бұл жерде сөз олардың, былайша айтқанда, таза және, соның қасында, әлбетте, элементар түріндегі "қоғамдық топтық (сословиелік) эстетикасы" турасында болып отыр. Онда жоғарыда аталып өткендей, ёкёкуді, тіптен, үшінші (хэйандық және самурайлықтан кейінгі) қайнар көзі болып табылған буддизм элементтері үлкен орын иеленді.

Бұл эстетиканың буддизмдік элементтері дәл сондай-ақ екі түрлі салалардан келеді. Олардың біріншісі рухани да, зайырлы да буддизмдік әдебиеттің өзінен — буддизмнің киелі жазбасының өзінен де, сондай-ақ, буддизмдік рухқа бөленген шығармалардан да — алынуы мүмкін эстетикалық әдебиет болып табылады. Басқа сөздермен айтқанда, буддизм эстетикасын, ең алдымен, буддизм философиясы элементтеріне, яғни, таза теориялық элементтерге, ал, содан соң буддизмнің өзінің де, сондай-ақ, соның ықпалындағы зайырлы әдебиеттің де көркем туындылары талдауынан алуға болатынға құруға болады. Бұл эстетиканың екінші қайнар көзі: сәулет, мүсіндеме және кескіндеме сияқты — тікелей және тұрмыс пен театр тамашалары (берісі, жоралғылар формасындағы тамаша көріністер) сияқты — жанама салаларымен алғандағы буддизмдік өнердің өзі болып табылады.

Асикага қоғамының дүниетанымына буддизмнің антологиясы мен этикасы ғана емес, сондай-ақ, эстетикасы да ауды және, мүмкін, бәрінен берік тұрақтағаны осы соңғысы болар: Асикага сегундары дәуірінде бейнелеу және пластикалық өнердің өркендеуі, олардың асикагалық самурайлар өмірі мен тұрмысында алатын орны бұл туралы жеткілікті айқын әрі нанымды айтады.

Осылайша, ёкёку эстетикасы өз тегінде ең алуан түрлі элементтерден құралған өте-мөте күрделі өнім болып танылады: бунда хэйандық аристократтарының эстетикалық орныққан ой-пікірлері де, бұнда камакуралық жауынгерлердің көркемдік талғамдары да, бұнда буддизмдік ойшылдардың өнер теориялары да бар. Әйткенмен де, бірге алғандағы осы баршасы іштей жеткілікті үйлескен, өз бітімінде бүтін әрі бірыңғай болып табылады. Асикага дәуірінің негізгі ырғағын, асикагалық синкретизмнің негізгі мазмұнын құрайтын да — осы бүтін, осы біртұтастық.

Асикага дәуірі — құдды, жапон мәдениетінің екі ұлы — Хэйан және Камакура — кезеңінің эпигоны (құр еліктеуші, қарадүрсін қайталаушысы) сынды, бірақ, әр текті мұрадан, мейлі, синкретикалық болсын, бірақ, әйтсе де, өз жаңа мәдени құрылымын құрай алған эпигон және бұның айқын көрінісі болып табылатын, еш күмәнсіз, Но.

Жапон зерттеушілерінің Но-ға қатысты қалыптасқан қатынасы да осымен түсіндіріледі. Осылай, проф. Хага Но — күллі ілгерідегі жапон мәдениетінің синтезі деп есептейді.

"Сол кездің барша білімі, күллі ғылымы ёкёкуге шоғырланған. Бұл тұғгыда, ёкёку сол замандардағы әйелдер қоғамының талғамдары деңгейінде тұрған хэйандық моногатариден де, қарапайым бұқара талғамдарын бейнелейтін тоқугавалық халық әдебиетінен де ерекшеленеді. Ёкеку, бір жағынан, роэй, имае, вака сияқты, сондай-ақ, екінші жағынан, ескі де, жаңа да әңгіме-баян шығармалары түріндегі Жапонияның бүкіл ілгерідегі әдебиетін қамтиды. Олар (ёкёку) осыларды қамтып, соларда тұнған бүкіл әсемдікті өз бойына сыйдырады. Ёкеку барша ілгерідегінің ұлы синтезі, тиянақталуы болып табылатын әдебиет саласында — осылай. Көне замандардан келе жатқан баршасын өз бойында біріктірген музыка мен би саласында да — осылай".

Проф. Хага рас айтады, және де, берісі, Хэйан мен Камакура білімінсіз ёкёкуді түсіну өтe қиын екендігімен болса да, оның сөзінің растығы дәлелденбек: бұл пьесаларға Жапония мәдени тарихының өзіндік әдебиеті, өнері мен тұрмысымен алғандағы екі ұлы дәуірінен өтіп қана жақындауға болады. Бірақ, ёкёку кері де, яғни, осы екі дәуірге де қызғылықты сәулесін түсіреді; ёкёкудің арқасында Хэйан да, Камакура да жаңаша жарқырай көрінеді: біз осы уақытқа дейін онда айшықты көрінбеген және, бейне, әрекетсіз күйде қалып келгеннің көпшілігін аңғарып, жаңаша бағалай бастаймыз; біз сол дәуірлер мазмұны қаншалықты — айқын да, мүмкіншілік түрінде де — қомақты екенін білеміз.

VII

Поэзия — негізінен, Хэйан дәуірінде өркендеген поэзия эстетикасынан; әскери өнер — басым тұрғыда, Камакура заманында қалыптасқан әскери өнерден; буддизм — бәрінен де, Дзэн сектасы бейнесінде көрінген буддизмнен нақты не ёкёкуде бейнеленді? Драмалық шығармалардың бұл түрінің эстетикалық теориясына бәрінен берік енген не? Бұл сұраққа, сірә, былай жауап беруге тура келер: сентиментализм, гиперболалылық және иллюзиялылық.

Жапон поэзиясы, өзімізге белгілі, түп негізінде эмоционалды поэзия. Оның үстем формалары болып табылатын — лирикалық жанрлар, бұл ретте, әдетте, субъективті лиризм негіздеріне құрылған лирикалық жанрлар. Интимді лирика бүкіл танкіні қамтыды, имае өлеңдерінің де көп бөлігін иемденді. Қытай поэзиясында бәрінен де лирикалық қуаты :юр Бо Цзюй-и поэзиясы жапондықтардың талғамына сай келді.

Және лирикалық жанрдың бұндай басымдығы өмір мен тұрмыстың, жекелеген өзара қатынастардың негізінде және, осыған байланысты,— Хэйанның эстетикалық орныққан ой - пікірлері негізінде жатқан принциптер: эмоционализм мен эстетизммен тұтастай шарттастырылады. Эмоция дарыған эстетизм — хэйандық поэзияның динамикалы негізі.

Ёкеку-дегі осы эмоционализм, осы лирикалық бағдар айқын сентиментализм формасын қабылдады. Пьесалардың едәуір бөлігі сюжетте де, сондай-ақ, оның сөздік бейнеленуінде де ұшырасатын ең нағыз "сезімталдықпен" ерекшеленеді. Ёкеку, құдды, бөле-жара жүрекке әсер етіп, өз оқушыларын сезімге, "сентименттерге" шақыруға ұмтылатындай. Сезімталдық көп жағдайларда пьесалардың жекелеген бөліктері ғана емес, сонымен бірге, басынан аяғына дейін барлығын толықтай көктей өтеді.

Камакура заманының қаһармандық эпопеялары тәрізді, самурай әдебиеті тудырған шығармаларды оқығанымызда, айқын аңғарылатын хэйандық реңк-қабатқа қарамастан, дәл сол камакуралық арнаға тән негіз: ержүрек қаһармандық негіз бірден-ақ сезіледі. Бұл негіз стилистикалық тұрғыда түрліше көрінеді: біресе, біз оны жиі әңгіме жүргізілетін "үлкен линиялардан", жекелеген эпизодтар суреттелетін айшықты бояулардан, кейіпкерлер сипатталатын қуатты әрі ірі штрихтардан ашамыз; екінші жағынан, біз сол бір негіз бейнелеу-кескіндеудің оқыс-шалттығы, дөрекі-өрескелдігі, өзіндік келтелігі кейпінен көрінетіндігін байқаймыз. Қаһармандық эпопеялар поэзиясының барлық осы қасиеттері — бейнелерінің нәзіктігі, тілдік өндеудегі зерлілік, бояуының әсемдігімен алғандағы — жапон поэзиясының хэйандық табиғатына бүтіндей кереғар әрі дәуірдің жалпы рухын өте жақсы бейнелейді.

Әдеби — көркем бейнелеудің бұл сипаты жалпы алғанда бүкіл самурайлар өнеріне де тән. Сол "әскери өнер" мен "ән мен би өнерінде" бұл ержүрек қаһармандық — негіз ретінде көрінеді. Бұл мағынада самурайлар талғамы шүбәсіз айқындылығы мен айшықтылығымен ерекшеленеді.

Самурай өнерінің бұл негізі ёкёку эстетикасына да сәулесін түсірді; тек бұл жерде ол біршама өзгеше түр қабылдады, дәлірек айтқанда, неғұрлым шектеулі сипат қабылдап, неғұрлым тар стилистикалық формада көрініс тапты. Бұл форма — ёкёкудің бүкіл бояуының да, сондай-ақ, мінездеулер ерекшелігінің де ортақ гиперболалығы. "Олар әлдебір сұлу қыздың сұлулығын сипаттағанда, салыстыру үшін батыл түп-түгел: бір жағынан — өрік, шие, шабдалы, пион, қалампыр, тал, айды; екінші жағынан - ежелгінің барлық әйгілі сұлулары: Ли-фужэнь, Ян-гуйфэй, Оно-но-Комати, Гио, Гине және т.б алған. Ізгі жан туралы айтқанда, оған жақсы қасиет біткенді түк қалдырмай үстеген...",-дейді . проф. Игараси. Бұл ёкёкудің жалпы тенденциясы — ситуацияны немесе кейіпкерді мінездеуші бейнелер мен штрихтарды үсті-үстіне үймелету — еш күмәнсіз, жалпы самурай эстетикасының үлкен линиялары принципінің көрінісі.

Киемори бейнесінің құрылысымен осы гиперболизм принципін танытатын сол бір "Хэйко-моногатари" бізге буддизм ой-шабытының негізгі элементін де жеткізеді. Бұл элемент — пессимизм.

Гион шіркеуі қоңырауының зор үні

Жар салады адамзаттың баянсыз деп бар ісі.

Сяра ағашы гүлдерінің өз көркі:

"тірі өлмек" заңын аян етеді.

Тәкаппарлар — емес мәңгі:

Олар-дағы көктемгі түні көрген түстей өтпелі.

Қуаттылар — ақыр-соңы ажал құшып тынады:

желге қарсы тым қауқарсыз тозаңдайын олар да.

"Тайра туралы повесть" өз әңгімесін осылай бастайды да, осы тирада үні әрбір кітап, әрбір тарауда естіледі. "Өркендеу міндетті түрде құлдыраумен бітеді, кездесу сөзсіз айырылысумен аяқталады",— көркем қалыпқа салынған мызғымас заңы осындай.

Хэйан дәуірінде-ақ буддизмдік дүниеге көзқарастың осы негізгі сарыны авторлар өз қалауынша пайдаланған поэтикалық тәсілге айналады. Серілер мен бикештер ойнарлық ойын кезінде танкамен алмасқанда — олардың уақыт өткізулерінде соншалық үлкен орын алған алмасу барысында — осы сарынды кеңінен пайдаланған. Бұл сарынның ақиқи философиялық маңызы туралы ешкім ерекше ойланған емес. Фәни дүниедегі бәрінің бекершілігі сарынын басқалардан гөрі барынша терең қабылдаған камакуралық жауынгерлер болды: бұл дүниедегі адам тағдырының тұрақсыздығы идеясын салмақты түрде қабылдайтындай-ақ, олардың көз алдарында осының нақты дәлелі тым көп болған еді. Самурайлардың жалпы діндарлығы еш күмән тудырмайды және хэйандықтардың өте-мөте үстірт діншілдігімен еш салыстыруға келмейді. Дегенмен, самурайларда, олардың әдебиетінде де бұл идея едәуір мөлшерде формалық сипат қабылдап, ендігі көркемдік мақсаттарда пайдаланылған өзіндік тәсілге айналды. Камакура дөуірінің өзінде-ақ фәни дүниедегі баршасының бекершілігі сарыны әдебиет үшін эпикалық қана емес, сонымен бірге, эстетикалық мән-мағына иелене бастады.

Бұндай мән-мағына оған Асикага дәуірінде, тіптен, бекіп, орныға түсті. Ёкеку авторларының қолында, олардың діни көңіл ауанына қарамастан, болмыстың жалғандығы сарыны көркем шығармашылықтың шүбәсіз құралы болып алды. Олар оны өз пьесаларына поэтикалық бояу дарыту үшін де пайдаланды. Және айта кету қажет, бұл сарынның көркемдік мәні мен құндылығын олар бар сәнімен көрсете алған еді.

Алайда, эмоционализмнің сентиментализм формаларына айналғандығы, қаһармандық тенденциялардың гиперболизмге ұмтылыстан көрініс тапқандығы тәрізді, дәл солай бұл көркем пессимизм де біраз түрі өзгерген және тағы да біршама шектелген форма қабылдады: ол басым тұрғыда бұл дүниенің және ондағы біздің болмысымыздың иллюзиялығы сарыны бейнесінде көрінеді.

"Міне, енді — қайғы жұттым. Қасіреттің көз жасынан жаға - жеңім шылқып қалды. Менің көзім ашылды. Мен пенденің іс-әрекеті атаулы — бір ғана түс; бүкіл өмір тіршілігі — алдамшы түс қана екенін ұғындым. Мына біз, бейшара тіршілік иелері, бар болғаны сол түстегі қыбырлаған көлеңкелерміз. Енді мен анық білемін: дүниеде Кагэкие жоқ екен...".

Сэамидің әйгілі пьесасының қаһарманы осылай дейді; және де әр қилы нұсқада бұл сарын бірқатар пьесаларда кездеседі. Тегінде, сюгэн-но но, яғни, мерекелік, салтанатты пьесаларды қоспағанда, орасан көп ёкёкуді азды-көпті мөлшерде осы сарын шарпыған, соның рухында өңделген. Бұл ретте ол ситуация қиыстыру барысындағы элементтердің бірі, сюжеті өрістету факторларының бірі ретінде өзінің поэтикалық мән-маңызы тұрғысынан пьесаларға енгізілді; оның тақырыптық қана емес, сондай-ақ, сюжеттік маңызы да айқын.

Өзінің бастауы — жалпы пессимизм идеясымен, әрине, тығыз байланысты және жиі соның формасында көрінетін иллюзиялық сарыны ёкёкуде — дәл сондай-ақ тәсіл рөлін атқаратын — екі қосалқы сарынмен біріккен. Бұл қосалқы сарындар — кей-кейде түңіліс-торығу зарына ұласып кететін тағдырға арыз-шағым, наразылық сарыны мен оған кереғар үміт — тыныштық пен шаттық патшалығындағы біржола жан тыныштығына деген үміт (анраку-но-куни) сарыны. Бұл жан тыныштығына бастайтын жол буддқа, заңға сенім арқылы; бір жағынан, тәубенің күшіне деген сенім мен екінші жағынан, береке-рақаттың күшіне сенім арқылы өтеді. Бұндай өз мәнінде бүтін, біртұтас сарынның, бірде, гиперболалық, бірде, оған тура қарама-қарсы формаға ауысушылықтары оның бүкіл стилистикалық мәнін бәрінен айқын аңдатса керек.

VIII

Осындай элементтерден ёкёку эстетикасы құралады. Поэзиядан келе жатқан сентиментализм, самурай өнерінің ортақ тенденцияларынан басталатын гиперболалық, буддизмдік пессимизмді бейнелейтін иллюзиялық — күллі ёкёку поэтикасы табан тіреген үш тұғыр, міне, осылар. Ёкекудің жапон сөз өнерінің ортақ қазынасына қосқан жаңалығы — олардың (яки, ёкёкудің) сонылығы, бірегейлігі, алайда, ол өнердің өзінің негіздерінде жатқан жоқ. Бұл негіздерді басқа дәуірлер мен адамдар құрған. Ёкёкудің өзіндік ерекшелігі — олардың бұл элементтерді қалай үйлестіре алғандығында, оларды табиғи тұтасқа бірігіп, қабысып кетердей етіп, қандай тұрғыдан өңдегендігінде болса керек. Осы үйлестіру және өңдеу өнерінде ёкёкудің бүкіл көркемдік күш-қуаты тұнған.

Былайша алғанда, ең алуан түрлі элементтерді үйлестіре білушілік ёкёку стилінде, пьесалардың сөздік арқауында ғажайып жарқындықпен аян болған. Әрбір жерден жиналған цитаттар мен нақылдардан есілген бұл арқау тек жапон әдебиетінің ең бірегей туындыларынан ғана аңғаруға боларлық көркем тұтастықта берілген. Алабажақ кілемге арналған жіптер әр жерден алынған, бірақ, шебер өрілгені соншалық, көзге ұрған жекелей түс-сипат атаулы жойылып, ортақ бүтінге тұтастай жұтылып кеткен. Бұндай нәтижеге Но авторлары сырттан алынған бір цитатты екіншісінің үстіне қабаттап, түзе білу (цугихаги), осының барлығын біртұтас

Армстрикалық құрылымға сыйдырып, бүкіл тұтасты бірыңғай ырғаққа бағындыра білушіліктерімен қол жеткізеді. Сырттан алынған фразаларды үйлестіре отырып, барлығын сол сырттан алынған материалдардан емес, қайта, ерекше жанр ретіндегі пьесалардың өздерінің стилистикалық мәнінен келіп шығатын ерекше өлшем мен ырғаққа тоқайластыра отырып, оларды, яки, сырттан алынған фразаларды (әсіресе, олардың аяққы бөліктерінде) дәл осы өзіндік стилистикалық өңдеуде ёкёку авторлары өнерінің басты торабы, салмақ түсер негізі жатыр. Тегінде, ырғақ (кең мағынасында) пьесалардың күллі ор текті элементтері бірлестікке жететін табиғи арна болып табылады.

Стилистикалық бірлікке қол жеткізудің екінші тәсілі көрсетілген үш элементті өңдеу, белгілі бір принцип рухында өңдеу болып табылады. Жапондықтар ёкёкудің басты негізі әдемілік принципі болып табылады деп санайды.

Әсілі, жапон зерттеушілерінің бұл тұрғыда айтқаны рас. Асикага эстетикасы белгілі дәрежеде, Хэйанның эстетикасының гөрі, басқа негіздерді тұғыр етті. Оның басты принципі, былайша аталатын, моно-но-аварэ — "заттар ғажайыбы", әрбір затта тұнған және шебер поэтикалық тәсілмен ашуға болатын ғажайып, керемет болды. Асикага эстетикасына, Игараси айтқандай, "әдемілік" (би) принципі неғұрлым қолданымды, әлде, сірә, әдемілік, сұлулықтан гөрі, "әдемі болушылық" қолданымды болар. Баршаның бойынан осы "әдемі болушылық" ізделді: өткенде — Хэйан, Камакурадан; қазіргіде — айнала қоршаған тұрмыс пен табиғаттан. Нақышты, әсем тұрмыс формалары қайтадан сүйіспеншілікпен насихатталып, ойлап шығарыла бастады. Әдеміні ойын - сауықтан да, әдебиеттен де іздеді. Сол әдемілікті өз көрермендеріне Но авторлары — театр көріністерінің де, сондай - ақ пьесалардың да авторлары — тартуға ұмтылды.

Осы ортақ тенденция — әдемілікті, сұлулықты көрсету тенденциясын — ёкёку авторлары өз материалдарын алатын дереккөздерді іздеп табуда да, өз шығармаларының сөздік арқауын құру үшін олардан фраза-цитаттар іріктеу барысында да басшылыққа алды. Осы тенденцияға тұтастай олардың жиналған материалды біріктіру жұмысы да бағындырылды. Материалдың өзі де әдемі болуы тиіс, оның пьесада көрсетілуі де әдемі болуға тиісті.

Алайда, бұл әдемілік ерекше қасиетімен ерекшеленді. Ол қасиет — айшықты, небір түс-реңктермен жарқұл-жұрқыл еткен әдемілік болмауы тиістігі. Ол ұстамды, әлдебір буалдырмен көлегейленген, жалаңаштықпен көзге ұрмай көрсетілген болуы тиіс. Құдды, "мүк басқандай" болуы керек. Бұл жағдай театрлық орындаушылықтың негізгі талабы болып табылады, ол әрі пьесаның өзі үшін де қажет. Осының арқасында ёкёку теңдессіз стилистикалық әдемілігі бола тұра, шынында да біршама бәсең, салқын шұғыла болып жарқырайды. Және осы салқын шұғыланы олар үшін ёкёкудің басты туындыгері — Сэамидің өзі белгілеп берген еді.

Осылайша, өз туындылары үшін алатын бүкіл осы материалды ёкёку авторлары бір шығармадан екіншісіне, тіптен, жайдан-жай көшіре салмайтын. Ол жалпы стилистикалық өңдеуге ұшырайтынынан бөлек, ең әуелі — белгілі метрикалық схемаға салынады, бұдан соң — өзіндік ерекше ырғаққа бағындырылады, ақырында — ерекше композициялық қалып алады,— осының бәрінен бөлек ол үш эстетикалық сарын: өздері қызмет етуі тиіс әдемілік арнасында бір эстетикалық тұтастыққа келтірілген сентименталдылық, гиперболалылық және иллюзиялылық рухында өңделеді.

Осы жалпы қағидаға пьесалар авторлары әбден нақты тұрпат берді. Олар бұл әдемілік ёкёкуде неден көрінуі керектігін; дәл осы "әдемі" неде көрсетілуі тиістігін нұсқап берді. Бұл ретте, сірә, осы өнердің барлық "теориялары" айтатын Но-ның "он стилі" жүйесін аталған аспект аясында түсінген дұрыс.

Еш күмәнсіз, "он стиль" туралы ілімнің ёкёкудің театр тұрғысында жүзеге асуына да қатысы бар. Бұл стильдер белгілі орындаушылық мәнерді назарда ұстайды. Әйтсе де, бұл ілімнің ёкёку үшін, негізінен, маңызы бар, бірақ, Но үшін олай емес. Олар (яки, Но), ең алдымен, өзін алғандағы пьесаларды назарға алады.

Қатаң түрде айтқанда, ёкёку "стильдері" пьесалардың өздерінің мазмұнына жатады; тәсілі, оларға пьесалар "тақырыптары" деген анықтама беру бәрінен жуық келеді; "он стиль" (дзиттай) — бұл, былайша айтқанда, осы тектес драмалық шығармаларға арналған он негізгі, канондық тақырыптар. Іс мәнінің өзі және Но-ға арналған барлық көне теориялық трактаттардағы түсіндірмелері оларды осылайша түсінуге мәжбүр етеді. Бұған қоса, бұл "он стиль" Но-ның жалпы эстетикалық принципі — осы пьесалар ашуға талаптанатын өзін алғандағы "әдемілік" негізімен тығыз байланыста түсінілуі тиіс. Осылайша, Но-ның "он стилі"— Пул әдемілік бәрінен артық ашылатын ёкёкуге арналған он өзіндік ерекшелікті тақырып.

1) Бірінші стиль сюгэн-но кокоро деп аталады. Осы стильде жазылған ёкёкуге: "Тань патшалығынан шыққан ақын" ("Бо Нэ-тянь"), "Хатиманның садағы мен жебелері" ("Юми Яната"), "Такасаго" сияқты пьесалар жатады. Олар бір ғана нәрсеге: мерекелік-салтанатты көңіл-күйге арналған. "Жүністе бір ғана сезім болуы тиіс,— деп түсінік береді Сэами,— адамдар бір-бірін шаттана құттықтайтын сәттерде болатын; адамдарда жаңа жыл мерекесінде, жаңару үстіндегі табиғат келбеті алдында тұрғанда болатын сезім. Бұл типті пьесаларда өзге ештеңе болмауы тиіс. Олар өздерінің көркем-мистикалық әсерімен "мемлекетке бейбітшілік беру, монархты қорғау, еркек пен әйелдің одағын тереңдету" үшін де өмірде болады. Олардың өздері өзінің жалпы әуені бойынша — "шарапатты" және көрерменге де сондай "шарапат" әкеледі.

Қарт қарағай инелері бояуы — Мәңгі жасыл.

Мәңгі жартас үстінде аспан Шапағат нұрын төгеді. Халық ізгі, игілікте... Есіктердің мықты ілгегін ілуге де бейілсіз.

("Юми Явата ")

Но теориясы бойынша белгілі трактат —"Ногаку-унъосю" осы "көңіл-күйді" суреттеу үшін әйгілі өлең (тақпақ) — қазіргі жапон әнұранын келтіруді бәрінен артық көреді:

Өмір сүрсін біздің патша Мыңдаған мың ғасырлар! Қиыршық тас жартас болып, Мүк басар сонау заманға дейін.

2) Екінші стиль югэн-но кокоро деп аталады. Сэами, айта кету керек, басқа тілге аударылуы өте-мөте қиын, югэн ұғымын сипаттай отырып, берілген жағдайда бар гәп, былайша аталатын, едзе, пьесалар мазмұнымен оянатын "жүректегі жаңғырықтарда" екендігіне меңзейді. Ал, ондай жаңғырық сезімдер қандай болуы мүмкін, оны мынадай бейнелерден білуге болады: "...күні бойы тау-тас кезіп жүргендейсің; кең-дарқан орманға еніп, үйге қайтар жолды естен шығарғандайсың... Көз ұшындағы теңіз жолдарына; жасырынып, аралдарды айналып кетер қайықтарға сүйсіне, қызықтап тұрғандайсың... Аспандағы ақ бұлттардың ар жағына ұзап кететін жабайы қаздардың соңынан ойға батып қалғандайсың...".

Бейне Нанива шығанағына көз салсаң — Мұнар тартқан Тұманды теңіз өрінде Балықшылар қайықтары қалқиды.

("Унъосю").

Дәл осы категорияға жататын атақты пьесалардың бірі — "Эгути" бұл тылсым жүрек тебіренісін ішінде сұлу қыздардың елестері қараңдаған қайықтар туралы; айлы түнде өзен кезген қайықтар туралы әңгімесімен оятады... "Бұл пьесаның сөздері, бейне, буалдыр перде бүркеніп, өзен үстімен ағып бара жатқан айды көз алдына келтіреді...". Осы югэн-но кокоро тақырыбының мәнін қандай да бір терминмен жеткізу — мүмкін емес дерліктей. Мүмкін, оның мазмұнына біздің: мистикалық, жадылағыш деген ұғымдарымыз аздап сәйкесетін болар. Бұл пьесалар көрерменді өзінің тылсым сұлулығымен, дәл осы айтқандай, еліктіріп, ынтықтырып жадылап алуы тиіс.

3) Хэйанның әйгілі ақыны Ки-но Цураюки бірде Тама- цусима құдайына тақуалық саяхат жасауға ұйғарады. Жолшыбай, Идзуми провинциясында болғаныңда, кенеттен ауа - райы бұзылады: күн көзі жоғалып, күшті дауыл тұрып, ол аздай, аты сүрініп кетіп, сирағын жаралап алады да, ары қарай аяқ баспай қояды. Цураюки не істерін білмей дал болады. Кенет алдында қария тұрғанын көреді, киіміне қарағанда — сарай қызметшілерінен шыққан. Ақынның назасына жауап ретінде қарт сауал тастайды: "Ал, сен осы жермен өтіп бара жатқанда, атыңнан түстің бе?". "Бұл жерде атқа мініп жүруге болмаушы ма еді?-деп жауап қата сұрайды Цураюки. "Әрине!"— деп түсіндіре жөнеледі қария. Бұл жерді ұлы Аридоси құдайының өзі келіп қасиеттендірген және кімде-кім оның табан тіреген жерінің киесін бұзса, құдірет иесінің қаһарына ұшырайды". "Айтшы маған, сен кімсің, уа, жолаушы?"— деп сұрайды одан әрі алдынан шыққан құпия жан, ал, қарсы алдында ұлы Цураюкидің өзі тұрғанын естігенде шаттанып: "Олай болса, тамаша өлеңдеріңнің бірін құра да, сонымен құдайдың жүрегін жадыратып, мейірін қандырсаңшы!"— дейді. Цураюки оған әзір, міне, сөйтіп, оның өлеңі шарықтай жөнеледі:

Түн қараңғы болғанда,

Көк аспанды түп-түгел

Бұлттар құрсап алғанда,

Қайдан ғана білейін, бұлттан биік жоғары

Жұлдыз жарқырап баяғыша тұрғанын.

"Жұлдыз жарқырап баяғыша тұрғанын" делініп, аудармасында жапонның ари то хоси сөзі берілген; бірге айтылғанда, олар аритоси немесе аридоси болып естіледі. Басқаша айтқанда, Цураюки шебер ақынға тән машықпен қатаң түрде жағдайға сәйкестікпен танка құрады: әлгі оқиға болған көріністі суреттеп, құдайдың есімін атап өтті. Екінші жағынан, бүл өлең ақталушылық мағынасына ие болады:

Түн қараңғы болғанда,

Көк аспанды түп-түгел

Бұлттар құрсап алғанда,

Қайдан ғана білейін, мына жерде

Аридоси құдайы тұратынын?

Қария риза болады.

Ол осы шумақтарды қайталап, ақынға Аридоси құдай бұның өзі екенін ашады. Ашады да — таң - тамаша болған ақынның көз алдынан ғайып болады. Ғайып болады да — о, ғажап!— дауыл толастап, аты жазылып кетеді, сөйтіп, Цураюки өз сапарын жалғастыра алады.

"Аридоси" пьесасының мазмұны осындай, бұл — ёкёкудің үшінші — дзинги-но кокоро, сөзбе-сөз — "құдайы" — "стилін" танытатын пьесалардың бірі.

Шынында да, бұл пьесалардағының барлығын "құдайы" сипат көктей өтеді: бас кейіпкердің өзі де — құдай, сюжет те әдетте — құдірет иесімен кездесу.

Но негізін салушылардың ойынша, осы категория пьесаларының барлығы бір көңіл-күйді беруі тиіс: құдірет иесіне жақындық сезімі, құдірет иесімен жанасу сезімі. Көрермендерде олардың барлық ойы, жүрегінің бар қимыл-қозғалысы құдірет иесімен бірлікте өтіп жататындай сезім болуы тиіс:

Даламен көктемде

Мен келем жеміс теріп.

Болмыстың мәңгілігі!

Құдайлар біледі, жан-жүрегімде

Саған мадақ айтарымды.

Осындай өлеңмен "Унъосю" бұл пьесалардың негізгі әуенін жеткізгісі келеді.

4) Төртінші стиль сякке-но кокоро — "ағартушы" атауына ие. Бұл осы тектес пьесалардың барлығы ерекше буддизмдік мазмұнға қанық, ерекше буддизмдік тақырыптарды тұжырымдайды дегенді білдіреді. Пьесаның негізгі бояуы көрермен бойында таза буддизмдік сипатты эмоцияларды шақыруы тиіс: "бейне, кие алдында тұрғандайсың, бейне, бүкіл "Жолды" ұғынғандайсың; бейне, күллі тілектердің шегіне жетіп — Будда болғандайсың". Осы категорияға тән пьеса "Кантан" болып табылады.

Баяғыда Қытайда түкпірдегі провинцияда Росэй (Лу-шэн) есімді әлдебір адам өмір сүріпті. Ол көп ұзамай, адам бола тұрып, бар өмірін осылай, бекер, мәнсіз-мағынасыз өткізу — лайықсыз екенін түсінеді. Сөйтіп, ол "Будда Жолына" ден қоюға ұйғарады. Ол Со (Чу) патшалығында диуана — қуатты рухани білімдер иесі тауда жасырынып өмір сүретінін естиді. Ғылым қуалап, ол соған асығады.

Жолай оған Кантан (Ганьдань) қыстағында түнемелге тоқтауға тура келеді. Кенет оған сол жерлердің әміршісінің өзінен шабармандар жетіп келеді: оған патша тағы беріліп, патша дәулеті түгел ұсынылады. Росэй асып-тасыған байлық пен даңққа бөленіп өмір сүреді, шексіз "күннің ұзақтығымен" рақаттанады. Бірақ, бір ғана мезет — міне, ол оянады: бұның бәрі бар болғаны түс екен. Жаңа ғана құлағының құрышын қандырған сұлулардың үндері небәрі "қарағайлар арасындағы самал" дыбысы екен.

Сөйтіп, Росэй байлық, билік пен бақыт — бар-жоғы азғырынды екенін түсінеді. Оның жүрегін енді басқа қуаныш: таным, тану қуанышы керней береді.

Осы тектес пьесалардың негізгі идеясы — дәл осындай танымда; бұл өмірдің барлық елесті (жалған) игіліктерінің сыртында өзге, кемел игілік тасаланады; ал, екінші жағынан,— барлық қайғы-қасіреттің сыртында айтып жеткізіп болмас бақыт, ақиқи таным бақыты жатады.

Көп бұлттардың тізбегі Қандай қою болмасын, әйтсе де, аспан көгінде мекендеген ай нұры сондай мөлдір, сондай таза!

"Унъосю" осы тектес барша пьесалардың негізгі әуенін жеткізеді.

5) Бесінші категория пьесалары, рэмбо-но кокоро —"махаббат" стилінің өкілдері "махаббат бұғандық" тақырыбын негізге алады, дейді "Унъосю". Бұл ретте, осы махаббат, әдетте, қуаныштан гөрі, бақытсыздық болып келетіндігін қоса айту қажет. "Қайғылы әрі көз жасын төккен махаббат"— міне, бұл "стиль" пьесаларының негізгі тақырыбы.

Бұндай махаббат, әдетте, "айырылысу" сюжеттерінде көрсетіледі. Екі ғашық айрылысады да, олардың мұң-зары, бір-бірін ойлауы бүкіл пьесаның негізгі сарынын құрайды. Таньдық әмірші Сюань-цзун өзінің сүйікті құрбысы — көркем Ян-уйфейден айырылады. Ол жер бетінде жалғыз қалып, мұң-шерін қайтерін білмей, дал болады. Құрбысы ана жақта — ізгілер елінде — сондай-ақ, бұны зарыға сағынумен жүр. Сол елге енуге: мырзасының қайғысы қаншалық зор екенін сұлуға жеткізуге бел байламақ сиқыршы табылады. Ян-гуйфэй бір мезетке тіріліп, сиқыршыға әміршіге арналған — сәлемі ретінде - яшмадан істелген шаш түйреуішті ұстатады, бірақ — бәрібір: айырылысу зардабын еш жеңуге болмайды! Сиқыршы қайта жолға аттанады, ал, ару:

... тағы мұнда жападан-жалғыз. Кездесуден зорайыпты Ұялаған жүректе мұң... Жазар ма екен тағдыр бізге Заулаған өмірлер ағынында Әйтеуір бір кездесуге...

("Ё-Кихи ").

"Кездесу атаулы қоштасумен аяқталады". Осы буддизмдік формула мәтелге айналды дерлік және "Унъосю" осы пьесалардың барлығының негізгі әуенін мейлінше сипаттайтын өлең ретінде келтіретін мына жолдар осы орныққан пікірді өте жақсы жеткізеді:

Ағып, тасып,

Имосэ — "Жұбайлар" —

Тауларына тасаланды

Ёсино-өзен ағыстары...

Бұл ғана ма? Дүниеде бәрі осылай!

Ёсино өзенінің сулары Имосэ тауларына сіңіп жоғалатын екі ағысқа бөлінеді. "Имосэ" болса, "күйеуі мен әйелі", "сүйген жігіт пен сүйген әйел" дегенді білдіре алады. Осыдан келіп, өлеңнің екінші, бізге керек мағынасы шыға береді.

6) Алтыншы стиль айсе-но кокоро атауына ие, бұл нақпа - нақ "қасірет" дегенді білдіреді. Бұл стильдегі пьесаларға тән сипатты бейне болып "Сумида-гава" пьесасы қызмет ете алады, онда өзінің кішкентай ұлын жоғалтқан ана оны бүкіл елден іздеп, ақыры, Сумида өзенінің жағасында қабірін ғана табады. Әйелдің зары айналадағының бәрін жарып өтіп, о дүниеге де жетеді: бала анасының даусын естіп, "о жақтан" жауап қатып, бір мезет, тіпті, оның көзіне көрінеді де.

Бұндай елестердің пайда болуы — айсе-но кокороні айқындау үшін мейлінше тән амал. Барлық мұндай пьесалар өзінің негізгі әуенін осыдан алады. " — Түс, өмірден өткеннің (қайтыс болғанның) елесі қалай ұстатпас болса, бұл тектес пьесалар стилі солай ұстатпайды..."— дейді Уньосю. Олардың бүкіл бояуы "күзгі күнгі ымырт қараңғылығы іспетті", баршасы — тіпті, былайша, ең қуанышты деген де — оп оңай мұңға айналып шыға келеді...

Адамдар мен істері,

Баршасы күз шағында

Мұңға бата түскендей.

Бұл күндері тырысып,

Сөзге абай, сергек бол!

Бүл пьесалардың "рухын" "Унъосю" осылай сипаттауға тырысады.

7) Жетінші орында мудзе-но кокоро — "өмірдің құбылмалылықтары" стилі түр. Оның тақырыптық мәні "Морихиса" пьесасы жақсы суреттейді.

Тайраның серігі, ержүрек жауынгер Морихиса бұл үй (әулет) қираған соң, Киотоға жасырынады. Онда оны Минамотоның сойылсоғарлары тауып алып, Камакураға жөнелтпек болады. Өлімнен қашып құтыла алмасын білетін Морихиса өзі аса қадір тұтатын Киемидзудегі Каннон құдай-анаға соңғы рет тағзым етуіне мұрсат берулерін сұрайды. Рұқсат алып, өз тілегін орындаған ол, Камакураға жетіп, сол жерде, тұтқында жатып, өмірдің құбылмалылықтары туралы қасірет шегеді. Оған өлім жазасы жайында ескертуте оны тұтқындаған Цутия келеді. Морихиса өлімді қасіреттен құтылу деп біліп, баруға қуана әзірлік танытады. Ол тек соңғы рахымшылық туралы өтінеді: яғни, оған бүгін де күнделікті атқаруға дағдыланған ісі — Каннонға қасиетті сутра оқуына рұқсат сұрайды. Жаза алдындағы түн болады. Морихиса қалғып кетеді де, сөйтіп, түсінде оған құдай-ананың өзі аян береді. Жүрегін шаттық кернеген ол, жаза орнына сергек жүріп барады. Жендет оның үстінен қылышын көтере бергенде, онысы қолдарында тұрып-ақ, сынып қалады, ал, қолдары болса, әлсіреп төмен түсіп кетеді.

Ғажайып оқиға туралы хабар Ёритомоның өзіне жетеді, оған да дәл осылай дәл сол түні түсінде Каннон аян болған. Ол өзіне Морихисаны алдырғанда, екеуі де бір түс көрген болып шығады. Ёритомо құдай-ананың шарапаты алдында бас иіп, Морихисаның өмірін сақтап қалады, шараппен сыйлап, Киотоға қайтарады.

Бұл пьесаның бүкіл мазмұны Морихисаның тағдырымен осы өмірдің "құбылмалылықтарын" бәрінен айшықты көрсетіп береді. Әуелі — Тайрамен бірге көрген даңқ пен табыс; сосын — тағы солармен көрген — қирау мен бақытсыздық; одан соң — тағы да сәттілік келгендей... Әрі қарай не болады — ешкім болжап бере алмайды.

8) Сегізінші стиль суйтай-но кокоро атауына ие. "Суйтай" сөзі "бақытсыздық", "құлдырау", "құлау" болып аударыла алады. Егер осы категорияға жататын пьесалар ("Асикари", "Токуса", т.б) мазмұнына бақсақ, бұл жерде басым түрде алдымен береке мен бақыт, ал, содан соң — қандай да бір тағдыр құбылмалылықтары салдарынан — бәрінен айырылған адамдар турасында сөз болады. Бұл пьесалар дәл осындай адамдардың сезімі, көңіл ауанын кескіндеу талабынан туындаған.

"Унъосю" бұл стилдің түсіндірмесіне мынандай өлеңді келтіреді:

Қайғы әкелер жаңа жыл

Мұндай мұңды болар ма!

Өткен-кеткен уақытта

Мен парықтап көрмеген

Сол күндер ме енді бұл?

Жапон жаңа жылы — Жапонияда ірі мейрам. Оны тойлау қажет; бұл күннен өмірдегі жаңа кезең басталады. Осының барлығы мерекеге қамдануды, шығындануды талап етеді. Енді, міне, адам мал-мүлкін жоғалтып, мейрамды қарсы алар ештеңесі жоқтығына қасіреттенеді. Ал, бұрын ол, тіпті, бұл туралы ойламайтын да: қолында бәрі болған.

"Жоқшылыққа ұшырау" тақырыбы осы тектес пьесаларда бой көрсететіні сирек емес. Бұған "Асикари" — "Құрақ кесуші" драмасы да арналған.

Сэтцу провинциясында бірде Саэмон деген біреу өмір сүріпті. Ол әуелі асып-тасқан өмір игіліктерімен рахатқа батыпты, сосын кедейленіп, тіпті, әйелімен қош айтысуға мәжбүр болыпты: әйелі астанада қызмет етуге бет алады, бұл болса, төмен кәсіп — құрақ кесушілікпен айналысады.

Бірталай уақыт өтеді. Әйелі жеткілікті коп ақша тауып үлгеріп, күйеуін іздеуге аттанады. Алайда, ол керек жерінде болмай шығады: кедейлігінен ұялған ол, беті ауған жаққа кетіп қалады. Әйелі, әйтсе де, оны іздеп тауып, астанаға алып кетеді, сөйтіп, олар қайтадан берекелі өмір бастайды.

9) Тоғызыншы стиль хисэн-но кокоро, "жеккөрінішті", "төмендік" тақырыбын мазмұн етеді. Бұл атау осы тектес пьесаларға басты кейіпкерлері "қара халық", кедейлер болып табылатындығы, олар ілгерідегі типті пьесалардың кедейлік пен "төмен күйге" ұшыраған, бірақ, тегінде, "ізгі" кейіпкерлеріне кереғар болып келетіндігі негізінде берілген. Алайда, бұл пьесалардың негізгі тақырыбы — осы "қара, қарапайым халықтың" "жеккөрініштілігі", "жексұрындығы", "сұмырайлығы" деп байлам жасау жаңсақтық болар еді. Бұл жерде, қайта, олардың аңғалдығы, бүл дүниеге, өмірге және оның күрделі құбылыстарына деген аңғырт қатынасы суреттеледі. Бұл пьесалардың кейіпкерлері "төмен" дегеннен гөрі, жай "ысылмаған". Құбылмалылықтары мен жалғандығы көп бүкіл дүние түсінілмеген күйі, оларды айналып өте береді. Керісінше,оларға бәрі өте қарапайым әрі жеңіл көрінеді. "Унъосю" өлеңі бұл ой-көңілді мынандай сөздермен жеткізеді:

Дүниені ұғынып,

өмір жолын жүріп өтіп келемін...

Білемін мен енді:

Ава-но Наруто түбінде,

Тіпті, онда да дауыл менен толқын жоқ.

Аңқау кедейлерге, тіпті, Ава-но Наруто түбіндегі теңіз де тымық көрінеді, ал, шындығында онда толассыз толқын ұрып жатады.

Әлбетте, дүниеге бұндай қатынас негізінде тұтас драма келді. Бұл тектес белгілі пьесалардың бірі — "Акоги" ұлы Исэ храмдары түбіндегі суларға салынған тыйымға жеңіл - желпі қарап, батылы барып, оған өзінің үлкен ауын тастаған қарапайым балықшыны көрсетеді. Оның бұл батылдығы, әрине, осында, жер бетінде лайықты жазаланады; бірақ, өлгеннен кейін де ол жаза тартып, тозақта қасірет шегеді. Бірақ, міне, осының бәрі болған Акоги жағалауында кезбе-монах пайда болады. Елес оған келіп, дұғамен көмектесуін өтініп, жалбарынады. Дұғаның күші — күнәһардың соңғы үміті.

10) Оныншы — дзюккай-но кокоро — стилінің негізгі тақырыбы арыз-шағым, наразылық, сөгушілік болып табылады; өлең сөздерінен естілетін дәл мына сезім:

Сен гүлдеген кездері

Сені гүл деп атауға,

Тау шиесі, болмайды ғой.

Неліктен, барлық гүлдердей,

Сен де түсіп қаласың?

Бұндай пьесалардың классикалық үлгісі ретінде "Фудзито" пьесасы қызмет етеді.

Даңқты жауынгер Морицуна ерліктері үшін марапатталып, иелігіне өзі жауды қиратқан жерді алады. Ол өзінің жаңа аумағына әне-міне енбек болғанда, кенеттен оның жолын зар жылап, шағым айтқан әйел келеді. "Не болып қалды?" — деп сұраған жауынгер: "Сен менің ұлымды өлтірдің!" деген жауап алады. Жауынгер, шынында да, оз кезінде тап осы жерде әлдебір жас балықшыны өлтіргенін есіне алады, бірақ, ана алдында мойындағысы келмей, оның кінәсін теріске шығарады. Әйел оған басылмайды, қайта, өз арызы мен сөгуін үдете түсіп, жалғастыра береді. Морицуна шыдамай кетіп, бәрін мойнына алады да, ауыр жағдайды аз да болса сейілту үшін, бәрі қалай болғанын баяндап береді. Ол өз ісіне өкініп, қаза болған жан үшін дұға оқуға әзірлік білдіреді. Осы кезде қаза болған жан елес түрінде пайда болып, шағым айтып, бұны cөгe бастайды. Бірақ, ақырында, өзі үшін оқылған дұғаның бар күшін сезініп, сабасына түседі, өзі тілеген тыныштыққа жететініне қуанады.

Кабуки театры

Қазіргі заманғы Жапония орасан коп неше алуан театр жырларын біледі және оларды насихаттайды. "Үлкен" және "кіші" жанрлар арасындағы; бір жағынан, арнайы ғимараттағы ерекше құрылған сахнада үлкен және арнайы ұйымдастырылған труппа орындауындағы күрделі ойын-сауық пен, екінші жағынан, теңіз жағасындағы жергілікті балықшылар орындауындағы жартылай би көрінісі арасындағы жалпы айырмашылық туралы айтпағанда, жапон қалалары кем дегенде екі негізгі, тарихи шарттастырылған еуропалық және ұлттық жанрларды біледі.

Жапониядағы еуропалық театр, ең алдымен, өзінің нағыз, шынайы түрінде көрінеді. Бұл Еуропа үшін дағдылы сахналық алаң құрылымын, мүмкіндігінше — дәл сондай театр ғимараты типін пайдаланатын, ал, бастысы — еуропалық актерлік техниканың дәстүрлі тәсілдерін қолданатын немесе, дәлірек айтқанда, азды-көпті сәтті қолдануға тырысатын, еуропа тілдерінен аударылған пьесалар театры. Қысқаша айтқанда, бұл жапон топырағындағы Еуропа. Бір жағынан — сол Шекспир, екінші жағынан — Чехов, тек, жапон тілінде айтылады.

Бұндай театр — Жапония үшін әбден заңды құбылыс. Еуропалық театр жанрларының жапон топырағына көшірілуі тұтастай Жапонияның, өз кезегінде, дәл әрі айқын тарихи себептермен шарттастырылған еуропалану процесінің жалпы арнасына сыяды. Бір салада — токарлық станок я аэроплан, екіншісінің аясында эстетикалық теория немесе театр көшіріледі. Айырма тек нысанда ғана, құбылыстың мәні — біреу.

Осы "еуропалық" театрға "еуропаланған" деп атауға болатын театр тығыз қабысады. Бұл атау астарында жапон топырағына көшірілген дегеннен гөрі, жапон топырағында құрылған, бірақ, бұл ретте, еуропалық театрдың тікелей және толайым әсерімен құрылған жанрды ұғу керек. Басқаша айтқанда, Ибсен емес, бірақ, "Ибсенше", яғни, Ибсен драматургиясының барлық айырым белгілерін мазмұны бойынша жапон материалына көшіру; Гауптман емес, бірақ, "Гауптманша": жапон өмірінен алынған, бірақ, тап Гауптман пьесаларындай құрылған және солар қалай ойналар болса, жуық мөлшерде солай ойналатын пьесалар. Театр мүлде канондық та емес, себебі, жапон мазмұны еуропалық формаларға құрылған, мүлде еуропалық та емес, өйткені, бұл еуропалық формалар, дегенмен, ерекше жапондық мазмұнға біршама иіп әкелінеді, соған біршама ыңғайластырылады. Басқа сөздермен айтқанда,— бүтіндей еуропалық драматургияның ықпалымен дамушы жаңа жапон драматургиясы.

Бұндай құбылыс тағы да сол тарихи-әлеуметтік көзқарас тұрғысынан бүтіндей һәм толығымен заңды. Жапония ХІХ ғ. ортасында батыл түрде еуропалық даму жолына түскендіктен де, оның әлеуметтік құрылымы мен тұрмысы — өзінің экономикалық мәні бойынша — еуропалық келбет қабылдағандықтан да, күн тәртібіне сол мәдени тенденциялар қойылды: айталық, Ибсеннің "мәселелер" театры оның жапондық ізбасарларының, мондай-гэки — "сауалдары бар пьесаларын " өмірге әкелді. Егер Жапониядағы еуропалық театр жай ғана таза еуропалық,тек басқа жерге көшірілген құбылыс болса, "еуропаланған" театр сәйкес жағдайға еуропалық негізде үйлес құбылыс.

" Үлкен" жанрлар саласындағы ұлттық театр ортасы мүлде басқа элементтерден құралып, ендігі мүлде басқа мәдени факторлардан нәр алады.

Ең алдымен — оның өзге генезисі.

Но театры тек әншейін жапон қоғамының белгілі қабаттары сүйіспендікпен осы уақытқа дейін, оның үстіне, өзіне тән тарихи формасы мен жағдай аясында насихатталып келе жатқан XIV-XV ғ.ғ театрлық жанры. Но көріністерін қоюшылар оларды XV-ғасырдағы — өзінің гүлдену дәуіріндегі түрінде көрсетуге ұмтылады. Басқаша айтқанда, Но түрінде біз аса дәл тұжырылған, өз қағидасы бар, сол қағиданы бұлжымас санайтын және сол қағидада тұрақтап қалған театр өнерін көреміз.

Хронологиялық тұрғыдан — бұл өнер XIV және XV- ғасырлармен, әлеуметтік тұрғыдан — жапон самурайлығы, екінші қоғамдық топ, әсіресе, оның ең жоғарғы жағы — феодалды аристократиямен байланысты. Но жанры өз негізінде — сол заманғы Жапонияның билеушілерінің өздерінің сарайы тұсындағы феодал ақсүйектер — Асикага сегундарының көркемөнерпаздық театры. Но өз тұтастығында — XIV- XV-FF. сарайлық — аристократиялық театры.

Кабуки театры мүлде басқа әлеуметтік қабатпен тарихи байланысты: ол Токугава феодалдық империясы дәуірінде (XVI-XIX ғғ.) үшінші қоғамдық топ қойнауында, оның ішінде — Осака қаласында дүниеге келді. Қалалардың (Осака, одан кейін Эдо қ.) бай көпестері мен ауқатты қолөнершілері, жаңа туындаған сауда капиталының өкілдері ретіндегі экономикалық тұрғыдан әлділер бұл кезде оз мәдениетін қалыптастыруда еді. Олардың күшті мәдени белсенділігі өмірге өздерінің мүдделері, талғамдары мен қажеттіліктерімен бүтіндей қабысып кеткен жаңа театр жанрын да А.А. Гвоздев тұжырып берген анықтама.

IX г. ортасынан үшінші қоғамдық топ бірте-бірте капиталистік буржуазияға айналады, өте күшті еуропаланады, бірақ, әлі де көп нәрседе өзінің әу бастағы ұлттық мәдениетінің дәстүрлерін сақтайды, өзінің дәстүрлі театрын да сүйіспеншілікпен сақтап, қолдап отырады. Кабуки генетикалық тұрғыдан әрі мәні бойынша — қалалық буржуазия театры.

Алайда, бұл театр мазмұны бойынша біртұтас емес. Оның тарихи тағдыры сонау феодализм дәуірінде оның дамуының екі фазасын: былайша аталатын, "ескі" және "жаңа" Кабукиді көрсеткендігі туралы айтпағанда, жаңа уақытта — ескі формаларға негізделген, негізінен олардан қол үзбейтін, бірақ, еуропалық театр саласында Жапония үшін құнды нәрселерді пайдаланатын — Кабукидің қандай да бір жаңа формаларына ұмтылатын тұтас ағымның болғандығын айқындауға болады. Бұл, былайша айтқанда, ескі токутавалық Кабуки өнерін жаңарту, оны феодализм заманынан бері соншалық қатты өзгерген жапон буржуазиясына мейлінше баламалы, мейлінше үндес ету талабы. Осы буржуазияны әзірге едәуір мөлшерде кернеген ұлттық арна оған өзінің дәстүрлі театрын жаңа еуропалық театрға алмастыруға кедергі келтіреді; бірақ, оған барған сайын дендей ене түскен жаңа еуропашылдық рух ұлттық театр өнері саласында да — негізінде ерекшелік сипаттарды сақтай отырып,— қандай да бір өзгерістерге ұмтылуға мәжбүр етеді. Сондықтан, тарихи ұлттық буржуазиялық театрмен қатар Жапонияда, бір жағынан, өзін ұлттық театрдың жалпы арнасына түсіруге, екінші жағынан, жаңа қалалық көрерменнің талап-тілектеріне жауап беруге ұмтылатын жаңа ұлттық буржуазиялық театр тіршілік етеді.

Қазіргі заманғы Жапониядағы басты түрлерімен алғандағы негізгі театр жанрлары осындай. Олардың барлығы тіршілік етіп, өркендеп, даму үстінде жөне де, олардың өмірі әрқайсысының белгілі әлеуметтік ортада өз көрермендері, өз тірегі жарлығымен шарттастырылған.

Таза еуропалық театрды — табиғи қызығушылық пен оған деген жанашырлық сезіміне орай және психикалық құрылымның туыстығына орай жапон зиялы қауымының неғұрлым алдыңғы қатарлы күштері көреді; оны тағы — шын мәніндегі мәдени қызығушылықтан гөрі, өзіндік еліктегіштіктен — алдыңғы қатарлы капиталистік буржуазия көреді; еуропалық пьесаны көруге токиолық дүкенші де, қатардағы жұмысшы да барады, бірақ, бәрінен де — өзі үшін қызықты экзотика ретінде көреді.

Еуропаландырылған театрдың өз өміріне үңіле қарайтын, оны саналы түрде ұғынуға ұмтылатын және театрды, бір жағынан — мәселеге толы осы өмірдің бейнесі, екінші жағынан, бұл мәселелерді қоғамның көпшілік топтарының санасына жеткізуге арналған құрал көретін жапон зиялы қауымының көпшілік түріндегі өз көрермені бар. Егер де пьеса жеткілікті мелодрамалы, қиял-ғажайыппен тұздықталған немесе сахналық тұрғыдан өңделген — жеткілікті көкейтесті — шындықты, басқаша айтқанда, баршаға жақсы белгілі оқиғаны танытатын болса, оны көруге бұқаралық қала көрермені де барады.

Но театры — ерекше әуесқойлар мен талғампаздардың, архаикалық формаларды бағалаушылардың, театр эстеттерінің үлесі. Но жанры "Но өнерінің достары", ерекше әуесқойлар қоғамдары тарапынан дәріптеліп, насихатталады, ол бұқара көпшілік көрерменге еш шақталмаған. Өте жиі Но — жай ғана жабық көрініс. Но әуесқойлары бұрынғы самурайлар, феодал аристократгар ортасынан, жаңа капиталиста: буржуа-зияның осы топтагы "жаңа" адамдарды емес, рулық феодал дворяндық үрпақтарын танытатын элементтерінен жасақталады. Но-ны бағалаушылар басым түрде сол бір самурайлықтан тарайтын сонау XVIII ғ. және XIX ғ. басындағы зиялы қауымнан басталатын ескі үлгідегі зиялы қауымның жұрнақтары арасында да аз емес. Но жолын ұстаушылар кезінде үшінші қоғамдық топтың өзіндік аристократиясын құраған "атақты" эдолық көпестің ұрпақтары арасында да аз емес. Көпшілік көрермен үшін Но театры жоқтың қасы.

Жапониядағы ең бұқаралық театр еш күмәнсіз — барша ішкі көптүрлілігімен алғандағы — Кабуки театры болып табылады. Оның пьесаларына жұрт өздерін ұмытардай шаттанып, сүйсінеді, оның актерлері Еуропада мүлде болмаған танымалдыққа ие. Кабуки театрын көруге барлық қабаттарындағы бүкіл жапон буржуазиясы барады; Кабуки театры әлі бүтіндей ұлттық және ұлтшылдық ағымда тіршілік ететін бұқара жұмысшы көрерменге де қол жетердей, жақын әрі түсінікті; осы театрды зор, рас, жиі айтыла қоймайтын, бірақ, шүбәсіз ләззәтпен тағдыр жазуымен ендігі өзінің аристократиялық тұғырынан тайып, барған сайын жалпы көпшілік буржуазияға сіңіп бара жатқан бұрынғы текті ақсүйектер де көреді. Өзінің еуропаланғандығына қарамастан, Жапония әлі де Жапония; мейлінше көпшілікті, ұлттық театр жанры онда Кабуки болып табылады; сондықтан, ол көпшілікке ең зор танымалы театр.

ІІ

Кабуки театрының үлттық ерекшеліктері, ең алдымен, театр ғимаратының өзінен басталады. Әлбетте, Кабуки театр ғимараты өз эволюциясын басынан өткерді; бұл жанр тіршілік еткен алғашқы кездері, өзімізге жақсы белгілі, бұл ғимарат, жалпы бұндай туралы сөздің қатаң мағынасында айтуға болса, едәуір өзгеше болған. Алайда, бұл жерде тарихқа тереңдеу орынсыз; бұған қоса, біртіндеп қазіргі заманғы типке өту барысында осы күнге шейін өзінің негізгі принципі: материал ретінде ағашты және форма ретінде өзіндік сыртқы және ішкі құрылымын сақтауда.

Белгілі бір таза шаруашылық себептерден негізгі құрылыс материалы ретінде Жапонияда баяғыдан-ақ ағашты қолдану басты ғұрыпқа айналған. Ағаш — Синто ұлттық ғибадаты өз храмдарын салуға рұқсат ететін жіберетін жалғыз-ақ материал; ағаш — салтанатты жоралғы жабдығы ретіндегі негізгі материал. Тұрғын үй техникасында ағаш күні бүгінге дейін — берісі, барлық ішкі безендірулер: арқалықтар, бағаналар, төбелер, сөрелер, текшелер жөне т.с.с үшін теңдессіз материал. Ағаш өңдеу саласында жапон құрылысшылары ою-өрнек салу және бедер қолданысында майталман ерекше үздік шеберлікке шейін жететін ғажап өнерге қол жеткізген. Дәл осы ағашты материалдық және әшекейлік пайдалану принципіне Кабуки ғимаратының дәстүрлі сәулеті құрылған. Осынысымен жапон ғимараты жапон қаласының жалпы сәулеттік келбетіне, бейне, кірігіп, үйлесетіндігін айтпағанда, осыменен көрермен үшін үйреншікті материалдық орта қалыптасатынын айтпағанда, материал ретіндегі ағаш мәнінің өзі барлық осы қабырғалар, бағаналар, баллюстрадалардың ерекше ішкі "жылылық" пен "сезімділікке" қанықтығы әсерін тудырады. Екінші жағынан, ағаш азды-көпті ойластырылып, көз тартарлықтай етіп жасалған жапон үйіне соншалық тән баллюстрадалар, діңгекшелер, тіреулер мен дадцалардың біркелкілігін қамтамасыз етеді. Және, ең соңында, ою-өрнекті ағаш бұйымды түрліше пайдалану мүмкіндігі тағы бар.

Сыртқы құрылым тұрғысынан Кабуки ғимараты, әдетте, азды-көпті тұрақталған Момояма стиліне, яғни, басым түрде Тоетоми Хидэеси дәуірімен, XVI ғ. соңымен байланыстырылатын сәулет формасына ұмтылады; басқамен бірге, театр ғимараты үшін де соншалық маңызды сәулетшілік принциптері осы кезеңде қалыптасқан деген ұғым себебінен де ұмтылады.

Бұл принциптер туралы жапондықтардың өз сөздерінен пікір түйген жөн. Қазіргі заманғы театр қайраткерлерінің бірі дәстүрлі типті еуропалық типке алмастыруға деген ұмтылысқа байланысты жапон театрына арналған ғимарат типі туралы айта отырып, былай дейді:

"Әрине, еуропалық театр ғимараты көруге ыңғайлылық тұрғысынан да, акустика жағынан да, өрт қауіпсіздігіне қатысты да жапондық типтен өлшеусіз артық, бірақ, дәл осы еуропалық ғимарат соның салдарынан театр үшін ең басты, ең негізгіні назардан жіберіп алады. Егер әлдекім жапон театры өнері үшін дәл осындай ғимарат салған болса, оны қарақшы, сол өнерді бүлдіруші атаған жөн болар еді. Театр ғимаратына қойылатын негізгі талаптар — көруге ыңғайлылық емес, акустикалық жетілгендік емес, өрт қауіпсіздігі емес, екі нәрсе: 1) үйлесімділік және 2) шамаластық. Бұл екі негіз ең әуелі неден көрінуі тиіс десек — ғимараттың бүкіл стилінің театр өнері сипатының өзімен және оның формаларымен біртұтас бүтінге қабысуынан көрінуі керек. Сондықтан, шағын жапон бөлмесімен еуропалық костюм киінген тұлға қалай үйлеспесе, өздерінің дәстүрлі иықбауларын киген сахнадағы жапон оркестрі рококо стилінде безендірілген сахнамен біртұтасқа еш бірікпейді...".

Автор жапон топырағында — Токиодағы дабыралы Imperial theatre (Тэйкоку-Гэкидзе) сынды — еуропалық театр ғимараттарының да пайда болуының заңдылығы мен тарихи-мәдени дәйектілігін мойындайды; ол жаңа заманның талаптары да жаңа деп санайды; еуропалық және еуропаландырылған театр болған соң, оған қолайлы ғимарат та болуы қажет. Әйткенмен, автор үзілді-кесілді түрде былай дейді: "Ғимарат салудың еуропалық типі Кабуки театры үшін әсте жарамайтындығын айтудан айнымаймын; "егер менен Кабуки үшін қандай тип жарайды деп?— деп сұраса, мен: "еш күмәнсіз — тек таза жапондық тип!— деп жауап беремін".

Жапон театрының барлық осы айтқандары бұл салаға да аяқ басқан еуропаландырушылыққа қасқая қарап тұрып, театр ғимаратының ұлттық типін сақтауға жан-тәнімен жақтасатындығынан гөрі, айтқандарының бәрі, жапондық үшін өзінен-өзі аян: әрбір театр жанры театр ғимаратының өз типін талап етеді және қажетті түрде меңзейді деген бір ғана ойға негізделгендігімен қызығушылық тудырады. Бір ғимаратты әр түрлі жанрлар үшін пайдаланушылықтың ұлғаюына қарамастан, Жапонияда осы кезге дейін, дегенмен, осы ереже сақталуда.

Но-ның лирикалық пьесалары, әдетте, ерекше құрылған, жиі уақытша, берілген цикл үшін арнайы салынған, Кабуки ғимаратымен ортақ ештеңесі жоқ құрылыс-жайларда беріледі. Осы айтылған Кабуки ғимаратының жалпы құрылым тұрғысындағы да өз келбеті бар — Момояма стилі, сондай-ақ, ол ішкі құрылымында да: алаңның өзі, айналмалы сахна, актерлердің көрермен залы арқылы сахнаға өтуіне арналған жолдар — былайша аталатын, ханамити, партер, ложа, тағы басқалардың ерекше құрылымы түріндегі ерекше бедерге ие. Но сахнасында Кабуки пьесасын беру ешкімнің ойына да келмейді. Бұның мәнісі де жоқ: Но мен Кабукиде біз ғимаратқа да, сондай-ақ, көрерменге де мүлде өзгеше талаптар жатқанын бетпе-бет көреміз. Но-ны кей-кейде Кабукиде көріп қалуға болса да, біріншіден, бұл — мәні бойынша нағыз шынайы түріндегі осы жанр өнері емес (басқа актерлер, басқа қойылым), ал, екіншіден, бұл — нағыз Но көрермені үшін емес те.

Әрбір жанр, авторымыздың айтуы бойынша, "берілген театр өнерінің сипаты мен формаларымен бірге біртүтас кешен" құрайтын өз сәулет ортасында насихатталады.

Токиода қазірде бұндай өзіндік ерекшелікті ғимараттар болып табылатындар — таза еуропалық: Тэйкоку-дза және ІОраку-дза орталықтарына қарама-қарсы — Кабуки-дза, Синтоми-дза және Итимура-дза — ұлттық театр өнерінің белгілі орталықтары.

Кабуки театры ғимараттары қашан да өз құрылымында бірнеше міндетті түрдегі ерекшеліктерге ие.

Олардың біріншісі сахнаға қатысты. Кабуки өзінің бастапқыдағы — перде, шымылдық, т.с.с біздің театрымызға тән керек-жарақтардан ада аталусыз үш жағынан ашық алаңын әлдеқашан жоғалтты. Қазір (және бұнда Еуропа ықпалы жатыр) Кабуки сахнасы — бізді соңғы ғасырлардың еуропалық театры үйретіп қойған сол баяғы кәдімгі сахналық қорапша. Бірақ, бір нәрсе сахнадағы айналмалы диск өзгерусіз сақталған. Біздің алдыңғы қатарлы театрларымыз ерекше техникалық жетістік ретінде айналмалы сахнаны мақтан тұтады, ал, Жапонияда ол баяғыдан-ақ өзінен-өзі айқын факт.

Бұл айналмалы сахна не үшін қажет? Өте көп нәрсе үшін қажет. Қылышын жалаңдатып, жауының соңынан қуған кейіпкерді елестетіңіз. Бұндай сахнасыз қалайша сіз соншама қашықтықтағы, оның үстіне — бүкіл көріністің жалпы жалғастығын сақтай отырып,— жолай түрлі жерлердегі түрліше эпизодтары бар қуғынды көрсетпексіз? Немесе басқаша: әлдебір кейіпкер қазір үй алдында әрекет етеді; оған үйге кіріп, сонда әрекет ету керек және де — тап қазір, үзіліс атаулысыз. Міне, ол есікке жақындайды да, оны ашады; сахна бұл екі арада айналып, бұрылады да, сіздің алдыңызға үй арғы жағымен тұра қалады: сіз сол ашылып келе жатқан есік пен оған еніп келе жатқан кейіпкерді көресіз. Байланысқандық, жалғастық, әрекеттің кеңістік пен уақыттағы шынайы сезілетіндей орналасуы — айналмалы сахнаның, осы бір, бейне, уақыт пен орын бірлігі заңын жеңу үшін арнайы жасалғандай техникалық құрылғының нәтиже - әсері осындай. Айта кету керек, бұл жеңісте — жапондық және еуропалық театрлардың бірінші батыл және принципті айырма жатыр.

Құрылымның екінші міндетті ерекшелігі де, сондай-ақ, сахнаға қатысты. Сахна алаңының екі жағынан, рампаның дәл тұсында, біршама қиғаштай екі портал орналастырылады. Олар, әдетте, селдір пердемен — жұқа бамбук тіліктерден жасалған шілтермен жабылған ложалар түріне ие болып келеді. Кейде бұл порталдар — екі ярусты, яғни, ложалар бірінің үстіне бірі орналасады. Шілтерлерде көтеріліп тұратыны болады, сонда бұл ложадағылардың бәрі көрерменнің тура көз алдында тұрады. Бұл ложалардағылар — музыканттар. Ал, Жапонияда музыка, әдетте, әнмен қосылатындықтан, демек, әншілер де. Міне, бүйірдегі ложада тәкаппар әрі қимылсыз сейілте сондай әнші отыр; оның қатарында серіктесі — үш шекті сямисэні бар сазгер отыр. Сахнада әлдебір маңызды эпизод: я қызу құштарлық-сезімдер тасқыны, я терең әсерге бөлену, я мағыналы кідіріс. Әрекет-әсердің шиыршық атуы соншалық, ендігі бір ғана актер ойыны беретін мәнерлеуші-бейнелеуші амалдары жеткіліксіз. Сөйтіп, ширығушылық басты өріске — музыкаға ауады. Дауыс пен аспап дуэті әуелейді: я жауынгер әні, я қаһармандық баллада, я музыкалық ария, я элегиялық кантилена үні естіледі. Әрекетті жол-жөнекей ашу, прелюдия, постлюдия және интерлюдия беру — Кабуки сахнасындағы музыканың көпқырлы міндеті осындай

Бірақ, бұл да аз. Сямисэн үні әрекет кезінде естілетіні де сирек емес. Ол жай сүйемелдеу болуы мүмкін, басқа маңызға да ие болуы мүмкін: Сямисэннің салдыры әрекеттің ырғақтық арқауын құрайды, оның қарқынын ұйымдастырады, оны музыкалық негізге қояды, ең ақыры, актерлерге белгілер береді. Жапонияда айтады: сямисэн — спектакльдің бас режиссері. Басқаша айтқанда, Кабуки спектаклінің негізгі, ұйымдастырушы тірегі — музыка. Және бұнда — жапон драмалық театрының біздікінен екінші мәнді өзгешелігі жатыр десек дәлірек болар еді.

Жапониядағы театр ғимараты құрылымының үшінші ерекшелігі бәрінен артық көзге түседі. Бүкіл партер арқылы, біздіңше сол жақ өту жолы бойымен, сахнамен бір деңгейде бір шетімен сахнамен қосылатын, екінші шетімен қарсыдағы дәлізге кететін ені тар алаң созылып жатады. Міне, атақты "гүлмен көмкерілген сүрлеу" — ханамити осы, онсыз шынайы Кабуки спектаклінің болуы мүмкін емес.

Партер арқылы бұндай сүрлеу не береді? Ол, ең алдымен, актер ойыны үшін қосымша алаң және қандай — актерге сахна ешқашан бере алмас бірқатар мүмкіндіктер ұсынатын алаң береді. Өйткені, ханамати-да тұрып, ол көрермен залының тап ортасында, көрермен ауаны арнасында, тұла бойы тұтас көрермен алдында болады ғой. Бұл актер үшін өте қауіпті, бірақ, еліктіруі де зор. Өйткені, дәл осында, көрермен залының өзінде, қазір өзіне я қол шапалақтауға, я тыйып тастауға әзір мыңдаған бейтаныс адамдармен көзбе - көз тұрып, ол өзінің бар актерлік шеберлігін жайып сала алады, өз-өзін, өзінің машықтанған денесін, қимылын, қылығын, мимикасын көрсете алады ғой. Біздің — декорациясыз, мүліксіз, заттар, рампаның көмегінсіз — мыңға қарсы жай-күйі оны өзінің бүкіл техникалық және эмоциялық күш - қарымын жинақтауға мәжбүр етеді.

Ханамити-дің болуы бірқатар таза қойылымдық әсерлерді шарттастырады. Кейбір эпизодтар тұтастай осы сүрлеуге көшіріледі. Жиі сахна мен сүрлеудің бірлескен ойыны қатар беріледі. Кейде әрекет жоспарлы түрде сахнадан сүрлеуге және кері қарай жүргізіледі. Оң жақтан — екінші сүрлеу де салынатын жағдайлар болады. Сонда біз параллельді (қатарласқан) ойынның қызғылықты үлгісін бақылай аламыз: сол жақ сүрлеудегі актер мен оң жақ сүрлеудегі актер қатаң ырғақты әрі әсем, нәзік сәйкестікте ойнайды. Ал, бұған тағы сахналық алаң қосылғанда, көрермен алдында композициясының күрделілігі бойынша ғаламат көрініс пайда болады.

Көрермен үшін осы ханамити-дің әсілі, ерекше маңызы бар. Әрекет алдыңғы жақта, көрермен залы мен сахна арасында қатаң шек жүргізетін рампаның ар жағында жүргенде, көрермен, бейне, сырттай бақылаушыдай ғана. Бірақ, әрекет көрермен арасында жүргенде, ол ендігі жерде шеттен бақылаушы емес: театр ауаны жан-жақтан шарпып қоя бергенде, ол, шынында да, өзін нағыз - ақ театрда сезінеді. Бұл таза құрылымдық түрде көрерменді спектакльге тартуда — жапон театрының біздікінен төтенше маңызды өзгешелігі жатыр.

Ерекше болғандықтан, ерекше театр ғимаратын да қарастыратын театр жанры, сондай-ақ, өз ұйымдастырушылық формасын да шарттастырады. Ерекше драматургия, актерлік мектеп, ерекше орындаушылық стилі мен, тіпті, ерекше ғимаратынан бөлек, Кабуки театрының ұйымдастырушылық құрылымы да өзгеше.

Ұйымдастырушылық көзқарас тұрғысынан Кабуки жанрын насихаттайтын театр бірлестігін директор басқарады. Осы қызметті қандай да бір театр кәсіпкері де, труппаның басты актері де, автор - жазушы да атқара алады. Өте жиі бір тұлға бойында бас актер де, кәсіпкер де бірігеді, ал, кейде бұрынғы кезде, тіптен, солай болған — актер, автор да, кәсіпкер де бір тұлғадан шығады. Қазіргі заманғы Жапонияда бір тұлға бойында актер да, антрепренер да біріккендігінің жақсы үлгісі атақты Морита Канъя болып табылады. Қалай болғанда да, бүкіл театр ісі басында дәйім бір тұлға, былайша айтқанда, театрдың бас жетекшісі — когеси немесе когесю (басқаша дза-сю немесе дайю-мото) тұрады.

Бас жетекшіге бағындырылған бүкіл театр кәсіпорны екі басқармаға бөлінеді: шаруашылық (омотэ-гата) және көркемдік (гакуя). Бірі — қаржылық шаруашылық жағын басқарса, екіншісі театрлық бөлімінің өзін басқарады.

Шаруашылық басқармасы басында өзінің ерекше меңгерушісі -темото, былайша айтқанда, директордың нұсқауы бойынша және соның бақылауымен жұмыс істейтін театрдың бас өкімгері тұрады. Оған бағынатындар:

1) Офуда — жапон сөзімен айтқанда, "барлық төрт бұрыш пен сегіз тарапқа" жұмыс істейтін, яғни, әкімшілік - шаруашылық бағыт бойынша "сегіз қырлы, бір сырлы" әмбебап жұмыскер, театрдың шаруашылық басқармасының барлық салалары бойынша әкімгердің ең жақын көмекшісі;

2) нака-теба — қаржылық бөлімнің меңгеруші;

3) уриба — билеттердің таралуын, соның ішінде — театр жанындағы шай үйлері арқылы таралуын — реттеуші, келушілер есебін жүргізуші, т.с.с, яғни көрермен залын меңгеруші. Спектакль кезінде ол және оның көмекшісі партер сияқты, сондай-ақ, балкон сияқты ерекше көтеріңкі (биіктеу) жерде отырып, сол биіктен көрермен залын бақылайды. Осы себептен оның ел арасындагы аты — накаба ("төбеде отырушы"). Оның басты орны, әйткенмен, балконнан гөрі, партердегі бақылау "мұнарасы";

4) оириба — фойе, жұртты кіргізу жөне шығару фойесі меңгерушісі;

5) кококу-гакари — жарнама меңгерушісі, Кабуки театрында салыстырмалы түрде жуықта пайда болған қызмет;

6) яку-гакари — былайша айтқанда, театрдың сыртқа істерін: пьесаларды цензурадан өткізу, спектакльге полициялық рұқсаттар алу, актерлердің жеке құжаттарының лайықты күйде болуын бақылау және т.б. істерді меңгеруші.

Көркем басқарма (гакуя) басында істің бүкіл көріністік жағының жетекшісі тұрады. Оның жапондық атауы — оку яку, "ішкі істерді меңгеруші" және ол бүкіл қойылымдық жұмыс бөлігінің жауапты жетекшісі болып табылады.

Басқаша айтқанда, оның қарамағында бүкіл труппа, театр драматургтері, оркестр, бүкіл керек-жарақ, жабдығымен алғандағы сахна, реквизит, бутафория, гардероб, актерлерге арнайы қызмет көрсетуді бүкіл жеке құрам және т.б. болады.

Өте жиі бұндай көркем басқарманың басты меңгерушісі және, сонымен бірге, бас режиссері — актерлер ұжымындағы барлық тұрғыдағы беделі жаппай танылған және нұсқауларына баршасы, әлбетте, бағынатын труппаның бас актері болып табылады.

Театрда оған басты бағынатын элементтер болып табылатындар:

1)тодори — меңгеруші көмекшісі, оның барлық жарлықтары мен нұсқауларын басты орындаушы, қойылымдық бөлімнің барлық детальдарын басқарушы. Айта кетерлігі, соның арнайы қарамағында труппаның бүкіл кіші құрамы, былайша айтқанда, "театр студиясы" болады;

2)хайю — екі негізгі разрядқа: бас — надай және екінші қатарлы — надай-сита болып бөлінетін актерлер;

3)сакуся — драматург - авторлар. Олар әрбір театрда, әдетте, үш-төрт адам болады. Олардың біреуі, әдетте, театрдың бас жазушысы мәртебесінде қызмет етіп, сондай маман ретінде тати-сакуся деп атанған.

Бұл тарихи қалыптасқан ұйымдастырушылық құрылым, әрине, берілген театр кәсіпорнының жекелеген нақты жағдайларына қарай түрлі өзгерістер мен аз-маз ауытқушылықтарға жол беретін негіз ғана болып табылады. Әйткенмен, негізгі белгілерінде ол Кабуки жанрын шынайы әрі таза түрінде насихатгап, таратушы барлық театрларда тұрақты ұстанылады.

Бұл ұйымның өзінің шаруашылық бөлігінде бірегейлік пен өзіндік ерекшелік тұрғысынан аса қызық ештеңесі болмаса да көркемдік басқару саласында оның ерекшелігі жетіп артылады.

Ең алдымен, труппаның өзінің құрылымы айрықша және өзіне тән сипатты болып келеді. Бұндай труппаның барлық басқа актерлер ұжымдарынан өзгеше, айырмашылықты сипаты, ең әуелі, оның шығу тегі болып табылады. Жапон ұлттық театрының әрбір актерлік жымының пайда болуы мен қалыптасуы кездейсоқ емес. Ол — актерлік ойын саласындағы және кейбір ретте - драматургиялық жанр саласындағы белгілі бір мектептің, қандай да бір ерекше бағыттың туындысы. Әрбір қалыптасқан труппа олардың әріптес -бауырластарында бардан өзгеше қандай да бір театрлық дәстүрді танытады, жалпы Кабуки тұтас жанрының ерекше тармағын танытады. Жапон труппасы - өзіндік бет-бейнесіз де емес; ол — артистер биржасында жалданған актерлер бірлестігі емес, қайта, белгілі бір мектептің табиғи бірлігі; жекелеген актерлер жиыны емес, қайта, шынайы ұжым.

Бұндай ұжымның толығуы сырттан емес, іштен жүреді. Жаңа актер аренаға сол труппаның өзінің қойнауынан өрлеп, өсіп шығады. Ол — қандай да бір шебердің, ұжымның ересек мүшелерінің бірінің шәкірті. Ол — ұзақ та қиын шәкірттік әрі шеберге жәрдемшілік стажынан өткен, берілген театр студиясының тәрбиеленушісі. Жаңа актер — ол, әдетте, бала күнінен, сәби кезінен-ақ труппа тіршілігімен өмір сүретін себептен де соның (труппаның) табиғи мүшесі. Өте жиі бұл ересек актерлердің бірінің — туған болмаса, асырап алған — ұлы, әйтеуір, бар психикалық құрылысы бойынша, шеберлігі бойынша рухани ұлы.

Өзінің бастапқы генезисінде труппа әлдебір үлкен шебердің —қандай да бір жанрдың негізін салушысы, жаңартушысы немесе соның жарқын өкілінің айналасында табиғи түрде туындай береді. Одан арғы дамуында ол ендігі жерде өзінде туындайтын күштермен қоректене, өсе береді. Кабукиге арналған жеке-дара театр мектептері жоқ. Біртүтас әулет мүшелерін де, сондай-ақ, шәкірттер — театр ұлдарын да бойына сыйғызатын актерлер ұжымы, труппа бар.

Театр ұжымының бұндай ерекше сипатына сәйкес барлық актерлер, ең алдымен, өздерінің труппадағы мәртебе - орын сипатына қарай топтарға жіктеледі. Бұндай топ екеу: 1) шеберлер (надай) және 2) шәкірттер (надай-сита).

Бірінші топтың өте қызықты жапондық атауы бар: надай, оны орысша бәрінен де — "ерекше есімі бар" актер деп беру дұрыс болады. Бұны атақ-абырой, даңқ, т.с.с. мағынасындағы метафоралық әлдене ретінде түсінбеген жон. "Есімі болуы" — бұл белгілі бір, өз есімімен аталу хұқығы болуды білдіреді. Надай тобының актерлері тарих пен дәстүр қасиеттейді, өз есімін театр тұрмысында ғана емес, сондай - ақ, күнделікті тіршілікте де алмастыратын арнайы актерлік есімдері болады.

"Өз" есімі бар болса, бүл актерлер, демек, есімдерімен тығыз байланыста болатын өз — танылған әрі заңдастырылған — актерлік стиліне де ие. Бір сөзбен айтқанда, бұл — белгілі бір көркемдік келбеті бар, өз ерекше стилін — әрине, берілген театрдың жалпы жоспарында — өз бетімен насихаттап, таратушы және, соған сәйкес, сахналық есімге ие актер; бұл — сөздің толық мағынасындағы шебер. Атап өтер бір қызығы, осы актерлік дәрежелеудің жоғары сатысына тиесілі басымдықтар қатарында мынандай да бар: шебер өз жеке киіну бөлмесі болуы хұқығына ие.

"Шәкірттер" жапонша надай-сита деп аталады, бұл сөзбе - сөз "есімі бар актерлердің қол астындағылар" дегенді білдіреді. Бұл берілген театрдың жекелеген шеберлерінің айналасында топтастырылатын және одан мектеп пен стиль алатын, соның амплуасының жоспары мен шеңберінде жұмыс істейтін төменгі дәреже актерлерін білдіреді. Олар ештеңені де өз беттерінше істей алмайды; олар тұтастай өз шеберінің әрекеті өрісіне кіріп, содан да өз есімін алып жүруге қақылары жоқ: олар өз бастығы, артист әке және ұстазының фамилиясын алып жүреді. Егер шебердің аты-жөні Мадумото (фамилиясы) Косиро (аты) болса, оның шәкірттері "Мацумото- бәленбай" атанады; әйтсе де, оның өзі — міндетті емес. Театрға қатысты мағынада олардың, тегінде айтқанда, өздерінің кім екендігі маңызды емес..

Таза тұрмыстық тұрғыда шеберге жәрдемші - шәкірттердің мәртебе - жайы, басқасымен бірге, өз театрының жатақханасынан тыс өмір сүруге қақысы жоқтығымен де сипатталады. Олар барлық уақытта белгілі дәрежеде күллі айналасынан жырақ өмір сүреді, ерекше театр ауанымен тіршілік етіп, бүтіндей өз театрының рухын сіңіреді.

Осының бәріне байланысты Жапониядағы актерлердің есімдері туралы мәселе үлкен қызығушылық тудырады.

Актерлік есімдердің, былайша айтқанда, әлдебір "жиынтығы" болады. Оның өлшемдерін белгілі дәрежеде азды-көпті тұрақты шама деп атауға болады: ол айтарлықтай құбылмайды.

Бұл есімдердің шығу тегі бүтіндей Кабуки тарихымен түсіндіріледі. Аталмыш жанр 300 жылға жуық өмір сүріп келеді. Осы уақыт бойы ол өзін тұтастай немесе оның жекелеген қырларын тудырған, қалыптастырған және дамытқан бірқатар ұлы актерлерді берді; ұлы Кабуки қайраткерлерінің есімдері — осы театр тарихындағы киелі есімдер. Бүл құбылыстың бірінші алғышарты осындай.

Бұл ұлы актерлер барлық Кабуки жанрларының тұтастай пайда болуы, қалыптасуы және дамуына жұмыс істеген.

Және, сонымен қатар, олар өзге ешкімге емес, тек өздеріне ғана тән жеке стилін, мәнерін жасап шығарды. Бұл жекелеген атақты шеберлер стильдері Кабуки өнері қазынасында зор құндылық болып табылады. Қандай да бір ұлы шебердің ойын тәсілдері — әрбір Кабуки актері атаулының көзінде киелі. Екінші алғышарт, міне, осындай.

Осы екі алғышарт негізінде соған сәйкес нәтиже шығады. Кабуки, ең алдымен, әрине, мектеп пен дәстүрдің, содан соң — осыған сәйкес — есімнің де қатаң сабақтастығын қадағалайды. Ұлы шебердің ойнау мәнері біртіндеп оның тікелей әлде жанама шәкірттеріне өтеді; оның қайтыс болғаннан немесе оның сахнадан кеткеннен кейін әлгілердің ең үздігіне оның есімі көшеді.





Осылайша, ұлы Кабуки шеберлері, бейне, мәңгі көркем ғұмыр кешеді. Олар берілген ойын мәнерінің жаңа, үздік иесінің бойында ұдайы көркем түрде жаңғырып отырады. Сонда биологиялық туыстық емес, қайта көркем - артистік бірлік принципіне негізделген ерекше актерлік әулеттер болып шығады, Дандзюро I — өлді, бірақ, одан кейін Дандзюро II, III, т.с.с туып жатты. Қазіргі заманғы Кабуки театрының ұлы актерлерінің әрқайсысының есіміне дәйім: "кудаймэ" (IX), "годаймэ" (V), т.с.с сынды атау қосылып отырады.

Алайда, бұл аздық етеді. Қандай да белгілі бір есім алған актер, егер тек ол аса үздік шебердің — актерлер иерархиясының жоғары сатысы өкілінің есімі болып табылмаса, ол есіммен мәңгіге қалып қалмайды. Әрбір Кабуки актері өзінің сахналық қайраткерлігінің жалғасуы барысында есімін бірнеше мәрте ауыстырады.

Есім ауыстыру, әдетте, берілген актердің дамуындағы бір кезеңнің аяқталып, екіншісі басталғанының нышаны. Әрбір актер өз дамуы мен театрлық іс - қайраткерлігінің бірқатар тізбекті сатыларынан өтеді. Бұл процесті қозғалысқа келтіретін факторлар әр түрлі болады, бірақ, жалпылай олар үш типке саяды: актердің белгілі бір жасқа келуі көрнекті роль атқарады; тереңірек, үздігірек, тұжырымдырақ, өрісі байырақ, түрлі амплуаға қолданылуында кеңірек бола түсетін ойын тәсілдері эволюциясының зор маңызы бар; Ойын тәсілдері өзгерісі де зор роль атқарады, бұл актердің өзіне лайықты белгілі бір қырынан көрінуіне ықпал етеді. Нәтижесінде — есім ауыстырылады. Жаңа мазмұнға жаңа атау да сай болуы тиіс. Актер өз дамуының бұрынғы кезеңінің нышаны болған есіммен қош айтысып, оның жаңа кезеңін паш ететін жаңа есімді қабылдайды. Жуықтай алғанда, мынандай көрініс шығады: бірінші есім — берілген актердің дамуындағы шәкірттік кезеңіне сәйкес келетін өз шеберінің, ұстазының есімі; екінші есім — ендігі өз бетінше, актер мансабына бастайтын өз жолына өтуін білдіретін есімі; үшінші есіммен кемеліне келген актер жеке өзіндік ерекшелікті жанры мен стилінде бекіп, тиянақ табады; және, ең соңында, төртінші есім болуы мүмкін, онымен актер өзінің сахналық іс - қайраткерлігін тамамдайды. Осылайша, мысалы, Токио Кабуки театрының актері, бүкіл Жапонияның сүйікті артисі, әйгілі Удзаэмон өз жеке артистік (ойынпаздық) мансап жолының үш кезеңінен өткен: әуелі ол жас қыздарды ойнап, ол кезде Такэмацу атанды; осыдан соң әртүрлі қыры бар ерлерді роліне ауысып, Какицу есімін алып жүрді; ең соңында, басым түрде, "ашынажай-кейіпкерлер" рольдерше көбірек ден қойып, Удзаэмон есімін иеленді.

Осы өзіндік жолмен Кабуки үшін мәнді көп нәрсеге қол жеткізіледі. Мұндай амал-тәсілмен осы жанрдың жанды дәстүрі қолдау табады, күллі мектеп сабақтастығы, бүкіл театр шеберлігінің тұтастығы сақталады. Алайда, бұл ғана емес: осы бір принцип Кабуки өнерінің өзіне баламалы жаңа материалмен біртіндеп баюына да әкеледі. Әрбір жаңа Кикугоро өзінің театрлық ізашарының стилін жалғастырып қана қоймай, сонымен бірге, оған өзінен әлдене енгізеді. Сол ізашардың өнерінің жалпы жоспарынан ауып кетпей, ол еріктен тыс, әншейін уақыт факторына бағынып-ақ, белгілі дәрежеде ол өнерді өзгеріске түсіреді. Әрбір шебер, өз есімінің дәстүрімен қандай тығыз байланысқан болмасын, дәйім өз стилін тұжырып шығарады: сол Кикугоро болса да, айталық, V-ші Кикугоро IV-ші емес, яғни, ол, тегінде алғанда, Кикугоро I қалыптастырған стиль дамуындағы бесінші кезеңді танытатын Кикугоро. Эдетте, әрдайым өз мүшесінің әрқайсысының өз бетінше жұмысын қырағы қадағалап отыратын актерлік ұжым қағидасы ғана емес, сондай-ақ, көрермен жұртшылық үкімі де Дәстүрдің осы жанаруына кепіл болып, қызмет етеді, онсыз (яки, жұртшылық үкімінсіз) бұндай есім ауыстыру ешқашан болмақ емес. Театр тұрғысында сергек, тәрбиелі әрі, әдетте, осы өнер дәстүрлерін, интуиция деңгейінде болса да, жете талдай білетін сауатты Кабукидегі жапон көрермен жұртшылығы қашанда үкімді тек, бір жағынан, қандай да бір есімге үміткердің бойында оның осы есім бойынша ізашары өнерінің ең үздік белгі - нышандары барлығын, екінші жағынан, оның өзіне тән жеке тұлғалық дарындылығын танып, мойындаған жағдайда ғана бекітеді.

Орындалатын рольдер сипаты тұрғысынан жапон актерлері төрт топқа бөлінеді:

1) ерлер рөлдерінің актерлері (татияку);

2) әйелдер рөлдерінің актерлері (ояма);

3) балалар рөлдерінің актерлері (кодомояку);

4) жануарлар рөлдерінің актерлері.

Кескінделетін бейне - тұлғалар сипаты бойынша бірінші топқа мынандай басты амплуалар тән:

1) қаһарман (татияку);

2) зұлым (катакияку);

3) күлдіргі (комик) (дакэяку);

4) жас жігіт (вакасюяку);

5) қария (родзиньяку);

Екінші топ — әйелдер рольдері — үш амплуаға жіктеледі:

1) қаһарман әйел (химэяку);

2) жас қыз (мусмэяку);

3) кемпір (родзиньяку);

Балалар рольдері ерекше жіктеліске түспейді; жануарлар рольдерін ойнайтын актерлерге келсек, бұнда біз екі басты амплуа барын көреміз:

1) ат сирақтары амплуасы;

2) маймыл амплуасы.

Осы барша түрлі амплуа жүйесінде еуропалық үшін ең қызық жері Кабукиде әйелдер рольдерін түгелдей ерлер орындайтындығы болып табылатындығы күмәнсіз. Кабуки актриса дегенді білмейді: актерлер ұжымына тек кілең ер адамдар кіреді.

Бұл өзіндік құбылыстың, әрине, өз тарихи түсіндірмесі бар. Осы жанрдың тіршілік таңы енді атқан сонау кезеңде труппа құрамына ерлер де, әйелдер де бірдей-ақ кірген. Алайда, көп ұзамай, тұрмысының ерекшелікті жағдайына қарай, сондай-ақ, сол заман актерінің адыра қалғандығына (шеттетілгендігіне) орай, бүл актрисалар жезөкшелерге айналып, сол кәсіп шебінде зор табысқа жеткендігі себебінен, адал ниетті қала тұрғындарының парасаттылығына қауіп төндіретін азғырынды болып шықты.

Осыны ескеріп, көп ұзамай, сахнаға әйелдерді шығаруға тыйым салған полиция жарлығы дүниеге келді де, Кабуки басшыларына еріксіз оларды ерлермен алмастыруға тура келді.

Істің тарихи мән-жайы осындай. Алайда, қазіргі уақытта ешкім де бұл құбылысты тарихи тұрғыдан қарастырмайды. Кабуки тіршілік еткен ұзақ уақыт ішінде бұндай жағдай тұрақты ереже, театрлық қағидаға айналып, осы түрінде ол өз эстетикасы, өз көркемдік түсіндірмесін тапқан еді.

Кабуки сахнасында ояма жүйесін сақтаудың негізгі дәйегі болып, ең алдымен, оның осы қағидашылдық ұғымы қызмет етеді. Әрі-беріден соң, кездейсоқ туындаған нәрсе Кабуки тіршілігіндегі бірнеше ғасыр ішінде тұрақтағаны сонша, бүкіл жанр құрамына табиғи бөлшек болып енді. Осындай көзқарас өкілдерінің ойынша — "майды сумен араластыруға болмайды", әйелді еркекпен қатар Кабуки сахнасына жіберуге болмайды. Тарих Кабуки театр сахнасы мен әйелді мүлде қабыспайтын, бір өлшемге сыймайтын екі бөлек құбылыс етіп жіберді. Кабуки театрындағы әйел — тарихи-қағидалық келеңсіздік.

Театр дәстүрлерінің қызу жақтаушылары, тарихи қағида апологеттері, жақтаушы тенденциялар өкілдері мәселеге осылай қарайды. Кабуки өнерінің — тарихшылары дегеннен гөрі — теорияшылары біршама өзгеше пайымдайды.

Кабуки театр өнері теориясы бәрінен де сәйкестік тұрғысынан жақсы қабылданады. Бүл тип жазушылары өте жиі Кабуки театр жанры мен Укиеэ кескіндеме жанры арасында үйлестік жүргізеді. Жапон өнерінің бұл екі құбылысы арасында, олардың пікірінше, толық сәйкестік бар. Укиеэ эстетикасы бір мезгілде Кабуки эстетикасы және керісінше — Кабуки эстетикасы Укиеэ эстетикасы — деген сөз.

Бұл эстетиканың мәні сол, Кабуки жоне Укиеэ бейнелеу мәселесіне бірдей көзқарас тұрғысынан қарайды. Олар ешқашан шындық өмірді, сырт дүниені көздің, кәдімгі адамзаттың қабылдауындағыдай бейнелемейді. Табиғат пен өмірді не Кабуки, не Укиеэ қайталауға ұмтылған емес. Олар шындық өмірді және тек бір ғана шындық өмірді бергісі келді, бұл мағынада олар реалистік және ішінара натуралистік тенденцияларды сіңірген. Алайда, бұл шындықты олар өзінше бір аңдайғайлаған, былайша айтқанда, өзінің нақты айналасынан суырып алынған, өзінің нақты мазмұнынан ажыратылған, қандай да бір басқа жағынан көрсетілген түрде береді.

Және де, бұл шындық өмірді әлдебір символдау үшін емес, қайта, тек нағыз, өз мәніндегі шындық мақсатында ғана солай істеледі. Дүкеншінің тұлғасын суреттей отырып, Укиеэ нағыз дүкеншіні, және тек, әдетте, біздің немқүрайды, салғырт назарымыз байқамас өз мәніндегі шындық кейпінде ғана беремін деп санайды. Сұм жауыз бейнесін бере отырып, Кабуки іс жүзінде барды, тек жіті әрі өз әсерін айтып бере алар көз аңғарғанды көрсетемін деп ұйғарады.

Мәселенің бұлай қойылуы тұрғысынан әйелге театр сахнасында орын жоқтығы түсінікті. Әйел, осы теория жақтаушыларының пікірінше, сахнада, тегінде, дәйім өз-өзін ойнайды. Аз ба әлде көп дәрежеде ме, бірақ, актриса атаулы сахнада табиғаттан берілген, нақты әйел ретіндегі өз-өзінен ажырағысыз. Ол қашанда тым нақты, ол белгілі бір тұрмыстық болмысқа толы. Сондықтан, Кабукидің көркемдік түпкі ой - сипатының өзі оны осы Кабуки сахнасында ақылға сыйымсыз етеді.

Ояма жүйесінің, сондай-ақ, осы жанр теоретиктері қатарына жататын апологетгерінің үшінші тобы мәселеге басқаша қарайды. Олардың пікір - пайымдары мынаған саяды.

Бүкіл Кабуки театр өнері тұтастай бір ғана негізді тұғыр еткен. Бүкіл Кабуки өнерінің бірден-бір негізі шеберлік болып табылады. Шеберлік, актерлік техника принципі Кабукидегі баршасынан басым түседі, оған бұл жанрдың барша құрамдас элементтері бағынады. Осыған сәйкес актер беретін әрбір бейне оның тарапынан осы шеберлік аясында қарастырылуы, шеберлік дәнекерлігімен жасалуы және шеберлік аспектінде басқаларға көрсетілуі тиіс. Кабукидің театр тұрғысында тәрбиеленген көрермендері де актердің әрбір жетістігін дәл осы аяда қарастырады. Және осылай болған соң да, әйелге труппада тағы орын жоқ. Ең әуелі, заты бойынша: әйел табиғатында бір ғана таза шеберлік ауқымында қала алмайды, оның дәйім, былайша айтқанда, "болмыс", эмоциялық арна, мүмкін, шабытта болар, бірақ, әйтеуір, бүкіл жанрдың болмысына тән емес әлденесі қоса жүреді. Сахнада таза шеберлік өнімін беру, ішкі рет - жосықты шабытты техникалық шеберлікті өркендетуге жұмылдыру тек қана ер адамның қолынан келеді. Бұл — біріншіден. Ал, екіншіден — шебер үшін сахнада әйелді беру неткен еліктірерлік міндет! Жетпіс жасар Утаэмон жас көрікті қыздарды ойнағанда; театр оның қимыл-қозғалысы, ым - ишара, кейіп - қалыптарын бағып, сүйсіне тынып қалғанда; залда болған жас қыздар осыдан кейін, үйлеріне келе сала, оның ойыны негізінде өздеріне тән қимыл-қозғалыстарға, басқаша айтқанда, хас бикеш болуға үйрене бастағанда, — сонда қарт Утаэмон өзіне айта алады: ол — сөздің толық мағынасындағы — шебер. Таза, андағайлаған шеберлік тұрғысынан нағыз әйелді сахнада тек қана ер адам бере алады.

Және ешбір жағдайда керісінше емес. Нағыз еркекті сахнада тек әйел ғана бере алады деуге болмайды. Өзінің табиғи құрылымы бойынша, тіпті, әйелдер бейнесінде де ол тек өз-өзін ғана бере алады. Оның, ең алдымен, өзін алғандағы еркекті беруге шамасы жетпейді: ол бұл үшін қажет таза шеберлік өрісіне жеткілікті толық әрі қарқынды түрде өте алмайды. Оның үстіне, әр қилы ерлерді: қаһармандар, күлдіргілер, тағы басқаларды бере алмайды. Кабуки сахнасында әйелдер рольдерін ойнаушы әйел — техникалық келеңсіздік.

Қазіргі уақытта Кабуки театрының осы мәселе саласындағы идеологиясы осылай құрылуда. Және осы театрға арналған актриса жасауға деген барлық талпыныстарына қарамастан, күні бүгінге шейін келе жатқан қағиданың іргесі шындап шайқалған жоқ: бұл жанрда еркек - актер бір өзі билік құрып, үстемдік етеді.

Жапондық труппа құрылымындағы келесі қызғылықты пункт жануарлар рольдеріне ерекше актерлердің жүретіндігі болып табылады.

Бұл репертуардың басты рольдерінің бірі маймыл рөлі болып табылады. Сипаты бойынша бұл роль таза бишілік роль. Бұл рольдегі актердің бар қимыл-әрекеті өзіндік биге салынған маймылға тән бұраңдау, секірулерді жеткізуге саяды.

"Ат сирақтары" рөлі әлдеқайда маңыздырақ әрі жауаптырақ. Тұтас ат емес, дәл осы сирақтары рөлі. Себебі сол, көрерменге аттың сирақтарын алмастыратын актерлердің екі жұп аяқтары ғана көрінеді, ал, олардың денесінің бүкіл жоғарғы бөлігі иықтарына қондырылған жасанды ат қалыбы ішінде жасырынған.

Бұндай театр атының Кабуки сахнасында пайда болуы, өте-мөте өмірлік — әрі тағы да тарихи рет - жосықты — себептермен шарттастырылғанны сөзсіз. Кабуки театрының барша бастапқы құрылымы сахнада нағыз аттың пайда болуына мүмкіншілік бермеді: ең алдымен, оның ауырлығынан, сахна түсіп кетуі кәдік еді. Бұған қоса, жапондықтардың тоғышар тұрмысқа жалпы жылқы баласына дағдыланбағандығы, олармен жұмыс істеп, сахнаға үйрете білмеушілігі белгілі дәрежедегі роль атқарады. Бір сөзбен айтқанда, тұтас бірқатар таза техникалық ой-пікірлер бойынша Кабуки театры тірі аттан бас тартып, жасандысына жүгінді. Және, әдеттегідей, бұл жаңа театр құбылысы өз идеологиясын да иемденді.

Әуелі — жапон көрерменін алып қаралық. Ол ешқашан да сахнада тірі аттың болуына көне алмас еді. Бұл оның адамдық ар-намысын аса қорлағандық болар еді. Оның ойы, шамамен, былай жүрер еді: театр — адамзат өнерінің үздік көрінісі, енді кенет оған "тикусе", сөзбе-сөз — мал (хайуан) баса-көктеп кіріп кетеді. Бұл әлдеқандай жануардың адамдар қауымында, айталық, иттің тұрғын бөлмеде тұруымен бірдей. "Театрда — ат?" — бұндай тіркес жапон көрермені үшін өрескел.

Осы бір көрермен қарсылығының табиғилығы сонша, әдетте, тіпті, ешқандай эстетикалық қондырмасыз жүреді. Бұл айтқан (қондырғы), әсілі, әйелдер рольдеріндегі ерлер туралы мәселе бойынша айтылған ой - пайымдарға саяды. Нағыз ат сахнада тиімсіз болатын себебі, ол ойнай алмайды; ол тек ат болады, бірақ, актер болмайды; оның жеке өзін жалпы шеберлік арнасына сыйғыза алмайсың.

Ат сирақтары рөлін ойнайтын актерлер жиі қандай да бір жалғыз жұпқа маманданады: біреулері, басым тұрғыда, алдыңғы сирақтарды, екінші біреулері артқы сирақтарды ойнайды. Бұндай арнайы маманданушылықтың негіздемесі сол, бірінші актерге аттың бүкіл қимыл-қозғалысына бас жетекші болуға тура келеді: ол алда келе жатады; ал, екіншісіне тек алдыңғы адамға еріп, онымен өз қозғалыстарын үйлестіруге ғана тура келеді.

Жапон пьесаларында қаһарманға қатысты тұтас көріністер аттың үстінде өтетіндігіне байланысты бұл рольдің жауаптылығы аса зор. Аттың үстінде отырып, актер, әдетте, қызу қарқынмен ойнайды. Осыған орай, оның атының бар қимыл- қозғалысы соның оз қимыл-қозғалысымен қатаң үйлестірілген болуы аса маңызды; сөйтіп, бәрін бірге алғанда, біртүтас кешенді танытуы керек. Сондықтан, өзара төселгендік және, ең бірінші кезекте, аттың мінген адамға толықтай икемделе білуінің маңызы зор. Кейбір әйгілі жапон актерлерінің нақты бір осы ат рөлін орындаушылармен ойнайтындығы сондықтан. Дандзюро IX қайда өнер көрсетпесін, әрқашан өзінің осы амплуа орындаушыларын бірге алып жүрген.

Кабуки труппасының құрамы туралы барша айтылғанға соншалық жауапкершілікті емес, бірақ, әйтсе де, аса қажетті екі жағдаят туралы тағы бірер сөз қосу керек.

Біріншісі — ерекше белгі беруші амплуасы. Оның рөлі пьесаның айтулы, аса маңызды тұстарында іргеден пайда болып, тізерлей отыра қалып, ерекше қол тоқпақтармен еденде жатқан салдырлақ ағаш тақтайды ырғақпен ұрғыштай бастайтындығына саяды. Құлақ тұндырған соққы әсері туындап, бұнымен я сахналық жағдайдың айрықша драматизмі, я актер қимыл-қозғалысының аса елеулі ырғақты суреті баса көрсетіледі. Қажеттілік біткен соң, бұл белгі беруші сахна сыртына тасалана қояды.

Екінші роль — сахна қызметшілері. Бұл — кілең қара киініп, қара бүркеншіктерін беттеріне түсірген адамдар. Теория жүзінде олар көрермендерге көрінбейді, сөйтіп, бұл оларға көрініс техникасы үшін өте маңызды бірқатар әрекеттерді орындауға мүмкіндік береді: олар артық жасанды қалыптарды әкетіп, жаңасын алып кіреді, актерлерге костюм ауыстыруға көмектеседі, отыруы қажет болғанда, кейіпкердің астына орындық тақай қояды, т.б.

Бұл қара сұлба - тұлғалар ара-тұра дабырсыз сахнада көлбеңдеумен болады. Олар ешкімге кедергі келтірмейді, ешқандай әсерді бұзбайды, оларға ешкім, тіптен, назар да аудармайды.

Осындай жапон труппасының қысқаша сипаттамасынан кейін тағы сол театрды көркемдік басқару бөлімі: драматург - авторлар бөліміне ауысуға болады. Бұл жерде біз істің ұйымдастырылуының өзіне қатысты бірқатар өзіндік нақтылықтарды ұшыратамыз.

Кабуки театрының сонау туындауынан бастап өткен жүзжылдықтың 80-ші жылдарына дейін бүкіл осы жанр драматургиясы мүлде ерекше жағдайларда дамыды. Театрға арналған пьесаларды труппамен тығыз байланысты белгілі бір тұлғалар жазды. Басым түрде, ондай драматург өте жиі бір бойында автор, актер және театр директорын біріктіретін актердің өзі, негізінен, труппаның бас актері (премьер) болды.

Осылайша, әрбір актерлер ұжымының құрамында өзінің, арнайы өзіне жұмыс істеуші драматург - жазушысы болған жағдай қалыптасты. Труппаның өз қаһарманы, өз ат сирақтары болғаны тәрізді, өз драматургі де болды.

Тарихи қалыптасқан бұндай жағдай көп ұзамай-ақ, ережеге айналып, сол күйінде өзінің идеологиялық түсініктемесін де иеленді. Кабуки қайраткерлері әрбір театр тек қана өзінің барлық жағдайлары жиынтығымен сәйкестікте бойынша және өз шеберлігі ерекшеліктерімен байланысты қоя алатын пьесаларды қоюы тиіс деген мәнде пайымдауға көшті. Осыған орай, берілген театрға арналған пьесаны қанағаттанарлықтай етіп пьесаны осы театрды, бүкіл труппаны, әрбір жеке актердің ерекшеліктері мен мүмкіндіктерін, берілген ұжымға тән бүкіл стильді өте жақсы білетін жазушы ғана жазып бере алмақ. Тек сонда ғана бір-біріне шын мәнінде баламалы элементтерден қиыстырылған спектакль шықпақ.

Осы оз театрын оның барша мазмұны ауқымында білу — драматург үшін басты шарт. Әдеби дарын, жазушылық қасиет — екінші дәрежелі ғана емес, актерлер көзінде маңызды емес дерлік факторлар. Актерге тек оның шеберлігіне лайық материал ғана керек, ал, бейнеленетін туындының әдеби құндылығы туралы ол ойға да алмайды.

Іс мән-жайы өткен жүзжылдықтың соңғы ширегіне дейін солай болды. Соңғы онжылдықтарда жағдай едәуір өзгерді. Жапон театр әлеміндегі Еуропадан ауысып келе жатқан жаңа леп драматургия саласынан да аңғарылады. Қандай да бір труппадан тәуелсіз, жалпы алғандағы жазушылар пайда болды. Олар әлдеқандай театрды назарда тұтпай-ақ жазатын болды. Жапон драматургиясы екі арнаға бөлінді: бір жағынан, арнайы театр драматургтері өз жұмысын жалғастырса, екінші жағынан, шеттен келген драматургтер үдеткен үстіне, үдете үн қата бастады. Сахна үшін жазушылардың екі типі пайда болды: "өзінікілер" және "шеттегілер". "Өзінікілер" көп ретте ескі классикалық репертуарды жаңарту және оны өз театры жағдайларына бейімдеумен жұмыс жасап, анда-санда ғана жаңа пьесалар тудыруға тәуекел етті. "Шеттегілер" басым түрде жаңа пьесалар жазды, ал, олар өндеуге ескілерін алғанның өзінде де мәнінде жаңа шығарма үшін материал ретінде ғана пайдаланды. Қысқа түрде айтқанда, драматургия таза театрлық саладан таза әдеби салаға өте бастады. Еуропаның ықпалы жапон драматургиясында бұндай тенденцияның туындауына септесіп қана қойған жоқ, сірә, туындамасына қоймады да.

Осы "шеттік" драматургия жапон театрына өте-мөте зорга қабысатынын атап өту қажет. Бұған себеп өте көп. Жаңа, "шеттегі" жазушылардың сәтсіздігінің бірінші және, сірә, сң басты себебі олардың театр үшін, әсіресе, әлдеқандай белгілі бір труппа үшін жаза алмайтындығында: олардың онымен байланысы жоқ, қойылым процесінің бүге-шүгесін, барысын білмейді, өзіндік ерекшелікті сахна талаптарына бойламаған. Олардың сәтсіздігінің екінші бір кешенді себептері актерлерде жатыр: әдетте, осы актерлер жаңа пьесаға аса ықылассыз барады; олар "шеттегі" драматургтердің шығармашылығына принципті түрде сенімсіздікпен қарайды, ал, екінші жағынан, жаңа пьеса материалымен беттескенде, әдетте, оның өзіне әлдебір жаттығын сезінеді. Сондықтан, олар жиі епсіз -қырсыз ойнап, тиісті бағдарды таба алмайды да, пьеса сәтсіздікке ұшырайды.

Және, ең соңында, жаңа пьесалардың сәтсіздігі себептерінің үшінші қатары ендігі жерде көрермен жұртшылықтың өзінің қатынасымен шарттастырылған. Егер жаңа пьесаға актер сенімсіздікпен қараса, дәл сондай-ақ көрермен де әлдебір түйсікпен оған сенімсіз және тіпті, алдын-ала жаулықпен қарайды. Кабуки көрермені актермен бірлесіп өз театрын шеттен басып - көктеушілік атаулыдан қызу қорғайды, өзінің бағзы өнерін қызғыштай қорып, театр дәстүрлеріне қол сұғылмауын сергек қадағалайды. Бұған қоса, жапон көрерменіне өз актерін оны қандай да бір жат, дағдылы емес кеңістікте бақылағаннан гөрі, таныс, он мәрте көрген рольде көру әлдеқайда ұнамды. Соңғы айтылған жағдайда ол театрға үлкен сеніммен барады: ол бәлен рольдегі сүйікті актерінің танылған шеберлігінен толық ләззат алатынын біледі. Жаңа пьесаға келгенде, ол көзді жұмып бара салады; ол: жақсы рольден рахат таба ма әлде, керісінше, көңілі қала ма — өзін не күтіп тұрғанын білмейді. Ал, театрға жапон көрермені әсте жағымсыз әсер алып, көңілі қалуы үшін бармайды.

Барша осы себептерге байланысты, қазіргі заманғы Жапонияда театр драматургиясы екіұдай күй кешіп отырғаны шүбәсіз. Бір жағынан, біз әлі де сақталып келе жатқан театр ұжымына кіретін "өз" авторлары институтын көреміз. Екінші жағынан, ішінара ескі, Кабуки актеріне жақсы таныс классикалық пьесаларды жаңаша өңдеумен сол актердің көңілін баурауға тырысып, ішінара мүлде жаңа туындылармен батыл көрініп жүрген "шеттегі" драматургтер жұмыс істейді — әрі өте өнімді жұмыс істейді. Театр үшін күрес жүруде. Еркін жазушы драматург алға басып, оның қадамын Жапонияның және жапон театрының күллі еуропаланушылық процесі қолдауда. Алайда, Кабуки тірек - тұғыры әзір әлі де нық ұстанып тұр. Ол актерлер мен көрермендердің қосарлы қамқорлығында. Осы жәйт ұзаққа созыла ма? Бұл — жапон театрының тағдырын шешетін өте үлкен сұрақ.

Кабуки театрының жоғарыда келтірілген мінездеме - сипаттамасы осы жанр туралы және сол арқылы — едәуір мөлшерде Жапонияның барша ұлттық театры туралы пікір -пайымдарға тиянақ болар кейбір тұжырымдарды бере алады.

Жапон театры, ең алдымен, берік принципті негізде тұр. Өзін алғандағы театр өнері — Жапонияда дәл, әрі баршаға мәлім түсінік. Театр өнері сөз, бояу, сәулеттік форма немесе дыбыс өнері емес, ол — театр өнері, басқа ештеңеде емес. Осы өнер түрінің өзіндік мәні, оның өнердің өзге түрлері арасындағы дербестігі жапон театр қайраткері үшін де, дәл сондай-ақ, көрермен үшін де сондай айқын. Осыған байланысты жапон театры әдебиетшілдіктен табиғи түрде аулақ. Драматургия — жалпы театр тұтастығының актер, оркестр, бутафория сияқты бөлшегі. Театр ұғымына барлық құрамдас бөлшектер сыйған, олар оған ұйымдастырушылық тұрғыдан да, мәнісі бойынша да бағындырылған. Театрдан тыс — драматургия жоқ. Жай ғана оқыла салынатын пьеса — жапондық үшін қисынсыз сәйкессіздік.

Екіншіден, бүкіл жапон театр өнері шеберлікті тұғыр еткен. Спекгакльдегі ең мәндісі — шеберлік негізі, ол актерлік ойынға да, дәл сондай-ақ, бүкіл сахналық безендіруге де бірдей қатысты. Бұл ретте, шеберлік әлдебір актердің бір ғана жекелік техникасы емес. Кабуки шеберлігі — ең алдымен мектеп, айрықша театр мәдениеті, ерекше дәстүр шеберлігі. Жекелеген актерлер шеберлігі бүтіндей осы ортақ ағымға жұтылып кетеді. Бірақ, егер Кабуки театр өнерінің жалпы қағидасы болса, онда оның жекелеген модификациялары да бар болғаны. Әрбір берілген театр, біріншіден, ол тұтас алғандағы Кабуки өнерінің барша қазынасын меңгерген және екіншіден, осы салада өзінің белгілі бір нақты орнына қол жеткізе алған болса ғана тіршілік етуге қақысы бар. Кабуки шеберлігі — жалпы ұғым ретінде, берілген театр шеберлігі — бұл ұғымның бірінші нақтылануы, және жекелеген актерлер шеберлігі — оның ақырғы, біржола тұжырымдалуы.

Үшіншіден, әрбір Кабуки театры ұйымдасқан және жымдаса байланысқан ұжымды танытады. Жетекшілік роль бұл ұжымда директордан гөрі, осы театр насихаттайтын жанрға тиесілі. Осы жанрға көркемдік жетекші де, бүкіл театр да — сәулеттік стиль бөлшектеріне шейін — тұтастай бағынады. Бұған қоса, аса зор жоғарғы жетекшілік ролін мектеп, дәстүр атқарады. Оларға директорлар да қарсы келе алмайды. Сондықтан, театр басшылығындағы жеке тұлға құзіреті жоққа тән етілген.

Труппаның осы ұжымдық сипатынан шығу тегі тұрғысынан да, сондай-ақ, өзара қатынастар тұрғысында да біте қайнасқандығы айқын танылады. Жаңа актер тап осы театрда туындайды. Ол — осы театрдың шынайы перзенті. Туа салысымен дерлік ол берілген театр ауанында тәрбиеленеді. Және қатаң шеберлік сабақтастығына актерлердің осы бір ұдайы тығыз бірлестікте жұмыс істеуші шеберлер мен шәкірттердің өзара қарым-қатынастары да негізделген.

ЖАПОН ТЕАТРЫ

(Но, Дзерури, Кабуки)

І

Жапон театры тарихы елдің тарихи-әлеуметтік дамуының түрлі кезеңдерінде туындаған үш негізгі театр жанрларымен байланысты келеді. Ерте феодализм дәуірі (VІI-XII ғғ.) тұтас бірқатар халықтық көрініс - билердің өркендеуі және Гитаку — негізінен, сарайда қолданылатын болған музыкалық - би көріністерінің пайда болуымен нышандалады. Кейінгі феодалдық дворяндық өз театры — XIV жүзжылдықтың екінші жартысында рәсімделген Но театрын құрды; сонымен бір мезгілде халықтық фарс (яғни, мазмұны тайыз, жалаң комедия жанры) — кегэн пайда болды. XVH-XVIII ғғ. феодалдық қала халқы өзінің театр түрлеріне ие болды — қуыршақтар (марионеткалар) театры (Дзерури) және актер театры (Кабу¬ки). Жапон театры тарихын үш ірі жікке бөлуге болады.

Алайда, бұл өзгеше қарастырылуы да мүмкін. Тұтастай алғандағы жапон театрының бүкіл тарихы бір үздіксіз жіп ретінде, жалпы театр өнерінің бірізді дамуының, бірде сол жолдағы келесі кезеңге ілгерілеуден бірде өзге формаларға өтуден көрініс табатын, бірақ, ешқашан өзінің жекелеген бөліктері арасындағы айтулы байланысты жоғалтпайтын дамуының үздіксіз суреті ретінде қарастырыла алады. Бұндай тұрғыдан қарастыруда не үлкен жанрлардың қалыптасуы ісінде дайындаушылық роль атқаруына тура келген формалар да, не, біресе, тартыса, біресе, ықпалдаса бірнеше театр формалары қатар тіршілік еткен дәуірлер де бақылаушы назарына шалынбай қалмайды. Бұндай қарастыруда ілгерідегі жанрдың келесісінің қалыптасуы үшін болған маңызын дәл есепке алу да мүмкін болмақ.

Осындай көзқарас тұрғысынан жапон театры тарихын әрқайсысы жалпы дамудағы өзіндік кезеңді танытатын бес үлкен дәуірге бөлуге болады.

Бірінші кезең хронологиялық тұрғыда ерте феодализм дәуірімен — Жапонияда, оның тарихының ерекшеліктеріне орай, салыстырмалы орталықтандырылған мемлекеттік құрылыс дамуымен ілес жүрген Нара-Хэйан кезеңімен (VII- XII ғг.) сәйкес келеді. Бұл кезең халық ортасында туындап, бастапқыда сол ортада дамыған және кейін, негізінен, алдымен, Нара қаласында, сосын Хэйан (Киото) қаласында — бір мемлекеттің бірінен соң бірі болған осы екі астанасындағы сарайда шоғырланған феодалдық аристократия ортасына енген алғашқы театр формаларының өркен жаюы уақыты ретінде сипаттала алады. Бұл ерте театрлық формалар сол кезде музыка сүйемелдеуіндегі жеңіл-желпі театрландырылған би, сәл-пәл сахналық безендірілген музыкалық - ән номері немесе қарабайыр пантомима шеңберінен шықпаған. Батыс Еуропа театры тарихындағы "мистериялар" мен "мираклдер" іспеттес, храмдық көріністер — Кагура жекелей дамыды.

Екінші кезең — Камакура кезеңі (XII-XIV ғғ.), яғни, Жапонияда жекелеген фоедалдық иеліктері дамуының басталуымен ілес жүрген жапон феодализмінің екінші дәуірі — театр жанрларының түзілуі уақыты ретінде, бүкіл әрекеті әлдебір сюжеттік негізге құру ұмтылысы бар элементар да болса, бірақ, белгілі бір нақты драмалық мәтіннің пайда болған уақыты ретінде сипатталады.

Үшінші кезең — Муромати жоне Асикага кезеңі (XIV- XVI ғғ.), жапон феодализмінің үшінші кезеңі, феодалдық бытыраңқылық дәуірі — тұңғыш ірі театр жанры — күллі ілгерідегі кіші жанрлар материалы негізінде қалыптасқан, оларды — үлкен театры өнері саласында — былайша айтқанда, біржола қорытындылаған Но театрының құрылуы кезі болып табылады. Бұнымен бір мезгілде халықтық фарс — кегэн қалып тасты.

Төртінші кезең — Токугава кезеңі (XVII-XIX гг.), жапон феодализмі тарихындағы соңғы кезең, мәдени бастама ендігі "үшінші қоғамдық топ" — қалалықтардың, яғни, феодализм жағдайында - ақ дамыған ерте буржуазияның қолына көше бастаған феодалдық абсолютизм дәуірі, бір жағынан — Но театрының гүлденуімен, екінші жағынан, жаңа жанрлар — Дзерури театры және Кабуки театрының құрылуымен нышандалған дәуір. Елдің әлеуметтік бейнесі театр саласында былай көрініс тапты: саяси тұрғыдан әлі үстемдік етуші, бірақ, экономикалық тұрғыдан құлдырау үстіндегі феодалдық дворяндық пен экономикалық өрлеуші буржуазияның, сол кезде өлі феодалдық бюргерліктің қатар тіршілік етуі екі театр түрінің: ескі — Но және жас — Дзерури мен Кабукидің үзеңгілес дамуына жағдай жасады.

Бесінші кезең ендігі біздің көз алдымызда — буржуазиялық-капиталистік құрылыс жағдайында өтуде. Жапон театр өнері тарихының осы кезеңінің басы ретінде — ХІХ-ғ. еуропалық театр өнерімен ортақ типті — театр жанрларының құрылуы белгілері айқындалған өткен ғасырдың соңғы онжылдықтарын санаған жөн.

XI ғ. ақыны Фудзивара Акихира бізге өз отанының театр өнері туралы алғашқы мәліметтерді береді. "Жиырма жасар кезімнен мен біздің екі — шығыс және батыс — астанамызда болып жатқанның барлығын бақылап келемін, бірақ, не бұрын, не кейінгі уақытта бүгін кешке өзім көрген Саругаку көріністерінен қызықты ешқашан ештеңе болған емес",— дейді ол өзінің "Жаңа Саругакулер туралы" жазбаларында. Сөйтіп, өзі сол кезде көргендерінің баршасының атауларын егжей-тегжейлі келтіреді. Бұнда "ауылдық көріністер" (Дэнгаку), қуыршақтар (марионеткалар), атлетикалық актілер де; бұнда әңгімесін бива-да ойнауымен сүйемелдеп отыратын рапсодтардың баяндары да; бұнда "Монах әйел Меконың ішкөйлек сұрауы", "ІПет аймақ тұрғынының астана қалаға бірінші рет келуі", "Ішу — демек, мың жыл өмір сүру" және т.с.с. көріністері де бар. Автор, өкінішке орай, ешқандай нақтылықтар келтірмейді; хор болды ма, көрініс қандай аспаптармен сүйемелденді, оңда қанша адам қатысты, барлық көріністер бимен қосылған пантомималар ғана болды ма, біз білмейміз?! Бір нәрсені сенімді түрде айтуға болады: Акихираның көргенінің барлығының қомақты үлесін тұрмыстық және сол уақыт үшін танымал сюжеттерге құрылған күрделі емес комедиялық көріністер тобына жатқызу керек. Әсілі, шалғай "Шығыстың", яғни, Хонею аралының солтүстік-шығыс бөлігінің түпкірдегі шет аймақтарынан шыққан, Хонсю аралының оңтүстік-батыс бөлігіндегі жарқ-жұрқ еткен астана Хэйан (Киото) қаласының өзі үшін таңсық жағдайында абдырап-сасқан мешеу қара халық бейнесі бекзат хэйандық сарай тұсындағылар тарапынан небір әжуа-сықақтарға тап болған.

Шамамен осы уақытта, XI жүзжылдықтың ортасында әлде, тіпті, біршама ертерек "дуашылар" (дзуси) көріністері күшті даму алды. Бүл дуашылар ол заманда емшілердің орнына жүріп, солардың іс - қызметін атқарған: оларды науқасқа шақыртып, сосын олар өздерінің дуаларымен оның бойынан дерт жын-перілерін қуатын болған. Дуашылар немесе дуахандар рецитацияларының өз ерекше сазды суреті, өзіндік ерекше ырғағы болды, олардың өз ерекше мәнері болды, содан да, көне Хэйан мекендеушілерінің өздеріне алыстан жетіп жататын осы дуашылардың (дуахан) дауыстарына құлақ түретін эстетикалық эмоциялары әбден түсінікті. X ғ. бастап бұндай дуашылардың ендігі жерде үлкен будцизмдік храмдарда қызметте болғанын білеміз, онда олар — әлдебір салтанатты кәделер немесе рәсімдерден кейін — тәуап етушілердің көңілін көтеру үшін өзіндік концерттік дивертисмент орындаушылары ретінде өнер көрсеткен. Дуашылар күміс және алтын жіптермен кестеленген қымбат әрі әсем маталы арнаулы киімдерін киіп, хасирида (сөзбе-сөз "жүгіргіштер") аталатын жанрдағы өз номерлерін орындаған. Бізге дейін осы көріністердің кейбіреуі, соның ішінде, "Рютэн", "Бисямон" (құдірет иелерінің есімдері), "Жын-пері" деп аталған көріністер туралы естеліктер жетті, бірақ, оларды не деп танылғанын — енді кесіп айту қиын. Кейінгі комедиялардағы жұрнақтарына Қарағанда, дуашылар құдірет иесін немесе жын-періні бейнелеген, бұл ретте, көрініс сол құдірет иесінің көрермендерге небір түрлі игіліктерді жіберуін кескіндеуі тиіс еді.

Бұл көріністер, сірә, арасында сарай аристократиясы өкілдері де аз болмаған тәуап етушілердің зор ықыласына бөленген. Дуашылар өнері тудырған қызығушылық көп ұзамай-ақ дзуси-саругаку, сол кезде осылай аталған көріністердің зеріккен сарай қызметшілерінің көңілін көтеру үшін сарайға да көшірілуіне алып келді. "Бау ішінде орындаушыларға арнап, бес ұзын төсеніш жайылып, әншілер үшін үш өрме тасталды; музыканттарға сарайлық бас киім киюге рұқсат берілді. Бишілер: үшеуі — жай адам, үшеуі — монах". Осы сипаттамадан дуашылардың көріністері сарайға көшірілген шақта ендігі айқындалған формаға ие болғандығы мәлім болып шығады: орындауға арналған ерекше орын — сахна алаңы пайда болған, ерекше мәтіндік бөлікті орындаушылар — әншілер, яғни, хор, музыканттар — яғни, оркестр және, ең ақырында, негізгі көрініс иелері — биші - актерлер пайда болған; осымен қатар әншілердің сөздік материалынан көрініс тапқан әлдебір сюжеттік элемент пайда болған. Мәтіннің өзі тап сол жерде суырып салушылық дәстүрден туындаған ба, болмаса, әлдебір мөлшерде даяр мәтін болған ба, ол беймәлім күйі қалады. Айта кетері, бұндай көріністердің қатысушылары ересектер де, олардың басым бөлігі буддизмдік монахтар, жасөспірім — ұл балалар да болған.

Көрініс уақыты әдетте кеш болған, бірақ, сарайда олар күндіз де беріліп келген.

Дзуси-саругаку — дуашылар көріністері — XIV жүзжылдықтың сонау соңына шейін ұсталынып келді, алайда, олардың өркендеуі XII жүзжылдықтың аяғы мен XIII-жүзжылдықтың басына, яғни, байырғы аристократия үстемдік құрған орталық биліктің құлдырап, оз көсемдері бар жергілікті фоедалдық дворяндық күшейген аласапыран дәуірге доп келді. Хэйан құлағасын жайнаған сарай өмірі күңгірт тартып, ойын-сауық атаулы сап тыйылып қалды да, дуашыларға өздерінің алғашқы көріністеріне алаң болған тағы сол храмдарына қанағаттануларына тура келді. Бірақ, бұнда да жаңа театр формалары туындап, көп ұзамай, дзуси- саругаку - ді кейінгі шепке ысырап тастады.

Дуашыларды олардың соңғы қалған аландарынан да біртіндеп тықсырған көріністер эннэн-номаи ("ұзақ өмір билері") аталды. Олар, шамасы, ең алуан түрлі, оның ішінде, дуашылардың көріністерінде тұнған материалдан тұрды. Эннэн-номаиде, сірә, сол кезге дейін өз бетінше тіршілік еткен сансыз көп музыкалық - әншілік және бишілік формалардың тұңғыш рет театрлық тұрғыда басы бірікті. Осының барлығы шамамен мынандай қалып алды: бір бөлігі — ересектер, бір бөлігі — жасөспірімдер болған екі-үш орындаушылар диалогқа құрылған көріністі ойнап, бұл ретте диалогқа қандай да бір "қимыл-қозғалысты әрекет" (хасиримоно) кірістіріледі; бұдан соң музыкалық номер, әдетте, әнмен бірге жүреді және ең ақырында, би болады. Ірі — Кабукудзи (Нарадағы), Хорюдзи (Киото маңындағы) сынды — буддизмдік монастырларда бұндай көріністер үлкен ауқымда ұйымдастырылып, сол бір — көңіл көтеру мақсатына қызмет етті, ал, бұл діншілдерді тарту дегенді де білдіретін еді.

Осылайша, эннэн-номаи мен дзуси-саригаку арасындагы байланыс өте-мөте айқын: жаңа жанр көп нәрсені дәл осы дуашылардан алды. Екінші жағынан, кейінірек пайда болған Но театры турасында білетіндіктен, біз соңыра осы Но көріністері қалыптасқан элементтердің түгелі дерлік: диалог, хор әні және би эннэн-номанде барын еш шүбәсіз айта аламыз.

Дәл сол уақытта, яғни, XIII г. екінші жартысы мен XIV г. басында Но театрының бастапқы формалары немесе, сол кезде айтылғандай, саругаку-по-Но да қалыптаса бастады. Эннэн-номаи көріністері Но театрының құрылуына алып келген театр өнері дамуының жалпы бағдарын айқындады. Осыған қоса, сол дәуірде соңыра Но театрында басты орындардың бірін иеленген жеткілікті қалыптасқан бір сахналық кейіпкерді көреміз. Ол кейіпкер — "шал" (окина). Бастапқыда ол әлі толықтай дерлік бишілік болды, бірақ, драмалық емес еді, драмалық амплуаға ол Но театрында айналды, әйтсе де,өзінің ілкі — басты биді орындау қызметін сақтап қалды.

"Егіншілік көріністердің" — дэнгаку-но-Но — пайда болуы, еш күмәнсіз, саругаку-но-Нога қарағанда, неғұрлым ерте дәуірге жатады. Олар, тіпті, дзуси-саругаку — "дуашылар көріністерінен" бұрын пайда болуы да ықтимал. Бастапқыда олар шаруалардың дала жұмыстарынан кейін, негізінен, күріш еккеннен соң көңіл көтеретін музыка сүйемелдеуіндегі билері мен әндері болғандығынан, шынында да, егіншілікпен тығыз байланыста болды. Бұдан кейінгі кезде осы шаруалар көріністері деревня тұрмысымен тікелей байланысын жоғалтып, өзіндік театр өнері жанрына айналды. Осы жанрды насихаттайтын ерекше труппалар құрыла бастап, монастырьларда өнер көрсетті, тіпті, сол заманғы билеушілер — Ходзе сиккендері сарайына да енді. Олардың табыстары туралы соңғы сиккэн Такатоки (1303-1333) басқарушылығы кезінде, яғни, Ходзе үйінің, ал, сонымен ол құрған бүкіл билік жүйесінің құдіреті тоқыраған кезеңде болған бір өлең айғақтайды: "Иттер мен дэнгаку бүкіл Кантоны құртты". Бұл жерде, біріншіден, Канто облысының, осы бір Ходзе билігінің тірегі — самурайлар әуестенген дэнгаку көріністері, екіншіден, осы самурайлардың сүйікті сауықтарының бірі болған ит қосу (яғни, итпен аң аулаушылық) айтылып тұр.

Дэнгаку көріністерінің мәні неде болғанын қазір біз, әрине, дәлме-дәл көз алдымызға келтіре алмаймыз, бірақ, барлық сақталған деректер бойынша олар формасы жағынан нағыз театр көріністеріне өте жуық келген. Ең берісі, бізде 1355-ж. шамасында Киотодағы Гион монастырінде үлкен дэнгаку көрінісі болып, онда "Төрт жын-пері туралы көрініс -әрекет" орындалғаны туралы нақты мәлімет бар. Әйгілі дэнгаку актерлері жайлы бізге жеткен естеліктер қашанда олар туралы жын - перілер рольдерінің тамаша орындаушылары ретінде айтатындығын ескерсек, жын-пері, сірә, осы көріністердің әрі басты, әрі ең сүйікті кейіпкері болған. Айта кетерлігі, ол кезде "жын-пері" сөзі зұлым құдірет иесі мағынасынан гөрі, рух, елес, т.с.с. мағынасында қолданылды.

XIV жүзжылдықтың ортасында, ақыры соншалық даңққа бөленетін саругаку-но-Яо көріністері, яғни, Жапонияның театр өнері тарихында тұңғыш үлкен театр жанры болған Но театры да пайда болады. XIV ғ. екінші жартысында өзінің ақтық формасын тұжырып шығарған бұл театр Жапония жаңа тарихи кезең — феодалдық абсолютизмге өткен XVI жүзжылдықтың аумалы-төкпелі дәуірінде де жоғалмады. Хидэесидің өзі сол заманғы диктатор осы көріністермен әуестенген еді. Феодалдық абсолютизм дәуірінде (XVII-XIX ғ. бірінші жартысы) Но театры көріністері ұстанып, орнығып қана қалған жоқ, сонымен бірге, феодалдық дворяндық өзі үшін бірден-бір қолайлы деп санаған театр өнері түрі ретінде ықыласпен насихатталды да. Еш бүлінбеген күйі Но театры бүгінге дейін сақталды.

ІІ

Но деген не? Формалық жағынан, бұл, ең әуелі,— әр қилы элементтердің қосылысы: бірінші орында я, бірде, декламациялық, бірде, саздық речитатив формасында, я ариозолық он формасында көрінетін сөз тұрады; бұдан соң жеке орындалатын немесе хормен айтылатын сөзбен қосылған да, сондай-ақ, аспапты да музыка жүреді; және, ақырында, я кезектесіп те, сондай-ақ, тұрақты күйінде де келетін ым - ишаралар мен дене қалыптарының ерекше үйлестігі, я шын мәніндегі азды-көпті кеңейтілген би ретіндегі — қимыл - қозғалыс. Сахналық сөз, қимыл-қозғалыстар және музыка — Но құралатын негізгі элементтер осындай. Осы негізде Но көрінісі опералық - балет сипатты элетенттер мен ауызекі драма элементтері қосылысқан синтетикалық спектакльдің ерекше түріне жатқызыла алады. Бұл ретте бүкіл көрініс әр текті элементтерді біртұтас бүтінге қосатын музыкалық негізге құрылған.

Қазіргі уақытта біз бақылай алатын Но спектаклі барлық бөліктерінде тұрақтанған. Музыкалық және сөздік сондай - ақ, орындаушылық жағы мызғымас әрі аяқталған Но өнері жаңа заманда одан әрі дами алмады және, өз-өзі болып қала отырып, ала алмайды да ол, шынында да, аяқталып, өзіндік формасында кемелдік шегіне жеткізілген. Но тәрізді дамып, бүге - шігесіне дейін тұжырылған және бұнымен бір мезгілде дәл солайша тұрақтанған басқа театр жанрын елестетудің өзі қиын.

Бұл тұрақтанушылық баяғыда-ақ жүзеге асып, жалпылық тұрғыда XIV-XV ғғ. бастау алады.

Жуық түрде Но саругакумен — көрсетілген дәуірде өркендеген театр көріністері түрімен байланысты. Қатаң түрде айтқанда, біздің енді Но атымен білетініміз — басқа емес, саругаку жанры дамуының ақтық жетістігі, оның барынша кемел әрі күрделі формасы. Осы негізде Но-ны жиі саругаку- но-Но, яғни, "саругакулық Но" деп атайды да.

Саругаку көріністері деген не? Олардың ақырғы кезеңі, яғни, қазірде тіршілік етуші Но бізге белгілі. Бірақ, осы текті көріністердің неғұрлым ертедегі түрлері қандай болған — айта қою қиын. Ең алдымен, бұл терминнің түсінілуінің өзі даулы. Мейлінше тұрақты түсініктеме "саругаку" сөзін өзгертілген "сангаку" деп табады да, осы соңғы ұғымды басқа, "гагаку" сөзімен аталатын ұғымға қарама-қарсы қояды. Осыған байланысты, ол терминге де, бұ терминге де нақты тарихи мазмұн табылады.

Сол заманғы феодалдық қоғамның жоғарғы қауымында, әсіресе, билеушілер — Асикага үйі сегундары сарайы тұсында театр көріністерінің екі түрі кеңінен таралды: олардың біреулері өте салтанатты, көбіне-көп, діни жоралғылармен немесе сарай рәсімдерімен байланысты жағдайларда орын алды; екіншілері, ең алдымен, сауық-сайран мақсатты болып, негізінен, әр алуан мерекелер мен той-думандарда қолданылды. Біріншілері — гагаку — "рәсімдік көріністер", екіншілері, сансаку — "қарапайым көріністер" деп аталды. Дәл осы екіншілері кейінгі Но-ның бастау көзі болып табылады.

Алайда, барынша толық дамыған формасы Но театры болып табылатын саругаку көріністерінің өз тарихы болды және олардың өздері театрлық-музыкалық және театрлық-би өнерінің басқа түрлері негізінде өніп шықты. Саругаку негізне салынған осы түрлер мен элементтер мыналар болды: жапон тарихының неғұрлым алыс ғасырларына, одан да әрі тарихтың терең қойнаулары болмаса да, берісі, ерте феодализм дәуіріне (VII-XII ғғ.) барып тірелетін және Асикага дәуіріне қарай өз өркендеуінің шыңына жеткен, кабу — "ән - билер" және кас — "музыкалы өлеңдер" деп аталатында еді.

Бұл "ән-билер" және "музыкалы өлеңдердің" шығу тегі мен сипаты күрделі әрі айқын емес. Сірә, бұл жерде біз олардың түзуші мен дамуының екі негізгі арнасын ұшыратамыз. Біріншісі, жапон қоғамының сол заманда барынша дамыған мәдениет иелері болған қабаттарымен, ал, дәлірек — феодалдық дворяндықпен және онымен тығыз байланысты буддизмдік дін басыларымен ұштасады. Өздерінің мәдени деңгейімен олар өздері қабылдаған қытай өркениеті мен білімдарлыққа көптен-көп борыштар болды. Қытай мәдениеті өзімен бірге Жапонияға өз музыкалық - би өнерін де алып келді. Екінші арна Жапон халқының қалың ортасы арқылы өтіп, оның ең кең қабаттарын жанады және қытай ықпалына мүлде дерлік шалдықпады. Сондықтан, атаулары бізге дейін жеткен қабу және каелардың барлығынан біз, бір жағынан, шүбәсіз билік басындағы топтың талап-тілектерін қанағаттандыру негізінде дамыған тамаша - сауық әндер мен билер ретіндегі мәнге ие бірқатар жанрларды, ал енді, екінші жағынан, шүбәсіз не ауылшаруашылық жылмен, не жалпы халықтық мереке - мейрамдармен байланысты халықтық тамаша -сауықтардан келе жатқан бірқатар жанрларды айқын сезінеміз. Бұл арналардың екеуі де бір-бірімен өте күшті қиюласып, кейде толықтай тұтасып кететіндігі өзінен - өзі аян. көркем билер мен әндер халықтық билер мен әндерге ықпал етіп және керісінше, осы соңғылары көркем ән - билердің негізі болып шығып жатты.

Алайда, Но өнері бастау алатын нәрселер бұнымен де шектелмейді. "Ән-билер" мен "музыкалы өлеңдердің" бірқатары храмдардағы және бұл ретте, жапондықтардың ежелден келе жатқан діні — синтоизм храмдарындағы көне жоралғышық көріністермен өте-мөте тығыз байланысты. Егер де, көптеген Но сюжеттері негізіне әр қилы синтоистік әфсаналар мен храмдық аңыздар салынғанын ескерсек, егер Но өнерінде қаһармандары құдірет иелері болып табылатын мистериялық пьесалардың маңызын назарға алар болсақ, онда Но театры көріністерінің ежелгі синтоистік мистериялармен {кагура) байланысы аса айқын көрінеді. Әдеттегі (кәдімгі) дәстүрлі жалпы бүкіл жапон театр өнерін Удзумэ құдай -ананың Аматэрасу бас құдай-ана — Күн құдай - анасы жасырынып қалған үңгір алдындағы биі туралы белгілі мифтен шығаратыны тегін емес.

Осылайша, Но өнерінің шығу тегі азды-көпті айқын. Оның сонау алыс бастауы синтоизммен, байланысты көріністер болып табылады, бұл ретте осы терминді (синтоизм) таза жоралғылық элементтерді де, сондай-ақ, олармен үйлес таза тұрмыстық, егіншілік мерекелер сынды элементтерді де қамтитын күрделі кешен деп түсінеміз. Кейініректе қоғамның жіктелуімен және мәдениеттің күрделенуімен байланысты Но жолында біз көптеген музыкамен қосылған әндер мен билер болғанын көреміз, олар ішінара сол бір -біртіндеп бір-бірінен оқшауланған жарым-жартылай жоралғылық, жарым-жартылай тұрмыстық екі ағымнан тұрған бастапқы қайнар көзден дамыды, ішінара өзінің туындауына жат жұрттық, негізінен, корей - қытай, одан сирек үнділік мәдени ықпалға борыштар. Бұл әндер мен билердің бірте-бірте дамуы ендігі күрделі көріністердің қалыптасуына әкеліп, ол көріністер жиі өз актерлері, өз құрылымы, өз орындаушылық қағидаларына ие әбден жетілген театр формаларына айналып жатады. Мысалы, жоғарыда сипатталған дэнгаку-но-Но — "егіншілік көріністері", шаруалар билері мен әндерінің алуан түрлерінен дамыған халықтық - тұрмыстық көріністер осындай. Бұдан әрі, эннэн-номаи — "ұзақ өмір биі", жеткілікті дамыған драмалық құрылымға ие болған көрініс осындай. Ковака-но-маи атымен белгілі би көрінісі осындай, онда біз едәуір дамыған декламациялық бөлімдерді де, таза әншілікті де, арнайы музыкалық бөліктерді ұшыратамыз. Басқаша айтқанда, саругаку дәуіріне жақындаған сайын, біз кейде, тіпті, едәуір жоғары деңгей мен әжептәуір күрделілікке жеткен бірқатар әбден айқын театр формаларын ұшырата береміз. Солардың негізінде әр алуан храмдар және сегундік сарай тұсында айрықша табыспен насихатталған және өзінің ақырғы дамуында біздер енді Но театры атымен білетін театр формасын берген саругаку көріністері қалыптасты да. Осылайша, Но театр жанры жапон Орта ғасырының күллі музыкалық-әншілік-бишілік өнері дамуының күрделі өнімі, әр қилы ілгерідегі "кіші" театр формалары әзірлеген өнім. Ол ерекше өңдеу мен өзіндік икемдеуден кейін солардан көп нәрсені өз бойына алды. Но — дамудағы ақырғы кезең ғана емес, сонымен бірге, бүкіл осы өнердің синтезі.

Осы Но театры жүзеге асырған ілгерідегі материалды өндеуде театр әрекетінің белгілі бір сюжет материалына құрылуы ерекше түс болып танылуы тиіс. Но көрінісі көрермен алдында белгілі сюжетті көрсетіп, дамытады да, осы көрсету, дамытуға көріністің барлық элементтері — музыка, айтылатын сөз және сахналық қимыл-қозғалыс бағындырылады. Но театрының сол кезде-ақ қалыптасқан терминдерінде бұл былайша айтылады: Но-да міндетті түрде "адам", "орын" және "оқиға" қатысуы тиіс. Но көрінісі осы элементтердің үшем тұтастығы, үйлестігі болады. Мысалы, "Қанатты киім" ("Хагоромо") пьесасында "адам" — яғни, әрекет етуші тұлға, бүкіл мазмұнды көтеруші — шомылу үшін теңізге түсіп, өзінің қанатты киімін жағаға сыпырып тастайтын перизат; "Орын" — Мацубара жағалауы; "оқиға" перизаттың киімін балықшының ұрлауы және оны өтеуіне тиісінше кері қайтаруы болып табылады: перизат балықшының алдында өзінің "көктегі биін" билеп беруі тиіс еді.

Сахналық амал-тәсілдермен баяндалып, көрсетілетін дәл осы драмалық - әңгіме сюжеттің болуында Но-ның өзге бұрынғы театр формаларынан өзгешілігі жатыр. Бұл бұрынғы театр формалары не мүлде сюжетсіз, не, қандай да бір сюжеттік дәнді бойында тұтса да, элементар, дамытылмайтын түрде, берісі — драмалық жобада емес, яғни, жиынтықпен (қақтығыссыз) болады. Но — музыка, сөз және би бүтіндей белгілі бір, әбден дамыған драмалық жиынтықпен жымдасқан көріністер. Но — нағыз театрлық пьесалар.

IІІ

Сонау Асикага дәуірінде - ақ (XIV-XV ғғ.), яғни, қалыптасқан театр жанры ретіндегі Но тіршілігінің ең басында бұл көріністер аса кең таралған сыңайлы. Осылайша, біз әр алуан храм - монастырьлар тұсында болған сансыз көп Но труппалары туралы білеміз. Мейлінше белгілі труппалар Исэ провинциясындағы синтоистік храмдары айналасында, Оми провинциясындағы Хиеси храмдары жанында, Касуга және Ямата храмдары жанында, Тамба, Кавати және Сатцу провинциясындағы Камо және Сумиеси храмдары жанында шоғырланды. Бір ғана жанрдың алуан түрлі жерлерде, алуан орындаушылар тарапынан насихатталуы — әрбір осындай храмның арнайы шарттарына байланысты — жанрдың өзінде алуан нұсқалардың пайда болуына келтіреді: жұмыс істеуші труппалардың әрқайсысы өз жеке орындаушылық мәнерін қалыптастырып, өз мүмкіндіктері мен талаптарына пьеса материалының өзін бейімдеумен болды. Осындай жолмен Но тіршілігінің алғашқы кездерінде - ақ — кейде бір-бірінен едәуір алшақтап кететін — Но мектептері пайда болды. Барынша тұрақты мектептерді осы алғашқы шақта Оми және Мматода жұмыс істеген труппалар құрған болатын. Оми- саругаку және Ямато-саругаку — бұлар Но тарихында әйгілі атаулар. Мейлінше өркендеуге қол жеткізген екінші мектеп — Ямато-саругаку; ақыр соңында, ол барша қалғандарын да өз ықпалына бағындырып, бүкіл жаңа жанр құру ісін тамамдады.

Осы алуан мектептер тіршілігінің алғашқы кезеңіне басқалай емес, барлық осы "ән-билер" мен "музыкалы өлеңдер" қалай да неғұрлым күрделі формаларға қалыптасып, бірте-бірте дамыған театр көріністері сипатын қабылдап, там - тұмдап жоғарыда аталған саригаку-но-Но болып шыға бастаған дәуір ретінде қарауға тура келетіні өзінен-өзі аян. Басқаша айтқанда, бұл — ұсақ жанрлар материалынан үлкен театр жанрының түзілу дәуірі, біртіндеп Но қалыптасуы дәуірі. Мейлінше баянды көркем нәтижелерге Касуга және Ямато храмдарында жұмыс істеген труппалар қол жеткізді; олардың ортасында Но өнері біржола қалыптасты.

Бұндай азды-көпті баянды театр жанрының пайда болуымен оның насихатталуы храмдардан сарайларға, феодалдар қамалдарына, феодалдық Жапония билеушілері — Асикага сегундары сарайына ауысты. Олар жаңа театр өнерінің қызу қорғаушылары болып алды. Солардың тұсында ол ең жоғары өркендеуіне қол жеткізіп, аяқталған қалып алып, сол қалпында бізге жетті. Но өнерінің айрықша гүлденген кезі — Асикага Ёсимицу (1368-1394) және Асикага Ёсимаса (1449-1473) сегундары билеушілігімен тұспа-тұс келеді. Бұл екі билеуші көзі ашық, жомарт меценаттар ретінде жапон өнері тарихына енді.

Но дамуындағы осы екінші кезең алуан түрлі мектептердің пайда болуымен нышандалды. Бұндай мектептер — Но өнерінің бұдан былайғы эволюциясына байланысты — біртіндеп туындады. Біздің күндерімізге дейін сол кезде қалыптасқан бес мектеп жетті: Кандзэ, Компару, Хосе, Конго және Кита. Алғашқы төртеуі сонау Асикага дәуірінде - ақ, XIV г. екінші жартысы-XV ғ. құрылды; ал, бесіншісі — Кита мектебі — енді Хидэеси дәуіріне, яғни, XVI жүзжылдықтың соңғы ширегіне жатады.

"Мектеп" сөзін Но-ға қатысты қолданылуында екіұдай түсінген жөн: жекелеген мектептер арасындағы айырмашылықтар көріністің орындаушылық жағына да, мәтіндік жағына да қатысты. Әлдебір пьеса мәтінінің жекелеген тұстары әр түрлі мектептерде түрліше редакцияланады. Мысалы, Кандзэ мектебінде қолданылатын "цуки-но-хару-но" (айлы көктем) оралымы Хосе мектебінде "цуки-но-аки-но" (айлы күз) болып айтылады; кейде мәтінге әлденелерді қосушылық немесе керісінше, алып тастаушылықтар байқалады. Қандай да бір пьесаға ілесе жүретін сахналық қимыл-қозғалыс әр түрлі мектептерде түрліше құрылып, түрліше би биленеді, т.с.с. Барлық осы өзгешеліктер, қатаң түрде айтқанда, біздің көзқарасымызда, мағынасыздығы істің нақ мәніне, бүкіл өнердің негіздеріне тікелей қатысы жоқтығы соншалық, осы мектептердің тіршілік етуін басқадан гөрі осы салада әлі де сақталып қалған бұрынғы цехтық дәстүрлердің сарқыншақтары есебіне жатқызу керектігін атап өткен жөн: Но шеберлерінің айрықша "әулеттері" болады, бұл ретте, әрбір осындай шебердің айналасында оның шәкірттері топтастырылады. Осылайша, тіпті біздің кезімізде де жекелеген Но труппалары өзінің ұйымдастырушылық формасында кейбір ортағасырлық цех элементтерін сақтап қалып отыр.

Осы бес мектептің ішінде мейінше қуатты, әрі мейлінше көнесі Кандзэ мектебі болып табылады. Өзінің өмірге келгені үшін ол екі әйгілі бүкіл Но өнерінің негізін қалаушыларға борыштар: Канъами - әкесіне, оның қызмет - қайраткерлігінің өркендеуі XIV ғ. екінші жартысына жатады (1384-ж. өлген) және Сэами - ұлына, ол XV ғ. бірінші жартысында әрекет етті (1443-ж. өлген). Мектеп атауының өзі — "Кандзэ" — осы екі шебердің есімдерінің басқы буындарынан құрылған ("Сэ" — тіркесте — "дзэ" болып ұяңданады). Бұлар — әсіресе, Сэами - Но-ға соңыра қағидалық форма болған форманы дарытты.

Сэами Но жанры үшін классикалық деуге болатын Но театры қайраткері типі болып танылады. Сэами бір мезгілде пьесалар мәтіні авторы әрі музыкалық және хореографиялық бөлім авторы болды. Ол, сонымен бірге, қоюшы-режиссер де, орындаушы - актер де болды. Дәл осымен қатар ол өз өнерінің теоретигі де, білімі мен қабілетін шәкірттерге жеткізген педагог та болды. Но өнерінің өзінің синтетикалық сипаты оның қайраткерлерінің өзіндік мінез-сипатын да шарттастырды: олардың әрқайсысының бойында осы өнердің барлық қырлары тоғысқан.

Но өнерінің таза театрлық қыры негізіне, жоғарыда айтылғандай, осы заманда тіршілік еткен "ән-билер" және "музыкалы өлеңдердің" әр алуан элементтері салынды. Істің сюжеттік жағы, сондай-ақ, белгілі дәрежеге дейін содан келеді, бірақ, бүкіл жанрдың кең өрісті театр көрінісіне жетілуімен бұл сюжеттік бөлім әлдеқайда зор маңызға ие болды. Бұл сюжеттер өңдеуге және күрделендіруге ұшырады.

Но сюжеттері үшін негізгі материалды өзінің үш басты: тарихи, халықтық және діни түрлеріндегі баян береді. Тарихи баян, бірде, қаһармандық қисса түріңде, бірде, романтикалық аңыз түрінде, бірде, мәдени-тарихи әфсана түрінде көрінеді. Халықтық баян, бірде, тұрмыстық әңгіме формасында, бірде, қиял-ғажайып ертегі формасында беріледі; діни баян миф немесе шіркеу - тарихи әфсана формасында келеді. Барлық осы баяндардың отаны Жапония ғана емес, сонымен бірге, Қытай, тіпті, кейде Үндістан да болып табылады. Пьесалар авторлары іске жарататын материал өте қомақты әрі алуан түрлі.

Осыған байланысты бүкіл материалда оның алынған дереккөзінің айқын табы жатады. Бұнда эпизодтары Но театрының бірқатар пьесаларында көптеп сахналатын ІХ-ХІІ ғғ. романдарында бейнеленген хэйандық аристократтар эстетикасы да; бұнда Но пьесаларының көптеген сюжеттеріне қайнар көз болған жапондық серіліктің өркен жайған дәуірінің (XII- XIV ғғ.) қаһармандық эпопеяларынан көрінген камакуралық жауынгерлердің көркем талғамдары да; бұнда көптеген Но пьесалары сюжеттерінің негізіне салынған храмдық аңыздарды өңдеуде қылаң беретін буддизмдік монахтардың эстетикалық теориясы да бар.

Сарайлық-эстетикалық аристократтар Но-га — сезімталдық, сері - жауынгерлерден — бейнелер мен құштарлықтарды әсірелеушілік, буддизмдік — монахтар эстетикасынан болмыстың жалғандығы әсер - ауаны ауды. Осы үш бағдар Но-ның бүкіл мәтіндік бөлігін көктей өтеді. Асикага дәуірінің көрермендері, бірде, әсерлі - нәзік эмоциялардан ләззат алса, бірде, қаһармандықтың өрлігіне тебіренді, бірде, бұл дүниенің баянсыздығы туралы пәлсапалық ой тереңіне сүңгіді. Но пьесаларында сол кезге қарай көркем орныққан пікірлер мен талғамдардың алуан бағыттарының дамуына қажеттінің барлығы болды.

Бізге жеткен барша мәліметтерге сәйкес, бүкіл Но жанры өзінің қалыптасуы жене дамуы дәуірінде бүтіндей шындыққа негізделген жанр ретіңде қабылдаған. Но пьесалары сол заман көрермені көзінде "заттарды сол күйінше" кескіндеді. Сэами (1364-1443), Но өнерінің басты теорияшысы Но-ның негізгі принципі "еліктеу" (мономанэ) деп есептеп, бүл ұғым астарында сахнада шынайы бейнелер, шынайы сезімдер мен әсерлер дүниесін жаңғыртуды түсінді. Осы көзқарас тұрғысынан ол өзі тудырған Но пьесаларын осы пьесалар өніп шыққанның баршасына — "ән-билер" мен "музыкалы өлеңдер" алуан түрлеріне қарама-қарсы қояды. Онда, оның пікірінше, үзілмелілік, сауық - тамаша, көз байлаушылық болса, мұнда біртұтас, салмақты өнер бар. Онда шындықтан ажыратылған қызық - ермек, бұнда — осы шындықты кескіндейтін көрініс - әрекет бар. Но пьесаларының авторы мен орындаушысы, ең әуелі, "еліктеуі", яғни, шынайы, тіршілікті барды жаңғыртуы және толыққанды әрі нақпа-нақ жаңғыртуы тиіс.

Сэами осындай сахналық жаңғыртуға тиесілі аяны белгілеп көрсетеді. Бұл ая тек адамзаттық және адамзат іспетті тұлға дүниесімен шектеліп, өзін алғандағы табиғатты еш қозғамайды. Бұл ая бойында тұлға таңба - табы бардың барлығы кіреді: ең әуелі, әрине, осы жер бетінде өмір сүруші де, сондай-ақ, о дүниеге өткен де адамдар — яғни, аруақ-елестер; бұдан соң — көк әміршілерінен өсімдіктер рухына дейінгі небір категориялар құдайлары және, ақырында, сөздің кең мағынасындағы — жын-перілер. Бүкіл осы дүниені Но театры — Сэамидің пікірінше — оның шынайы, нағыз түрінде көрсетуге ұмтылады, бейнелеуге ұмтылады.

Өзінің ой-пайымдарында Сэами ілгерілей береді. "Еліктеу" турасында айтқанда, ол еліктеу нысаны бейненің сыртқы жағы ғана емес, сонымен бірге оның ішкі мазмұны да болып табылуы тиістігін меңзейді. Бұл үшін, дейді Сэами, әрбір автор мен орындаушы "алдымен кімге еліктейді, сол болуға үйреніп, тек содан соң ғана еліктеуі керек". Бұдан әрі ол Но театрының барлық басты типтеріне: "құдайларға, жын - перілерге, хэйандық ақсүйектер қауымына, камакуралық жауынгерлерге, әйелдерге, қарттарға, ессіздерге, монахтарға, елестерге, қытайлықтарға отыншыларға, көміршілерге, тұз қайнатушыларға..." қалай "еліктеу" керектігін нұсқайды. Бұл ретте ол "еліктеу" нысаны болып тип емес, қайта дәл осындай жеке тұлға қызмет етуі тиіс деп, баса көрсетеді. Гек сонда ғана шын мәнінде "жанды әрекет" (икитару Но) шығады; тек сонда ғана сахнада нағыз өмірлік шындық жүреді.

Атап өтер бір қызығы, Сэами Но пьесаларын орындауда жортақтық атаулы мүлде болмауы тиіс, актер берілген образға "еліктей" енуі, біздің заманда айтылатынындай, "образға енуі" керектігі соншалық, оның сахнадағы барлық әрекеттері әбден табиғи, құдды, бейсаналы болып кетуін ерекше талап ету қажет деп санайды. Ол (актер) өзі жайлы ұмытып, бейне, шын мәніңде бейнеленуші кейіпкерге айналуы тиіс. Сэамидің орындаушыга қояр екінші сахналық шынайылық талабы осындай.

Алайда, жалғыз "еліктеу" принципімен Но өнерінің мазмұны сарқылмайды. "Еліктеушілікпен" қатар, Сэами авторлар үшін де, орындаушылар үшін де, соңдай-ақ, міндетті екінші ережені алға тартады. Бұл ережені ол "югэн" сөзімен айқындайды.

"Югэн" терминін сол уақытта болған мағынасында орысша қандай да бір жалғыз сөзбен жеткізу оңай емес. Оның мазмұны шамамен, мынаған саяды: әрбір затта, әрбір тіршілік иесі бойында бір соған тон асыл қасиет тұнған. Бұл өзек, бұл мән берілген нәрсеге барынша тән ғана емес, сонымен бірге, сол нәрсенің бойындағы басқаға эсер етіп, қабылдаушы санасының ең тереңіне дейін жететін нәрсе болып табылады. Орындаушы мен көрермен арасындағы байланыс - қатынас дәл осындай көзге шалынбас әсерге негізделген, онсыз "еліктеушіліктің" өзі де болмақ емес. Алайда, кескінделетін кейіпкердің осы қасиетті мәні өзін алғандағы сол кейіпкерге әбден барабар болуы үшін, ол (мон) сөзсіз өз ішінде толысқан, өз өрісінде кемел болуы тиіс; басқа сөздермен айтқанда, ол өз аясында әсем болуы тиіс. Осындай жолмен келгенде, еліктеушілік, ең әуелі, мейлі, ол сүйкімді әйел образында болсын, мейлі, жексұрын жын-пері келбетінде болсын, "әсемдікті" айқындауға саяды. Дәл осы айқындау, оз кезегінде, көрермендер бойында да "жауап эмоцияларды", сәйкес "эмоциялық жаңғырықтарды" (вдзе) оятуы тиіс болатын: көрермендер югэн — яғни, әрбір көрсетілетін кейіпкердің бойында жасырынған және бүкіл Но өнерінің мәнінің өзін құраған "қасиетті - әсемдік" аясына тартылуы тиіс еді. "Югэнсіз Но жоқ",— дейді Сэами.

Бұның барлығы Сэами дәуіріне, XV жүзжылдықтың бірінші жартысына қарай Но театрының дамығаны соншалық, тіпті, тұтас осы өнер теориясы пайда болғандығын айғақтайды. Бұл театр өнерінің осы түрінің қалыптасу процесі сол уақытта ендігі аяғына жеткен деген сөз. Бұдан әрі сөз ендігі даму тарихынан гөрі, барлық осы өнер элементтерінің барған сайын артқан тұрақтылығы туралы болады. Жоғарыда айтылып кеткендей, біртіндеп мәтін де, музыка да, би де тұрақтанады. Бұған қоса, репертуар да тұрақтанады: түрлі авторлар тудырған мол сан (бірнеше мыңға тарта) Но пьесалары ішінен екі жүз пьеса іріктеліп алынады да, солар негізгі репертуарды құрайды. Рас, осы пьесалар тізімдері, оларды қай мектеп өкілдері құратынына қарай, бірер айырмашьшықты келеді, алайда, бүл айырма, әдетте, болмашы, содан да жалпы көріністі өзгерте алмайтын еді, оның үстіне, дегенмен, бас Кандзэ мектебі қабылдаған тізім негізгі болып есептеледі. Көп жағдайда әр түрлі мектеп тізімдерінің бар айырмасы таза сырт пішінді өзгешеліктерге саяды: бір ғана пьеса әp түрлі мектептерде түрліше аталады; бір ғана атау түрліше иероглифтермен жазылады; кейде пьеса әрекеттерін әлдебір жыл мезгіліне ұштастыру өзгертіледі. Екі жүз санын сандық мағынада да, сондай-ақ, мазмұн бойынша да шүбәсіз тұрақты санауға болады.

Но элементтерінің барлығының бұндай тұрақтануы уақыт өтуімен ең шынайы мәніндегі қағидаға айналады. Мәтін де, сол сияқты, орындаушылық дәстүр де осы өнер өкілдері үшін қағида мағынасын иеленеді. Бұнымен қатар, көрермендердің және, тіпті, оның қайраткерлерінің өздерінің осы өнерге қатынасы түбірімен өзгереді.

Ең алдымен, спектакльдің өзінің бүкіл ұстанымы өзгереді. Шынайы жаңғыртушылық мақсаттары мен соған сәйкес көрермендерге эсер ету міндеттерінің орнына таза пайдакүнемдік, тәрбиешілік міндеттер алға шығады. Но спектаклі діни - өнегелік ағартушылық мақсаттарға қызмет ете бастайды.

Бұндай өзгерісті — Но өнерінің жалпылық тарихи жағдайға сәйкестігінің доғарылуы — осы жанр тағдырында буддизмнің атқарған айрықша рөлі де шарттастырды.

Асикага дәуірінде үстемдік етуші феодалдық дворяндық тобымен тығыз байланысты сансыз көп буддизмдік монахтар төтенше ықпалды қоғамдық қауымды қурады. Басты мәдени қайраткерлер де солар болды. Соларға жапон бейнелеу өнері — кескіндеме, мүсіншілік, сәулет, тұрмыспен байланысты өнер өзінің жарқын гүлденуімен борыштар; солардың ықпалымен Но театры да құрылды.

Бүл, бір жағынан, жалпылық тұрғыдағы ықпал болды, себебі, Асикага дәуірінің мәдениеті онсыз да буддизмдік дүниетанымды сіңірген еді; екінші жағынан, бүл ықпал тікелей де болды, себебі, Но авторлары мен орындаушылары монах болған, дәлірек айтқанда, өмірлерін монах болып аяқтаған еді. Осылай, өмірінің соңында Канъами шашын қырқып алып тастады, оның әйгілі ұлы — Сэами де дәл осылай етті. Бұлардың үлгісіне олардың аса коп мирасқорлары да ерді. Буддизм мен Но арасында дербес байланыс орнады десе болады. Еш күмәнсіз, монахтық өмірге кету о кезде әдетте біз күтетіндей салдарларға соқтырмаған: ол дүниеден безінуді білдірмеген. Бүл, басқадан гөрі, әншейін зайырлы қоғам салты болған. Буддизмдік аббат қоғамдық, сол заманның мүлде зайырлы өмірінде зор роль атқарды. Бүл сол заман идеологиясының алуан қырлары, көбінше, буддизм тобымен дамуына жағдай жасады. Буддизмдік элементтер Но-га осы өнердің туындауы тұсында - ақ мықтап енді. Бұған көз жеткізу үшін пьесалардың кез-келгенінің мәтінін қарап шықса, жеткілікті.

Қандай пьесаны алсақ та, ол — нақты сюжетінен тыс — әдетте, бүтіндей буддизмдік көзқарас - пайым тұрғысынан өңделген. Буддизмдік идеялар, буддизмдік бейнелі сөздер, буддизмдік жазбалардан тұтас үзінділер бүкіл мәтіннің он бойына таралып, бүкіл мазмұнның еленер - еленбес астарын құрайды. Пьесалардың бүкіл тақырыптық жүйесі, сюжеті — бүтіндей буддизмдік тақырыптар. Но театры құрылған нақты әлеуметтік және мәдени жағдайдың тарих қойнауына сүңгіп жоғалуымен бүл тақырыптық элементтер алдыңғы шепке шықты. Жаңа көрермен ендігі жерде көз алдында сахнада болып жатқанның баршасын шындық өмірді жаңғырту әрекеті ретінде қарастыра алмайтын еді; айтылған сөзге құлақ түріп, ойындағы көрініс - суретті бақылай отырып, ол қабыл - дауда спектакльдің идеологиялық жағына салмақ салды, бүкіл тамаша - көріністің жекелеген элементтерінен қылаң беретін идеялар, ой - пайымдарды қалт жібермей қадағалады. Осыған байланысты Но сипатының өзі өзгеріске ұшырады. Но спектаклі буддизмдік уағыз - насихат ретінде қабылданатын болды. Сэами үшін қосалқы, екінші болған фактор енді негізгіге айналды.

Бүкіл Но спектаклінің бір ғана құрылымы көрерменді буддизммен байланысты мағлұматтар аясына енгізді. Спектакль, әдетте, негізгі репертуардағы бес пьесадан құралып, осы санның өзі бүкіл тұтастың буддизмдік ұстанымын жеткізіп тур. Бес саны буддизмде өте үлкен роль атқарады: ондағы бес күнә, бес қылмыс, бес қасірет, бес таным бастауы, бес дүниені, т.с.с. білеміз. Бес саны — буддизмдік догматика үшін қағида және буддизмдік метафизикада зор роль атқарады . Сондықтан, бүкіл спектакльдің осы бестік негізге құрылуы - ақ буддизмдік тенденциялардың көрініс табуы болса керек. Көрсетілетін пьесалар тұжырымында көрермендердің көз алдында өтетін ретіне қарай да бүл буддизмдік тенденциялар айқын елес береді.

Бірінші орынға, әдетте, материалдық сипатты пьесалар (синги-но-Но) қойылады, онда басты кейіпкер құдірет иесі болып табылады, ал, сюжеттің негізгі тұсы — сол құдірет иесінің аян болуы. Көп бөлігінде, қандай да бір храмдық аңызға құрылған бұл пьесалар көрермендерге құдайларды, "елге бейбітшілік, билеушілерге береке-бірлік және ерлер мен әйелдерге мызғымас одақ" сыйлайтын сол бір құдайларды көрсетуі тиіс. Бүкіл пьесаның мәні — құдайлардың ұлылығын, қуаты мен шарапатын паш ету; осылай көрермен рухани қуаныш пен салтанатты сергектік сезімімен бір мезгілде табынушылық пен ризалық сезінуі тиіс.

Екінші орында қаһармандық пьесалар (сюра-но-Но) жүреді, онда басты әрекет етуші тұлға ерліктерімен, батылдығымен даңқы шыққан әлдебір ежелгі жауынгер болып табылады. Алайда, бүл категория пьесаларында ол "асура", алас ұрған тамұқ аруағы образында беріледі: мейлі, ол қаһарман, мейлі, ерліктерімен даңқы артқан адам болсын, бірақ, ол тіріні (жан иесін) өлтіріп, өсиетті бұзды, сол үшін де о дүниеде қасіретке ұшырайды. Әдетте, ежелгі шайқас даласында пайда болатын монахтың мерт болған қаһарманның жаназасын шығарып, сонысымен оны қасіретінен азат ететінді пьесаның сюжеттік өзегін құрайды. Пьесада құдайлардың жәрдем - рақымы бүл дүние ғана емес, сонымен бірге, о дүниеге де жететіндігі ғибратталады: олар тамұқтың алас ұрған аруақтарын тыныштандырады; демек, адамзат өзін жайлы сезінуіне болады, құдайлар оны желеп-жебейді; екінші жағынан, дәл осы пьесалар құдайлардың шапағаты, егер дұға бағышталар болса, осы алас ұрған жандарға да тыныштық сыйлайды.

Үшінші орында романтикалық сипатты пьесалар (коцура- мо-Но) келеді, олардың кейіпкері әйел, әдетте, сұлу қыз, ал, сюжеттік арқауы сүйіспеншілік болып табылады. Бұл пьесалардың да мақсаты екіұдай: бір жағынан, олар бүл дүниеде болуы мүмкін шаттық -рахат ғажабын паш етеді, ал, екінші жағынан, бұнда да құдайлардың игі араласуынсыз бақыт болмайтынын көрсетіледі. Ілгерідегі пьесаларда дүние мен ондағы бүкіл адамзаттық болмысты қорғайтын құдайлардың күш-қуаты мен шарапаты дәріптелген болса, үшінші пьесада адамға бүл дүниеде не сыйға берілетіні көрсетіледі.

Төртінші орында жын-перілік пьесалар (они-мо-Но) тұрады. Олардағы кейіпкер — зұлым Карма — яғни, оз іс - әрекеттері шатастырылған жазмышқа ұшыраған рух, жын-пері. Ол қасірет шегеді, ол өзеурейді, ол зар айтады. Көрермен зұлым Карма деген не, бұндай тіршіліктің неткен сұмдық екенін көрнекті түрде көре алады...

Бесінші орынды әрекет етуші кейіпкерлері "бұқара халық" тұлғалары ал, сюжеттік негіз — адамзаттың күнделікті өмірі дүниесінен алынған қандай да бір оқиға болып табылатындығы себебінен тұрмыстық атала алатын пьесалар иеленеді. Бұндай пьесалардың тақырыптар жүйесін құрайтын — қоғамдық этиканың алуан ережелері, негізінен, Қиыр Шығыста әйгілі басқарушы мен бағынушы, ата-ана мен балалары, ері мен зайыбы, аға мен іні және бүл жағдайда достар ретінде айқындалатын, бір-біріне бөтен адамдар арасындағы қатынастарды реттейтін ғибраттық - өнегелік борыштың бес түрі, "бес мәңгі принциптер". Пьеса осы борыштың қандай да бір түрін орындау я орындамаудың әлдебір үлгісін көрнекті түрде көрсетуі, сөйтіп, көрерменді барша осы ұйғарымдарды ұстануға үндеуі тиіс. Осылай келіп, үрейлі зұлым Карма көрсетілімінен кейін одан қалай қашып құтылуға, өзіңді қалай мейірімді Кармамен қамтамасыз етуге болатыны көрсетіледі. Үлгі үйрету аяқталғанда, Но спектаклі де тамам болады. Тәмамдау үшін, әдетте, ең соңында бірінші топ пьесаларынан, яғни, мистериялық пьесалардан тағы бір шағын үзінді, әдетте — қорытынды хор қойылады. Бүл құдайлардың қуат - құдіреті мен шапағаты туралы және олардың қорғаушы жебірейілі туралы тағы еске салып және, бәлкім, жабырқап қалған көрерменге қайта сергектік ұялатып, оны барлық адамгершілікті өнегелік ережелерді бұлжытпай сақтауға ықыласын оятуы тиіс.

Но спектаклінің бірінші — тікелей эстетикалық — тұжырымдамасынан кейінгі екінші — діни - өнегелік тұжырымдамасы осындай еді. Но тарихында уақыт өте келе маңызы алғашқы екеуінен кем емес үшіншісінде де болған. Бүл үшінші тұжырымдаманы, әсілі, эмоционалдық деп атауға болар. Эмоционалдық тұжырымдама діни сияқты, сондай-ақ, Но материалының өзінен тамыр тартады; ол бәрінен кемірек сырттан енгізілген. Сэамидің өзі теориялық нақылдарында оның негіздерін қалаған. Бар гәп тек Но-дағы дәл қандай аспект көрермен мен орындаушы үшін бірінші шепке шығатынында ғана. Сэами дәуірінде алдыңғы шепке шындық өмірді шыншыл бейнелеу тұрса, кейінірек негізгі салмақ пьесаларда тұнған буддизмдік идеяларға ауса, бұдан кейінгі кезеңде Но-да тұнған эмоциялық арна бетке шығады.

Бүл эмоциялық арнаның енді, сондай-ақ, бестік жоба бойынша ұйымдастырылғандығы байқалады: теорияда Но- ның "бес тоны" туралы айтылады. Бүл "бес тон" жоғарыда аталған бес пьесалар категориясы тығыз байланысты және, жалпы алғанда, осы категориялардың әрқайсысына ерекше бояу, "тон" тон екендігін білдіреді; мистериялық Но пьесалары — өзінше бөлек, қаһармандық пьесалар — өзінше, романтикалық пьесалар тағы өзгеше "естіледі". Бүл "тон", ең әуелі, өзінің тікелей өрісі — көріністің музыкалық жағына қатысты, бірақ, бір бұнымен ол шектелмейді: ол осы музыка тым жақын эсер етіп, едәуір мөлшерде жетегіне жүргізетін арнаға да өтеді. Бүл арна — адамзат психикасының эмоциялык өрісі, көңіл-күйлер мен сезім - сезіктер әлемі. Бес саны пьесалар категорияларының әрқайсысы музыкаға ерекше "тон" беріп қана қоймайды, сонымен бірге, көрермен жанын ерекше күйге келтіреді. Сондықтан, бүкіл Но спектаклі бір - біріне сәйкес — тізбекті және қат-қабат — үндестіктердің музыка мен психикадағы көрінімі болып шығады. Басқаша айтқанда, көрермен сахнадағы өмірді бақыламайды, үлгі - сабақ үйренбейді, бірақ, әрқилы эмоциялардың тебірентерлік ағымына сүңгіп, осылайша, өзінің эмоциялық өрісін машық - тандырады.

Мистериялық пьесалар, Но теоретиктерінің ой - пайымы бойынша, "Жаңа жыл келгенде", яғни, жаңа көктем, жаңа күн келгенде адамдар бойын кернейтін көңіл - күймен ғана теңестіруге болар ерекше көңіл ауанымен ұштастырылады. Жаңа жылдың келуі — дүние мен өмірдің мәңгі жанаруының нышаны, бүкіл болмыстың мәңгілігі мен үздіксіздігі туралы еске салу. Сондықтан, жан-жүйеде жат,ұсақ-түйек, пенде ештеңеге орын болмақ емес. Бір ғана сүйініш, болмыстың ұлылығы салтанатты сезімі — бүл күйдің жапон терминіндегі анықтамасында айтылғандай,— "мерекелік көркем" (сюгэн) көңіл – күй.

Бас кейіпкері, әдетте, о дүниеден келген жауынгер болып шығатын қаһармандық пьесалар өзіндік мистикалық бір күймен сабақтас келеді. Олар көрермен бойында бақи дүние сезімін, бір мезетке ашылатын о дүние сезімін тудыруы тиіс; бүл ретте, осы сезім бойды құрсайтын мистикалық сиқыр - күштердің еліктірер ғажайыбы тудыратын ерекше әсерімен ілес жүруі тиіс. "Тылсым - әсем" (югэн),— бүл көңіл күйін Но теориясы осылай атайды.

Романтикалық пьесалар көрерменге айрықша махаббат және махаббат (сүйіспеншілік) эмоциялары ерекше тондарымен үн қатуы тиіс. Олар оны сүйіспендік әсерлері ағынымен баурап, махаббаттың бар сүйініші мен күйінішін кеш өткізуі тиіс. "Махаббат азабы" (рэмбо),— теория бұл сезімді осылай айқындайды.

Жын-перілік пьесалар үрей, қапа дерлік беймазалық сезімін тудыруы тиіс... "Сіз, бейне, таудан өкпек жел соққанда, көктемгі гүлдердің қалай үзіліп түскеніне қарап отырғандайсыз; бейне, бүкіл туған-туыстарыңыздың қазасын көз алдыңызға келтіріп, сіздің де басыңызға оны - мұны сол кеп түсерін ойлап отырғандайсыз...". Но теориясы бүл көңіл күйін осылай суреттеп, оны "мұң-шерлі" деп атайды.

Соңғы пьесалар категориясы — тұрмыстық пьесалардың оз тоны бар. Бүл тон аралас (рангеку) деп аталады, оның мағынасы сол, бұнда осы пьесалар циклі сюжеттерінің көп түрлілігіне сәйкес ор алуан әсер - сезімдер туындауы мүмкін. Дегенмен, бір сезім, ал, дәлірек айтсақ, шешімталдық, әзірлік сезімі барлық әрекет - амалдар тұсында тұрақты болып табылады. Ілгерідегі жабырқаушылықтан - сергектік сезіміне ауысу.

Егер бұған соңғы сезімді, Но театрынан шыққанда көрерменді кернейтін сезім — мистериялық пьесадағы түйінді хор қайыра беретін мерекелік - салтанатты сезімді қосса, онда көрермен кешетін сезімдер мен көңіл күйлерінің күллісі тиянақталады. Осылайша, көрермен тұтас "тондар" жиынтығы — алуан эмоциялар межелерінен өткізіледі.

Үшінші аспектідегі Но спектаклі де осындай. Бүл спектакль уақыт бойынша ең соңғы кезеңдегі, оның ішінде, қазіргі заманғы Жапонияда қандай сипат алды? Қазіргі заманғы көрермен үшін бүкіл Но өнері тағы да жаңа, ерекше сипатта көрінетіні күмәнсіз. Жоғарыда суреттелген барлық үш Но анықтамасы сол бір феодалдық қоғамда орын алған еді, осы қоғам тарихының түрлі кезеңдерінде бірде, бір, бірде, екінші анықтама алға шығып отырды. Жапон феодализм! оз тіршілігі бойына ұзақ та күрделі жол жүріп өткені соншалық, оның алғашқы кезеңдері соңғыларына көбінше ұқсамайды. Но театры ортаңғы кезеңде туды, шын мәніндегі әрекетті театр жанры ретінде туды. Оның шындыққа бағытталғандығы осыдан. Ол өзінің ықпалды - әрекеті мәнін феодалдық қоғам тіршілік еткен кейінгі заманда да сақтап қалды. Бір ғана болған өзгеріс — салмақ спектакльдің иделогиялық жағына ауды, бүл, өз кезегінде, феодалдық қоғамның оның соңғы кезеңіндегі мәдениеті мен дүниетанымындағы жалпы рационалистік тенденциялармен байланысты келеді.

Бұнымен қатар, осы идеологиялық принциптердің шын өмірлік мәнін жоғалтуымен, оның үстіне — жапон феодалдық дворяндығының буддизмнен алшақтап, конфуцийшілдікке өтуіне байланысты — өте-мөте жат жобаларға айналуымен бүл (идеологиялық) жағы да оз күшін жойып, Но-ның, ендігі белгілі эстетизмге жуық келетін, эмоциялық астары алдыңғы шепке шықты. Және де, феодалдық қоғам мен оның мәдениетінің құлдырауымен, Жапонияның буржуазиялық - капиталистік даму жолына өтуімен барлық осы жәйттер жоққа шығып, бір ғана нәрсе: таза эстетизм қалғаны ғажап емес.

Қазіргі заманғы көрермендер Но спектаклін басым тұрғыда таза эстетикалық көрініс тамаша ретінде қабылдайды. Біреулері бүл ретте тарихи эстетика тереңіне сүңгісе, екіншілері жалаңаш форма эстетикасына бойлайды. Но спектаклін реалистік ретінде енді ешкім қабылдамайды. Но- дағы діни тақырыптар қазіргі заманғы еуропашыл жапондықтың санасына жетпейді. Эмоциялық эсер жоқ: көрермен салқын. Бірақ, сүйсінушілік қалуда, қазір бүкіл Но өнері осы сүйсінушілік негізінде. Эстет, гурман, жетік білгір! Осылар үшін қазір осы театр өнері насихатталуда. Олар соны қолдайды, сүйіспеншілікпен құлдырау мен азғындаудан қорғайды.

Әйтсе де, бүл өнер әуесқойларының шағын тобы үшін ол әлі де ерекше мағынада өзінше "өзекті". Бұндай әуесқой озінің үйінде, достары ортасында,— былайша айтқанда, камералық жөн-жосықпен (яғни, жеке кісі я аз адамның орындауында) — Но пьесалары бөліктерін құшырлана әндетіп айтумен болады. Бүл әндетушілік әншіге бір ғана эстетикалық ләззат әкелмейді: ол тән мен жан саулығын сақтап, нығайтуға ықпал етеді деп саналады. Бүл, бейне, Но-ны орындау тұсында әнші, біріншіден, рухани жинақталып, бар ой-ниеті мен жан күш-қуатын орындаушылыққа бағыштауы тиіс дегенмен дәйектеледі. Екінші жағынан, он салу процесінің өзі, бейне, ағзаға, әсіресе, тыныс жолдарының жаттығуына байланысты, игі эсер етеді. Бұндай әндетушілік барысындағы ерекше тыныс ырғағы мен бұдан соңғы тыныстың ішкі ағза мүшелеріне әсері — осының бәрі бүкіл ағзаның әлдебір жаңаруы әсерін, бейне, жаңа өмірлік күш-қуат құйылғандай сезімін тудырады. Жапонияда аңдалатын өмір көрінісі осымен түсіндіріледі де: Но білгірі әрі әуесқойы болып табылатын әлдебіреу оз күнін Но-дан үзінді орындаумен бастап жатады. Ол біреу бүл оның тәні мен рухын күн бойына нығайтады деп сенеді.

Бүл соңғы айтылған жайт, сондай-ақ, жаңа емес. Сонау кезде Сэамидің өзі Но-ның мұндай да рөлі болуы мүмкіндігіне меңзеген. Өз өнерінің мақсаты турасында пайымдай келе, ол былай деген еді: "Но мақсаты — адамдардың жан - жүрегін жұмсарту, жоғарыдағылар мен төмендегілердің сезіміне әсер ету; ұзақ ғұмыр мен бақыт негізіне айналу; әдемі де ұзақ өмір жолына айналу".

VI

Но спектаклі өте бір өзіндік ерекше сахналық жағдайларда ойналады. Ең алдымен, Но театры өзінің, тек өзіне ғана тон сахнасына ие. Бүл сахна үш жағынан ашық шаршы алаң болып табылады. Сондықтан, көрермендер не тура сахнаға қарама-қарсы, не оның сол я оң жағында орналасады.

Сахнаның екі алдыңғы бұрышына жеңіл ағаш бағандар қойылып, олар екінші басымен саңылаусыз артқы қабырғаға барып тірелетін шатырды ұстап тұрады. Алаңның түкпірінде, солға қарай, дәл артқы қабырғаның тұсынан, сахна деңгейінде сол жақта отыратын жұртпен арасы бәкене қанатпен бөлінген ерекше жол актерлер жайына апарады. Техникалық "көпір" (хасигакари) аталатын бүл жол, алаңның тап өзі сияқты шатырмен жабдықталған, ол шатырды алдынан бірнеше жіңішке ағаш діңгектер ұстап түр, ал, арт жағынан тегіс артқы қабырғаға барып тіреліп, алаңның сол артқы қабырғасының жалғасын құрайды. Осы құрама сахнаның бар мүлкі: алаң үшін — жайқалған жасыл қарағайдың суреті салынған кең алтын фонды беретін төр қабырғадан; көпір үшін — қанат алдында сырт жағынан отырғызылған үш кішірек қарағай ағаштарынан тұрады.

Но театрындағы көпір, ең әуелі көрермендердің көз алдында — актерлердің шымылдық сыртынан сахнаға өтуі үшін қызмет етеді. Бірақ, сонымен қатар, көптеген пьесаларда онда көрініс әрекетінің қандай да бір бөлігі де ойналады. Кейде ол көпірге өз көрінісін тәмамдап, не өзінің қайта шығуын, не пьесаның аяқталуын күткен актерлер шегініп кетеді, себебі, Но салты бойынша, ойыннан шыққан актерлердің барлығы көріністің соңына шейін сахнаны тастап кетпейді; олар не көпірге, не артқы қабырғаға қарай шегініп, сонда тапжылмастан тұра береді.

Дәл осы көпірмен Но оркестрін құрайтын музыканттар — сырнайшы (флейтада ойнаушы) мен дабылшы (барабаншы) да өтеді. Бұлар, былайша аталатын, цудзуми — құмсағат формасына ие, яғни, екі қамыс дискіден тұратын, орталарында осы екі дискіні бекітетін бауларды орындаушының қолы қандайлық қатты тартатынына қарай керілу дәрежесі, демек — дыбыстың тоны мен тембрі өзгеріп отыртатын былғары тері керілген шағын дабылдарды ойнайды. Бүл музыканттар сахна түкпірінде, артқы қабырғаға параллель қатарласып жайғасады.

Сегіз әншіден тұратын Но хоры сахнаға көпір арқылы өтпейді: оған алаңның оң жағына сол айналып кететін, сөйтіп, есік жасауға ыңғайлы бұрышты құрайтын артқы сахнада кішкене есік бар. Хор алаңның оң жақ шетін жағалай, әрқайсысында торт әнші бар екі қатар болып отырады. Әншілер тура еденде отырады, ал, музыканттардан сырнайшы да еденде, дабылшылар болса, айрықша бәкене орындықтарға отырады. Осылайша, сыртқы қабырғаны жағалай отырған музыканттар мен шаршы алаңның оң жағын жағалаған әншілер құраған бұрыш шығады; міне, осы бұрыш кеңістігінде бүкіл әрекет ойналады.

Но оркестрі спектакльде әр қиыл функция атқарады. Кейде ол интродукция, интерлюдия тәрізді оз бетінше музыкалық нөмірлерді береді, кейде ол биді сүйемелдейді. Өз аспаптарында ойнаудан бөлек дабылшылардың тағы бір бөлігі ырғақты ауыстыруға белгілер ролін, бір бөлім композициялық аяқталған бөлімдер нышаны қызметін атқаратын, біресе, үзік-үзік, біресе, созылыңқы айрықша дыбыстар шығарады; кейбір жағдайларда бүл дыбыстар оз бетінше музыкалық мағынаға да ие болады.

Но спектакліндегі хор негізгі әрекет етушілердің бірі болып табылады: ол драмалық материалды өрістетуге актерлердей-ақ қатысады. Осы көзқарас тұрғысынан оның рөлі грек театры хорының ролін еске түсіреді: ол да, сондай-ақ, дыбыс шығарады, әрекет етуші кейіпкер тұлғалармен сұхбат құрады, эпизодтар арасында ерекше лирикалық интермецио береді, т.с.с. осының бәрі қасында хор ролінде ол өзі жаңа алған диалог жүргізген кейіпкерге айналатын тұтары, яғни, хор дәл сол жерде сахнада тұрған әрекет етуші тұлға үшін он айтып, соның атынан он айтатын жағдайлар аса өзіндік ерекшелігі болып келеді. Бұл бүкіл көріністің әлдебір ораториялылығы өсерін тудырып, кейде актерді пьесаның әрекет етуші кейіпкерінен оратория немесе кантата солисіне айналдырады.

Но театрында актерлер, қатаң түрде айтқанда, екеу. Олардың протагонист болып табылатын біреуі "орындаушы" (ситэ), дейтерагонист — екіншісі "көмекші" (ваки) деп аталады. Соларға, задында, бүкіл Но әрекеті құрылады. Оларға қосымша кейде тағы әр алуан амплуаға жіктелетін бірнеше қосалқы актерлер беріледі. Бұлардың біріншілері орындаушы немесе көмекші тұсында жәрдемші ролін атқарады; олар, былайша аталатын, "серіктер" (цурэ). Екіншілері осы серіктердің жанындағы жәрдемшілер болып табылады; олар "қызметшілер" (томо). Бұлардың екеулерінің де рольдері оз бетінше орындалмайды: олар бүтіндей екі негізгі актерлердің бірінің — драматургиялық мағынада да, орындаушылық мағынасындағы да — әрекеті өрісіне енгізіледі. Олар сюжеттің ешқандай да оз бетінше элементі болып табылмайды; олар ойында оз бетінше жоспарға да ие емес. Олардың рөлі не өздері қосылған кейіпкерлерге сөздер беруге, не сол кейіпкерлер айтатын фразаларды жалғастырып, аяқтауға саяды. Өте жиі олар — мүлде үнсіз - дыбыссыз кейіпкерлер: малайлар, қару ұстаушылар, нөкерлер және т.б. бұл жағдайда олар "статист", яғни, қосалқы әртіс (татисю) деген ерекше атауға ие болады. Актерлердің барлығы — ер адамдар. Әйел - актерлер Но театрында жоқ болған соң да, барлық әйел рөлдерін ер адамдар орындайды.

"Бала" (когата) деп аталатын ерекше амплуаны атап өткен қызықты болар. Бұл рольдерді орындаушы ұлдар кейде пьеса мағынасы бойынша да балаларды бейнелеуі тиіс. Бірақ, жиі бала бейнесінде сахнаға пьеса мағынасы бойынша еш бала болып табылмайтын кейіпкер шығарылады. Ондай кейіпкер, мысалы, император болып келеді. Императорды шын жөнінде кескіндеу киелі монарх тұлғасын қорлағандық болып саналады; сондықтан, ол, пьеса үшін қандайлық оғаш болмасын, бала бейнесінде беріледі де. Әйткенмен, барлық мұндай жағдайларда бүл кейіпкерлер пьесада әсте қанша да болсын, маңызды роль атқармайды.

Осындай амплуа құрамы тұсында бүкіл көрініс әрекеті екі актерге ұстанып тұратыны түсінікті. Бұған қоса, өте жиі "көмекшінің" өзі артқы шепке ысырылып, өзінің атауына сай — тек көмекші роль ойнайды. Бір актердің — "орындаушының" осы орталық мәртебе орны тағы оған бетперде (маска) берілетіндігімен де баса айқындалады. Бүкіл ролін ол бетпердемен өткізіп, сонысымен ең басынан бар орындаушылығына бір нақты реңк береді. Бүл бетперделер тұрақты; олар барша екі жүз қағидалық пьесалардағы әрбір кейіпкерге нық бекітілген және Но өнерінің тұтас ерекше саласын құрайды.

Но-ның өзге актерлері бетперде кимейтіндігімен қоймай, тіпті, грим де жақпайды, жасанды шаш та кимейді. "Серік" кімді кескіндесе де, мысалы, кейіпкер әйелдің қартаң әйел қызметшісін бейнелесе де, ол бәрібір көрермен алдына өзінің әдеттегі ер адам кейпінде шығады.

Бұған кереғар — белгіленген үлгі (пішін) және түс қағидаларына сәйкестік тұрғысынан да, дәл сондай-ақ, материал жағынан да — костюмге зор мән беріледі: көптеген Но шеберлері иелігінде аса бағалы, ірі сома тұратын — сонау тұтас ізашарлар буындары мұра етіп қалдырғаны да сирек емес — киімдер бар.

VII

Но-мен бір мезгілде тағы бір театрлық жанр, былайша аталатын, Кегэн — интермедиялары ролін атқарған, яғни, екі Но аралығында ойналатын фарстар туындады. Бүл фарстар Но дамыған негізде дамыды. Но-ның биік өнерге апарауымен бұрынғы саругакулер құрамына соншалық мол кірген әзіл-сықақ (юмор мен сатира) элементтері кейінгі іпспке ысырылуы тиіс еді; оларды салтанатты - мистериялық немесе лирикалық -патетикалық тақырыптар тықсырған болатын. Но-дан тықсырылып шығарылған олар өздеріне жаңа жанр — фарстардан пана тапты.

Кегэн барлық тұрғыда Но-ға кереғар. Онда ән, аспапты музыка және мақамды декламация қосылысын, сахналық қимыл-қозғалыстың хореграфиямен үйлестігін танытатын әрекет. Бұнда — кәдімгі ауызекі сөйлеу. Онда — андағайлаған немесе шартты шындық өмір, бұнда — гротескілі ұйғарылған күнделікті өмір. Но пьесалары кейіпкерлері — құдайлар, жауынгерлер, сұлулар; Кегэн фарстарының кейіпкерлері — князьдар болса да, кеңкелестеу, монахтар болса да, көз бояушылар болып келеді; нағыз қаһармандар өздерінің ойы шолақ мырзаларын алдап соғатын айлакер әрі епті қара халық өкілі. Басқаша айтқанда, фарстардың негізгі тақырыптары — комедиялық және сатиралық тақырыптар, бүл ретте, сатираның негізгі нысаны дәл сол Но-да дәріптелетін екі билеуші ran: дворяндық пен дін басылары болып табылады. Әйткенмен, сатиралық сюжеттің түйіні, әдетте, ештеңе талғамайтын көрерменнің көңілін аулауға шақталған ізгі юмор сарынында беріледі. Осылайша, жапон феодалдық дворяндығының оны жырлап, дәріптейтін театры ғана емес, сонымен бірге, сатиралық тұрғыда оны бейнелеп, кейбірде әжептәуір ащы әзілмен түйрейтін де театры болды.

VIII

XVI - ғасырдың соңғы онжылдықтары — Жапонияның диктаторы Хидэесидің билеуі — театр әлемінің жаңа жандануымен нышандалады. Хидэеси жүзеге асырған елді біріктірушілік, шегі жоқ өзара алауыздық соғыстардың доғарылуы, шетелмен қатынастың өсуі, өмір деңгейінің жалпы артуы — осының барлығы жаңа театр жанрларының пайда болуына, ойын-сауық атаулының гүлденуіне аса ықпал етті. Көк шалғын, суы құрыған өзен арнасы, қаладағы алаң — сол кезде қала көрерменінің көңілін көтерген шұбырған бишілер, музыканттар, әншілер үшін сахналық аландар осындай болды. Киотода, Камогава өзені аңғарында, Сидзе даңғылы бойында, тіпті, осындай көріністерге арналған ерекше орын болған. Дәл сол аланда Кабуки театрының негізін қалаушы болу жазған О-Куни биші 1603-жылы өнер көрсетті де.

О-Куни Идзумодағы синтоистік храмдардың әйел абыз болған еді. Бұндай әйел абыздардың міндетіне құдірет иесінің көктен түсуі (келуі) күтілетін жерді "арамдықтан" тазарту құралы саналған киелі билерді орындау кірген. Бишілер неғұрлым пендеуи міндеттерді де өз мойындарына алған: храмы үшін садақа жинаған; бүл үшін олар ел кезуге шығып, жол бойы өздерінің билерін орындап, қайыр-садақа жинаған. О- Куни дәл сондай садақа жинаушы болды, бүл ретте, оның өнері, сірә, соншалық сәтті болған сияқты, ол Киотоға келуге де тәуекел еткен. Оның үлесіне тиген табыс бір жағынан, үлкен қаланың арбауы екінші жағынан ықпал етіп, абыз әйел қалада қалып, кәсіби бишіге айналды.

О-Кунидің бағдарламасындағы басты номер Нэмбуцу- одори биі — сыйынушылық түріндегі буддистік би болды. Қара жібектен киім киініп, мойнына екі қызыл таспалы кішігірім дабыл іліп, осы бимен ол Жапонияны аралады; осы бимен ол Камогава жағасында да пайда болды. Кәсіби бишіге айналуымен ол екі жаңа би: Яякко-одори жоне О- хараги-одори биі арқылы оз репертуарын түрлендірді. Біріншісі біршама өзгеріске түскен халық биі, екіншісі Кегэн фарстарына алынып, өңделген бір би болған еді. Өз өнерін неғұрлым қызғылықты ету үшін, о-Куни еркек болып сәнденіп, оз биіне ілес ойын-сауық үйінде істейтін әйелмен көңіл көтерген қыдырымпазды көрініс көрсетеді.

О-Куни көп ұзамай өзіне Нагой Сандзабуро деген әлдебір қамқоршыны тауып алды. Тегі бойынша самурайлардан шыққан осы Сандзабуро көріктілігімен ерекшеленіп, әйелдерге, оның әдетінде, жұрттың айтуынша, диктатордың әйелі — Ёдогимаға аса ұнайтын болған. Дәл соның арқасында о-Куни репер¬туарын күрделендіріп, үсті-үстіне драмалық элемент енгізіп, оны барған сайын түрлендіре берді. Көп ұзамай оған шәкірттер ағылып, ендігі бүтіндей көріністерді орындаған тұтас труппа құралды. Кабуки театр өнері алғаш осылай рәсімделген еді.

Жаңа жанрдың үлесіне тиген табыстың зор болғаны соншалық, коп кешікпей о-Куниге еліктеушілер пайда болды.

К погода бірінен соң, бірі онно-кабуки — "әйелдер Кабукиі" і уындай бастады, оларды сол кезде осылай атаган. Киотодан олар шет аймақтарға да ойысты: коп үзамай онна-кабуки )до, Сумпу, Нагоя, Сэндай, Канадзава, Кумамото, тіпті, Акита — Хонсю аралының солтүстігінде де болғанын көреміз.

Көбейіп кеткен әйелдер труппалары 1629-ж. таратылып, оның үстіне жаңаларын құруға тыйым салынды.

Бұл тыйымның себебі бұл әйелдер труппалары жезөкшелік (шақтарына айналғандығы ғана болды ма, әлде олардың қашанда өте коп халық жинайтын көріністеріне, әдетте, небір текті "қоғамдық тәртіп пен тыныштықты" бұзушылықтар ілесе жүретіндігі себебінен тыйым салынды ма, әлде, ең ақыры, бұл жерде токугавалық үкіметтің жалпы әлеуметтік саясатынан туған ой-пікірлер оз ролін атқарды ма,— әйтеуір, бір нәрсе шүбәсіз: осы тыйымның арқасында жаңа театр жанры әйелдердің монополиялық иелігінен тартып алынып, ерлерге өткен. Сол шақтан бастап Кабуки — бірыңғай ерлер театрына айналды, онда барлық рольдер, соның ішінде, әйелдер ролін де ер адамдар орындайды.

Әйелдер труппаларына тыйым салынуымен олардың орнын жасөспірім ұлдардан құралған труппалар басты. Былайша аталатын, вакасю-кабуки — "Ұлдар кабуки-і" дәуірі басталды. Әйткенмен, бүл труппалар да ұзақ тіршілік еткен жоқ: әлгіге үйлес негізде полиция тыйымы оларға да жетті. Ақыр аяғы, труппалар тек ересек ер адамдардан құралды да, Кабуки театры — оз труппаларының құрамы тұрғысынан — қазіргі уақытта да біз көріп отырған түрді қабылдады.

Бір мезгілде өнердің өзі де дамыды. Жағымды кейіпкер (тати-яку), жауыз (катаки-яку), аңғал - күлдіргі (докэ-яку), жас жігіт (вакасю-ката), әйел (ояма немесе онна-гата) амплуалары пайда болды.

Но дәуірінің фарстық интермедияларынан коп нәрсе алып, пьесалардың өздері де күрделенді. Олардың ұзақтығы да ұлғайды: қысқа көріністердің орнына жүйелі сюжетті (цудзуки-кегэн) екі және үш актілі пьесалар беріле бастады. Бұған қоса, жаңа театрдың көп уақыт оның өзіне тон сипаты болып қалған ерекшелігі де айқын көріне берді: өз труппаларының жай-күйі бойынша да, өзінің бастапқы репертуарының мазмұны бойынша да, өнеге - салты бойынша да бүл театр жапон қалаларының "көңілді квартадцары" яғни,— атақты Есивара іспетті — дәулетті қалалықтар арасында аса танымалдыққа ие кварталдар әлеміне жататын еді. Қатаң түрде айтқанда, осы бастапқы кезеңгі барша Кабуки пьесалары екі категорияға бөлінеді: ойын-сауық үйлері өмірінен сюжеттерге құрылған пьесалар және "жаңа киелі орындардың ашылуы" кезіндегі, яғни, айрықша діни мейрамдар негізіндегі әр қилы оқиғаларды суреттейтін, бүл ретте, мұнда да шиеленіс міндетті түрде ойын-сауық үйі сюжетімен біріктірілетін пьесалар. Бүл арна қаншалықты күшті болғандығы, тіпті, сол дәуірде сирек болған, қаһарманы самурай болып келетін пьесаларда әрекет көңілді квартал жағдайында өтетіндігінен де айқын көрінеді: пьеса ақсүйек үйдің бұзық ұлы еліктіргіш куртизанкалардың тұзағына қалай түскенін және одан да не болғанын әңгімелейді.

Бүл пьесаларға арналған тұрақты мәтін ұзақ уақыт болмады. Тек сценарий болды да, нақты мәтінді актерлердің өздері табан астында құрауына тура келді. Бағзы Кабуки сипаттамалары, тіпті, бүгінгі күнгі көрініс дәл соның кешегісіне ұқсамайтыны сирек болмағанын айғақтайды. Алайда, XVII-Ғ. соңына қарай бірқатар тамаша актерлердің (Саката Тодзюро, Итикава Дандзюро, Накамура Ситисабуро) іс - қайраткерлігі арқасында, дарынды драматургтердің (Томинага Хебэй, Тикамацу Мондзаэмон) жұмыстары арқасында Кабуки пьесалары бірте-бірте неғұрлым күрделі және, сонымен бірге, әбден тұрақты нобай - қалып ала бастады.

Бұнымен бір мезгілде бастапқыда біртекті жанр жіктеле бастады: негізінен, биге шақталған пьесалар пайда бола бастады. Тақырып аясы да күрделене бастады: өмір мен тұрмыстың түрлі салалары тақырыптарын қозғаған пьесалар пайда болды. Егер XVII-F. соңында өте ұзақ уақытқа — сонау XVIII - жүзжылдықтың ортасына дейін құрсаған күшті дағдарысты басынан кешірмеген болса, Кабуки театры қандай жолмен кетер еді, о жағы белгісіз. Бұл уақыт Дзерури театрының аса гүлденген дәуірі болып танылады.

IX

Муромати дәуірінде (XIV-F. екінші жартысы — XVI-R. аяғы) феодалдық дворяндық арасында осы қоғамдық топтың қаһармандық шағы туралы, Тайра мен Миномото түңғыш жауынгерлік үйлері арасындағы ХІІ - ғ. бүкіл екінші жартысын жайлаған тартыс дәуірі туралы әңгімелейтін баяндар айрықша танымалдыққа ие болды. Өз ескілігіне тағзым ету, оны өсіре дәріптеу сол дәуірдің тарихи тұлғаларын сүйікті қаһарман кейіпкерлер етіп шығарды. Бірінші сегун — Миномото Ёритомоның інісі — өз ісіне шексіз берілген қаһарман ержүрек сері Ёсицунэ ерекше танымал болды. Оның ерліктері, оның азаптары, оның қайғылы тағдыры мен оның сүйгені Дзеруридің тебірентерлік оқиғасына кезбе рапсодтардыңталай "аңыз - баяндары" арналды. Ковашноман атауы - мен Муромати дәуірінің (XV-Ғ.) ортасынан сонау Токугава дәуірінің (XVI - ғ. аяғы — XVII - ғ. басы) алғашқы онжылдықтарына шейін қолданыста жүрген би көріністері, сондай-ақ, ол сюжеттерді белгілі дәрежеде таратумен болды. XV - ғ. екінші жартысында туындаған "Дзерури туралы балладалар" бірте - бірте, әуелі, бива аспабының сүйемелдеуімен, ал, бұдан соң 'Ойроку (1558-1579) жылдары Қытайдан әкелінген үш ішекті сямисэн аспабы пайда болғанда, соның сүйемелімен жырланған "Он екі Дзерури әні" ("Дзерури дзюнидан дзоси") деген ерекше циклдің құрылуына алып келді. Уақыт өте келе сол мақамдарға, сол мәнерде халықтық уағыз - тұрмыстық әңгімелер мен ертегілерден алынған басқа сюжеттер мен тақырыптарға да баяндар орындала бастады. Бұл ретте оларға да сол бір атау таралған еді: "Дзерури аңызы" термині Ёсицунэ мен Дзерури туралы балладаларды ғана емес, сонымен бірге, осы мәнерде орындалатынның баршасын атайтын болды.

XVII - ғ. ең басында Дзерури аңыз - баяндары алғаш рет қуыршақтар (марионеткалар) көріністерімен бірікті. Бүл жолда, әфсанаға бақсақ, рапсодтардың бірі — Мэнукия 'Гедзабуро ізашар болды, ол храмдарда қолданыста жүрген қуыршақтарға назар аударып, оларды өзінің баянына бейімдеуді ұйғарады. Осылайша, жаңа театр жанры — Дзерури театры немесе қуыршақтар театры басталған еді. Ол тез арада кең танымалдыққа жетіп, бірқатар қуыршақшы да, сондай - ақ, аңыз - баяншы да үздік шеберлерді өмірге әкелді, бірқатар атақты драматургтердің назарын өзіне аударып, Кабуки-мен табысты бәсекелестікке түсе бастады.

Қуыршақтар ойнайтын пьесалар әуелгіде, яғни, XVII - ғ. бірінші жартысында өте-мөте күрделі емес болды. Олар ол кезде әлі өздерінің негізгі дереккөзі, бастауы — Дзерури туралы аңыз - баянды сипаттайтын негізгі қасиетін жоя қоймаған еді. Басқаша айтқанда, олар еш драмалық өңдеу атаулысыз таза эпикалық шығармалар болды. Осылайша, XVII -ғ. ең соңына дейін драматургиялық салада басымдық бүтіндей Кабуки жағында болды: қуыршақ әлі актерді тықсыра қойған жоқ. Дзерури жағына әйгілі драматург Тикамацу Мондзаэмонның (1653-1724) өтуімен жағдай күрт өзгерді. Бүрын Кабуки театры үшін жұмыс істеген Тикамацу одан жырақтап, өзінің бар шығармашылығын қуыршақтар театрына берді.

Бұндай ауысушылыққа себепші болған не? Кең таралған жорамал бойынша, бүл жерде Тикамацудің өзінің шығармашылық тұлғасы роль атқарған. Кабуки үшін жұмыс істей жүрін, ол актер — бәрі болған, драматург тек актерлік өнерді көрсету талабынан туындаған театр үшін жұмыс істеді. Сондықтан, Тикамацу негізгі салмақ пьесада жататын, баршасы, яғни, музыка да, қуыршақтардың қимыл - қозғалысы да — бір мақсатқа: көрерменге драматургиялық материал мазмұнын барынша бедерлі жеткізуге қызмет еткен театрға ден қойды. Бүл солай ма әлде жоқ па, тек 20 жыл ішінде Тикамацу Кабуки театрына небәрі жиырмадай пьеса, Дзерури театрына жүзден астам пьеса берді.

Тикамацу қызмет - қайраткерлігі жапон драматургиясында жаңа дәуір басталуын нышандайды. Драматургиялық тұрғыдан күрделі емес және, бұған қоса, өзінің басым бөлігінде көңілді кварталдар тұрмысынан алынған сюжеттерге құрылған Кабуки репертуары қуыршақтар театрының өркендеген драматургиясы алдында тез көмескі тартты.

Тикамацу шегі жоқ қаһармандық эпопеялар мен феодалдық хроникалардан материал жинай отырып, тарихи - қаһармандық және тарихи - романтикалық сюжеттерді батыл қолға алды; ол феодалдық қоғамның "төменгі қабаттары" — саудагерлер, қолөнершілер, қала плебсі өмірінен материал ала отырып, заманауи, тұрмыстық сюжетке де басқадан кем емес мұқият ден қойды; ол ескі классикалық әдебиеттің сүйікті болған шығармалары сюжеттерін қала көрермені талғамдары мен түсінігіне ыңғайлап, табыспен жаңаша бейімдей бастады; пьесаға қала көшесі сарынын, өзімен замандас көп айтылатын өлеңді, өткірлікті батыл енгізді. Бұрынғы Кабуки пьесалары барлық сол кэйсэй (куртизанкалар тұрмысынан алынған пьесалар) мен кайте (сондай-ақ міндетті түрдегі көңілді квартал тақырыптары бар "киелі орындардың ашылуы туралы" пьесалардың) қарабайыр сезімдік қана тақырыптарының орнына ол романтикалық тақырыпты насихаттай бастады. Парыз бен сезімнің қақтығысы оның шығармашылығының сүйікті тақырыбына айналды. Нәтижесінде осы кезге шейін Кабуки актерлерін көруге баратын осакалық қалалықтар енді Дзерури театрын толтырып, қуыршақтардың көрнекілеуші қимыл - қозғалыстарының сүйемелдеуімен әнші - әңгімешінің орындауындағы пьесаны тыңдай бастады.

Әрине, жаңа театр түрі өзінің табысымен бір Тикамацуге і ана борыштар емес: табыс Тикамацу Мондзаэмон сияқты драматургтің Такэмото Гидайю (1651-1714) сияқты аңыз -баян шебері Такэдзава Гонэмон сияқты сямисэн-де майталман ойнаушы, Тацумацу Хатиробэй (1734-ж. олген) сияқты шебер қуыршақшымен тығыз ынтымақтастығымен келді. Осы дарындар шоғыры, әйгілі шеберлердің бірлескен іс - қайраткерлігі қуыршақтар театрының Кабуки театрын мүлде көлеңкеде қалдыруына келтірді. Және егер бұлардың ішінен әлдекімді ерекше бөліп көрсетер болса, бұны Такэмото Гидайю, осы бір, еш күмәнсіз, бүкіл істің бас ұйымдастырушысына қатысты істеген жөн.

Өз танымалдығы шыңына Дзерури театры, әйткенмен, Такэмото Гидайю (1714-ж. өлген) және Тикамацу Мондзаэмон (1714-ж. өлген) өлгеннен кейін жетті. Бұны, бәлкім, екі қуыршақтар театры: бірінші, негізгі — бүкіл жанрдың негізін қалаушы — Такэмото Гидайю 1685-ж. құрған Такэмото-дза және біріншісінен бөлініп шыққан екінші — Тоетакэ-дза труппасы арасында басталған қызу жарыс шарттастырды. Бірінші театрда басшылық рольді Такэмото өлгеннен соң бір мезгілде әрі ірі драматург, әрі шебер әкімгер болған Такэда Идзумо (1688-1756) атқара бастады. XVIII - ғ. бірінші жартысы бойы соңыра Кабуки-дің негізгі репертуарын құрған "Қырық жеті адал вассал" (Тюсингура) тәрізді пьесалардың барлығы бірінен соң бірі пайда болды.

X

Бұндай жағдайда Кабуки театрына қайтпек керек еді? Ең оңайы — қуыршақтар театрынан үйрену болды. Кабуки қайраткерлері осыны қолға алды да. Тез арада-ақ олар мүмкін болғанның барлығын өздеріне көшіріп алды. Ең алдымен, Дзерури театры пьесалары актерлердің орындауына бейімделе бастады: осылай, мысалы, Такэда Идзуманың әйгілі "Қырық жеті адал вассал" трагедиясы өңделіп, сол кезден бастап Кабуки театрының сүйікті пьесаларының біріне айналды. Екінші жағынан, репертуар жаңартуды актерлердің өздері де қолға алды. Осылай, мысалы, атақты Итикава Данд-зюро 1698-ж. "Наруками" пьесасын бұрынғы пьесалармен салыстырғанда, мүлде өзге тақырыпқа, сол кезге дейін болғандарымен салыстырғанда, мүлде жаңа сюжетке құрды. Бүл пьеса тақырыбы — сезімнің парызбен қақтығысы; сюжеті — буддистік діндарды сарай сұлуының азғыруы. Бүл пьесада Дзерури драматургиясының тікелей ықпалы білінді.

Пьесалар алумен қатар, Кабуки театры қуыршақтардың сахналық техникасын да өз топырағына егуге ұмтылды. Тіпті, қазіргі заманғы Кабуки театрында тәжірибелі көз сахналық қимыл-қозғалыс суретінен, актерлер ым - ишаратынан қуыршақтық техника іздерін оңай аршып алады. Айта кетері сол, актердің қимыл-қозғалыс атаулысының жекелеген құрамдас бөлшектерге жалпылама ыдыраушылығы осымен түсіндірілмек: бүл қуыршақтар қимыл-қозғалысы үшін табиғи болып, актер ойыны үшін тән шартқа айналды. Осыған, бұдан әрі, қимыл атаулының позаға, яғни, тұрақты күй сәтіне, басқаша айтқанда,— техникалық шарттарға орай — қуыршақтарға төтенше төн болған нәрсеге бұлжымас ұмтылысы негізделеді. Едәуір дәрежеде қуыршақтар театрының ықпалымен актердің мимикалық ойыны атаулының қимылсыз қатып қалған пішінге дәйім бейімділігі де түсіндіріледі. Бұндай қуыршақтар техникасының іздері Кабуки актерлері техникасында — аса көп. Екінші жағынан, Кабукидегі сахналық декламация, дауыстану да Дзерури аңыз - баянынан өте көп нәрсе қабылдады. Кабуки сахнасындағы сөзі дағдылы сөйлеу мәнерінен алшақ кеткендігі де шарттастырылған. Бүл декламациялық речитатив пен он арасында құбылған мүлде ерекше сөйлеу типі. Баян техникасына Кабуки актері өзінің декламациялық оқудан таза дерлік әнге біртіндеп өтуді бере алатындығымен борыштар. Қандай да бір көріністе, патетика күшейген сайын, ширығыс артқан сайын, актер сөзі декламациялық мәнерде басталып, бірте - бірте алдымен сазды речитативке, ал, сосын ерекше сахналық әнге ойысады. Бұған жақсы үйлестік қимыл-қозғалыс саласында да бар: белгілі жерлерде актерден шартты - реалистік ишара, дене қимылынан басым түрде пластикалық ым - ишара, дене қимылдарына, ал, одан нағыз биге ауыса білушілік талап етіледі.

Осылайша, Кабуки театрында барлығы дерлік Дзеруридің күшті ықпалына ұшырады: ол театрдан едәуір дәрежеде — қимыл-қозғалыс пен ым - ишара, бет-әлпет қимылы мен грим саласында да, дәл сондай-ақ, сахналық декламация саласында да — актер техникасы келді; одан репертуар да алынды. Алайда, бұдан зоры да болған еді: актер театры қуыршақтар театрында өмірдің өзін құрайтынды: бүкіл әрекеттің негізі ретіндегі музыканы да өзіне көшіріп алды.

Такэмото Гидайю ерекше музыкалық баян мектебінің, сол кезден бастап "Гидайю" деп атанған мектептің негізін салушы болды. Қуыршақтардың ерекше сүйемелдеу, сол ар үшін сөйлеу талабынан туындаған Гидайю баяны баянның өзге түрлерінен айырмасы — драмалық мәнерлігімен сипатталады. Гидайю әнші - әңгімешісі өзінің иелігінде болған бірден-бір құрал — дауыспен әрекет ете, өзінің механикалық актерлері үшін "ойнауы" тиіс еді. Кабуки театрында бір тұлға, яки, актер бойында біріккен сахналық мәнерліліктің: жалпы бет-әлпетпен, денемен (сигуса — ым - ишара, қимыл - қозғалыс, мимика — бет-әлпет қимылы) берілетін және дауыспен (сэрифу — сахна сөзі) берілетін — екі тәсілі де қуыршақтар театрында техникалық қажеттіліктен ажыратылып, екі әрекет етуші тұлға: әңгімелеуші мен қуыршақ арасында бөлінген болатын. Бұндай ажыратушылық осы екі мәнерлілік құралдарының әрқайсысы төтенше дамуға жете алатындығына алып келді. Қимыл - қозғалыс беру қажеттігінен азат етілген әңгімеші бүтіндей оз баянына беріліп, оны драмалық мәнерліліктің соңғы шегіне шейін жеткізе алатын еді. Екінші жағынан, үнсіз қуыршақ кәнігі қуыршақшының қолында төтенше жетілдірілген қимыл -қозғалыстар бере алатын-ды. Театрға актердің ауысуымен бүл қимыл-қозғалыс, әлбетте, одан сайын мәнерлі әрі егжей-тегжейлі бола бастады: сөздер жүгінен арылған актер сөзін Гидайюге, яки, әңгімелеушінің үлесіне қалдырып, бүтіндей пантомимаға беріле алатын еді.

Бұдан әңгімешінің рөлі жауаптырақ бола түсті. Кабуки театрында ол, әдетте, жұқа пердемен жартылай тасаланып перденің оң жағында, жоғарыда отырады; драмалық тұрғыдан мейлінше жауапты тұстарда, әрекет пафосы белгілі бір күш - қуат алған жерлерінде актер тынып, үнсіз қалады — өзінің ролін, өзінің сөздерін әңгімешіге өткізгені; өзіне тек пантомимоны қалдырады. Сол кезде, Гидайю "ойнай" бастайды, оз "даусымен" ойнайды; ол барлық детальдары бір мақсатқа: барынша драматизм беруге қызмет ететін, саздық та, ырғақтық та тұрғыдан күрделі суретті береді. Сыртқы жағынан, оның сөзі кейде — мақамды декламация, кейде — таза ән. Мазмұн жағынан, ол не актер тарапынан реплика, не, керісінше, оған қаратпа, не, болмаса, ақырында, "себеп бойынша" сөйлеу. Басқаша айтқанда, Гидайю — біресе, сахнада ойнаушы актер, біресе, оның көзге шалынбайтын серігі, біресе, көрермен. Жиі әңгімешінің үлесіне сипаттау мәнді міндет тиеді: ол сахнаға шығатын актерді сипаттайды, туындап келе жатқан сахналық оқиғаны суреттейді. Кейде ол эпикалық тұрғыдан баяндайды: шетте болған, бірақ, жалпы сюжет дамуына кіретін оқиғалар туралы әңгімелейді. Бір сөзбен айтқанда, Гидайю Кабуки театрында да өзі Дзерури театрында істегенінің бәрін дерлік, тек аз мөлшерде істеді: актер театрында мәтіннің бір бөлігін ол, әрине, актердің құзырына беруі тиіс болды.

Гидайю Кабуки театрында, қуыршақтар театрындағыдай да, жалғыз жұмыс істемейді. Оның баяны дәйім сямисэнмен қуатталады. Музыкант әңгімешімен қатар отырады да, онымен баянның ортақ арқауын жүргізеді. Музыканың рөлі бүл жағдайда, негізінен, баянның сазды бағытын аспапты контра- пункгирлеуге саяды. Сямисэн сүйемелдейді, қайталайды. Әңгімелеуші мен музыкант сүйемелмен соло емес, қайта, екі тең хұқылы "индивидуализацияланған" аспаптар дуэтін береді. Музыканың өз бетінше рөлі әнші -әңгімеші үндемей, актердің пантомимосы немесе репликасы бір ғана сямисэннің үнімен жүретін сәттерде, әсіресе, айқын аңғарылады. Бұндай жағдайларда жаңа контрапунктирлеу шығады: бүл жолы — аспап үнімен актердің қимыл-қозғалысы немесе репликасы. Қимыл-қозғалыс көрерменге, бейне, екі түрде беріледі: ым - ишаралар тілінде және үн - дыбыстар тілінде: ол, бейне, екі тілге аударылғандай, содан да көрермен қимыл -қозғалысты актердің әрекетінен көре алады және сямисэннің үнінен ести алады. Осы Кабуки театрындағы музыканың рөлі оған төтенше тән, және, сондай-ақ, бүтіндей Дзерури театрынан алынған.

Кабукидегі музыка қолданылатын келесі сала ырғақ болып табылады. Сахнадағы бүкіл әрекеттің ырғағын айқындайтын аспаптар түрлі пішінді, түрлі үнді қолтоқпақтар мен дабылдар болып табылады. Бүл аспаптардың ырғақтық рөлі айқастар, төбелестер, ұрыстар және т.с.с. сахналарында, сайысушы актерлер барлық қимыл-қозғалыстарын — такт беру мақсатында тікелей сахнаға (әдетте, дәл рампаның түбінен оң жақтан) шығып, екі ағаш тоқпақпен тура сахна төсенішіне салынған ашық үнді дабылды ұрғылайтын — сахна қызметшісі шығаратын тактпен қатаң сәйкестікте орындаған кезде төтенше көрнекті көрінім табады. Кейде осы тектес көріністер сол жақ кулиса артында жасырылған дабыл соғатын тактпен жүреді. Бұндай көрнекті аңғарылатын түрде бүкіл қимыл - қозғалыстың белгілі бір (айта кетері, жиі күшті синкопаланған) ырғаққа құрылуы пьесаның актер қандай да бір өте мәнерлі немесе буырқанысты қимыл-қозғалыс беретін тұстарының барлығында орын алады. Осылайша, қол тоқпақ пен дабыл бүл жерде актерді ырғақтық тұрғыдан қолдап қана қоймайды, сонымен бірге, біздің операларымыздың "күшті" жерлеріндегі литаврлардың "қаһарлы" даңғыры іспеттес сәтінің эмоциялық шиеленісін үдете түседі. Музыканы бұндай қолданғаны үшін де Кабуки театры қуыршақтар театрына борыштар екенін айтуға тура келеді: онда бұл ырғақты соққылар кәдімгідей қажет, себебі, олар қуыршақшыға қуыршақтармен әралуан қитұрқы амалдар істеу үшін белгілер беру қызметін атқарады.

Кабуки театрындағы музыка қолданылатын соңғы сала ендігі жерде дыбыстық көрнекілік өрісі болып табылады. Көрнекілеу міндеттерін жоғарыда айтылған сол жақ кулиса түбіндегі тор көз шымылдық қалқаның артында орналасатын оркестр атқарады. Оның құрамы ор қилы болады; бәрінен жиі оған кіретіндер: үлкен және кішкене дабылдар (тайко және цуцуми), гонг, сырнай (флейта), сямисэн және пьеса талабына қарай — бірқатар ішекті және ағаш үрмелі аспаптар. Осылай, мысалы, біздің кларнетті еске түсіретін аспап алынады — егер сахна сыртында осындай аспап ойынын бейнелеу керек болса, үлкен цитраны еске салатын аспап (кото) алынады — егер сахна сыртында әлдебір әйел ойнап отырғанын көрсету қажет болса және т.с.с. Буддистік храмдағы (алыстан жететін) қоңыраудың "кешкі" бәсең үнін жеткізу үшін гонгке немесе, тіпті, қоңырауға жүгінбейтін пьеса кемде-кем. Сырнай көрнекілеу міндеттеріне ғана қызмет етпейді: оның "көңіл-күй", әдетте — күйініш, зарыққандық пен оңашалықты беру талабын орындайтыны сирек емес; ал, кейде ол әрекеттің ауыстырылуына, сахнада болып жатқанның басқа жоспарға ойысуына белгі береді; осы соңғы жағдайларда оның үлесіне кейде кідірісті, немесе, дәлірек айтқанда,— бір көрініс пен екіншісі арасындағы әлдебір аралықты беру міндеті тиеді. Годза оркестріндегі — сол жақ перде тұсындағы музыканттар тобы осылай аталады — сырнайдың рөлі өте көп түрлі әрі күрделі.

Жоғарыда айтылғанның барлығы Кабуки-ді музыкалық театрдың бір түрі не айналдырады. Музыка бүкіл әрекетті жүргізіп, айқындайды. Жуық өткендегі жапон жазушылары және театр қайраткерлерінің бірі — Фукути Оти (1841-1906) Кабуки туралы айта келіп, былай деген еді:

"Театр өнері мен музыка бір-бірімен өте тығыз түрде байланысты деу — аздық етеді. Театр — сол музыка.

Кедей отбасы жоқшылықтан өз қызын сатып жатқанын елестетіңіздерші. Осының бәрін көру үшін, театрға барудың қажеті жоқ; ол үшін кедейлер тұратын қуыстарға барса жетіп жатыр. Алайда, адамдар театрға барады да, онда осының бәрін бақылай отырып, көз жастарын төгеді.

Немесе, басты мысал: бірнеше қаңғыбас бір-бірімен төбелесіп жатады. Бұны әлдекімнің шын өмірде, шын мәнінде бақылай қойғысы келетіні екіталай. Ал, театрда бұл ұрыс -керіске ықыластана қарап, оған қол шапалақтайды.

Осының бәрі неліктен? Кедей отбасының қасірет - азабы да, қаңғыбастардың төбелесі де театрда музыкалы түрде берілетіндігі себебінен ғана осылай. Адам жылауда ма, әлдебіреумен төбелесіп жатыр ма,— осының барлығы театрда белгілі бір ырғаққа сыйғыздырылып, музыкаға салынған. Егер театрдан осы музыканы жұлып алып тастайтын болса, тек кедей - кепшіктердің түкпір - қуыстары ғана, қайыршылардың қызыл шеке төбелестері ғана қалмақ. Бүл — ешкімге қызық емес; бұны ешкім көргісі келе қоймайды. Сондықтан да, театр, ең әуелі, музыка".

Қуыршақтар театры Жапонияның театр өмірінде басты орынды басқалармен салыстырғанда ұзақ иеленбеді. XVIII- г. 70-жылдарынан, яғни, оның құрылуынан кейінгі айналасы 80 жылдан соң Такэмото-дза танымалдығы әлсірей бастады; оның бауырласы әрі бәсекелесі — Тоетакэ-дза театры да сол кепті құшты. Тіпті, Тикамацу Хандай (1725-1789) сынды ірі драматургтің іс - қайраткерлігі де бүл жай-күйді өзгертпеді. Қуыршақтар театры дәуірі өтіп, бірінші орынға актер театры шыға берді. Дзерури өнерінен үздік баршасы Кабуки-ге көшірілді де, XVIII-F. аяғынан осы театр түрінің бөлінбес күш-қуаты асқан дәуір басталады. Жаңа драматургтер тек соған арнап жазады. Намики Седзо (1730-1773) драма жазып қана қоймайды, сонымен бірге, айналмалы сахнаны ойлап табады да. Сахна алаңында әр алуан жетілген құрал-жабдық амал тәсілдер енгізіледі. Тұтас актерлер әулетін танытатын ұлы актерлер бірінен соң бірі келеді. Балет көріністері жанры құрылады. Үш аңыз - баян мектебі — Токивадзу, Фукумото жоне Киемото — Кабуки театрына қызметке шақырылады. Ән - баллада жанры — нагаута да тартылады. Кабуки театры ең алуан түрлі ерекшелікті және музыкалық жанрларға байып, тез арада өркен жаяды. Ақырында, ХІХ - ғ. соңғы онжылдықтарында тегеурінді еуропалық материалдық және рухани мәдениет ағымымен келіп, Жапонияда туындай бастайтын еуропалық театр типімен бетпе-бет келгенінше, осы, жоғарыда айтылған түрінде ол жаңа дәуірге де өтеді.





36 СТРАТАГЕМА

В. Малявин

ҚЫТАЙЛЫҚТАРДЫҢ ТАБЫСҚА ЖЕТУ ҚҰПИЯСЫ

Алғы сөз

Қытай халқында шетелдіктерге түсініксіз таңданарлық бір ерекшелік бар: ең керекті, құнды білімге толы кітаптар кенет із түссіз, ұшты-күйлі жоғалып кетеді де, көп уақыттан соң, тіпті мыңдаған жылдар өткеннен кейін де ойламаған жерден, тосын жағдайларда қайта табылады. Қытайлықтар өз канондарын кездейсоқ жоғалтып алып, оларды қайтадан оп - оңай қайта тауып алатын сияқты. Олар қытай данышпандарының өсиеттерінде жаңғырып, жан-жаққа таралған әркімге түсінікті халық болмысының шындығы іспетті. Оларда рухтың ұлы нұры қарапайым адам өмірінің ең терең қабаттарына өз сәулесін төгіп тұратын сияқты.

Орыс тіліне алғаш рет аударылып отырған осы кішкентай кітапша да "рухтың осындай құпия канондары" ескерткіштерінің қатарына жатады. Оның (кітапшаның) пайда болу тарихы ертегіге көбірек ұқсайды, сөйтсе де оған таңдануға болмас, өйткені нағыз жаңалықтың ашылуы ертегіні талап етеді. Жапон басқыншыларына қарсы бағытталған соғыстың алғашқы жылы (1938 жылы) гоминьдан чиновнигі Чжэн Юаньгуюге Ю Дэсюань деген біреу оз қолымен көшіріп алған "Отыз алты стратагема" деген мәтінді тапсырады . Ю Дэсюаньнің айтуынша ол бұл кішкентай трактатты өзі туған өскен Шэньси провинциясында жарыққа шығатын көпшілікке белгісіз бір журналдан тапқан. "Отыз алты әскери әдістің ішіндегі ең жақсысы — қашу" деген ескі мәтелді Ю Дэсюань жас кезінде-ақ естіген еді. Сондықтан ол бүл әдістердің қалған отыз бесін түсіндіретін мақаланы назарынан тыс қалдыра алмады. Кітапты мұқият зер салып оқыған ол оның құпия қауымдардың астарлы жазбаларына ұқсас "қара тілмен" жазылғанын байқайды да одан әрі тереңдеп зерттемеуге шешім қабылдады. Бірақ екі жылдан соң сол өңірдегі Бинь-чжоу қалашығындағы кітап дүкенінде өзіне таныс "Отыз алты стратагема кітабы" қоса жапсарланған ұзақ өмір сүрудің көне рецептері жинағына тап болады. Соңғы беті жетіспейтін қолжазбада оны көшіріп жазған көшірмеші әлде бір Ван Бихояның есімі де сақталған екен. Бүл жолы көне даолық өсиеттердің құпия трактатпен көршілес орналасуы Ю мырзаның бүл трактатқа ізгі ниетпен қарауға мәжбүр етті. Ол қатыгез жаумен өршіп тұрған соғыс кезінде бүл кітапша қытай әскеріне оң ықпал етер деген ойға келді. Чжэнь Юань-гуйде осындай пікірге тоқтады. Сөйтіп көп ұзамай кітапшаның алғаш басылымы жарық көрді. Бүл оқиға 1941 жылы орын алды.

Осылайша қытай мәдениеті тағы бір құнды шығармамен толықты. Нағыз канондар сияқты бұл шығармада авторсыз анонимді шығарма еді. Оның шығу тегі туралы тек жорамалдап қана айтуға болады. "Отыз алты стратагема" деген соз тіркесі қытай дерекнамаларында алғаш рет V г. кездеседі және бізге белгілі "отыз алты әскери әдістердің ең жақсысы" шегіну деген мотелмен байланысты айтылады. Ю Дэсюань тапқан тізімде соғыс өнері жайлы көне қытай кітаптарында, атап айтқанда ежелгі заманның атақты қолбасшысы Сунь Биндікі деп саналатын "Сунь-цзы" трактатында баяндалатын соғыс өнерінің тәсілдері мен ережелері кездеседі. Бірақ кейінгі дереккөздерде стратагемалардың мазмұны турлы ешқандай мәліметтер сақталмаған. Ю Дэсюанның кітапшасында XII- XIII г.ғ. оқиғалардың үзінділері аталады. Бүл қытай баспашыларына аталған шығарма Мин және Цин әулеттері аралығында, дәлірек айтқанда XVII г., қалыптасқан деп топшылауға негіз болды.

"Отыз алты стратагеманың" түпнұсқа мәтіні бірнеше мағыналы қабаттарды қамтиды. Олар төмендегідей:

— стратагемалардың атаулары болып табылатын төрт немесе үш иероглифтен тұратын отыз алты нақыл сөздер;

— аталған стратагема принципіне (ұстамына) қысқаша түсініктеме;

— "өзгерістер Кітабы" терминдерінде стратагема мағынасын түсіндіретін көне қытай каноны "өзгерістер Кітабынан" үзінді;

— стратагемаларға ауқымды түсініктемелер. Оларда стратагемалардың тарихта орын алған қолданыстарына жиі сілтеме жасалады.

Мұндай композиция канонның дәстүрлі құрылымын жаңғыртады. Оның профанды, жалпыға түсінікті мәтіннен өзгешелігі баяндаудың қисынды жүйелілігіне бағынуында емес, керісінше түсіну деңгейлерінің үзіліп ажырауында, мағыналар шегімен басқарылуында немесе, қытай дәстүрінің тілімен айтқанда, шексіз іс-қимыл мүмкіндігіне толы тәжірибедегі "бостықпен" басқарылуында. Сондықтан да ол ежелгі қытай даналары айтқандай, "он мың заттардың тамыры" болып табылады. Профандық ғылым "заттармен" істес болады. Ал канонда ұяланған заттар табиғаты туралы интуитивті білім рәміздік типтерде, типтік немесе стильдік бітімдерде, афоризмдер немесе мақалдар сияқты бір уақытта жалпы ақиқатпен қатар болмыстың қайталанбас сапасын білдіретін тұрақты айқын тұжырымдамалар бітімінде көрініс табады.

Осылайша, типтік құрылым (форма) оз бойында жеке мен тұтасты, ерекше мен әдеттегіні ұштастырады; ол шегін көрсетеді және сондай-ақ жалпылықпен жалғастырады. Канон өзгерістердегі тұрақтылықтың немесе, басқаша айтсақ, жасырын жатқан асыл рухтың мәңгі сабақтастықтың куәгерлігі. Ал канон мәтіні сарқылмайтын глоссалалиядай, ор сөз айтылмағаннын түпсіз тұңғиығын ашатын шексіз тармақталатын метафорадай өрбиді. Бүл метафора кеңістігінде, Ницше сөзімен айтсақ, тек "жоғалған түп нұсқаның көшірмелері" ғана бар, онда бұлдыр сағымнан (иллюзиядан) басқа түк жоқ. Бірақ бұлдыр сағымнан (иллюзиядан) басқа түк болмаса, онда бұлдыр сағымның (иллюзияның) өзі шындыққа (ақиқатқа) айналады. Бұлдыр сағымның (иллюзияның) жазмыштылығы мен таралымдылығы белгісіз шындыққа сенуге итермелейді. Жеке стратагемалардың мағынасын қаншалықты түсіндірсек те, оның мән-мағынасындағы нюанстарға қаншалықты үңілсек те, біз әрқашан кенеттен әлем туралы айтуды тоқтатуды талап ететін үнсіздік қабырғасына тірелеміз, яғни ол өзімізді өлімнен шеттеткеннен гөрі өзімізді әлемге ашуға, өмірді толыққанды қабылдауға шақырады.

Енді қытайлықтардың неліктен адам тәжірибесіндегі сыртқы мен ішкіні ажыратуды ерекше талап ететіндігі, құпияны ақиқаттың ең сенімді белгісі деп қарайтындығы түсінікті болды. Олардың әскери стратегияға — par excellence жаңылыстыру өнеріне, бірақ шындық заңдылықтарын терең білуге сүйенген жаңылыстыруға, дәлірек айтсақ бір уақытта әрі шындық, болып табылмайтын құбылмалы дүниенің екі ұштылығын терең түсінуге негізделген білімге ерекше қызығушылық танытуы да түсінікті болды. Өйткені жаңылыстыру тек өтіп жатқанның шынайлығын ақырына дейін сезінген жағдайда ғана мүмкін болады. Белгілі мағынада бұлдыр сағым (иллюзия) дегеніміз шындықтың (ақиқаттың) ең сенімді куәсі.

Қытай библиографтары деректерде әскери өнерге арналған шамамен мың үш жүздей болатын шығармалардың бар екендігін есептеп шығарды. Ал олардың шамамен үш жүздейі ғана бізге жетті. Оның ішінде ең танымалдары "Сунь-цзы" мен "У-цзы" трактаттары. Бүл шығармалардың авторлары қырқысқан патшалықтар дәуірінде (V-III ғғ.) өмір сүрген әйгілі қолбасшылар Сунь Бин жоне У Ци деп саналады. Қытай дәстүрінде стратагемалардың классикалық үлгілерін қолдану көбінесе дәл осы дәуірге, ежелгі Қытайдың бірнеше мемлекеттердің қиян-кескі майдан алаңына айналған уақытына сай келеді.

"Отыз алты стратагемалар" өнері туралы оқырман қауымның қол жеткізген қытайлық соңғы шығарма болып табылады. Қытайлықтардың құпиялыққа деген құмарлығын еске алып отырып, кезкелген жағдайда, кезкелген жеңу сырын ашатын бүл кітап бастапқыда ежелгі Қытайда көп таралып, үлкен ықпалға ие болған құпия ұйым мүшелері арасында таралса керек деген болжам жасауға болады. Ю Дэсюанның да осыған меңзегенін естен шығармайық. Кейін тағы бір қытай ғалымы Чжу Линь осыған ұқсас стратагемалар тізімін Үлкен ағалар (Гэлаохой) атты есіммен де белгілі болған құпия Хуньмэнь қауымының құжаттарынан да тапты.

Сонымен біз ұзақ уақыт бойы, тым құрығанда бірнеше ғасырлар бойы өзі де үлкен құпия болып келген билік сырлары туралы кітаппен істес болып отырмыз. Бүл құпия кітапша жаңа қытайдың өкіметінің назарын өзіне аудартқанда, ол көпшілікке айтпауға болмайтын аса маңызды деп табыдды. 1961 жылы Қытай Ұлт - Азаттық армиясының қолбасшылары "Отыз алты стратагемалардың" арнайы, немесе, қытайда "ішкі пайдалануға" деп аталатын басылымын шығарды. Тек "мәдени революция" аяқталғаннан кейін ғана Қытайда, ал содан соң онымен шектес елдерде жұмбақ мәтіннің ашық басылымдары бірінен соң бірі шыға бастады. Қазіргі кезде "Отыз алты стратагемалар" Қытай мен Гонконгтың, Тайван мен Жапонияның кітап нарығында ең әйгілі басылымдар арасында бекем орнын алды. Олар Еуропа мен Америкада да оқырман сүйіп оқитын кітапқа айналды. Ресейде Швейцария синологы X. Фон Зенгер қаламына тиесілі стратагемалар туралы кітап жарық көрді . Бірақ онда тек алғашқы 18 стратагемалар ғана қарастырылады және түпнұсқа мәтіндегі оларға берілген түсіндірмелер кездеспейді. Осы аударма сол кемшіліктердің орнын толтырады.

Соншама күнгірт және қысқаша жазылған кітапшаның айтарлықтай жетістігінің себебі неде болды екен? Ең алдымен оның мәні әскери ғылымның техникалық аспектілерінен көп есе кең. Енді оны — себепсіз емес — тіршілік істе табысқа жету, іскерлік пен адамдар арасындағы қарапайым күнделікті қатынастарға қолайлы нәтижелі құрал ретінде қабылдайды. Қытай стратагема өнері өзгеше болғандықпен қарапайым өмірде қолдануға қажетті дәйекті және тәжірибелі шешімдерді ұсынады; мінсіз парасаттылық пен ақылдылықпен қатар ... ойындықтан жат емес, демек өмірге деген бітпейтін көңілі көтеріңкі ыстық сезім. Өмірге деген мұндай ыстық сезім қайдан ғана пайда болады екен? Отыз алты стратагемаларда айтылып кеткен: "егер шындық (ақиқат) өтірік (жалған) бола бастаса, онда өтірік (жалған) шындыққа (ақиқат) айнала бастайды"— деп ақиқат пен бұлдыр сағымның бөлінбес шартын куәгерліктейтін осы белгілі қытай мақалынан көрінеді. Қытай даналығы деп отырғанымыз ол сарқылмас өмір түсін ұсақ-түйек бөлшектеріне дейін шындық деп түсіне білу. Осы бұлдыр сағым (иллюзия) мұхитын біз тек қана ойнап аралап өтеміз, бірақ сонымен қатар, осы ойын ережелері жаратылған әлемнің тұрақты заңдары боп келеді. Біз бәлсінеміз де қылымсимыз, бірақ сол жасандылығымыз шынайы да толық. Біз алданып ермек етеміз, бірақ ермегіміз шынайы да байыпты. Бұл салдарынан еропалық Ницшенің есі ауысса, қытайлық оз тіршілік болмысын әрі қарай ұқыпты жалғастыра береді.

Сонымен қытайлықтар ойынды алаңғасар, түкке тұрмайтын бос ермек деген ойдан тыс. Және де, адам өмірінде ойынның алатын орны туралы ойлана отырсақ, онда ойын "байыпты" жүріс - тұрыстан мазмұнымен емес, әрекеттің әдісімен де емес, ал тек біздің әрекетке деген қатысымызбен арқылы айырылады деген тұжырымдамаға келеміз. Ойын толығымен объективті және сыртқы әлемде өріс алып отырғанмен, шынайы ойын әлемі — ол ішкі және субъективті әлем. Бүл біздің ішкі әлеміміздің объективті шындық пен қосып отыратын, бірақ бір бірімен ауыстырылмайтын, өз түрінде ең радикалды әдіс болып келеді. Солай-ақ түс өнді ысырып шығармайды, өң түсті теріске шығармайды, бірақ бірі бірінен бөлінбес және мүмкін де емес. Негізінде ойын, заттардың дүниеге келу кезін андайтын виртуалды кеңістікке жатады. Қытай романдарында қолбасшылар тек әскерді сапқа тұрғызу әдістерін немесе стратагемаларды қолдану бойынша білімдерін көрсетіп, жиі күш сынасады: жеңіске жету үшін олар шын шайқасуды қажет етпейді. Данышпан адамға нақтылықты түсіну үшін көмескі емеуріннің өзі жеткілікті ақ.

Көне замандағы Қытай данышпандары — Конфуций да даос ұстаздары да — барлық адам тіршілігін, бүгінгі айтыла¬тын сөзбен айтқанда, адами жетілудің бүкіл тәжірибесін ойын (ю) категориясына салады. Адам өзін-өзі айналдырумен өмір сүретін, демек, барлығынан шеттеліп және барлығын қабылдап, өз тәжірибесін эстетикалайтын жерде бұндай тұжырым өте орынды. Ол үшін әлемнің тұлға пен нысанға жіктелуінен асу қажет. Ойын біздің тәжірибеміздің жетпес тереңдігіне сілтеу жасайды, ол тереңдікте мен — нағыз мен — ішіме әлемді сыйдырып, таза шындыққа айналамын және жүрегіммен

Періштелердің таудағы ұшуын, Теңіз жыландарының жер астында жүруін, Даладағы шыбықтың жаурауын сезуге қабілеттенемін.

Ойында керемет сезімталдық ұйғарылады: бүкіл болмыспен бірге тіршілік етіп, сонымен бір уақытта өз болмысының шектелуін сезіне білу. Ойында әлемнің үстіне басылатын ешқандай идея жоқ. Ол "осы сәтпен өмір сүруді", өмір сәттерінің шексіз түрлендірілуімен өмір сүруді, яғни, ақыл - ой абстракцияларынан, қандай да болмасын дерексіз түсініктерден тәуелсіз болып, шынайы өмір сүруді талап етеді. Сөз абстракциясының зомбылығына қытайлықтар өмірдің өзіне деген, бізді әр сотта мыңдаған құбылыстар, он мыңдаған өзгерістер тұңғиығының алдына қоятын оның тоқтатылмас ағынына деген сенімдікті қарсы қояды.

Қытай данышпандығы дегеніміз — рух сергектігінің, "ағындағы сәтті" мұқият бақылаудың ғылымы. Оның негізгі сұрағы — "Не?" емес және "Қалай?" емес, "Қашан?" Қашан әрекет ету керек, және қашан тыныштықты сақтау керек? Қашан "болу", және қашан "болмау"? Қытай санасының негізгі пайымдары — данышпанның өмірінде тағдырға айналатын "сәт"; көзге көрінетіндей ықпалсыз бүкіл әлемнің қозғалысын бағыттайтын барлығын қамтушы "ахуал күші"; әр заттың табиғи болмысын ішінен айқындайтын өмірдің "жасырын серпіні". Әйгілі "қытай салтанатты рәсімдері", ымдаудың көп мағыналы салтанаттығы стратагемалармен пайымдалған осындай виртуалды қатынастың әдістері болып табылған. Бірегейлік жалпылықпен түйісетін үнсіздіктегі қатынас. Қытайда данышпан адам өз тағдырын жасауға, өзін қалдықсыз жүзеге асыруға мүмкіндік беретін "сәтті жағдайға" ғана сенім артқан.

"Сәттілік бізге күніне, айына, жылына, он жылда, жүз жылда бір рет ғана беріледі,— деп жазған XVII ғасырда Тан Чжэнь атты ғалым. — Сондықтан да, оны жіберіп алмауға дайын болу керек. Ондай сәт тамақтанып отырған кезде ашылғанның өзінде ас таяқшаларын тастап шығу қажет. Себебі, біз тамақтанып болғанша дейін ол сот бізден кетіп қалуы мүмкін...

Сәттілік дегеніміз — адамның өз тағдырымен кездесуі, және жеңіс не жеңіліс болатынын шешетін сәт...".

Тан Чжэнь сөз қылған сәтті жағдай шекті кішіден шекті үлкенді, нақтыдан жалпыны дереу және толық жасау болып табылады. Қытайша данышпан болу — барлығын уақытында жасау, өзіңді өмірдің толық қозғалысына өткізу, және сонымен, оз хұзырыңды білдірмеу, әлемнің "тәжсіз патшасы", "бұлттар арасында жасырынған айдаһар" болу. Немесе, "Отыз алты стратагеманың" авторы айтқанындай, "барлығын ашу — барлығын жасыру болып табылады".

Өмірдің таза ағынымен өмір сүру үшін білім талап етілмейді. Бүл жерде, қайталап өтейік, тек өмірге деген сенім, демек, рухтың жасандылықсыздығы, тыныштығы және тазалығы талап етіледі. Бүл сенім өзін қытайлықтарға тон заттардың табиғи болмысына, өмірлік тәжірибенің кішкене ғана нюанстарына керемет зейінділік арқылы, олардың азды қанағат қылып, тіршіліктің ұсақ-түйегінде қуаныш таба білетіндігі арқылы білдіреді. Адамның жүрегі, егер оны әдейі толқындырмаса, "өзінен-өзі тыныш жөне таза бола алатындығына", және оған болмыстың терең айғағы өзінен – өзі ашылатындығына қытайлықтардың терең сенімі осы өмірге деген сенімділікпен байланысты. Бір сөзбен айтқанда, адамның "әлемдегі ең рухани тіршілік" (Қытайдағы адамның дәстүрлі айқындамасы) ретіндегі міндеті — әлемдегі барлық тіршіліктерге өз болмысында болуға мүмкіндік беру: өмірдің нағыз әміршісі болуға қабілетті адам өмірді өзінің дерексіз және шектеулі түсініктеріне сәйкестендіру арқылы өмірге билігін жүргізуге тырыспайды. Қытайдың өте көне және сондықтан да еш қулықсыз данышпандығының деректемесі мынандай: өмірдің әміршісі болу үшін сол өмірге болмыс мүмкіндігін беру керек...

Ал қытайлықтар абстракцияларды түйсіктенгіш жек көретін болғандықтан, олар өз әрекеттерін өтірік негіздеу немесе өздерінің шын ойларын жасыру ретінде абстракцияларды өте ықтиярлы пайдалануға дайын тұрады.

Біздің бойымыздағы идеяларға, түсініктерге немесе елес - терге аударылуы мүмкін емес өмірлік тәжірибенің "артуына" біздің сенуіміз өмірге деген сенімділіктің алғы шарты. Осындай сенімділікпен өмір сүру дегеніміз — өз түсінігіміздің шегінен артып, тәжірибеміздің түсініксіз толықтығына ұмтылу. Қытай санасының іргелі категорияларының (нақты аудармада Жол мағынасын білдіретін Дао түсінігінің және түсінуге болмайтын, бірақ бәрін оз ішіне сіңіретін болмыс толықтығының белгісі ретінде қызмет ететін Бостық түсінігінің) алғы шарттары осындай. Қытай данышпандығы өмір құбылыстарының ағынындағы дұрыс бағыттау, және, осы ретте, болмыстың шекті тұтастығына жасандылықсыз, шартталудан тәуелсіз бағыттау ретіндегі Жол болып табылады. Сондықтан да, дәстүрлі айқындамалар бойынша, Ұлы Жол "өте қарапайым және жеңіл" және "данасынуды көтермейді". Басқа сөзбен айтқанда, қытайлық үшін данышпандық өмірдің абсолюті табиғи ағынына сәйкес келеді. Бірақ, адам өмірді "бостық тыныштығына" әкелінген жүректің рухани нұрымен жарықтандыруы керек.

Осы жерде, Батыс және Қытай цивилизацияларының арасындағы осы кезге дейін әлі зерделенбеген айтарлықтай айырмашылықты атау қажет. Егер Еуропадағы философиялық ой сананың затты мәнін айқындап, зерттеуді мақсат етсе, Қытай "данышпандары" (мүлдем зияткер философтар емес) өз ойшылдығың нысанасы етіп сананың шегін таңдады. Басқаша айтқанда, оларды сананың мәні емес, адам және әлем не болып табылатыны туралы сұрақтар емес, сана оз шегіне жетіп, бөтен бірдеңеге айналатын кездегі құбылыс қызықтырды. Олар үшін ор заттың болмысы оның трасформациялану, "өзін-өзі тарату" актімен куәландырылды.

Қытай дәстүріңде нақтылық дегеніміз — субстанция емес, идея емес, статикалы ғарыш емес, бірақ, "құбылыстар тұңғиығы", Аласапыранның бас-аяғысыз, идеясыз және тұрпатсыз таза ағыны және ақыр соңында — қатынастықтың, жалпы "аласапыранды -көмескі" араласудың сәті. Қытай әлем көрінісінде қандай да болмасын заттың құндылығы оның басқа затпен қатынасында білінеді. Және қатынастықтың осы сәтінде ол зат та, "басқасы да" жоқ: оның ішінде, Қытай ұстаздары айтқандай, "мен" жөне өлем, тұлға мен нысан өз-өзін өзара "босатады" немесе "бірін-бірі ұмытады". Психологиялық тұрғыдан осы ахуалда болу ұшпа қиялдың, толық мұңсыздықтың және рухани бостандықтың стихиясына енумен бірдей (апиын тәрізді осындай галлюциногеннің әсеріне қытайлықтардың сезімталдығы осыдан болуы күмәнсіз).

Қытайша сергек жүректің әлемі — ол түрлі "тіршілік әлемдерінің" қатынастық кеңістігі, өзгерістердегі септестік, демек, сырлы септестік. Осы жерде, нақтылықты түсіну "Мәңгі Басқаның" болуын ашуға сәйкес келеді, ол, анықтама бойынша, біздің ойларымыз бен сезімдеріміздің алдында жүреді. Қытайлықтардың "ескілікке", яғни өміріміздің алдында болғанға адал көңілмен табынушылығы осыдан. Қытайлықтар үшін адам еш уақытта индивид (яғни "бөлінбес"), іштей біртекті және бірегей тұлға болған емес. Ол ор қашанда "алдындағы" мен "кейінгінің", әке мен ұлдың, білгіш пен білместің және т.б. иерархиялық құрылымы ретінде беріледі.

Қытайлықтардың неліктен әскери стратегия өнерін сонша биік бағалайтыны енді түсінікті болды: оз бойында қатынастық сезімін, дұшпан ортамен, ақыр соңында, ажал әкелетін нәрсемен терең бірігу сезімін тәрбиелеу үшін осыдан бетер сылтау табуға болар меді. Бәрін бағындыратын "өмір күшімен" өмір сүре білетін адам оз ажалын да сүйе білуі керек. Бұрынғы қытай жекпе-жек өнерінің шеберлері айтқандай, "сүйікті әйеліңді сүйгендей етіп, соққы жаса". Бірақ, жүрек бірге болу үшін ғана емес, әр бір ахуалдың, әр бір көріністің шекарасын білу, түсіну үшін сергектенеді, Жалғанның алдын алу мүмкін емес, себебі, бостық еш уақытта затты нәрсе бола алмайды, ақиқат айтылмайды. Данышпан, ештеңеге байланбағандығынан, жалғанмен өмір сүреді. Бірақ, еске түсірейік, жалғаннан бөтен ештеңе жоқ кезде жалған ақиқатқа айналады. Қытай стратагемаларының данышпандығы жалғанның абсолютті шынайылығымен өмір сүру қабілетінде жатыр.

Бостық, ғаламның шекті нақтылығы ретінде, өзі болмыс болмай тұра, бүкіл болмыстың алдын алады. Қытайлықтар оны заттарсыз болмайтын, бірақ оларға ұқсамайтын айнаға теңейді. Бостық дегеніміз — кейпінде ғаламның бүкіл өмірлік қасиеттері бар символдық нақтылық, ол қандайда болмасын болмыстың ұрығы болып табылады. Данышпан заттардың ұрықтарына көзі жетіп, уақиғаларды көзге көрінетіндей болғанға дейін көре білгендіктен, әлемді басқара алады. Ол ешкімен өмір сүреді және, өлем туралы білмей тұра, қатесіз әрекет етеді, себебі, "әлем туралы ұмытып", ол өмірдің сырлы серпінін жүрегімен сезеді. Бірақ, сыртқы құбылыстар бойынша тұжырымдайтын тобыр ол туралы не білуі мүмкін?

Әлем туралы заттық және, нақты айтқанда, жабдық техникасын туғызатын ғылыми-техникалық білімге (бүл тұрғыдан Батыс озды) қытайлықтардың таза прагматикалық қызығушылық болатыны анық. Олардың күші өздері "жүрек техникасы" деп атаған көкейкөз білімде, яғни адамдар оз идеяларын белгілемей-ақ бірін-бірі түсініп, әрекеттесуге қабілетті болатын адами қатынастық өнерінде (ана мен нәрестенің қарым-қатынастары қытайлықтар үшін осындай "түсінусіз түсінудің" шекті мысалы ретінде қызмет атқарған, олар жалпы қарым-қатынастардың мұратты нұсқасы ретінде түсінілген). Қытай стратагемалары қарсыласты сырласа түсіну өнері екенін де байқау қиын емес.

Еуропалықтар қытай стратагемаларымен танысқан кезде жиі мәселенің имандылық жағын ыңғайсыз көреді. Өз өмірлік жетістігіңді біреуді алдау арқылы құруға болады мекен? Кейде стратагемалардың имандылық табиғаты оларды қолданған адамның ниетімен айқындалатыны айтылады: егер стратагема игілікке қызмет етсе, оның қолданылуы адал .

(3) Алайда, "мақсат құралдарды ақтайды" тезисының этикалық құндылығы қазіргі заманың өзінде күдік туғызатынын мойындау керек. Оған қоса, ойын өз имандылық тұжырымын шығарады: жетістікке жеткен адам жақсы, және — "жеңімпазға сот жоқ". Ал ең бастысы, стратагемаларды оларды қолданған тұлға арқылы ақтау әрекеті қытай санасының негізгі алғышарттарына қарама-қайшы келеді, олар әрекеттерден және ой-пікірлерден тұлғалық факторды жоюды талап етеді. Шын мәнінде, қытайлықтардың көзқарасы бойынша, ойлаудың стратагемалық принципі бастапқыдан ақ иманды, себебі, ол заттардың нысанды жағдайын толық түсінуді, андаудың тұлға үстіңгі болашағына қол жеткізуді талап етеді. Стратагемалық ойлаудың контекстінде жекпе-жектегі жеңістің жақсылығы оның ең лайықтыға — өз қарсыласынан көбірек және алысырақ көретін, "жүректей түсінудің толықтығын" іштей жүзеге асырған адамға берілетіндігінде. Стратагемалар ғылымы бойынша, жеңімпаздың имандылығы науқасты емдеу үшін азапқа салатын дәрігердің имандылығына тең.

Осылай стратагемалар тұлғаның рухани, яғни өнегелі дамуына ең нақты түрде төрешілік етеді. Олардың қолданылуы, Қытайда бұрын айтылғанындай, "орта жолмен жүру", тыныштық йен рухтың жоғарғы үйлесімдігін іштей жүзеге асыру қабілетін талап етеді. Бірақ, "ахуалды иеленуге" мүмкіндік беретін түсіну толықтығы сырттай көзге жасырын және сезілмейтіндей болып қалады. Шын патша әлемге көрінбейді.

Жоғарыда айтылған Қытай стратагемаларының ғылымынан тікелей туындайтын Қытайдағы тәжірибелі этика мен қоғамдық құрылымның бірнеше негізгі ерекшеліктері мынандай:

1. Қытайлықтар өз өмірін және өз білімін, оның ішінде өздері туралы түсініктерді түйсігі түрде екі аспектіге бөлуге ұмтылады: "сыртқы" және "ішкі". Этика саласында соңғысы қытайлықтардың бүкіл әлемге әйгілі "салтанаттар" және "жүздер" түсініктеріне сәйкес келеді. Бүл түсініктердің мәні — қытайлықтар үшін тұлға өзгелердің көзқарасымен анықталатынында. Жүз адамның әлеуметтік талаптарының және, ең бастысы, сол талаптар өзгелермен мойындалуының белгісі болып табылады. Жүз (мысалы, Еуропа аристократының абыройынан айырмашылықта) табылған қасиет болып табылады, және оны еріксіз жоғалтуға да болады — қоршаған адамдар осы тұлғаның дәрежесін мойындамағаны жеткілікті. Қытай салттарындағы кінә презумпциясы (елдің көзінше кінә тағылған адам оз кінәсін мойындамауға құқылы емес) және жүзіңді жоғалтудан үнемі қорқу ("жуас түрде" болу, "жақсының бәрін басқалардың есебіне жатқызу, жаманның бәрін оз есебіне жатқызу" талап етіледі) сияқты дәстүрлі сипаттары осыдан. Әйгілі "Қытай салтанаттары" кішіпейілдігімен және көнгіштігімен Қытай қоғамындағы жүзді өзара қолдау құралы болып табылады. Қандай да болмасын нәрсені білмейтіндігін көрсетуден қытайлықтардың қорқуы (мысалы, қытайлық кездейсоқ жолаушы сұраған бағытты білмейтінін ешқашан мойындамайды) сол "салтанаттықтың" тағы бір қызықты көрінісі болып табылады.

2. Өз жүзін сақтаумен қоса қытайлықтар Жүрек тереңдігінің мистикалық сиымдылығы болып табылатын өз денесіне де аса назар аударады (жеке "мен" түсінігінің өзі Қытайда "дене" сөзімен белгіленген). Сондықтан, қытайлықтар салтанаттықты тұрмыстағы керемет еркіндікпен түйістіреді. Қытайлықтардың көзқарасы бойынша, дененің ләззаттануы мен демалуы ғана өмірге мән береді; данышпан "өзінің өмірлігін қоректендіреді".

3. "Сыртқы" мен "ішкінің" қатар жүруі қытайлықтардың қоғамдық өміріне де тарайды. Ресми идеология жалпы қытай қоғамының "жүзіне" сәйкес келеді, бірақ, ол қоғамның шын мәніндегі, материалдық, ләззаттануларын жасыру үшін ғана қызмет етеді. Ресми институттардың міндетті түрде оз көлеңкелі параллельдері бар, олар көбінесе туысқандық, сирек кезде діни (халық секталарындағыдай), мектептік немесе достық байланыстарды өндіреді. Ресми және көлеңкелі қатар құрылымдардың болуы Қытай қоғамында тұлға құзыреттігінің шегі және жалпы биліктің көзі туралы мәселені өте шатыстырады. Қытайлықтар осындай белгісіздік жағдайында үнемі өмір сүреді және, оның үстіне, оны ынталы түрде нығайтады, себебі, осындай жағдай олардың дүниені түйсінуінің терең алғы шарттарына сәйкес келеді. Қытайлықтардың (және олардың оқушылары жапондықтардың) ең сүйікті сөздері: осындай бір мәселе "өте күрделі" және оны "зерттеу керек", және де қытайлықтар — "өте күрделі адамдар".

4. Қытайда билік "үзіліс жасау", ахуалды оның бүкіл белгісіздігінде қабылдап, сырттай көнгіштік пен іске қатыспау арқылы өзінің шекті қаттылығыңды және табандылығыңды көрсету қабілетінен туындайды. Сондықтан да, Қытайдағы билікке міндетті түрде құпия еріп жүреді. Көзге көрінетін саясат түтінді перде болып табылады; ол ішкі мүдделерді жасыру үшін қызмет ететін "салтанаттпен" қалыптастырылады. Өз қызметінің сыртқы және ішкі қатарларын толық құра білетін саясаткер шебер деп аталады. Данышпан саясаткерді қытайлықтар барлық заттарды айқындап, өзін көрсетпейтін айнаға теңеген. Соған сәйкес, Қытайдағы басшының ең басты қасиеті "игілік" болып табылады, оның мағынасы — күнделікті имандылық шарттарының сақталуы емес, бірақ, өмірлік қуаттылық, қандай да болмасын ахуалдың өмірлік қасиеттерінің толықтығы. Қытайлықтардың түсініктері бойынша, "игілік" адамы күш салмай өзгелерді өзіне бағындырады, себебі, ол "өзі үшін" өмір сүрмейді, бірақ Жүректің ғаламдық қатынастығының ағынына толық енген. Әрине, адамның көзге көрінетін кішіпейілдігі, елеусіздігі биліктің ең жақсы белгісі болып табылады. Көне Қытай мақалында айтылады: "Нағыз адам өзін көрсетпейді, өзін көрсеткен нағыз адам емес".

Қытай стратагемаларының ақырғы тереңдігіндегі данышпандығы — шексіз әрекетті тыныштық.

"Сыйғыза білген сыйғызсын дағы".

Қорытындылай отырып, қытай стратагемалары ғылымы үшін "Өзгерістер Кітабының" маңыздылығы туралы бірнеше сөз айтайық. Әрекет амалдарын таңдау туралы жорытулар үшін қолданылған осы ежелгі канон Қытай стратегтерше жеке стратагемаларда белгіленген ахуалдардың серпінін техникалық сипаттау тілін ұсынды. "Өзгерістер Кітабының" негізінде графикалық символдар жүйесі жатыр, олар екі әлем күштерін білдіретін екі түрлі (тұтас және үзілісті) сызықтардан құралады: белсенді, жарқын, еркек алғашқылығы ян және бейтарап, қараңғы, әйел алғашқылығы инь. Стратагемалар туралы кітаптарда ян және инь түсініктерінің мағыналары өте кең көлемді, мысалы: күш пен әлсіздік, шабуыл мен қорғаныс, майданды шабуыл мен орағыту, шынайы және жалған, анық пен жасырын, ашу ыза мен ұстамдылық және т.б.

Осындай үш сызықтың сегіз ықтималды комбинациясы триграммаларды құрайды, триграммалар "Өзгерістер Кітабындағы" символиканың негізгі қабатын құрайды. Канонның тексті гексаграммалар деп аталатын алты сызықтан тұратын 64 комбинациялармен берілген. Гексаграммалардың мәнін түсіндірудің көптеген әдістері бар: оларды құрайтын екі (астыңғы мен үстіңгі, "ішкі" мен "сыртқы") триграммалар бойынша, сызықтардың жалпы конфигурациясы бойынша, жеке сызықтардың гексаграммадағы орнына және басқа сызықтарға қатыстығына байланысты мағынасы бойынша және т.б. Гексаграммадағы сызықтардың есептелуі астынан үстіне қарай жасалынады, және ян сызықтарына жұп сандар, ал инь сызықтарына тақ сандар сәйкес келеді. "Күшті" және "әлсіз" сызықтар айыра танылады: егер сызықтың саны оның табиғатына сәйкес келетін болса, ол күшті болып есептеледі.

Жалпы гексаграммаға және оның ор сызығына қысқа сөз сипаттамасы берілген, олар бір жағынан техникалық нұсқау ретінде роль атқарады, екінші жағынан еркін ақындық метафоралар болып табылады. Жанрлардың осылай араласуы, жалпы алғанда, затсызды сипаттауға бағытталған канон тексттеріне тән. Ал гексаграмманы түсініп білудің алғы шарты соған берілген түсініктемелердің барлық нюанстарына ену болып табылады, ол үшін эрудиция да, қиялдау да, өмірлік тәжірибе де қажет. Сөйтіп, "Өзгерістер Кітабының" тексті мен оны оқу әдісі мағынаның шексіз байлығын ашу арқылы тәжірибенің тереңдігіне сүңгу ретіндегі канонның мәдени дәстүрдегі қызмет етуінің классикалық нұсқасы болып табылады. Алайда, осы көпшілікке таратылатын басылымда сәйкес гексаграммаларға берілген жалпы және үстірт түсініктемелермен шектелуге тура келді. Ынталылар, Ю.Щуцкийдің аудармасындағы "Өзгерістер Кітабының" орысша текстін оқып, кемістіктерді өздігінен толықтыра алады . Кітаптың қытай тіліндегі түпнұсқасымен таныс емес оқырмандарға ыңғайлы болуы үшін аудармашы Ю.Щуцкийдің нұсқасын басшылыққа алуға тырысты, және одан өте қажет болған жағдайда ғана ауытқыды.

Аударма Сань ши лю цзи (Отыз алты стратагема) басылымы бойынша орындалған. Ред. Чжан Сяомэй. Шанхай, 1990.

Отыз алты стратагема

Алты жердегі алты — отыз алты .

Есепте әскери өнер жасырылған,

Әскери өнер есептің ішінде жатыр.

Күшті және әлсіз жақтар өзара байланыста

Жайғасымдарын өзгертеді ,

жеңістің көзі осы өзгерістерде жатыр .

Стартагеманы алдын ала ойлап табу мүмкін емес,

Ойлап тапқанның өзінде — одан бері бір пайда болмайды.

Кунь гексаграммасы

Максималды байсалдылық пен дес берушілікке сәйкес келетін гексаграмма, осынысымен отыз алты стратагемалардың жоғары даналық мағынасын білдіреді, ол шексіз әрекетшіл байсалдылық, бәрін қамтитын бұлтылдағыштық, желаяқтық жоқ болу болып табылады.

Гексаграммалардың орналасу тәртібі болған, ол жерде Кунь гексаграммасы алғашқы орында болды.

Түсініктемесі:

Есептеңдер және тағы есептеңдер және ұстанымдарға аса медет қылмаңдар. Ол ұстанымдар сендердің есептеулерінде өздері ашылады, ал есептердің мәнін түсінуге болмайды.

Әскери өнерде тек өнерді ғана көріп, өнердің нақты есепке негізделетінін білмеу — өнерді қалай пайдалануды білмеу болып табылады.

Әскери өнердегі айла-әрекеттер мен шиеленістер уақиғалар мен адам сезімдерінің табиғи барысынан туындайды.

Оларды қолданудағы кішкене ғана шорқақтық күдік туғызып, ойдың бұзылуына әкеп соғады. Ондай кезде бір де бір әдісті қолдану мүмкін емес болады.

Тағы бір жағдай: отыз алты стратагема әр қайсысының ішінде алты стратагема бар алты бөлімшеге бөлінген.

Бірінші бөлімше — жеңіс әкелуші шайқастардың стратагемаларына;

Екіншісі — күштердің тепе-тендігі кезіндегі шайқастардың стратагемаларына;

Үшіншісі — шабуыл шайқастарының стратагемаларына;

Төртіншісі — бірнеше қатысушысы бар шайқастардың стратагемаларына;

Бесіншісі — үшінші жақпен біріккен шайқастардың стратагемаларына;

Алтыншысы — жеңіліс шайқастарының стратагемаларына арналған.

Қосымша сөз:

"Жүз тараудан тұратын соғыс канонында" (XI г.) айтылады:

"Әскери стратегия істерінің ең басында есеп жатыр. Әскери әрекеттерді бастамас бұрын, қолбасшылардың қабілеттігін түсіну, екі лагердің де күшті және әлсіз жақтарын, әскерлердің санын, әскери әрекеттер орын алған атыраптың ерекшеліктерін, және де әр лагердің үміттенетін жәрдемін білу жон...".

Бірінші бөлім

ЖЕҢІС ӘКЕЛУШІ ШАЙҚАСТАРДЫҢ СТРАТАГЕМАЛАРЫ

Бірінші стратагема

Тақсырды алдап, теңіз арқылы өту

Бәрін болжауға тырысқан адам қырағылығын жоғалтады.

Күнделікті көз алдындағы нәрсе күдік туғызбайды.

Жарық күн қараңғы түннен гөрі жақсы жасырады.

Барлығын ашу — барлығын жасыру болып табылады .

Түсініктемесі:

Ой - жоспары бар адам түнгі қараңғылық пен жасырын жерлерден пайда таппайды. Түн ортасында ұрлық жасау, шалғай жердегі жықпылда қарақшылық ету — ибасыз, надан адамдардың әрекеті.

Қулықтың жөнін білетін кісі ондай әрекет жасамайды.

"Өзгерістер Кітабы" бойынша стратагеманың мағынасы:

Бүл стратагеманың сөздік түсініктемесі жоқ, бірақ, текстте бір ян сызығы мен бір инь сызығын қосу арқылы "ұлы ян" (екі ян сызығы) және "ұлы инь" (екі инь сызығы) ахуалдарының ескертілуі Гуай (Шығу) және Цянь (Бойсұну) гексаграммаларын құруға мүмкіндік береді. Гексаграммалардағы алғашқы, екінші, төртінші және бесінші сызықтар өзара қайтарылымды болып табылады.

Гуай гексаграммасы Аспан (Цянь) триграммасынан басталады, ол шығармашылық импульсты, жаратуды символдайды, одан кейін импульстың өшуі бет алады. Осы ретте, абай болуды қажет, сондықтан да гексаграммаға берілген түсініктемеде: "Қаруды қолға алу қолайлы емес",— деп айтылған. Жоғары даналық татуластырып, астасу қабілетінде жатыр. Күшті бесінші сызық (бесінші тоғыздық) "батыл әрекет ететін" адам үшін жетістікті білдіреді. Ол "ұлы иньді" символдайтын үстіңгі инь сызығына "ұлы ян" ретінде қатысады. Біршама әлсіздеу үшінші тоғыздықты жарты жолдағы тылсым кезеңі ретінде түсіндіруге болады. Гуай гексаграммасының жалпы мағынасын мынадай етіп түсінуге болады: қарсыластыққа батыл бару қажет, бірақ, сақтықты да жоғалтуға болмайды.

Суреттемелер:

1. Бір кездері — II ғ. соңы — Кун Жунның басқаруындағы қаланы қаптаған жаудың әскері қоршауға алды. Келесі күні Кун Жунның қарамағындағы Тан Шицы атты кісі бірнеше атты жауынгерлерді ертіп, қаланың сыртына шығады да, қала дуалының қасынан нысана орнатып, оны садақпен ата бастайды. Қаланы қоршаған жауынгерлер бұған таңғалып қарап тұрады. Жебелерін тауысқаннан кейін Тан Шицы серіктестерімен аттарына отырады да, қапаның ішіне кетіп қалады. Келесі күні Тан Шицы мен оның серіктестері әрекетін тағы қайталайды. Бүр ретте жау әскері олардың пайда болуына аса қызығушылық білдірмейді. Ал үшінші күні Тан Шицы мен оның адамдарына жау лагерінде тіпті ешкім назар аудармайды да. Ақыр соңы, төртінші күні Тан Шицы садақтан жебе ату жаттығуларын зәуімде тоқтатып, атқа мінеді де, уақиғаның бүйтіп өзгеретінін күтпеген жау әскері қатарларының арасынан зырлап өте шығады. Жау есін жиғанға дейін Тан Шицы қашып үлгіреді. Осылай Тан Шицы жау қамауындағы қаладан көмек сұраған хабарын алып шығады.

2. Бұл стратагеманың атауы Тан императоры Тай-цзунның (VII ғ.) өмірінен алынған бір әңгімеден пайда болды деп есептеледі.

Тай-цзун Кореядағы Когуре мемлекетіне соғыс ашады. Үш жүз мың әскердің басында Шығыс теңізіне дейін жетіп, шалқып жатқан шексіз су айдынын көргеннен кейін еңсесі кетеді. Ұлы мұхиттан қалай өтпек? Генерал Сюэ Жэньгуй бір айлалы жоспар ойластырады. Ол императордың нөкерлеріне теңізге қарауға тыйым салып, өзі патшасына айтады: "Ұлы тақсыр, теңіз арқылы құрлықтың үстінен өткендей өте алар ма едіңіз?" — деп. Келесі күні, теңіздің жағасында тіршілік ететін бір дәулетті шаруа әскерге азық-түлік әкеліп, патшаға өзінің құлдық сезімдерін білдіргісі келетіні туралы императорға баяндалады. Тай-цзун теңіздің жағасына барғанымен теңіздің өзін көрмейді, себебі, ол мыңдаған шатыр жабындыларының астында жасырылған. Шаруа императорға барлық қошемет көрсетіл, өз үйіне шақырады. Оның үйіндегі дуалдардың барлығына кілемдер мен перделер ілінген екен. Император мен оның нөкерлері орындарына отырғаннан кейін көңілді той басталады. Біраз уақыттан кейін император сыртта желдің ысқырығын естіп, үйдің едені теңселгенін сезеді. Ол малайына пердені ашуды бұйырады да, жан жағында теңіз кеңістігі жатқанын көреді. "Біз қай жердеміз?" — деп сұрайды. "Біздің әскеріміз Когуре жағасына бет алып келе жатыр",— деген жауапты естиді. Император ендігіде ештеңені өзгертуге болмайтынын түсінген кезде, оған батылдық оралады. Енді ол үрейленбей оз әскерін бейтаныс елге апаратын болды.

Екінші стратагема

Чжаоны құтқару үшін Вэйді қоршауға алу

Жауларға бірігуге мүмкіндік бергеннен горі

Оларды бөлген жон.

Шегінген жерге шабуыл жаса,

Тойтарыс берілген жерге шабуыл жасама.

Түсініктемесі:

Жауды жеңу — судың ағысын бағыттаумен тең: қарсылас шабуыл жасаған жерде оның қысымын, судың ағысын өзгерткендей етіп, басқа жаққа бұрып жібер; қарсыластың әлсіз жерінде, ағынсыз суда бөгет құрғандай етіп, оның қорғанысындағы бос жерлерді толтыр.

"Өзгерістер Кітабы" бойынша гексаграмманың мағынасы:

Осы стратагемага сәйкес келетін нақты гексаграммага сілтеме жоқ, алайда, қытай текстінде шабуыл жасау үшін қолайлы ахуал ретінде қарсыластың ян жайғасымынан инь жайғасымы басым болуына сілтеме жасалуы, N 12 Пи (Құлдырау) гексаграммасын құруға мүмкіндік береді.

Пи гексаграммасы

Алғашқы, төменгі триграмма — Жер (Кунь), инь шегі, үстіңгісі — Аспан (Цянь) триграммасы, ян шегі. Гексаграмма берекесіздікті, жүзеге асыру мүмкін еместігін символдайды.

Бүл жағдайда абзал кісі жетесіз адамдардың жемтігі болмасы үшін тасалануы керек. Бірақ, бесінші мен алтыншы тоғыздықтар берекесіздіктің аяқталғанын және Ұлы адамның жеңісін символдайды.

Сонымен, осы гексаграмма шыдамдылық пен ашық қарсыластықты білдірмеу жеңіске әкелетінін көрсетеді.

Суреттеме:

Бір кездері — б.з. дейінгі IV г. ортасы, Айқасқан Патшалықтар дәуірі — Вэй патшалығының шабуылындағы Чжао патшалығына Ци патшалығының басшысы көмекке баруға ниеттенді. Көне замандағы атақты стратег Сунь Удың ұрпағы Сунь Бинь Ци әскерін басқару тапсырылған қолбасшы Тянь Цзиге айтады:

"Буынды шешу керек кезінде, жіпті барлық күшпен тартудың қажеті жоқ. Қораздарды төбелеске дайындау кезінде, оларды бір-біріне өшіктірмейді. Қоршауды бұзу керек кезінде, әскердің коп жиналған жеріне барғаннан гөрі ол жоқ жерге барған жөн. Ең мықты Вэй жауынгерлері қазір Чжао жерінде болғандықтан, Вэвдің өзі қорғаусыз қалды. Сондықтан да, мен Вэйдің астанасын қоршауға алуды ұсынамын, сол кезде Вэй әскері өз патшалығын құтқару үшін Чжаодан өздері ақ кетеді".

Тянь Цзи Сунь Биньнің кеңесін жон көрді. Ци әскері Вэй астанасын қоршауға алғаны туралы хабар алғаннан кейін Вэй әскері дереу қоршалған астанасына көмекке жөнелді. Ал Ци әскері Вэй әскерінің жолында өзіне қолайлы жайғасымға орналасып, саны коп болғанымен, ұзақ жолдан әлсізденіп қалған Вэй жауынгерлерінің тас-талқанын шығарды. Сөйтіп, Чжао патшалығы құтқарылған.

Сегізінші стратагема

Чэньцянға жасырын шабуыл жасау

Алдымен шабуыл әрекеттеріңді көрсет.

Өз басымдылығын сезінген жау

қарсы әрекет жасамаса, оның

самарқаулығын пайдалан.

Түсініктемесі:

Соғыста ерекше әрекеттер әдеттегі (осы жағдайда) әрекеттермен бүркелуі керек. Әдеттегі әрекеттерді жасамай, ерекше әрекеттерден де пайда табу мүмкін емес.

Көз алдау үшін ағаш көпірлерін салмай, Чэньцянға жасырын шабуыл жасауға болмайды.

"Өзгерістер Кітабы" бойынша стратагеманың мағынасы:

"Жеңіл қозғалыс — И Жел триграммасы".

Осы стратагемаға да N 42 И — Көбейтіңкіреу (54 б. қараңыз) гексаграммасы сәйкес келеді. Жасыл триграммасы жедел қозғалысты символдайды, Жел триграммасы жұмсақ және алғашқы серпінге үндесетін қозғалысты символдайды. Алғашқысы өз әрекеттеріне, екіншісі қарсыластың әрекеттеріне сәйкес келеді. Қарсыластың әбестігі кезінде, жедел және иілгіш бұлтарыс жалпы әрекеттің жетістігін қамтамасыз етеді. Сызықтардың алтауында өзара сәйкесуі Өзгерістердің шынайы мәнін білдіреді: заттар өз шегіне жетіп, өз қарама-қайшылығына өтеді. Үшінші және төртінші сызықтардың арасында, гексаграмманың дәл ортасында тыныштық және бостық нүктесі, сонымен бірге шекті алданыстың нүктесі бар.

Суреттеме:

1. Б.з. дейінгі II г. басында Сян Юй жоне Лю Бан қолбасшылары Көк астындағы патшалықтағы билік үшін бір-бірімен күрес жүргізеді. Бір кездері Лю Бан өз серіктесі Хань Синьге Чэньцан қаласындағы Сян Юйдің әскеріне шабуыл жасауды бұйырады. Хань Синь ең алдымен оз жауынгерлерін жолдағы өртенген көпірлерді жөндеуге жібереді. Сян Юй әскерін басқарған генерал Чжан Дань оны білгеннен кейін күліп, ол көпірлерді Хань Синьнің адамдары бірнеше жыл жөндейтінін айтады. Ал сол уақытта Хань Синь өзінің негізгі күштерін жасырын түрде басқа жолмен апарып, Чэньцанға шабуыл жасайды. Қапы қалған Чжан Дань өз-өзіне қол салады.

2. Үш патшалық (Вэй, Шу және У) қақтығысқан жылдары Вэй патшалығының қолбасшысы Дэн Ай Ақ өзеннің жағасында лагерін орналастырады. Үш күннен кейін Шу патшалығының қолбасшысы Цзян Вэй өзінің нөкері Ляо Хуаға әскерді сол өзеннің оңтүстіктегі жағасына апаруды бұйырады. Оны білген Дэн Ай айтады: "Егер Цзян Вэй бізге шабуыл жасағысы келсе, ол бізді осы жерден қоршауға алар еді және, әскерінің саны біздікінен коп болғанын пайдаланып, бізге дереу шабуыл жасар еді. Алайда, ол еш әрекет жасап жатқан жоқ. Менің ойымша, ол бізді артымыздан кеспекші, ал Ляо Хуаны бұл жерге бізді ұстап тұру үшін ғана қойды".

Дэн Ай өзінің негізгі күштерін тылға жібереді. Біраздан кейін оның әскері шынында да Цзян Вэйдің әскерімен кездеседі. Олар сырттан кіру үшін өзеннен өтуге әрекет жасап жатқан екен.

Сөйтіп, Дэн Ай қарсыластың сегізінші стратегияны қолдану амалын шешіп тапты, себебі, оның әдеттегі әрекет ету әдістерінен ауытқуы көзге анық көрініп тұрды.

"Сунь-цзы" кітабынан алынған қосымша сөздер: Әдеттегі әрекеттерді ерекше әрекеттермен үйлестіре білу, жауға шабуыл жасаған кезде әскерге жеңіс әкеледі.

Жалпы айтқанда, әскери жорықтарда әдеттегі әрекеттер қосымша роль атқарады, ал жеңісті ерекше әрекеттер қамтамасыз етеді.

Тоғызыншы стратагема

Қарама-қарсы жағадан өртке қарау

Жаудың ордасында іріткі туып, бүлікшілік осе берсін. Одан аулақ түрып, жаудың қүлдырағанын күту керек" Әз-ара қақтығыстар мен ошпенділіктерге толы коз-қарастар жау оз-озін қүртатынын білдіреді.

Түсініктемесі:

Жау ордасында іріткі рухы туындаған кезде, оны жеңу үшін кішкене қысым жеткілікті.

Артқа шегініп, шетте түру — бүліншіліктің өзінен-өзі өсуіне мүмкіндік беру болып табылады.

"Өзгерістер Кітабы" бойынша стратагеманың мағынасы:

"Әрекетке келу үшін жүрісті жүзеге асыр".

Бүл сөйлем N 16 Юй (Бостандық) гексаграммасына берілген түсініктемеден алынған, оның мағынасы мынандай: "Шонжарларды таққа отырғызу және әскердің жылжуы қолайлы". Қайдан шыққан тарихын білесіз бе? Күндердің бірінде ол бұқаны жеген екі жолбарысты көреді. Ол жолбарыстарға шабуыл жасау үшін семсерін шығарған кезде, Гуань Чжуцзы атты серіктесі оның қолын ұстап тұрып былай депті: "Бүл екі жолбарыс тамақтануды енді бастады. Олардың ынсапсыздығы әбден шегіне жеткенше дейін күте тұр. Біраздан кейін олар бір-бірімен төбелесе бастайды, ірі жолбарыс кішісін талап тастайды, бірақ, өзі де шайқастан әлсірейді. Сол кезде сен коп күш жұмсамай ақ, бірден екі жолбарысты аласын".

Бянь Чжуанцзы кеңеске құлақ салады да, тастың артына жасырынып, жолбарыстарға қарап отырады. Біраз уақыттан кейін олар, расында да, төбелесіп, ірі жолбарыс күптісін жеңеді. Осы сәтте Бянь Чжуанцзы тастың артынан атып шығып, әлсіреген жолбарысты өлтіреді.

Хань және Вэй патшалықтары бір жылдан бері бір-бірімен соғысып жатыр. Вэй патшалығы күшті, сондықтан ол Хань патшалығын жеңеді, бірақ, сол соғыста озіде зиян кореді. Сол кезде қолайлы жағдайды пайдаланып, бірден екі мемлекетті жаулап алуға болады".

Ақыр соңы, дәл солай болып шығады.

2. Үш Патшалық дәуірінде солтүстіктегі Вэй патшалығының басшысы Цао Цао Оңтүстік Қытайды иеленген Сунь Цюань атты қарсыласымен Янцзы өзеніндегі Қызыл Дуал деген жерде шайқасады. Үшінші Шу патшалығының қолбасшысы Чжугэ Лян суда шайқасу тәжірибесі жоқ Цао Цао- ны әскерлері арғы жағаға өтуі үшін кемелерін тіркеуге үгіттейді. Сол сәтте Сунь Цюань оңтүстіктен бұған желді пайдаланады да, Цао Цаоның кемелерін өртеп, Вэйдің бүкіл әскери флотын құртады. Ал Чжугэ Лян Шу патшасы Лю Бэймен бірге Янцзыдың арғы бетінен шайқас пен өртке қарап тұрады. Содан кейін Шу патшасы өзінің жайғасымдарын бекіту үшін осы шайқастың жемістерін пайдалана алады.

Осы стратагема оз атауын Үш патшалық соғысындағы осы уақиғадан алды.

Қосымша соз:

"Таудың төбесінде отырып, екі жолбарыстың айқасына қарау"

(Қытай мақалы).

Оныншы стратагема

Күлкіде пышақ жасыру

Қарсыластың сеніміне қол жеткіз

және байсалдылықты оның зердесіне құй;

сол кезде өзіңнің жасырын жоспарларыңды жүзге асыр.

Барлығын лайықты түрде дайындағаннан кейін

жауға бұлтақтаусыз,

және оның есін жидырмай шабуыл жаса.

Түсініктемесі:

"Сунь-цзы" кітабында жазылған: "Егер қарсылас өзін жасқана ұстап, дайындық жүргізіп жатса, оның арты шабуылға әкеледі. Егер ол алдын ала келісімсіз бейбітшілік орнатуды ұсынса, оның арам ойы болғаны".

Расында да, жаудың жағымпаздығы мен сыпайы мінезі ажалға апаратын арам ойлардың сыртқы көріністері болып табылады.

"Өзгерістер Кітабы" бойынша гексаграмманың мағынасы:

"Іші қатты, сырты жұмсақ".

"Сырты жұмсақ іші қатты" — Су триграммасының белгісі. Екі Су триграммалары N 29 Си Кань гексаграммасын құрайды, оның қазақ тіліндегі аудармасы — Қос тұңғиық немесе Қайталама қауіп. Гексаграмманың түсініктемесінде айтылған: "Ақиқат иесіне — жүректегі кемел. Қуаттау болады".

Си кань гексаграммасы

Біздің алдымызда нашар адамдардың қоршауында қалған абзал кісі тур деп айтуға болады. Алайда, жалпы ахуал әрекет үшін қолайлы.

Екінші және бесінші тоғыздықтар қаттылық пен жұмсақтық бар екенін көрсетеді. Осы мінездің қаттылығынан таусылмас ізгілік туындайды. Осы жағдайда қарсыластың назарын қандайда бір алаңдату бұлтарысқа аудару даналықты білдіреді. Бірақ, бұл жердегі әңгіме тек сипатталған ахуалдың шеңберіндегі нақты соққыны дайындау туралы.

Суреттеме:

Көне заманда У патшалығының басшысы Фу Чжай көрші Юэ патшалығының басшысы Гоу Цзяньнің тас талқанын шығарады. Алғашқыда Гоу Цзянь қалған әскерімен қашуға ниеттенеді. Бірақ, оның кеңесшісі Вэнь Чжун оны Фу Чжайға берілуге және толық бағыныштылығын білдіріп, кек алу үшін қолайлы сәтті күтуге иландырады.

Жеңістен масайраған Фу Чжай Гоу Цзяньді туыстарымен бірге өзіне қабылдауға көніп, оны өзінің атқорасының қараушысы етіп тағайындайды. Гоу Цзянь Фу Чжайға атты өзі апарып, әр сәтте оған алғысын айтып тұрады. Уақыт өте Гоу Цзянь сенімді малайға айналғанына Фу Чжай сене бастайды. Ол Гоу Цзяньға отанына оралуға рұқсат береді. Әз отанында Гоу Цзянь өш алу жоспарларын ұмытпау үшін шөп пен қурайдың үстінде ұйықтайды, сол мақсатпен күніге бір өт жеген. Сонымен бір уақытта ол жасырын түрде У патшалығына жорық дайындайды, сөйтіп бір күні, күтпеген жерден У жеріне баса кіріп, Фу Чжай әскерінің тас талқанын шығарады.

Қосымша сөздер:

Конфуций айтқан екен:

"Адал сөздер мен сыпайы дидар адамдарда сирек түйіседі".

"Әдемі сөйлегендердің көбісінің адамгершілігі болмайды".

Он екінші стратагема

Қолға түскен қойды алып кету

Кішкене ғана әлсіздіктің өзін пайдалану қажет.

Кішкене ғана пайданың өзін бос жіберуге болмайды.

Қарсыластың кішкене әлсіздігі —

Менің кішкене басымдылығым.

Түсініктемесі:

Үлкен әскери әрекеттерді жүзеге асырған кезде, оның жайғасымдарында көптеген әлсіз жерлер пайда болады.

Осы әлсіздіктерден, ашық шайқасқа бармай, пайда шығару керек.

Осы принцип жеңіс кезінде де, жеңіліс кезінде де қолданылады.

"Өзгерістер Кітабы" бойынша стратагеманың мағынасы:

Осы стратагеманы гексаграммаларға қайта құру көзі алғашқы афоризмнің соңғы сөйлемінде жатыр, оның мағынасы: "кіші инь — кіші ян". "Кіші янның" үстіне екі сызықты да қойып, біз N 55 Фэн (Молшылық) гексаграммасын аламыз. Ал "кіші иньнің" үстіне екі сызықты да қойып, біз N 48 Цзинь (Қүдық) гексаграммасын аламыз.

Фэн гексаграммасы Цзинь гексаграммасы

Фэн гексаграммасының мағынасы: "Жүзеге асу. Патша оған жақын. Алаңдаушылық жоқ. Кун биікте болуы керек". Сөйтіп, Фэн гексаграммасы даңқ биігінде тұрған патшаның қуаттылығы мен айбындылығын символдайды. Биіктегі күн оз жылуын бүкіл тірі жандарға сыйлайды, бірақ, шектен шықса, ол шөлді шақыруы мүмкін. Қалай болғанымен, ол биікте ұзақ болмайды: молшылық ұзаққа созылуы мүмкін емес, оның ішінде қауіптің ұрығы жасырылған.

Астында От триграммасы: қаттының ішіндегі жұмсақ. Үстінде Жасыл триграммасы: әрекетті серпіліс. Осы триграммалардың қосылуы кең көлемді және айқын әрекетті білдіреді: өз күшіне сенген қарсыластың әрекеті осындай.

Осы арада Фэн гексаграммасындағы От триграммасы Цзинь гексаграммасындагы Жел триграммасына қайта құрылады. Жел кез келген тесікке кіре алады. Сол секілді, Фэн гексаграммасында көрсетілген қарсылас үшін кішкене қауіпті біз желдің илгіштігімен пайдалануымыз керек. Бұл жерде кішкене алаңдату әрекеттері туралы айтылады. Осы арада Цзинь гексаграммасындағы сызықтардың орналасуы қарсыластың кең көлемді әрекеттерді жүзеге асыруға ниетті екендігін көрсетеді. Цзинь гексаграммасындағы үстіңгі инь сызығы шайқастың соңғы кезеңінде қарсылас бейтараптанғанын көрсетеді. Осы сызық біздің өзіміздің әрекетімізді символдайтын үшінші тоғыздықпен қатынасады. Алтыншы және үшінші сызықтардың байланысы өз әскеріңмен өзге күштерді "алып кету" идеясын білдіреді.

Суреттеме:

Айқасқан Патшалықтар дәуірінде Вэй патшалығының басшысы Чжао патшалығына қарсы соғысты бастады, шамалы уақыт ішінде Вэйдің куатты әскері Чжао астанасы Ханьдань қаласын қоршауға алады. Чжао патшасы оңтүстіктегі Чу мемлекетінің патшасынан көмек сұрайды, бірақ, Чу патшасы тек көз бояушылық ретінде кішкене ғана әскерді Чу жеріне жібереді. Бірнеше айдан кейін Вэй әскері Чжао астанасын жаулап алады. Сол сәтте көршілес Ци патшалығы Вэйға қарсы әскерін жібереді, ал Вэй армиясы Ханьданьді ұзақ уақыт бойы қоршауда ұстағаннан әлсіреп, "Тыныштықта жаудың әлсіреуін күту" стратагемасын қолданған цилықтардан жеңіледі. Вэй мен Чжао соғыстан әлсірегенін пайдаланып Чу армиясы Чжао жерінің бір бөлігін басып алады. Сөйтіп, Чу патшасы "Қолға түскен қойды алып кету" стратагемасын қолдануда жетістікке жетеді.

Үшінші бөлім

ШАБУЫЛ ШАЙҚАСТАРЫНЫҢ СТРАТАГЕМАЛАРЫ

Он алтыншы стратагема

Жаулап алғың келсе, Шегінуге мүмкіндік бер

Қысымға алынған қарсылас өлі шайқаса береді.

Қашатын жол тапқан жау шайқаспайды.

Оны демалуға мұрша бермей, бірақ,

аса қысымға ала бермей де қуу қажет.

Қарсыластың күші таусылған кезде,

оның шайқасуға жігері қалмайды.

Ал жау әскері ұшыраған кезде,

оны қаруды қанға былғамай ақ тұтқындауға болады.

Түсініктемесі:

Қарсыласқа қашу үшін мүмкіндік беру оны босату болып табылмайды. Одан алыстау жерде қалып, оны артынан қуу керек. Айтылған екен: "Тығыз қудала, бірақ қысымға алма" ("Сунь-цзы"). Қысымға алмау бүл жерде қудалаудан бас тартуды білдірмейді, тек қарсыласты шайқасуға мәжбүрлемеу керек.

"Өзгерістер Кітабы" бойынша стартагеманың мағынасы:

"Күту қажеттігі. Ақиқат иесіне - кемел".

Бұл сөздер № 5 Сюй (Күту қажетігі) гексаграммасындағы афоризмнен алынған.

Сюй гексаграммасы

Осының алдындағы жағдайдағыдай, стратег бүл жерде Су триграммасымен белгіленетін қауіптің немесе тұзақтың алдында түр. Оның осы реттегі бір жайғасымы (Аспан, немесе Жасампаздық триграммасымен белгіленген) өте күшті және қарсыластың жайғасымынан оның басымдылығы анық көрініп түр. Дегенмен де, жасырын қауіптің орын алуы стартегті жеңісінің жемісін жинауға асықпай, шешуші соққы беру үшін қолайлы сәтті күтуге мәжбүрлеп түр. Осы қажеттілік бесінші инь сызығының болуынан туындап отыр. Осы жағдайда ян сызығы өз орнында түр (бесінші жайғасымда), сондықтан ол табандылық пен адалдықты символдайды. Оның мағынасы: әрекетсіз жағдайға түскен жау соңына дейін шайқасады. Сондықтан да, күш салмай оны толық жеңу үшін оған шегінуге мүмкіндік беру (оны "жіберу") керек.

Суреттеме:

Үш патшалық дәуірінде (III ғ. бірінші жартысы) солтүстіктегі Вэй патшалығының басшысы Оңтүстік - Батыстағы варвар тайпаларының көсемі Мэнхоны Вэй патшалығының негізгі қарсыласы болып табылатын батыстағы Шу-Хань патшалығына қарсы бүлінішілік жасауға иландырады. Шу патшалығының атақты қолбасшысы Чжугэ Лян Мэнхоға қарсы шығады, бірақ ол оңтүстік варварлардың тек жерін ғана емес, жүрегін жаулап алуды мақсат қылды. Алдымен ол біртіндеп Мэнхоның одақтастарын жойды, бірақ оларды өлтірудің орнына бостандыққа жіберді. Содан кейін ол Мэнхоның өзін тұтқындады, бірақ оны да босатты. Мэнхо қайтадан Чжугэ Лянға қарсы әскери әрекеттерін бастап, тағы да тұтқындалды да, қайтып босатылды. Сөйтіп жеті рет қайталанды. Мэнхоны серіктестерінің өздері байлап әкелген кезде де Чжугэ Лян оған кешірім жасап, босатқан. Ақыр соңында, Мэнхо жетінші рет тұтқындалғаннан кейін өз ісіне өкініп, Чжугэ Лянға мәңгі бағынуға ант берді. Сол кезден бері Шу-Хань патшалығының оңтүстік шекарасында бейбітшілік орнатылды.

Он жетінші стратагема

Яшманы алу үшін кірпішті тастау

Бір затты сол секілді,

бірақ құны басқа затқа ауыстырып,

үлкен пайда табу.

Түсініктемесі:

Пайдалы айырбас жасаудың көптеген әдістері бар, бірақ, ішіндегі ең жақсысы — жасандыны шынайы етіп көрсету және адамдарды соны иеленуге ынтықтыру.

Жалауларды сермеп, әскери барабандар мен қоңыраулардың дүрсілімен қарысласты алдау — жасандыны шынайы етіп көрсету болып танылады.

Қарттар мен және жастарды қарсы шығарып, оларға азық - түлік қалдырып, қарсыласты желіктіру — арзан бағаланатынды қымбат бағаланатынға айырбастау болып танылады.

"Өзгерістер Кітабы" бойынша стратагеманың мағынасы: "Жетілдірілмегенге соққы беру".

Бүл фраза бізге белгілі № 4 Мэн (Жетілдірілмеу) гексаграммасына берілген түсініктеме болып табылады.

Ю.К.Щуцкийдің түсініктемесі бойынша, осы алтыншы тоғыздық жетілдірілмеудің аяқталуын білдіреді. Бүл жерде білім мен жаңа таным акты арасындағы гармонияға жеткен ұстаздың күші белгіленген. Сол күшпен ол жетілдірілмегендікті бұзуға қабілетті. Ал егер ол оқушысына білімді танытып ғана қойса, оған басқыншы, "қарақшы" секілді әрекет еткендей болар еді (түсініктемеде айтылған: "қарақшы болу қолайлы емес"). Бүл жердегі мәселе "оқушыны "қарақшы" құсап жаулап алған жетілдірілмегендікті бұзу үшін "науқасқа сәйкес дәрі беруде" жатыр.

Осы арада, үстіңгі триграмма, дәстүрге сәйкес, қарсыласты білдіреді, ал үстіңгі тоғыздық оның негізгі тіреуішіне сәйкес келеді. XI ғ. ғалымы Чэн Идің көрсетуі бойынша, үстіңгі сызық "түсінбеудің шегін" символдайды. Сөйтіп, бүл жердегі әңгіме ахуалды түсінбеген қарсыласты қуатынан айыру мақсатында оның негізгі күштеріне соққы жасау туралы. Осындай арандатушы соққының жасалу мүмкіндігін екінші тоғыздық - өз белсендігінің символы білдіреді. Қарсылас белсенді әрекеттенуінің жоғары ықтималдығын қатарынан тұрған үш инь сызықтары білдіреді, олар біздің әрекеттеріміздегі созылған үзіліске сәйкес келеді: қарсылас абайсыздықтан осы үзілістерді толықтырамын деп, өз күштерін жоғалтады.

Суреттемелер:

1. Айқасқан Патшалықтар дәуірінің соңында Цинь патшалығының басшысы Ци патшалығына шабуыл жасауға ниеттенді. Бірақ, Цидің Чу патшалығымен одақтасқанынан сескенді. Сол кезде ол өзінің кеңесшісі Чжан Иді Чу патшалығына жіберіп, Циньмен әскери одақтасқаны үшін үлкен аумақты ұсынады. Чу патшасы Чжан Иге сеніп, Цинь патшалығына шабуыл жасамауға уәде береді. Нәтижесінде Ци мен Чу арасындағы одақтастық қарым-қатынастар үзіледі. Бірақ, Цинь патшасы өзінің уәдесін орындауға мүлдем асықпайды. Уәде берілген аумақты талап еткен Чу патшасына Чжан И ойында оз еншісіндегі кішкене ғана жер болғанын айтады. Ашуланып, Чу патшасы Циньге қарсы соғыс ашады, бірақ ол соғыста жеңіледі. Содан бері Чу барлық одақтастарын жоғалтады.

Осы уақиғада сыйлық беру туралы жалған уәде "кірпіш" болып табылады, ал "яшма" — Циньнің тез күшеюіне мүмкіндік берген Чудің оқшаулануы.

2. Тан дәуіріндегі ақын Чжао Гу Сучжоу қаласына келгенде Чан Цзянь атты жергілікті ақын одан бірнеше өлең жолдарын алғысы келеді. Чжао Гу қаладағы ең әйгілі жерлерінің бірі болып саналатын Линьяньсы ғибадатханасына келетінін алдын ала біліп, Чан Цзянь ғибадатхананың алдындағы тасқа әдейі ебедейсіз қүралған екі өлең жолдарын сызады. Чжао Гу ғибадатханаға келгеннен кейін, расында да, тастағы жазуларды ыңғайсыз көріп, астына тағы екі өлең жолын қосып жазады. Нәтижесінде өте әдемі өлең шығады. Чан Цзяньнің әрекеті "Яшманы алу үшін кірпішті тастау" стратагемасы қолданылуының классикалық нұсқасы ретінде халықтың есінде қалды.

Ескертпе: бүл әңгіменің нақты болған уақиғаға сәйкес келуі мүмкін емес, себебі Чжао Гу Чан Цзяньнан жүз жыл кейін өмір сүрген.

Қосымша сөздер:

Қытайдың мұсылман - ақыны Гуань Юныиидің ғашықтар туралы өлеңінде мынадай сөздер бар:

"Ол маған үнемі қарап тұрғанын көремін.

Онысы маған ұнайды.

Яшманы алу үшін мен оған кірпіш лақтырамын.

Оның мұңынан мен өз бақытымды алғым келеді..."

Тан династиясы билігінің дәуірінде Цуныдэнь атты дзэн - будда ұстазы өмір сүріпті. Бір күні ол өзінің оқушыларын жинап алып, оларға мынандай сөздер айтыпты:

"Бүгін мен сендердің сұрақтарына жауап беремін. Будданың ақиқатына ең терең енген адам алдыға шықсын".

Өзін өте білімдімін деп есептейтін бір оқушысы ғана алдыға шығып, еңкейіпті. Цуньшэнь оған күліп, айтыпты:

"Мен яшманы алу үшін кірпіш тастадым деп ойласам, тек күйдірілмеген кірпішті алып отыр екенмін!"

Төртінші бөлім

БІРНЕШЕ ҚАТЫСУШЫСЫ БАР ШАЙҚАСТАРДЫҢ СТРАТАГЕМАЛАРЫ

Он тоғызыншы стратагема

Ошақтың астыңдағы отынды шығару

Жаудың күшіне ашық түрде қарсыласпа,

Бірақ, келе-келе оның тіреуішін әлсіздендір.

Түсініктемесі:

Су оттың күшімен қайнайды. От — иньдегі ян күші, және оның күштілігінен, отқа жақындау мүмкін емес.

Отын — оттың күш беретін тіреуіші. Қызуды сол береді, бірақ өзі ыстық емес, сондықтан оны еш зиянсыз қолға ұстауға болады.

Осы жерде түсінілетіні: күш өзіне жақындатпайтындай мықты болғанымен, оның тіреуішін жою мүмкін.

"Өзгерістер Кітабы" бойынша стратагеманың мағынасы:

"Астында Өзен бейнесі, ал үстінде — Аспанның бейнесі".

Бүл жердегі әңгіме № 10 Ли (Басу, немесе Қадам) гексаграммасы туралы.

Ли гексаграммасы

Гексаграмманың мағынасы мына афоризмде ашылады: "Жолбарыстың құйрығын бас; ол тістемейді — кемел".

Триграммалардың орналасуы — Өзен астында, Аспан үстінде — табиғи заңға толық сәйкес келеді, ал патша соған еруі керек: "Абзал кісі, үсті мен астын бөліп, адамдардың мұң-мүдделерін тыныштандырады", — деп айтылады осы гексаграмманың түсініктемесінде.

Басудың, немесе қадамның идеясы үстіндегі инь сызығымен шектелетін Өзеннен белсенді ян күшінің апогейі ретіндегі Аспанның басым болуымен белгіленген. Аспан жануарлардың патшасы жолбарысқа сәйкес келеді және қарсыласты символдайды. Оның осы жағдайдағы басымдылығы айқын. Алайда, гексаграммадағы шешуші орында үшінші, жалғыз инь сызығы түр. Осы сызық "ортадағы тыныштықты" білдіріп, Аспанның артық белсенділігіне қарсы түр. Гексаграмманьщ динамикалық құрылымында ол тепе теңдікке және үйлесімге бағытталуды білдіреді, сондықтан "жұмсақ қатыны басатын" ахуалды жасауы мүмкін. "Жолбарыстың құйрығын басқан" осыған сәйкес келеді, ал "жолбарыстың құйрығын" төртінші тоғыздық білдіреді деп болжауға болады. Осылай болатынын себебі, еркек күші әйелдің жұмсақтығын өзінің жауы деп білмейді. "Өзгерістер Кітабы" бойынша жоғарыда келтірілген ескертулер мен стратагеманың түсініктемелерін қарастыра отырып, қарсыластың әрекеттері қайнаған суға, ал сезімдері отынға теңестірілетінін айтуға болады. Қарсыластың жауынгерлік рухын аздырып, оны белсенді әскери әрекеттерден бас тартуға мәжбүрлеуге болады.

Суреттеме:

1. Айқасқан Патшалықтар дәуірінде Ци патшалығының қолбасшысы Тань Дань Янь патшалығының әскерімен Цзимо қаласында қоршауға алынады. Қоршау ұзаққа созылады, ал Тань Даньнің өскері көмек алмағандықтан, оның жауынгерлерінің әскери рухы әлсірейді. Сол кезде Тань Дань оз жауынгерлеріне жария етеді:

"Яньдықтар біздің тұтқындалған жауынгерлеріміздің мұрындарын кесіп, әскери олжа ретінде алдынғы қатарға шығарып қоймас па екен деп қорқып отырмын. Біздің адамдар оған кедергі жасай алмас".

Коп ұзамай Тань Даньнің сөздері яньдықтардың құлағына жетіп, олар дәл Тань Даньнің айтқанындай қылып істейді. Қоршаудағылар отандастарына яньдықтардың істегенін көріп, қаһарланады да, яньдықтарға қарсы шайқасқа ұмтыла бастайды.

Сол кезде Тань Даньнің жау лагеріне жіберген барлаушысы яньдықтарға айтады:

"Тань Дань: "Қамалдың сыртындағы қала бейітін жау қазып тастамаса екен", — деп үрейленіп отыр. Цзимо тұрғындары үшін ол үлкен соққы болар еді".

Яньдықтар дереу Цзимо тұрғындарының бейітін арамдайды. Олардың осынысына ызаланып, қала тұрғындары түгел яньдықтарды тас талқанын шығаруға дайын болады.

Сөйтіп, Тань Дань өз әскерінің жауынгерлік рухын көтеpiп, қоршауды ұстап тұра алады.

Ескерту. Тань Даньнің әрекеті "Сунь-цзы" трактатында айтылған әскери қулыққа сәйкес келеді: "Жауынгерлерді шайқасқа батыл баруға ынталандыру үшін әскерді қаһарландыру". Осы арада, қарсылас "тіреуішін жоюдың" қарапайым әдісі — жау әскерінің азық-түлік қорын жою.

2. Бір түні қолбасшы У Ханьнің лагеріне жау шабуыл жасайды, жауынгерлер байбаламға салынады. Ал У Хань сол кезде өзінің жорық төсегінде еш уайымсыз ұйықтап жатады. Жауынгерлер соны білгеннен кейін дереу тынышталады.

Дәл сол түні У Хань өзінің ең жақсы әскерін біріктіріп, сәтті қарсы шабуыл жасайды.

У Ханьнің әрекеті — қарсыласқа шабуыл жасау алдында оның басымдылығын жоюдың тағы бір нұсқасы.

Қосымша сөздер:

"Вэй Ляо әскери өнері" кітабында (б.з. дейінгі III ғ.) жазылған:

"Менің адамдарым бір уақытта екі нәрседен қорқуы мүмкін емес.

Кейде олар менен қорқып, қарсыласқа күледі.

Кейде олар қарсыластан қорқып, маған күледі.

Күлкіге айналған жеңіледі.

Қорқыныш оятқан жеңеді.

Сондықтан да, қолынан келетін қолбасшы өз офицерлерінде қорқыныш сезімін оята біледі.

Егер офицерлер одан қорқатын болса, жауынгерлер офицерлерден қорқатын болады.

Сондықтан, екі жақтың қайсысы жеңетінін түсіну үшін кімнен қорқатынын және кімге күлетінін білу керек".

Жиырма бірінші стратагема

Алтын цикада қабыршағын тастады

Үнемі өз-өзіне сенімді түріңді сақтай біл.

Өз жайғасымында тетіктерді болдырма.

Осылай одақтастарға үрейленуге мүмкіндік бермеуге,

Қарсыласқа шабуыл жасау үшін сылтау бермеуге болады

Түсініктемесі:

Одақтасымен бірге ортақ жауға қарсы шайқасар алдында жалпы ахуалға сырттан қарау қажет.

Егер шайқас барысында жаңа қарсылас пайда болса алғашқы жайғасымды сақтап, оның шабуылынан қашу керек.

Осы "алтын цикада қабыршағын тастады" деп аталады, бүл әдіс шайқастан қашуды емес, екіге бөлінуді білдіреді: әскер, жал ауыл ар мен дабылдар оның нақты қозғалысын білдірмеген уақытта, жасырын әрекет жасайды. Бүл әдіс қарсыластың қырағылығын азайтып, одақтастың қатарларындағы байбаламның алдын алуға мүмкіндік береді. Олардың екеуі де, әскер өзінің алғашқы жайғасымын қалпына келтіргенге дейін, не болғанын түсінбей қалады. Бірақ, бұндай әрекет мүлдем байқалмай қалуы да мүмкін.

Сөйтіп, "Алтын цикада қабыршағын тастады" әдісі біз, алғашқы қарсыласпен шайқастағы жайғасымды сақтап, жаңа қарсыласқа қарсы негізгі күштерді бағыттайтынымызды білдіреді.

"Өзгерістер Кітабы" бойынша стратагеманығ мағынасы:

"Иілгіш жөне тыныш: Бұзылысты жөндеу".

"Бұзылысты жөндеу" — N 18 Гу гексаграммасының қазақша атауы.

Гу гексаграммасы

Гу гексаграммасының астында Жел триграммасы, үстінде Тау триграммасы орналасқан. Жел — жұмсақтық пен иілгіштіктің символы, Тау — тыныштық пен тұрақтылықтың символы. Гексаграмманьщ құрылымы иілгіштік ептіліктің мықты тыныштыққа өтуін, немесе, ол да маңызды, ішіндегі иілгіштік пен сыртқы тұрақтылықтың үйлесуін білідіреді. Осы ретте, Жел таумен "қамалғандай" болып, оның иілгіштігі сырттан көрінбейді. Үстіңгі және астыңғы инь және ян сызықтары бір - бірмен түйіспейді. Ал көзге көрінген тұрақтылықты, тұжырымды сапаны, гексаграмманың ішкі динамикасының "таусылуын" белгілейтін ян сызығы символдайды. Әскери тактика тарапынан қарағанда, Гу гексаграммасы әскер, сырттай өзінің жайғасымын ауыстырмай, шайқасты жүргізудің жаңа мүмкіндіктерін жасау үшін ішкі рекогнисцини- ровканы жүзеге асырғандағы ахуалды сипаттайды. Ал қарсыластың белсенділігі оз әскерінің ахуалына еш әсер етпейді.

Суреттеме:

Хань династиясы билігінің соңында, Қытайдың барлық жерінде өзара жанжал болып жатқан кезде, солтүстік аймақтардың сол кездегі мықты патшасы Юань Шао өзінің негізгі қарсыласы Цао Цаога қарсы әскерін жібереді. Сонымен бір уақытта Цао Цаоның одақтасы Лю Бэй, қолайлы сәтті пайдаланып, Цао Цаога қарсы шығады да, Цао Цаоның шығыстағы Сюйчжоу қаласын жаулап алады.

Цао Цао жағдайды талқылау үшін өзінің кеңесшілерін шақырады. Кеңесшілерінің біреуі айтады:

- Юань Шао біздің негізгі қарсыласымыз болып қала береді. Егер сіз қазір Юань Шаоға қарсы тұрған әскерді Сюйчжоуга аударсаңыз, ол одан көп пайда көреді.

- Лю Бэй — қауіпті жау, — деп жауап береді Цао Цао. — Егер мен оны қазір жоймасам, келешекте көп әбіржимін.

Екінші кеңесші айтады:

- Юань Шао жайбасар және оның жүрегі толқу мен күдікке толы. Ол әскерінің жүрісін жылдамдатпайды. Ал Лю Бэй Сюйчжоуды жаңа ғана жаулап алған, жергілікті тұрғындар оны қолдамайды. Оған неғұрлым тезірек шабуыл жасау қажет.

Цао Цао осы кеңеске құлақ асады. Оның ең жақсы әскері Сюйчжоуға жылдам жетіп, Лю Бэйдің әскерін жеңеді де, Юань Шао келгенге дейін өзінің алғашқы жайғасымдарына оралып үлгіреді.

Қосымша сөздер:

Әскер, жайғасымдарын сырттай өзгертпей, ішкі әрекеттер жасауының классикалық бейнесі "Сюнь-цзы" трактатында бар:

"Соғысты жақсы жүргізе білетін адам Чаншань тауындағы жыланға ұқсас: басынан ұрсаң, ол құйрығымен ұрады, құйрығынан ұрсаң, ол басымен ұрады, ортасынан ұрсаң, ол құйрығымен де, басымен де ұрады".

Жиырма үшінші стратагема

Алыстағымен дос болып,

Жақындағымен соғысу

Жайғасымдарымыз қысымға алынып,

әрекеттеріміз байланған кезде,

жақын жердегі қарсыластың әлсіздіктерінен пайда шығарып,

алыстағы қарсыласқа қарсы соғыс жүргізуден аулақ болу керек.

Түсініктемесі:

Бірнеше жақ қатысқан соғыста көптеген түрлі одақтар құрылады, олардың барлығы да өзіне пайда іздейді.

Алыстағы жаумен соғысу қиын, ал одақтасу оңай. Ал жақын жердегі серіктеспен одақтастық үзілсе, оның жеңіліске апаратын қауіпі бар.

Өз жоспарларын патшалықтардың географиялық орналасуына сәйкес құрған Фань Суй осы принципті толық жүзеге асырды.

"Өзгерістер Кітабы" бойынша стратагеманың мағынасы:

"Үстінде — От, астында — Өзен".

№ 38 Куй (Іріткі) гексаграммасы: "Болмашы істерде бақыт. Абзал кісі бірге түйістіріп бөледі".

Куй гексаграммасы

Үстінде — От триграммасы, астында — Өзен триграммасы. От төбеге ұмтылады, су төменге ағады, осы заттар өз жаратылысы бойынша бір-біріне қарама-қарсы. Сол секілді, абзал кісі "бәрімен келісімде болып, бірақ, ешкімге ұқсамай, айырмашылықтардан бірлік іздеуі" керек. Гексаграммаға берілген түсініктемеде айтылады: "Екі әйел бір шаңырақтың астында тұрады, бірақ бір-бірімен қатынаспайды". Оған қоса, екінші тоғыздық пен бесінші алтьшықтың опозициясы "кіші істерді" жүзеге асыру үшін қолайлы.

Әскери стратегия тарапынан қарағанда, гексаграмма, өзгеріс заңы бойынша, жаңа жалпы бірігудің нышаны болып табылатын әлемдегі іріткі мен араздық ахуалын сипаттайды. Бірақ, "ұлы медеттің", яғни, жеке билікті жаулап алу уақыты өлі келген жоқ. Жақындағы жауларды жеңу үшін алыстағы серіктеспен уақытша одақ құру ғана мүмкін.

Суреттеме:

Б.з. дейінгі IV г. ортасында сол кездегі Ежелгі Қытай патшалықтарының ішіндегі ең мықты Цинь патшалығы шығыстағы көршілес Вэй патшалығы жерлерінің бөліп жаулап алады. Цинь патшасы осымен тоқтамайтыны анық болды. Вэй, Чу, Янь, Хань және Ци бес ірі патшалықтардың басшылары Циньнің қысымына қарсы тұру мақсатында өзара одақ кұрды.

Сол уақытта Вэй патшалығының дарынды дипломаты Фань Суй, өз елінде қызғаншақ уәзірлердің қорлығына шыдамай, Циньге көшеді де, Цинь патшасына өз қызметін ұсынады. Ол алғашқыда, Цинь мен Ци арасындағы Хань және Вэй жерлері арқылы әскерін өткізіп, Ци патшалығына шабуыл жасауға ниеттенген екен. Фань Суй бүл жоспарды жоққа шығарды.

"Хань және Вэй жерлері арқылы өту үшін үлкен әскер қажет болады,— депті ол патшаға. — Ал үлкен әскерді патшалық шекарасынан алыс жерге жіберу — өз мемлекетін әлсіретіп, қауіп-қатерлі салумен бірдей. Ци патшалығы Чу патшалығына шабуыл жасағанын есіңізге түсіріңізші. Ци үлкен жеңіске жетіп, Чу жерінің он мың шаршы шақырымын жаулап алды. Сол жердің қаншасын силықтар сақтай алды? Бір шақырымын да сақтай алған жоқ! Ци ол жерлерден алыс орналасқандықтан, жақын жердегі Хань және Вэй патшалықтары Цидің жаулап алған жерлерін ез мүдделеріне пайдалана алды. Сізге алыстағы мемлекеттермен одақтасып, көршілермен соғысқан жөн. Сонда ғана сіздің жаулап алған жерлеріңіз мәңгі өз иелігіңізде болады. Хань мен Вэй мекендеген әлемнің дол ортассында орналасқандықтан, сіз олармен достық қатынастарын орнатқанымыз жон. Сол кезде сіз Чжао мен Чуге шабуылыңызды күшейте аласыз. Егер Чу күштірек болса, Чжао сізден шегінеді. Ал егер Чжао күштірек болса, Чу сізден шегінеді. Қандай жағдайда да Чжао мен Чу сіздің жағыңызға өтеді. Одан қорыққан Ци патшасы сізбен достық орнату үшін бай сыйлықтар жібереді. Ал Цимен тығыз байланыс орнатқаннан кейін сіздің Хань мен Вэйді жаулап алуыңыз жеңілірек болады..."

Цинь патшасы Фань Суйдің уождерін ақылды деп таба тура, оған:

- Мен біраз уақыттан бері Вэймен достық қарым - қатынастар орнатуды тілеймін, бірақ оз мақсатыма қол жеткізе алмай жүрмін. Не істеу керек?, — депті.

- Алдымен жағымпаз сөздер мен бай сыйлықтарды пайдаланыңыз, — деп жауап беріпті Фань Суй, — содан кейін Вэй патшасына сізге жер беруін ұсыныңыз. Егер ол ұсыныстан бас тартса, оған қарсы соғысты бастаңыз.

Осы әңгімеден кейін Фань Суй Цинь патшасының сеніміне ие болып оның бірінші кеңесшісі болыпты. Ол өзіне көмектескендердің ешқайсысын сыйлықсыз қалдырмаған, ал кішкене ғана өкпенің өзін ешкімге кешірмеген екен. Ол билікте он екі жыл болып, оз орнын өзі тағайындаған адамға қалдырыпты.

Фань Суй б.з. дейінгі 255 ж. демалысқа кетіпті. Жиырма бес жылдан кейін Хань патшалығы Цинь әскерінің соққысынан құлайды, тағы бес жылдан кейін циньдықтар Вэй патшалығын, ал тағы екі жылдан кейін Чу патшалығын жаулап алады. Ақыр соңында, б.з. дейінгі 221 ж. Цинь Ци патшалығын жұтып, Цинь патшасы бүкіл Қытайдың императоры атанады.

Бесінші бөлім

ҮШІНШІ ЖАҚПЕН БІРІККЕН ШАЙҚАСТАРДЫҢ СТРАТАГЕМАЛАРЫ

Жиырма жетінші стратагема

Еліктірулерге берілмей, өтірік ақымақ болу

Білімің бар екенін көрсетіп, ессіз әрекет еткеннен гөрі, ештеңеңе білмей,

бірдеңе жасауға ниетің жоқ екенін көрсеткен жақсы. Тыныштықты сақтаған адам оз жоспарларын ашпайды.

Түсініктемесі:

Ештеңе білмейтініңді көрсетіп, іс жүзіңде білу керек; әрекет ету мүмкін емесе кезде бірдеңе жасауға ниетін жоқ екенін көрсетіп, мүмкіндік пайда болған кезде әрекет ету керек.

"Сунь-цзы" кітабында айтылған: "Соғыс ісінде шебер адам оз қулығы үшін даңққа ие бола алмайды және өзінің батылдығы үшін сыйлықтар алмайды".

Әрекет ету уақыты келгенге дейін тыныштықты сақтап, үлкен ақымақ болып көріну керек. Егер нағыз ақымақ құсап, ішкі пейілдеріңе жол берсең, өзіңнің ниеттеріңді көрсетіп аласын, ал әрекеттің өзі уақытылы болмай, бәрінің күдігін оятады.

Өзін ақымақ етіп көрсеткен адам жеңеді. Ал ақымақтың ісін жасаған адам жеңіледі.

"Өтірік ақымақ болып, жауға қарсы тұруға және әскерді басқаруға болады" — деген тағлым бар.

"Өзгерістер Кітабы" бойынша стратагеманың мағынасы: "Бұлттың күркіреуі. Чжунь гексаграммасы".

№ 3 Чжунь (Алғашқы қиындық) гексаграммасы

Осы триграмма Жасыл бейнесін (астынғы триграмма) кескіндейді, ол осы жерде Бұлт деп түсіндірілетін Суда (үстіңгі триграмма) тарайды, ериді. Гексаграмманың жалпы мағынасы — "бастапқы жүзеге асу", көзге көшетін тұрпатқа келмеген үдерістің туындауы. Үстінде орналасқан су қауіпті және әрекеттің алғашқы серпілісінің азғынуын болжайды, оның үстіне, бесінші тоғыздық ("патша орнындағы" ян сызығы) жау күшінің басымдылығын білдіреді. Сондықтан, осы жағдайда, түсініктемеде айтылғанындай, "ешқайда шығудың қажеті жоқ", "шыдамдылық қолайлы".

Суреттемелер:

1. Сун дәуірінде қолбасшы Ди Усянға (1008-1057) император империяның оңтүстік шекарасындағы варвар тайпаларын бағындыруды бұйырады. Оңтүстіктің тұрғындары ол кездері өте ырымшыл болған және бірде-бір істі құдайға сыйынбай жасамаған. Өз жауынгерлерінің рухын көтеру үшін Ди Усян да құдайға сыйынуды ұйымдастырып, сарбаздарға айтады:

- Мен жеңетінімді не жеңілетінімді білмеймін. Мынау жүз тиын. Мен оларды төбеге лақтырамын, егер тағдыр бізге мейірімін шашса, олардың барлығы бет жағымен үстіне қарап түседі.

Ди Усянньщ жанындағылары оны осы ниеттен бас тартуға үгіттейді:

- Сіз бүндай тәуекелділікке бармауыңыз керек! — дейді олар. — Бүкіл әскердің жауынгерлік рухымен ойнауға болмайды.

Бірақ, Ди Усян, ол үгіттеулерге назар аудармай, тиындарды төбеге лақтырады, ал олардың барлығы бет жағымен үстіне қарап түседі.

Әскердің қуанған айқайы бүкіл алқапқа жаңғырық тарады.

Ди Усян әр тиынды шегемен қағып, олардың үстін жібек пердемен жабуды бұйырды.

- Біз қайтып оралған кезде, — деді ол, — мен осы тиындарды құдайға құрбан етемін.

Содан кейін, Ди Усян оз жауынгерлерін оңтүстікке апарып, бүлікшіл тайпаларды жеңеді. Өз лагеріне оралғаннан кейін ол тиындарды жинауды бұйырады, сол кезде барлығы тиындардың екі жағы да бет жағы болып табылатынын көреді.

2. Сун династиясы билігінің басында Цао Бинь жоне Пань Мэй атты қолбасшылар императордың бұйрығы бойынша династияның жаулары иеленген Тайюань қаласына жорық жасайды. Олардың шабуылы сәтті болып, қаланы жаулап алуға сол қалған кезде, Цао Бинь сун әскеріне шегініп, астанаға оралуды бұйырады.

Пань Мэй, әрине, Цао Биньді оның осындай шешім қабылдауының себебін сұрайды. Цао Бинь ұзақ уақыт үндемейді, ақыр соңы, былай жауап береді:

- Біздің император бірнеше рет Тайюаньді жаулап алуға тырысты, бірақ ол әрекеттері сәтсіз болды. Осыны ойлау керек!

Екі генерал патша сарайына кірген кезде Цао Бинь императорға мынандай сөздер айтады:

- Тақсыр, сіздің әскери данышпандығыңыз Тайюаньді жаулап алуға көмектескен жоқ. Біздің қолымыздан оны жасау келуі мүмкін бе?

Император басын түсіріп, бір сөз айтпапты.

Қосымша сөздер:

"Хань Фэй-цзы" кітабында айтылған:

"Кеңесшілердің сөздерін мен масайрағандай болып тыңдаймын.

Менің еріндерім, менің тістерім — ажыратылмаңдар.

Мен еш уақытта бірінші болып сөйлемеймін.

Менің еріндерім, менің тістерім балауызбен жапсырылғандай. Маған сөйлеген адам өз-өзін ашады, ал мен оның жасырын ниеттерін біліп қоямын".

Отызыншы стратагема

Қонақты қожайынның орнына отырғызу

Басшылыққа жеткенге дейін

кіретін жерді сипалай тауып, алдыға жылжу.

Түсініктемесі:

Өзгелерге қызмет жасаған адам — малай, ал төрге отырған адам — қонақ.

Төрде мазасызданған адам — кездейсоқ қонақ, ал төрге орнықты отырған адам — ұзаққа келген қонақ.

Қожайынның істеріне қатыстырылмаған адам — құрметтелмейтін қонақ. Ал қожайынның істеріне араласа алатын адам билікке қол жеткізіп, нағыз қожайын болуға қабілетті.

Сондықтан, қонақты қожайынға айналдырудың мынандай кадамдары бар: бірінші қадам — қонақтың орнына бәсекелестік; екінші қадам — кіретін есікті табу; үшінші қадам — үйге кіру; төртінші қадам - басшылыққа қол жеткізу; бесінші қадам — қожайынға айналу. Қожайын болу — қарсыластың әскерін өзіне қосып алуды білдіреді.

"Бірте-бірте енудің" қулығы осы.

"Өзгерістер Кітабы" бойынша стратагеманың мағынасы: "Бірте-бірте жылжу". Осы сөзде қайтадан N 53 Цзянь (Ағын) гексаграммасына сілтеме жасалынады. Осы ретте, қарсыластың күші басым болған жағдайда келе-келе алға жылжудың сарыны алғашқы қатарға шығады. Бұл баяу, сақтықпен жасалынған шабуыл екі сарынмен білдірілген: аққудың үшуымен жоне зайыптың үйге келуімен. Гексаграмманьщ бірізді алты сызығы түсініктемелерде аққудың "жағаға", "тасқа", "құрлыққа", "ағашқа", "жотаға" және "төбеге" (түпнұсқасында — қателескен болар — тағы "құрлыққа" деп жазылған) жетуі ретінде түсіндіріледі. Сол секілді, зайып ерекше рәсімді қадамдармен — баяу және сақтықпен — күйеуінің үйіне кіреді, ол кезекпен қорадан, ауладан, қонақ бөлмесінен, тұрақ - жай бөлмесінен өтеді де, жатақ бөлмеге кіріп, неке орнына жетеді. Гексаграммадағы үшінші және төртінші алтылықтар жол ортасындағы дағдарысты білдіреді. Ал бесінші және алтыншы тоғыздықтар осы табанды жылжудың жемісін білдіреді.

Суреттемелер:

Б.з. дейінгі 705 ж. Чэнь алқабы басшысының үйінде ұл туды, оған Чэнь Бань деген ат қойылады. Сарай маңындағы балшы бал ашудың нәтижелерін былай түсіндіреді:

- Бүл бала басқа патшалықты басқаратын әулетті бастайды. Біздің мемлекет құлдыраған уақытта оның билігі күшейеді.

Жиырма жасында Чэнь Вэнь сарайда болған қастықтың салдарынан көршілес Ци патшалығына қашуға мәжбүр болады. Ол жерде ол өзіне Тянь текті атын алып, сарайдағы шеберханалардың қараушысы қызметіне тағайындалады.

Көптеген ұрпақтар бойы Тянь үйінен біраз жоғары лауазымды шенеуніктер тарап, халық арасында олардың даңқы артады. Тянь жанұясының адамдары алымдарды аз мөлшерде алып, өздері үлкен мөлшерде салық төлейді немесе астық сатады. Қарапайым халық осындай жомарт басшылар үшін өлімге дейін баруға дайын болады.

Ақыр соңы, б.з. дейінгі 481 ж. Тянь Чжан білікшілік көтеріп, патшалықтың ең мықты әулеттерін құртып, Ци патшасын өлтіреді де, оның өзіне бағынышты інісін таққа отырғызады. Сөйтіп, Тянь әулеті Ци патшалығындағы барлық билікті қолына алады. Оның жері патшаның жерінен де үлкен болады, ал әулеттің мүшелері патшалықтың барлық қалаларын басқарады. Тағы жүз жылдан кейін Тянь оулеті патшалықтың басшысын азғын жөне маскүнем деп айыптап, оны биліктен айырады да, әулеттің басшысы патша атағын өзі иеленеді. Көршілес кішкене патшалықтардың басшыларына басып алушыны Цидің заңды патшасы етіп танудан басқа ештеңе қалмады.

Алтыншы бөлім

ЖЕҢІЛІС ШАЙҚАСТАРЫНЫҢ СТРАТАГЕМАЛАРЫ

Отыз екінші стратагема

"Бос қала" стратагемасы

Егер өзінде бостық болса. Одан да коп бостықты жаса Сендегі қиындықтан қарсыласта одан да бетер қиындық пайда болсын.

Түсініктемесі:

Мүлдем бостық аяқ астынан жүдә толық болып көрінеді: міне ғажап.

Қолбасшы үшін ережелер өр ретте өзгереді.

Чжугэ Лянның үлгісіне ерген адамдарда тапшылық болған емес.

"Өзгерістер Кітабы" бойынша стратагеманын мағынасы:

"Қатты мен жұмсақтың арасындағы шекарада".

Осы жерде N 40 Цзе (Шешім) гексаграммасының бірінші сызығына түсініктеме берілген.

Цзе гексаграммасы

Цзе гексаграммасының астында су триграммасы, ал үстіңде Жасыл триграммасы орналасқан. Су триграммасы қауіптің белгісі екені белгілі. Астынғы инь сызығымен бірге ол өз әскерінің жайғасымдары әлсіз, қорғаусыз екендігін көрсетеді. Ал жасыл триграммасымен көрсетілген қарсылас белсенді батыл әрекеттерге қабілетті. Гексаграмманың алғашқы алтылығы, сөйтіп, әскери операцияның басындағы үлкен қиыңдықты білдіреді. Алғашқы сызыққа берілген түсініктемеде айтылғанындай, осы реттегі әлсіздік күшке оңай айналуы мүмкін, оны көрші тұрған екінші ян сызығы көрсетіп түр. Оған қоса, алғашқы алтылық төртінші тоғыздықпен келісімде түр, осы байланыс бүкіл гексаграмманың өзегін құрайды. Әлсіздіктің тез күшке айналу ықтималдығы белгілі қытай сөзінде аталған ахуалды құрайды "шынайы жалған болған кезде жалған шынайы болады", яғни, екі мағыналы символдық қимылдар арқылы қарсыласты жаңылту мүмкіндігі туындайды. Бірақ, оны жасау үшін өте сақ болып, өз әрекетінен пайда шығаруға асықпау қажет.

Суреттемелер:

1. Стратагеманың атауы және түсініктемесіндегі соңғы фраза Үш Патшалық дәуірінде (III ғ. бірінші жартысы) өмір сүрген атақты қолбасшы Чжугэ Лянның өмірінен алынған уақиғаға сілтеме жасайды.

Күндердің бірінде Чжугэ Лян кішкене әскермен Сичэн қаласында болады, ол қалаға Вэй патшалығының қолбасшысы Сыма Идің ірі әскері жақындап, келе жатады. Қаланы қорғауға күші болмай жөне шегінуге мүмкіндігі болмай, Чжугэ Лян өз жауынгерлеріне жария етеді:

- Қала дуалдарынан әскери жалаулар алынсын, барлық жауынгерлер тығылып, тырп етпей отырсын. Осы бұйрықты бұзғандар тұрған жерінде өлтіріледі.

Содан кейін Чжугэ Лян бірнеше жауынгерге жәй киім кигізіп, қала қақпасының айналасын сыпыруға жібереді, ал өзі салтанатты киімін киеді де, екі малайын ертіп, қамалдың үстіндегі мұнараға көтеріледі. Сол жерден жұпар иіс шығартып, мұнараның үстіне отырады да, сырнайдың шегін теріп отырады.

Сыма Идің алдынғы қатардағы жасағы қалаға жақындаған кезде, олар қала қақпасы айқара ашық тұрғанын, оның алдында бейбіт адамдар жер сыпырып жүргенін, ал Чжутэ Лянның өзі ештеңе болмағандай мұнараның үстінде, сырнай тартып отырғанын көреді. Барлаушылар қулық айладан сескеніп, қалаға кіруге батылы жетпейді де, қайта оралып, Сыма Иге бір түрлі "бос қала" туралы айтып береді.

Сыма И барлаушылардың мәлімдемесін тыңдап болғаннан кейін күледі. Ол әскеріне тоқтауға бұйық беріп, өзі Сичэнге қарай жөнеледі. Ол мұнара үстінде әндетіп отырған Чжугэ Лянды, оның семсері мен қолбасшы мөрін ұстап тұрған малайларын, қақпаның сыртыңда жайбарақат көше сыпырып жүрген адамдарды көреді. Қала өлімсірегендей көрінді. Сыма Иді аяқ астынан күдік қармады, ол қайта оралып, өз әскеріне шегінуді бұйырды.

Сыма Идің кіші ұлы әкесінен сұрайды:

- Чжугэ Лянның қаланы қорғау үшін дым әскері жоқ емес пе? Біз неге шегіндік?

- Чжугэ Лян — өте сақ адам және отпен ойнағанды ұнатпайды, — деп жауап берді Сыма И. — Егер ол қақпаны ашық қалдырса, бізді қаланың ішінде бір жан түршігетіндей тосқауыл күтіп тұрғаны. Егер біз қаланың ішіне кірсек, біз тұзаққа түсер едік. Сен оны түсіну үшін әлі өте жассын.

Ал Чжугэ Лянның өзі, Сыма Идің әскері шегініп жатқанын көріп, айтыпты:

- Ол өзін тұзақ күтіп түр деп ойлады. Бірақ, мен оның орнында болсам шегінуге асықпас едім.

2. Тан әулетінің билігі дәуірінде батыстағы Тубо тайпалары бүлік шығарып, Гуачжоу қаласының басшысын өлтіреді де қаланы жаулап алады. Гуачжоу басшысының орына Чжан Шоугуй атты қолбасшы тағайындалады.

Чжан Шоугуй қаланың дуалын жөндеуге кіріседі. Бірақ, жөндеу жұмыстары аяқталмай тұрып, қалаға қайтадан бүлікші варварлар шабуыл жасайды. Қаланың қорғаншылары шабуыл жасағандарға қарсы тұра алмайтындай жағдайда болады. Қалада байбалам бастау алады, бірақ, Чжан Шоугуй бір қулық ойлап табады: ол қаланың ішінде көңілді, шуылдаған той ұйымдастырады, оған оның барлық жауынгерлері қатысады.

Варварлар, тұзақтан қорқып, қалаға шабуыл жасамайды.

Отыз төртінші стратагема

"Өз-өзін зақымдау" стратагемасы

Ешкім және еш уақытта өз-өзін зақымдағысы келмейді.

Егер біреу зақымдалса — бүл жерде қулық жоқ.

Егер өтірік шындай, шын өтіріктей болатын болса, қулық сәтті болды.

Түсініктемесі:

Тыңшының мақсаты — қарсыластың ордасында күдік туғызу.

Қайтарылған тыңшы — өз лагеріндегі адамдарға қатысты қарсыластың күдігін растайтын адам. Өз-өзін зақымдау стратагеманың мағынасы — қарсыластың лагеріне тыңшы жіберу үшін өз лагерінде өтірік араздық туғызу. Менімен араздасқандай болған адамды қарсыластың лагеріне жіберіп, оның қарсыласқа маған қарсы жасырын немесе ашық түрде одақтасуды ұсынуы - өз-өзін зақымдау стратагемасы болып табылады.

"Өзгерістер Кітабы" бойынша стратагеманың мағынасы:

"Жасөспірімнің жетілмегені бақыт әкеледі. Көнгіш және жұмсақ".

Осы фраза жоғарыда қарастырылған N 4 Мэн (Жетілдірілмеу) гексаграммасындағы екінші сызыққа берілген түсініктеме болып табылады. Гексаграмманың астынғы бөлігінде Су триграммасы, үстіңгі бөлігінде Тау триграммасы орналасқан. Сөйтіп, бұл жердегі әңгіме мен қарсыласқа қауіп тудыра алатын ахуал туралы. Түсініктеменің түпнұсқада берілген сызыққа — гексаграмманың "патшалық орнына" қатысы бар. Осы ретте, біздің алдымызда ақыл-ойдың оралымсыздығы, енжарлығы түр. Бүл жерде өзінің тәжірбиесіздігі мен сенгіштігінің салдарынан менің алдауыма сенуге дайын тұрған жау әскерінің қолбасшысы туралы айтылған, немесе, "Өзгерістер Кітабындағы" терминдермен айтқанда: инь сызығы ян сызығының серпінін қабылдап, соған ереді.

Суреттемелер:

1. Көктемдер мен Күздер дәуірінде Цзинь патшалығының басшысы кішкене Ху атырабына шабуыл жасағысы келді. Ол өзінің қызын осы атыраптың басшысына күйеуге беріп, өз кеңесшілеріне жария етті:

- Мен соғыс бастағым келеді. Кімге шабуыл жасағаным дұрыс?

- Ху атырабына шабуыл жасаңыз, — деп жауап берді Гуань Цисы атты шенеунік.

Патша бүл кеңеске қатты ашуланды.

- Ху қазір бізге туыс мемлекет. Оған қарсы соғыс ашуға бола ма? - деп айғай салып, ол Гуань Цисыды өлтіруді бұйырды.

Оны естіген Ху патшасы Цзинь патшасы өзінің сенімді одақтасы екеніне сенеді де, Цзиньдегі әскери дайындықтарға назар аудармайды. Көп ұзамай, Цзинь патшасы Ху атырабына күтпеген жерден шабуыл жасап, оңай жеңіске қол жеткізеді.

Ескертпе: Осы сюжет "Сунь-цзы" кітабында өлім тыңшылары деп аталатын тыңшылар категориясын өз-өзін зақымдау стратагемасында қолданудың суреттемесі бола алады. Қытай патшалары сарайында XIX г. ортасында құралған "Тыңшылық кітабыңда" Цзинь патшасының әрекеті қатыгез болып танылады, және осындай мақсатқа өлім жазасына сотталған қылмыскерді, шенеуніктің киіміне киіндіріп, пайдалану ұсынылады.

2. Үш патшалық дәуірінің басында бүкіл Солтүстік Қытайға өз билігін таратқан Цао Цао Оңтүстік Қытайдағы У патшалығын жаулап алу мақсатымен Оңтүстікке жорыққа шығады. Операцияның жетістігін қамтамасыз ету үшін ол жауынгерлерді Янцзы арқылы өткізе алатындай үлкен флот құрады. Удың Чжоу Ю атты қолбасшысында Цао Цаоның флотына қарсы тұра алатындай күші болған жоқ. Сол кезде ол өзінің көмекшісі Хуан Гайды шақырып, оған айтады:

- Мен Цао Цаоның жағына өтірік өтіп, бізге жауды жеңуге көмектесетін адамды іздеп жүрмін. Ол адам Цао Цаоны сендіру үшін зардап шегуге дайын болуы керек.

- Мен ұзақ уақыт бойы Суй әулетінің (У патшалары — В.М.) шарапатын көрдім, енді олардың абыройы үшін зардап шегуге дайынмын, — деп жауап берді Хуан Гай.

- Сіздің жан қиярлығыңыз марапатталады! — деп сендірді сенімді қызметшісін Чжоу Ю.

Таңертеңгісін Чжоу Ю әскери кеңес шақырып, жариялады:

- Цао Цаоның флотында миллион адам бар, біз оларға қарсы тұра алмаймыз. Барлығыңды азық-түлікпен және керек-жарақпен қамтамасыз етілулеріңізді сұраймын. Біз қорғанысты ұстап тұрамыз.

- Біз тек қорғанысты ұстап тұратын болсақ, Цао Цаоның флотын ешқашан жеңе алмаймыз. Егер біз дәл қазір шайқаса алмайтын болсақ, онда шегінуіміз керек, - дейді Хуан Гай.

Осы сөздерді естігеннен кейін, Чжоу Ю ашуланып, айғайлады:

- Маған жаудың флотын ұстап тұру тапсырылды. Шегіну туралы сөйлеген адам өлімге жазаланады!

Бірақ, сардарлардың өтініші бойынша, Чжоу Ю өлім жазасын жүз таяқ соққысына ауыстырады. Елу соққыдан кейін Хуан Гайдың арқасы қанға иленгендей болды. Чжоу Ю тағы да офицерлердің өтінішін орындап, жазалауды тоқтатады.

Хуан Гай оз шатырына апарылады, сол жерден ол Цаога мынандай соз айтып адам жібереді:

- Мен, сіздің жомарттығыңызды және басқару не соғыс ісінде өзін көрсете білген адамдарды марапаттай алатыныңызды білгендіктен, өзіңіздің қарамағыңызға адамдарымды беруге дайынмын.

Цао Цао "өз-өзін зақымдау" стратагемасы туралы білген, сондықтан да жаушының сөзіне сенуге асықпайды.

- Сіздің мырзаңыздың ұсынысында біздің кездесетін жеріміз бен уақыты туралы айтылмаған ғой. Бүл жоспарды қалай жүзеге асырмақпыз? — дейді Цао Цао.

- Бұндай ұсыныспен жіберілген жаушы ол туралы білмеуі керектігін сіз білмейтін бе едіңіз? Ондай жағдайда жоспар бұзылуы мүмкін ғой, — деп жауап береді Хуан Гайдың жаушысы.

Ақыр соңында, Цао Цао Хуан Гайдың қолайлы жағдайда өзіне қосылғысы келетініне сенеді. Ол Хуан Гайға өзінің жетекші кемесіне шартты белгі ретінде жасыл шатыр орнатуды бұйырады.

Осылай Хуан Гайдың жан қиярлығы Чжоу Юге өзінің жоспарының бірінші бөлігін сәтті жүзеге асыруға мүмкіндік берді.

Отыз алтыншы стратагема

Қашу — ең жақсы әдіс

Ақтық қарсыласудан қашқалақтап, өз күштерін сақтау

Түсініктемесі:

Егер қарсыластың жеңісі анық болып, онымен шайқасу мүмкін емес болса, не берілу, не бейбітшілік туралы келісу, не қашу керек.

Берілу толық жеңілу болып табылар еді.

Бейбітшілік туралы келісім - сөздер - жартылай жеңілу.

Қашу әзірше жеңілу болып табылмайды.

Жеңілуден қашу өте маңызды, себебі, ол келешекте жеңіске жетуге мүмкіндік береді.

"Өзгерістер Кітабы" бойынша стратагеманың мағынасы:

"Әскер тұрақты пәтерлерге шегінеді. Сөгіс болмайды".

Осы сөздер Ши гексаграммасының төртінші сызығына берілген түсініктемеден алынған. Ол өзіне лайықты (саны бойынша жұп) орындағы әлсіз сызық. Ол Су триграммасынан (қауіп-қатер және белгісіздік кеңістігінен) босатылу және одан бетер көнгіштік пен жұмсақтыққа өтуді білдіреді: бес инь сызығы жалғыз ян сызығын басып, "шеттеткендей" болады. Бірақ, гексаграмманың осы ішкі орталығы терең тұрақтылықтың белгісі болып табылады. Жер триграммасының орын алуы алдыға (гексаграмманың сызықтары бойынша төбеге) жылжудың келешексіздігін көрсетеді. Ішкі триграммаға — Орта Жолды сипаттайтын жасырындық пен көнгіштік символына оралу қажет. Осы оралудың мақсаты — өз әскерінің қорғаныс жайғасымына, бекітілген лагеріне сәйкес келетін астынғы инь сызығы. "Кәдімгіден үлкен ештеңе жоқ", — түсініктемелерде осы гексаграмманың нәтижесі осылай айқындалады.

Суреттемелер:

1. Сун Әулетінің дәуірінде Цзинь әскерімен соғыс жүргізген Би Цзайю атты қолбасшы қолайсыз жағдайға түсіп, өз қосынын тастауға мәжбүр болады. Ол қосынның дуалдарындағы барлық әскери жалауларды қалдырып, әскери дабылдарға қояндарды алдынғы аяқтарын босатып байлауды бұйырады. Би Цзайюдің әскері лагерден кетеді, ал қояндар босатылғысы келіп, аяқтарымен дабылдарды ұрады, сөйтіп, азаннан кешке дейін шулатып жатады. Цзинь жауынгерлері Би Цзайюдің әскері әлі қосында екен деп ойлайды да, үш күн бойы шабуыл жасауға батылы жетпейді.

2. Қашу стратагемасын сөзбе-сөз түсіну міндетті емес. Кейде ол әңгіме тақырыбын ауыстыруға айналуы мүмкін. Мысалы, Үш Патшалық дәуірінің бір кейіпкері Лю Бэй солай жасаған.

Үш Патшалық дәуірінің басында Лю Бэй біраз уақыт Цао Цаоның лагерінде болады. Цао Цао Лю Бэйге жылы көзбен қарайтын, және жиі өзіне қонаққа шақыратын. Бір күні осындай тойлардың біреуінде Цао Цао Лю Бэйге айтады:

- Қазір дүниеде тек екі нағыз батыр қалды: сен және мен!

Лю Бэй Цао Цаоның артқы ойын бірден түсінеді: егер ол Цао Цаоның сөзіне келіссе, басынан айрылар еді.

Лю Бэй бозарып, өзінің ас таяқшаларын қолынан түсіріп алады. Дәл сол сәтте күн күркірейді. Лю Бэй еңкейіп, өзінің таяқшаларын көтереді де:

- Күннің күркіреуінен болды... — дейді.

- Мен не естіп отырмын? Сен сияқты ұлы кісі күннің күркірегенінен қорқады ма? — дейді, күліп, Цао Цао.

- Конфуцийдің өзі "күннің күркірегенін естіген кезде түрі бұзылған" дейді ғой. Мен қайда бармақпын

Сөйтіп, Лю Бэй әңгіменің тақырыбын тез ауыстырып жібереді. Сол кезден бері Цао Цао Лю Бэйде үлкен амбициялар жоқ екеніне сенімді болады ... бірақ, уақыт өте онысына өкінеді.

Қосымша сөздер:

Мао Цзэдун әскери стратегияның принциптері туралы былай жазады: "Бір аумақты беріп, іс жүзінде оны өзіне қалдыратын жағдайлар жиі болады. Халықтың айтқанындай, "алу үшін алдымен беру керек".





ОРТАҒАСЫРЛЫҚ РЫЦАРЛЫҚ ТАРИХЫ

Ф.Кардини

Бірінші бөлім

ШАМАНДАР, ЖАУЫНГЕРЛЕР, МИССИОНЕРЛЕР

1-тарау. Уақыт тұңғиығынан

Б.з.д. 53 ж. Карры түбінде парфиялық найзагерлер атты садақшылардың қолпаштауымен жай түскендей шабуыл жасау әдісімен және шағын, әдеттен тыс тесетін күші бар мүйіз қабыршақтарынан жасалған садақтарымен римдік жаяу әскерді және Красстың көмекші галльдік атты әскерін жайратып салды. Парфиялық кимвалдардың үздіксіз гуілі триумвират жеңілісін білдірді.

Рим езге де кемсітулердің ащы дәмін татты. 244 ж. соғыс кезінде император Гордиан III жеңіліп, қаза тапты, император Деций 251 ж. готтармен соғыста Мезия шекарасында опат болды, император Валериан 260 ж. Сасанид Шапурдың қолына түсіп, қорлыққа ұшырады. 357 ж. аламанндарды жеңген император Юлиан, 363 ж. парфяндармен шайқасу барысында қаза болды. Енді аламанндар мен франктер солтүстік шекараға бас салып, оны бұзып шықты. Дунайдың ар жағындағы германдық және ирандық тайпалардың саны жан шошытарлықтай өсе түсті.

Адрианополь жанындағы майданда оқиға апатты түрде тез өрши берді. Валент ойлануға да үлгермеген болуы мүмкін. Император садақшылары қарсыластардың арандатушылық шабуылына көніп қалды. Олар аласапыран болып абыржып жатқанда аландар қолпаштаған готтардың атты әскері өз жолындағылардың барлығын жайпап, Аммианның айтуынша, "тау шыңынан түскен найзағайдай" рим жауынгерлерінің арасына еніп кетті. Енді бір сәтте римдіктердің сол қанаты үстемдік танытып, дұшпан жауынгерлерінің далалықтарға тән дәстүрлі бекінісі — шеңбер етіп қойылған арбалардың нағыз өзегін жарып өтердей болып еді. Бірақ атты әскер бүл маневрді (әдісті) қолдамады. Жаяу әскердің аралары (манипулы) қыстырылып қалғаны соншалық, жауынгерлер тіптен қылыш жұмсай алмай қалды. Римдіктер бұршақша жауған жебелерден қырылып қалды. Шаң мен түтіннен, шағылысқан күннен садақтың оғы мен найзалар көрінбей қалып, жауынгерлерді үрей билеп алды. Күтпеген жерден жабайылардың атты әскері екі қанаттан шабуылға басып, құлап жатқан денелерді ат тұяқтарымен таптай өтіп, римдіктердің қатарын бұзып шықты. Таршылықта айналуға да, қашуға да мүмкін болмады. Тек қаруларды тастай салып, тым-тырақай қашуға ғана болады. Арттағы тұяқтардың дүрсілі мен аласұрған аттардың ыстық демін, сосын дәл басыңның зәреңді алып ысқырып ұшатын дұшпан жебесі мен найзасын желкеңмен сезесің.

Сол кезде қорқыныштан есі шыққан жауынгерлердің басына қандай ойлар келіп кетті екен? Мүмкін қайсыбір діндердің сендіріп жүрген бейнелері елестеген шығар? Фракиялық салт атты құдай, балғын және батыл Гор, жеңіліп жатқан Сет , Митра , зұлым күштердің үстінен салтанат құрушы галльдік Эпона -4-ғасырдағы сол бір апақ-сапақ дәуірде рим әскерінің космополиттік пантеонындағы осы құдайлардың бәрі де салт атты болған еді. Олардың жауыз дұшпандары — жаяулар. Өлгелі жатырған жауынгер алдын - ала бұлыңғыр сезімдердің құрсауына түседі. Қиын-қыстау сәтте оған өлім — күнәлары үшін тартқан жазасы және оны құдайлардың өзі қарғап, жаншып тастағандай болып елестейді. Міне ол — бұрқыраған шаң мен жарқыраған күннің арасында даңқ нұрына бөленгендей аттың үстіндегі жас құдай. Құдай жаяу әскердің көзін құртуға сахарадан келді. Өлім аузындағы легионер көзін ашып, болашақ Римде емес екенін ұғынады. Азия қойнауы осы құдайлық құбыжықтарды, үрейлі құдайларды қуып шықты. Кентавр жасап отырған кек осындай.

Валент қалың тобырдың ортасында сергелдеңге түсіп, тау болып үйілген өлі денелердің үстінде тырмысып жатыр. Оның бір нәрсе жасауға қауқары жоқ. Батавалар — көмегі күш — бас - басына тым-тырақай қашып кеткен. Сардарлар бірінен соң бір қашып жатыр. Шайқас аяусыз қанды қырғынға айналды. Римдіктер қорғануға тырыспастан - ақ жерге құлап жатыр. Олар өздерін өлтіретін соққының қайдан тиерін болжауға шамалары келмеді.

Айсыз түн әйтеуір қырғынға шек қойды. Валент ұшты - күйлі жоғалып кетті. Оны қан майданда қаза тапты деп санайды. Бірақ оның денесі сол күйі табылмай қойды.

Адрианопольден келген хабар римде қоғамдық пікір тарапынан қызу талас туғызды. Жаппай абыржу мен әбігерге түсушілік кейіннен осындай жағдайларға тон кінәліні іздеуге деген құмарлықпен ауысты. Ортодоксальді бағыттағы христиандар мен ариилер және пұтқа табынушылардың бәрі бірін-бірі айыптады. Қалай болғанда да, ариилік императордың сол дінді ұстанатын жабайылардан жеңілісі римдік ариилікгердің күні батуға таяғанынан хабардар етті. Мұндай дінбұзарлық бұдан былай тек жабайыларға ғана тән болды. Ариліктер мен одақтас - федераттардың жағдайы теңескендей болды. Екеуі де римдік және жабайылық әлем арасындағы жарты жолда қалғандай күй кешті.

Жабайылар арасындағы қол жеткізген жетістігі үшін ариандық табиғатқа жақындығына қарыздар болатын, онда өзге сенімдерге қарағанда дерексіздік аз болатын. Ариандық ежелгі пұтқа табынушылық тамырынан онша алыстап кете қоймады және ол ырымшылдықтың кейбір рулық - тайпалық түрлеріне жақын болды. Валенттің ауыр мұрасының мирасқоры ретінде Грациан сайлаған Феодосий1 жетістіктеріне орай туындаған құлшыныстар мен жеңілдену сезімдерінің толқынында бір сәтке пұтқа табынушылар мен христиандар арасындағы айтыстар тынышталғандай да болып еді. Отанға төніп тұрған қауіп алдында екі жақ та бейбіт келісімге келгендей болып еді.

Феодосий, шығыс әскерінің қалғанын жинап алып, Мезияны жаудан тазалады. Адрианопольдегі қырғынды есте ұстай отырып, ол өте сақ қимылдады; готтарға қарсы екі әдіс қолданды: ол сарматтар алдында сыннан өткізген жеңілмейтін көсем даңқын пайдалана отырып, жабайыларды қорқыту саясатын ұстанды, сонымен қатар олардың қамқоршысы ролін ойнады. Тарихты готтар көзқарасымен жеткізуші Йордан оны "сүйікті гот тұқымы" деп атады. Феодосий Адрианопольдің әскери сабағын да игерді. Әскер қатарында аттылар мен садақшылар топтарын күшейтті. Шығармаларының тұлабойы христиандық рухқа толы Вегецийдің пікірінше, Адрианополь ауыр қаруланған римдік жаяу әскердің жойылуының бастамасы болды. Феодосий әскерінің қатарында готтар, аландар, скифтер және ғүндардың қызмет еткені бізге пұтқа табынушы Пакат жазған панегирик арқылы белгілі. Бүл зейін қоюға тұрарлық айғақ. Рас, барлық осы этникалық терминдердің дәлме - дәл қолданылмайтынын да ұмытпау керек. Бірақ римдік христиандық автор Вегецийге Феодосийдің барлық жауынгерлерге, оның пікірінше, көп бөлігі римдік легионерлерге тиесілі болған олжаны бөліп бергісі келгені ұнамады. Жалдамалы жабайыларды қызметке қабылдағанда ол түзетілмес қате жіберді. Пұтқа табынушылар, Фемистий немесе сол Пакаттың өзі Феодосийді барлық халықтарды достастырушы, адамзат тұқымының досы деп санайды, оның іс-әрекеттерінде рим халқының империясын басқарудың жаңа және уақыт талабына сай тәсілін көреді. Пұтқа табынушылардың пікірінше, ол христиандық үстемдік еткен жаңа империя мен алтын ғасырдағы Рим дәстүрінің арасына байланыс орнатушы дұрыс тәсіл болды. Керісінше, христиандар империя ішінде жеңіске қол жеткізе отырып, жүйе олардың күйінішін тәттірек етуге, ал империялық дипломатия жеңілісті жеңіске айналдырып жіберуге жағдайы болған кезде де жеңілістің ауыртпалығын қиындықпен өткерді. Әуелі Грацианның, сонан соң Феодосийдің "ұяты" болған Амвросий мұнда шіркеуге әлемді жаулап алуға мүмкіндік берген құдайлық мазмұн бар деп, христиандардың бәрін империяны қолдауға шақырып, өтінді. Адрианопольдегі жеңіліс қоғамдық пікірді шайқалтып жіберді. Осының арқасында ескіден қалған азаматтық сезім қайтадан пайда болды. Бұл христиандарға, әлде болмаса олардың бір бөлігіне империяға төнген қауіпті және Рим мен христиандықтың тағдыры біртұтас больш біріккені туралы шындықты ұғынуға мәжбүр етті.

Жоғарыда айтылғандардың барлығын, яғни, "соғыс тарихын" кезекті бір дәріптеуге қолайсыз талпыныс ретінде түсінудің керегі жоқ. Ондай талпыныстар өзі - өзінен-ақ тиімсіз болып табылады, ал біздің жағдайда олар, тіптен пайдасыз. Бұдан неғұрлым салмақты екі қорытынды жасауға болады: 378ж. бақытсыздық бірнеше онжылдықтар бұрын дұрыс деп саналып келген Римнің жабайылардан әскери артта қалғанының қайтымсыз бастамасын білдірмейді; Адрианополь империяның құлауын білдіреді дейтін кейбір тарихшылардың әңгімелеріне тіптен ешкім сенбейді. Оның құрылымының қайта құру үрдісі Адрианопольден ерте басталып, одан кейін де жалғасын тапты. Сонымен қатар, осы жеңіліс рим қоғамы үшін жағымды салдарларын жоғалтпаған сауықтырушы соққыға айналды.

Бірінші қорытындыға назар аударайық (Екіншісін түсіндірудің тіптен керегі жоқ). Қазіргі таңда классикалық деп аталатын орта ғасырлардағы әскери тарих шығармаларында Адрианопольге сол кезеңдегі дін тарихындағы, мысалға, ЗІЗж. Миландық эдиктке (біздің жұмысымызда осы оқиғаға қатысты пікірталас сұрақтары қарастырылмайды) немесе саяси тарихпен салыстырсақ, Ромул Августулдың тақтан құлауына барабар бастапқы, тіптен себепші оқиға мағынасындағы орын беріледі. Бүл даталардың барлығы да жәй санаудың басталу нүктесін білдіреді. Олардың құны бізге белгілі — олар тек тарихи жолға деген өзгеше шартты көрсеткіштер ғана. Валенттің жеңілісі жаяу әскердің толықтай күйреуін білдірген жоқ. Атты әскер екі жақтан да қатысты, ал жабайыларда да жаяу әскер болды. Кездейсоқтық та оз ролін атқарды, ұрыстың ең соңғы жағынан кіріскен готтар мен аландардың атты әскерінің сәтті шабуылы Фритигерннің өзіне де күтпеген кездейсоқтық болды, сондай-ақ, рим жаяу әскерінің тоқтаусыз шайқастардан шаршауы мен тәртіпті жоғалтуы да оз маңыздылығын байқатты.

Кейбір ғылыми жұмыстарда рыцарлық дәуірі IV ғасырдан, атап айтқанда Адрианопольден басталады деген болжамдар кездеседі, бірақ бүл қауіпті қателесу.

Мұндай қатаң бағалаудың жанында, біздер тамыры Адрианопольде деп санайтын ортағасырлық рыцарлықтың бастауына қатысты ойларымыз оз дәуірін әлдеқашан өткізіп алған идеяларға қайтып оралу болып көрінуі мүмкін. Сонда да бізге күні кеше ғана дәстүрлі деп саналып келген түсініктерді теріске шығару да тым сақтықты қажет ететін тәрізді. Орта ғасырлық рыцарлықтың Меровинг — Каролинг дәуірінің басталуына дейін орын алуы туралы айтудың ешбір мәні жоқ деп шешімді түрде айтып келген зерттеушілер аяқ астынан өткен заманға көз жүгіртіп, рыцарлықтың әскери - техникалық тарихына бірталай қызғылықты бақылаулар жүргізіп, археологияға жүгініп, дала халықтарының мәдениетіне және атты әскердің ежелгі даму кезеңдеріне бет бұра бастайды. Сөйте тұра олар дереу батыстық "ізбасарларымен" біріктіретін тұстарына қарағанда, айырмашылықтарын көрсетуге бейімдіктерін аңғартады.

Мұндай пайымдаулар, яғни, Адрианопольді олардың дәлелі үшін қолданудың орынды немесе орынсыз екендігі, біздің осында көрсетпекші болып отырған тезистерімізден сапалы түрде ерекшеленеді. Иә, біздер осы зерттеушілердің Адрионопольдің тактикалық және стратегаялық маңыздылығы туралы пікірлерімен және сол кезеңдегі салт атты әскерилердің техникалық қамтамасыз етілуіне берген бағаларымен келісуіміз мүмкін еді. Бірақ бір үлкен және талассыз дерегіміз бар: кейінгі Рим империясының әскери тарихы куәландырып отырғандай, сол сәттен бастап ұрыс әрекеттерін жүргізу әдістері мен римдіктердің киім-кешектері дала халықтарындағымен салыстырғанда өзгертуді қажет етті және осы амалсыз өзгерістердің болашақ үшін зор маңызы болды. Бірақ, сөзсіз техникалық ілгерілеуге қарамастан, олар жалпы соғыс жүргізуде сапалы төңкеріс сипатына ие бола алмады. Бүл туралы тек өзге сапалық деңгейде, жаппай жаяу әскерді қолдану уақыты келген кезде, отты қару ойлап табылған кезде айтуға болады, яғни, әңгіме орта ғасырлардағы соңғы екі жүзжылдық туралы болып отыр. Өзге де талассыз дерек бар: Адрианополь апат болмаса да, сол кезеңдегі қоғамдық пікір оны дәл осылай қабылдады. Қайсыбір тарихи оқиғаны бағалаудағы оз үкімдерін нақты сыни зерттеулерге негіздейтін алыс ұрпақтардың пікіріне қарағанда, замандастар жіберетін қателіктер әлдеқайда көрнекі әрі қызықты.

378 ж. 9 тамыздан кейін Римді қамтып алған "Ұлы үрейді" тарихшылар олардың қалаларын 410ж. Аларих тонағаннан кейінгі римдіктер бастан кешірген күйзеліспен шын көңілмен салыстырады. Салыстыру әдетте болып жатқан нәрсені дұрыс түсіну үшін қолданылады. Рим тарихындағы әскери жеңілістердің арасында померия — Рим қаласының шекарасының дербестігін бұзудан ауыры болмады. Осы шекараға қол сұғу ғасырлар бойғы тәртіпті бұзды, көптеген ғасырлар бойына "әлеуметтік" орталығы Рим болған антикалық космостың тепе-тендігін күл-талқан етті, арғы беті шыңырау есікті айқара ашты. Сондықтан да екі оқиғаны осылайша салыстырудың мүмкіндігі бізге симптоматикалы болып көрінеді. Римдіктер бұрыннан бой үйреткен әдеттегі бақытсыздықтан асып түсетін 4 Юж. трагедияға дейін римдіктер тарихында өзінің қаһарлы маңыздылығы жағынан Адрианопольмен салыстыратын ешнәрсе болмады. Мұның дәлелі ретінде

Адрианопольге байланысты римдіктердің Канны түбіндегі сәтсіз үрыс күнінен олардың ұжымдық жадының қанды елесінен құтылудың нәтижесіз талпынысын келтіруге болады.

Адрианополь түбіндегі жеңілістің өзі әлемдік ауқымдағы оқиға болмаған да шығар. Бірақ Римнің қарқынды түрде апатқа апаратын ылдидағы жазықтан жоғары көтерілуге қабілеті жоқ әлсіздігін растайтын, қайталанбалы бақытсыздықтың рәмізі оның мағынасы да зор болды. Сонымен қатар, Адрианополь Г/ жүзжылдық барысындағы Рим бастан өткерген жеңілістердің арасындаңы ең қанқұйлысы және соңғысы болған еді. Империяның "жеңілмейтін" әскері тізе бүкті. Оны Шығыстан келген көшпенділер соққыға жықты. Жеңілістер рим әскерін өзінің кескінін өзгертуге, "жабайыларға бет бұруға", біртүтас квадрат легиондардан бас тартуға мәжбүр етті, ал бүл өз кезегінде әлі де болса квириттердің2 ежелгі дәстүрін қызғанып күтушілердің пікірінше, өгей және ұсқынсыз кейіпке енгізді (тек сыртқы және эстетикалық мағынада ғана емес, сонымен қатар римдіктерге үйреншікті тәртіппен жұрдай, яғни, бейнесіз.-Ред.). Адрианополь бақытсыздықпен толтырылған ыдысты шарасынан тасытқан тамшыдай болды. Осы мағынасында ол тұтас бір дәуірдің мөлшеріндей. Дәл осы мағынасында ол осы күнге дейін орта ғасырлық рыцарлықтың тікелей пайда болуын емес, бастау бұлағы мен тамырларын зерттеуді мақсат еткен тарихшының ойлауының бастау нүктесі болып отыр.

Бүл тамырлар тым сонау қашықта. Олар техника тарихы мен менталдылық тарихының тереңіне тамыр жайған. Егер біздер тарихты оқудағы тозығы жеткен дихотомияны ұстанған болсақ, осылай айтқан болар едік. Бірақ біздер одан аулақ кетуге тырысамыз. Біздің мақсатымыз — мәселеге шынайы

біртұтас жалпы амал жасауға тырысу.

* * *

Ұлы грек тарихшысы Геродоттан бастап барлық "классикалық" дәуір "ызалы және жауыз" деп сезінетін парфяндықтар, жасырын түрде шабуылдайтын және шоқыта зымыраған аттарымен көкжиектен асып, екпінді түрде ғайып болатын, ал қуғыншыларға қырғынға ұшырататын жебелерін бұршақша жаудыратын парфяндық; болат сауытпен (римдіктердікіне қарағанда сапасы мен суарылуы жақсы) құрсауланған парфяндық пен сармат — міне, осылар жеңіске жетті. Айбындылықтың салтанатты шеруі барысында аттың құдіретті және жарқын бейнесі түпкілікті түрде қан мен терге бөгіп құйылған құрал қатарына өтіп, соның көмегімен шайқас барысында қарсыластар күшіне толықтай нақты басымдықты қамтамасыз етті. Грек-римдік діни сенімдерде ат жануар және солярлық , хтондық және батырлық, қабірлік бейне ретінде белгілі болды. Келіп қалған темір ғасырындағы ұжымдық түсініктерде ол отандары Ежелгі Египет, Сирия, мен Парсы елі болып табылатын о дүниеден келгендердің атпен шауып жүрген мистерияға қатысушылардың бейнелерімен қосылып көбінесе сотериялық және қорқыныш туғызатын германдықтардың reitend Gotter (салт атты құдай. — ред) белгілерін иеленді.

Бірнеше жүзжылдықтар бойына Батыс адамы ірі және күшті жануарға салтанатты түрде отырған әскер княздерін көрген сәтте таңданыс пен қорқынышты бастан өткеретін болады. Бастапқыда ол Сібірдің арша гүлді тақырларындағы пұтқа табынушылардың қабірлеріндегі олардың суреттерін мойындайтын. Енді — оларды қасиетті Георгий және қасиетті Мартинге айналдырып, алтарға көтереді. Жас та аңқау Парцифаль ну орманның түбінен рыцарлық қарудың шылдырын естіп, алғашқыда осының бәрі жын-шайтанның азғыруы деп ойлайды. Бірақ кейін, салт атты жауынгерлерді олардың барлық әсемдігі мен құдіретің де көріп, оның алдында жаратқан иенің өзі жіберген періштелер деген сенімге әбден беріліп, ол етпетінен құлайды. Парцифаль оларға бас иіп, сонымен қатар өзінің бар өмірін төңкеріп тастаған өзіндік жеке асыл мәнін жөне бейімділігін аңғарады. Балғын Парцифаль рухы мен тәнінің күшімен архетиптердің қуатты дауыс салуына жауап береді. Өзінің рухани тәжірибесіне бой ұсынып және ұлының қасиетті қалшылын бөліскен оның анасы да осы дауысқа жауап қайтарады. Абыржыған ол баласын құшақтап, жоқтай отырып былай дейді: "Сенің адамдарды ыңырантатып періштелерді көргеніңе сенемін, өйткені өлім кімге жанасса, ол соның бәрін баудай түсіреді".

Толқыған және шиеленіскен діни қасіреттің осы мысалы үстірт көзқараста тек христиандық болып көрінсе де, ол біздің алдымызда сол дәуірдегі адамдардан ортағасырлық рыцарлардың үстемдігін ашатын кілт болып табылады. Бірақ бұл кілтті дұрыс қолдану үшін оны тек әлеуметтік, әскери және техникалық тарихта ғана емес, сондай-ақ, бүкіл болмыстық тарихында, тіптен, сол уақыттағы адамды бейнелеуге қабілетті психологиялық тарих құлпында бұрау керек. Анықтыққа құштарланған, жаугершілік және егіншілік XII жүзжылдықты өзінше түсіндіруге ұмтылған Кретьен де Труаның оз критериі, материалдықтан кем емес өзіне тон құрылымдары болды. Керемет және қорқыныш ұялататын, періште тәріздес және әзәзілденген рыцарь, құтқарушы және өлтіруші оның кейіпкері,— сол уақыттың күнделікті тәжірибесінің бейнеленуі, сондай-ақ, осы тәжірибенің негізін құраған және оның қалыптастырушы бастауы болатын ұжымдық тәжірибенің бейнесі.

Енді біздер салт атты адамның үстемдігі қалай қалыптасқаны туралы алдыңғы тарихқа да көз жүгіртіп көрейік. Алдымен оның азиялық Шығыста қалай қалыптасқаны туралы, ал сонан кейін еуропалық батысқа қалай көшкені жайында бақылап көрейік. Ең әуелі оның бастапқы өзіне тән белгілерін техникалық деңгейде айқындап алу қажет. Келешекте діни түсініктер мен мифтерді бақылауға өту үшін біздер өзімізге нақты негіз туралы түсінік құрастырып алуымыз керек. Одан кейін біздер қатарласа немесе бір уақытта ұрыс әрекеттерінің мағынасының өсуімен қатар кавалериялардың өз атауларын, формасын, сапасын және осылармен байланысты қарудың идеалды құндылығын өзгерткенін көреміз. Расында, бүл тек әдеттегі ойлауымыздан әлдеқайда күрделірек мәселенің кейбір қырлары ғана. Айтып-айтпай не керек, біздің ойлауымыз қажетіне қарай тек үзінді түрінде ғана. Бірақ ақыр соңында біздің алға қойған мақсатымызға қол жеткізетінімізге сенгіміз келеді. Келешекте осының негізінде ортағасырлық рыцарлықты неғұрлым кеңінен зерттеуге өтуге мүмкін болады. Әзірге өз заманында рыцарь әдеттен тыс берік қаруланған деп қорытындыласақ болады. Бүл өзінің өте жақсы әскери дағдысы болғандықтан және таңдаулылар тобына жатқандықтан қол жеткізген беделі бар жауынгер. Атты жауынгер ең алдымен зұлым күштерді жеңуімен, сондай-ақ о дүниеге қатысты сенімдердің тұтас кешенімен байланысты өлілер патшалығына саяхат және жанның мәңгілігіне байланысты батырлық - сакралдылық (киелілік) құндылығын бейнеледі.

Қос қабырғаның арасында. Біздің бүл баяндауымыз Дунай мен Қытайдағы Сары теңіз арасында көсілген шексіз жазық даладан басталады. Евразиялық континенттің геотарихи дамуының схемалық жоспарын көз алдыңызға әкеліңізші: әлемнің төрт бұрышына төрт бірдей мызғымас тұтас массив сәйкес келеді. Өзіне тон оптикалық жалғандығына байланысты олар қол жетіңкіремейтін және оқшауланған болып көрінеді. Бірақ бүл тек алғашқыда ғана осылай болады. Сонымен, сібірде — адам өте алмайтын ну тайга және мұздай жым-жырт кеңістік. Батыста — Рим империясы. Шығыста — Қытай империясы. Онтүстікте — қос империяны жалғастырушы Парсы елі. Парсы елінің аумағынан ұлы керуен жолдары өтеді, халықтардың ұлы қоныс аударуы жүреді, діни ғибадаттар өткізіледі. Осы тарихи космостың орталығында ауқымды қуаң кеңістік — бетеге, тас, құм. Осы кең даланы тәкаппар көшпенді халық — аңшылар, бақташылар, малшылар, әскерилер мекендейді. Мұнда аттар патшалық етеді.

Жоғары ұйымдастырушылық деңгейі мен күшті мемлекетшілдік сезімі бар отырықшы халықтар, диқандар мен қолөнершілер теңіз толқынындай дөңбекшіген шол даланың тұрғындарына, "жабайы" тайпаларға қауіппен қарайды. Өздерін қауіпті апаттан қорғау үшін олар толқын тосқауылы болатын қабырғалар соғады. Гог пен Магоггің ғажайып ордаларын темір қақпаның ар жагына құлыптаған Александр туралы аңызда ғасырлық қорқыныш пен тәртіпті өмірге үйренген отырықшы халықтардың кез-келген сәтте жолға шығуға дайын көшпенділердің айбынды шалттығын бақылауға алуға мәңгілік ұмтылысы айтылды. Оның себептері әртүрлі: ұзаққа созылған қуаңшылық, өзара соғыс, апат. Жайылымдарын күн күйдіріп, малдары қырыла бастаса, осының өзі кедейленген және ашынған, ашыққан бақташылардың бір сәтте бұлты созылып жатқан, керемет суарылатын алқабы бар шептен бір-ақ шығуы үшін жеткілікті. Молшылықта өмір сүріп отырған және өзінің аман-есендігін ешкіммен бөліскісі келмейтіндердің көз алдында кедейдің аш өзек мейірімсіздігі әрдайым адамзат атауына лайықсыз және есалаңдық болып көрінеді. Жауыздықтың екі бөлек түрі — көшпенділердің қарулы басқыншылығы және отырықшылардың азаматтық өзімшілдігі соқтығысып қалды.

Отырықшы өркениет — бүл қалалар, жолдар, мемлекеттік аппарат, неғұрлым әртүрлі және толық тамақтану, бекініс қабырғалар, жаяу әскер. Көшпенділер өркениеті — қоныс тебу, сүрлеу жол, тайпалық ынтымақтастық, тойып тамақтануға мүмкіндіктің болмауы, негізінен ақуыз тамақ жөне мал майы, таусылмайтын ара қашықтық, жануарлармен, соның ішінде жылқымен тығыз араласу. Бейбіт және салыстырмалы түрде өркендеуші отырықшы халыққа көшпенділер жексұрын, тұйық, әлеуметтенбеген, рақымсыз сенімі жоқ адамдар, қараңғы тозақ діндерінің құрбандары болып көрінеді. Ал көшпенділердің ойынша отырықшылар еріксіз, нәзіктенген, азған, өте әйелжанды, әйтеуір, олар ие болып отырған игілікке лайықсыз болып саналады. Сондықтан да осы игіліктер неғұрлым күштінің қолына тигені әділетті болар еді. Александрдың темір қақпалары жәй аңыз ғана. Римнің қорғаныс дуалдары (limes et valla) мен Ұлы қытай қабырғасының тарихы толығымен құжаттандырылған. Осы фортификациялық құрылымдардың арасында ерекше тіршілік орын тепкен. Әйтсе де, сырт көзге біртүтас болып көрінсе де, ол қүбылмалы. Ирандық және азиялық көшпенділердің бүл әлемі өзіндік бишара экономикасын, өзінің тәкаппарлыққа толы дәстүрін, өзінің шамандық мәдениетін, нәзік өркениеттерге өзінің таңқаларлық қатынасын ұстанған. Бүл оларды еліктіре отырып жек көрушілік туғызады.

Жылқы мен шаман патшалық еткен осы тұрақсыз әлемнің уақыт пердесі ең алдымен қару, бағалы аспаптар, адамдар мен жануарлардың қалдықтары, ат әбзелдері, сиқыршылық күші бар деп саналған соқпалы аспаптар тәрізді археологиялық олжалардың арқасында біртіндеп ашыла бастады.

Б.з.д. IX-VIII ғғ. Висла және Днепр бассейнінде орналасқан салт атты халықтарға Европа қызыға қарай бастады. Қытай бағытындағы ұлы сахара мен шел дала теңізінің басқа жағында тынымсыз моңғол - түрік тайпалары толқуда. Олардың бар өмірі киіз үйлерін бір орыннан екінші орынға ұдайы көшірумен байланысты. Жыл мезгілдерінің ауысуына байланысты анықталатын бағытқа қарай олар жылқы үйірлерін, қой мен ешкі отарларын, есек және түйе табындарын қуаң даладан тауға қарай жөне керісінше қуалайды. Олар қарақшылар, аңшылар, көз байлаушылар. Олар мүйіз садақпен қаруланған, ал одан атылған жіңішке жебенің ғажайып тескіш күші бар. Сонымен қатар олар найза және қылыш қарулармен сайланған. Шебер металлургтер бағалы металдар мен қорытпалардан айқаста соқыласқан аңдардың керемет мүсіндерін ерітіп жасауды үйренді.

Ұлы дала теңізінің шоп пен қиыршық тасты топырақтар басқан қарама-қарсы жағасында өмір сүретін отырықшы халықтар да осылай абыржиды. Бірақ эллиндер — керемет аттарға "Илиада" мен "Одиссеяны" орналастырған ақын Гомер таңданысының, "жылқыны қолға үйретуші" трояндардың, "жылқылардың асыраушысы" Фракияның, аңызға айналған адамзаттың отаны Фессалияның мұрагерлері. Қара теңіздің жағалауы мен Балқанның оңтүстік аймағы — дала мәдениеттің батыс жағалауы болып саналады. Оның шығыс жағалауында хань дәуіріндегі қытай жылнамашылары құпия толқу билеп алған көшпелілердің сапырылысына үдемелі мазасыздықпен көз айырмай қарап отыр. Олардың ордалары қақтығысқа түсіп, бір-бірін жоқ қыламын деп қорқытып, тіптен Қытай империясының шекарасын кесіп өтуге тырысуда. Б.з.д. III ғ. аяғында салынған Ұлы қабырға шекараның бекініс бекеттерін үздіксіз желімен жалғастырады. Бірақ та, көшпелілердің тегеурініне қабырға төтеп бере алмады.

Көшпелілермен күресу қажеттілігі қытай сарайын тілдері үндіевропалық тохарлармен жақындастыруға әкелді. Тохарлықтардың әсерінің нәтижесінде қытайлар соғыс арбасын қолданудан бас тартып, жеңіл атты әскерлермен жасақтанды. Тохарлар көшпелілердің қысымымен үйреншікті орындарын тастап, Бактрияға қоныс аударды. Тохарлықтардың делдалдығымен Қытай империясы бұрын өзіне белгісіз болып келген әлеммен байланыс орната алды: ол өзіне эллиндендірілген Иранды апты. Сырдарияның жоғарғы сағасындағы Ферғана алқабының тұрғындарынан қытайлар шарап жасау ілімін танып-біліп, жылқының жаңа тұқымдары мен оларға беретін жаңа жем түрлері туралы танысқан болуы мүмкін. Осы тәжірибені қытайлықтар ішінара меңгеріп алды.

Парфиялықтар да мазасыздана бастады: олардың солтүстік-шығыс шекарасындағы көшпелілер қозғала бастады. Көшпелілер мекендерінен қуып жіберген тохарлардьщ көшіп - қонуы алдымен Әмударияның солтүстігін ала қоныс тепкен көшпелі сақтарды қуғын-сүргінге ұшыратты. Аршакид Фраат II (шамамен б.з.д. 138-128 жж.) абыржыған қоныс аударушыларды қонақ ретінде қарсы алуға мәжбүр болды. Фраат II оларды жалдамалылар ретінде пайдаланды. Әскери жағынан бүл көші-қон тасқыны күтпеген жерден маңызды нәтиже берді.

Б.з.д. I ғасырға дейін белгілі соғыс жүргізу әдісі түбегейлі төңкеріске ұшырады. Батыста парфиялықтар мен сарматтар ауыр атты әскерді қолдана бастады. Жауынгер мен оның аты енді сауытпен жабылатын болды. Биік шошақ төбелі дулыға атты жауынгердің басын қорғады. Шабуылдайтын қару — ұзын да ауыр найза мен қылыш болды. Осылайша қаруланған атты әскердің бірсыпырасы жеңіл қаруланған қарсыластың қалың тобын жайпап тастады. Сарматтар ешбір қиындықсыз қара теңіз даласында скифтерге соққы берсе, парфиялықтар рим легиондарының шабуылын тоқтатып, оларды Тигр мен Ефраттан ары асырып тастады.

Тохарлармен келіссөз жүргізуге жіберілген император шенеунігі император Ву-диге (Wu-ti) (б.з.д. 140-87жж.) Та- юань елінде "жақсы соғыс аттары бар, олардың тұқымы аспан жылқыларынан таралады, себебі олар қанмен терлейді",— деп жеткізеді. Аспан аттарының пайда болуы былай бейнеленеді:

"Та-юань патшалығында биік таулар бар. Олардың баурайларында қолға үйретілмеген аттар жайылады. Сондықтан таудың тік жарларынан түсетін айғырлармен шағылыстыру үшін биелерді тау етегіне жинап әкеледі. Дәл осылардан қанмен терлейтін құлындар туады. Оларды аспандық деп атайды". Император қандай жолмен болса да Та-юаннан айғырларды алдыртуды және "аспан жылқыларының" тұқымын Қытайда өсіруді бұйырды.

Аспан асты елі Ұлының Ферғанаға қызығушылығында сиқыршылық ұшқындары байқалады. Қытай императоры "аспан жылқыларынан" өзін мәңгі бақилық етуді күтті. Бірақ оны тек бүл ғана ойландырған жоқ. Ол өз ісіне қолайлы пайданы іздеді. Нақты айтқанда, император әскери-саяси үстемдікке қол жеткізуге ұмтылды. Қабырғаны бекіту, жеңіл атты әскерді және салт атты садақшыларды қажетті деңгейде ұстап түру — міне, оның ойлау өрісі осының маңайында болды. Сондай-ақ, ол қытай әскерінің қатарына енді ғана қызметке келген жалдамалы көшпелілерден тұратын жаңа, ауыр атты әскерлердің де қамын жеді. Аса ауыр қаруланған атты жауынгерлер ұзын екіжүзді қылыш пен ұзын найзаны қолданды. Оларда ат үстінде қару қолданған сәтте сенімді түрде тепе-тендікті сақтауға мүмкіндік беретін сырып тігілген ер тоқым болды. Осы жаңа атты әскер кейіннен жеңімпаз әскерге айналды. Сонан соң ол сырттан келгендерге жабық білімге айналды. Ал атты жауынгерлер өздерінің таңдаулы үздік екендіктерін мақтан тұтты.

Осы себептен және осы уақытта "аспан жылқылары" аңыз кейіпкері болуын тоқтатты. Аса ауыр қаруланған жауынгерлер үшін қарсы тегеурінге төтеп беретін, шабуылға және қорғанысқа қажетті, жүйріктік қасиеттері күшімен астасып жатқан ат қажет еді. Пржевальск жабайы жылқысынан тараған болуы мүмкін және мойыны қысқа, аяқтары мыртық, төстері салыңқы жергілікті қытай жылқылары бүл мақсатқа жарамсыз еді. Тұрқы аласа және төзімсіз, сылбыр және тұрақсыз бүл жылқылар ғұндардың күшті де төзімді тұлпарларының жанында ешбір салыстыруға тұрмайтын еді. Сондықтан да, қытай әскеріндегі жергілікті аттардың орнына көп әңгіменің арқауы болған "аспан жылқылары" деп аталған жаңа тұқым келді. Ұзақ уақыт бойына оны "батыс" тұқымына жатқызу қажет деп саналып келді. Бірақ та өзіне тән ерекшеліктер бүл жылқылардың қазіргі түркістан жүйріктеріне ұқсайтынын көрсетеді. Осы түқымның алғашқы даналары Қытайға шамамен б.з.д. 116ж. әкелінді. Олар парфиялық ат қоралардан шыққан болатын. Сұңғақ бойлы, күшті де қуатты бүл жылқылар жаңа талаптарға толықтай сай келетін еді. Қару-жараққа келетін болсақ, қытайдың атты жауынгерлері мұнда да былғары мен темірді үйлестірген ирандықтардан үлгі алды.

Сөйтіп, Қытай "дала халықтарынан" ауыр атты әскерді сыйлық ретінде алды. Моңғол -түріктер қытайларды әскердің жаңа түрін жасақтауға мәжбүр етті, парфиялықтар ұқсауға болатын үлгі ұсынды. Енді "Батыс елдері" осындай жылқы тұқымын берді. Арада бірнеше жүзжылдықтар өтті, сосын Аршакидгерді Сасанидгер ауыстырған Парсы елі тағы да Рим империясына сабақ болатын әрекет жасады, бүл сабақ римдіктердің де ауыр атты әскермен қарулануына мәжбүрлік туғызды. Біздің алдымызда бір әскери доктринаның қатарласа дамуының мысалы тур: бір уақытта қытайлық және римдік екі отырықшы өркениет қорғанысқа бет алды. Ең бастысы — өзін көшпелілердің басқыншылығынан қорғау. Бұл доктрина үшін екі маңызды жағдай: шекаралық қорғаныс құрылыстарын салу және ауыр атты әскер топтарын жасақтау тон.

Әйтсе де, ортағасырлық рыцарлықтың пайда болуына Батыс тек парфиялықтарға ғана емес, ең алдымен иран халықтарына, Кавказдың солтүстігінде жатқан скиф - сарматтарға қарыздар. Олардың бәріне өтетін, барлық деңгейге, шығыс германдықтарға, әсіресе, готтарға таралған ықпалының нәтижесінде ортағасырлық әскери құрылым тек өзіне ғана тон қайталанбас реңкін сақтап қалды. Ал мұның әсіресе техникалық деңгейде көрініс бергеніне кумон жоқ. Сонымен катар бізге мұндай тұжырым рухани ықпал саласына да қолдануға тұтарлық болып көрінеді.

Б.з.д. VIII-VII ғ.ғ бастап Трансильвания, Шығыс Карпат және Қара теңіз жағалауын мекендеген фракиялық тайпалар ұйымдасушылық тұрақтылыққа қол жеткізеді. Олардың мәдениеттерінде жауынгер көшпелілердің — Гомер еске алған дәл сол "бие сауатын" скифтердің ізашарларының алғашқы шапқыншылығының іздері байқалады. Олардың іздері — зергерлік бұйымдардағы оюлар, шамандық табыну заттары. Бұл киммерліктердің мұрасы деген де жорамал айтылды. Бірақ, Геродотқа сүйене отырып, бұл б.з.д. VI ғ. фракиялықтармен әбден араласып кеткен агафирс атты скиф тайпалары болған деп шамалауға болады.

Б.з.д. V-III ғғ балқан - дунай аймағын айқаста атты арба қолданған кельттер басып алды. Ең бастысы Галиция мен Бессарабиядан табылған олжалар осыны көрсетеді.

Халықтардың осы бүкіл сапырылысы мен араласуынан хабары аз гректер — құлдар жиі ағылып келіп жататын

Солтүстік Фракия тұрғындары екі текке — дактар мен геттерге жатады деп ойлады. Бірақ дактар мен геттер Дунай мен Висланың орта ағысынан Днестрге дейінгі жоне тіптен онан да әрі неғұрлым кең аймақты мекендеді. Мәдениеттері көшпелі халық — скифтердің әсеріне ұшыраса да, олардың екеуі де ортақ фракия тілінде сөйледі. Түбірлері ирандықтардан бастау алатын скифтер фракиялықтарға қатты әсерін тигізді, фракиялықтар олардан бірталай әскери тәсілдер қабылдаған, мысалға, аттан түспей садақтан жебе тартуды үйренген. Фракиялықтар скифтерден ішінара діни салттарды да қабылдап алды: мысалға, олар тұтатылған сораның түтінін жұтып, өздерін есерсоқ күйге дейін жеткізді. Скифтер сонымен қатар геттер мен дактарға негізі ирандық болып табылатын және мәңгілік өмір сүру идеясы ерекше орын алатын сенімдерін де үйретті. Геттер мен дактар темір қару туралы да скиф¬терден білген болатын. Бірақ геттер языгтар мен роксолондар тәрізді сармат тайпаларымен де байланыста болды. Шабуылдарын садақшылар дайындап және қолдап отыратьш ауыр атты әскер тобын пайдалануды солардан үйренген болуы ықтимал. Овидий геттік садақшылардың ептілігіне таң қалғаннан сөзсіз кем емес деңгейде гет аттарының табандылығы мен жылдамдығына да таң қалған болар еді .

Сөйтіп, скифтер белгілі бір сәтте тынымсыз понттық және кавказдық әлемдегі алға басудың қозғаушылары болды. Б.з.д. бірінші мыңжылдық Дунай мен Орал аралығындағы далада скиф тайпаларының пайда болуымен есте қалды. Олар Европа мен Азияның шекарасында орналасқан аймақтан келді. Киммериялықтармен туыстасқан скифтер кейіннен оларды оз мекендеген ығыстырып шығарды. Азиялық далада өмір сүре отырып, скифтер басты екі өнерді — атқа мініп жүру мен металл өндеуді игерді. Б.з.д. VIII г. соңғы ширегінде скиф тайпалары Анатолияга қарай бет алып, оның жерін Ассирия шекарасынан бастап Лидия мен Фригияга шейін толтырды. Келесі жүзжылдықтың ортасына таман олар Иранның солтүстік-батыс аймағына жайыла қоныстанды. Мидиялықтардан жеңілген скифтер солтүстікке қарай шегініп, кейіннен бірнеше жүзжылдықтар барысында тәкәппар салт аттылар елі ретінде даңқы шыққан аймаққа тұрақтауға мәжбүр болды. Бүл Солтүстік Кавказ бен Азов теңізінің аралығында орналасқан Кубань болатын.

Осы күнге дейін Скиф көсемдерінің обаларында шебер өңделген металл бұйымдары көптеп кездеседі. Скифтерде әдемі бұлттай жөңкілген жылқы табындары болды. Скиф киімі уақытының көп бөлігін ат үстінде өткізетін халықтың өмір сүру қалпына тұтастай сәйкес келді: ұзын етекті қонымды шекпен, толарсағына түймеленген кең шалбар және ыңғайлы етік. Парфиялықтар мен қытайлар әскер қатарында атты жауынгерлер пайда болған сәтте-ақ осы костюмді өздеріне қабылдады. Б.з.д. VI-III ғғ. Днепрдің төменгі ағысы, Буг және Қырым аудандарында скиф өркениеті өзінің шарықтау шегіне жетті. Скифтердің әсері өте күшті болды және Дунай, Кавказ бен Сібірге дейінгі көрші халықтарға дейін таралды. Соншама ауқымды кеңістікте аттарда, әбзелдерде, қаруда, әшекейлерде скифтердікі еді. Дунай бассейні, төменгі Мезия және Трансильвания арқылы скифтер кельттермен, иллирийліктермен, македондықтармен қарым - қатынас жасады.

Өкінішке қарай, шіркеулерге, халықтар мен мемлекеттерге осы күнге дейін скифтер — жәй ғана адамшылықтан жұрдай жабайылар, олардың елдері — құпияға толы аңыздар туатын бұлыңғыр және тұманды орын болып саналатын эллинистік "классиканың" қисық әйнегінің қырынан қарауды жалғастырып келеміз. Киммериялықтар түнектер патшалығының есігін "күзеткен". Колхида — сиқыршылардың және дуалы шөптің өлкесі. Бір созбен айтқанда, Меотийлік батпақ . Бірақ та, ер жүрек атты жауынгерлердің, кемеңгер зергерлер мен өлілер патшалығына шығарып салушы шамандардың бай да тәкәппар скиф өркениетің мойындауымыз керек.

Егер материалдың мәдениет тарихына тоқталатын болсақ, онда біз ат үстінде жүру өнерін меңгергеніміз үшін скифтерге қарыздар екеніміз айқын. Днепрдің төменгі ағысының ауданындағы Чертомлык төбесінде табылған және қазір Ленинградгагы Эрмитажда сақтаулы тұрған ыдыс б.з.д. IV г. бірінші - екінші онжылдықтар бұйымы. Онда жылқыны бағып - қағып жүрген скифтер бейнеленген. Шебердің туындысы ұсақ - түйектерді түгелімен бейнелегендіктен ол грек шеберлерінің қолынан шыққан деп қабылданады. Кейбіреулерге, тіптен, ондағы ертоқым ғана емес, ең алғашқы ерекше түрдегі үзеңгінің суреттелгені көрінеді: ол тек атқа секіріп мінуге арналған үзеңгі деп айтылды. Чертомлык олжасының осылайша оқылуын мамандар баяғыда теріске шығарған болатын. Енді олар алғашқы үзеңгі Үндістаннан табылды жөне ол б.з. II ғ. тиесілі деген тұжырымға келді. Біздер тек мынаны атап өткіміз келеді: скифтердің, малшылардың және атты жауынгерлердің шеберлігі — бұлтартпас тарихи дәлел.

Қабірлерден табылған заттарды зерттеу нәтижесі бойынша б.з.д. V ғасырға таяу скифтер экономикалық құлдырау кезеңіне аяқ басқан деп жорамалдауға болады. Әрине, мұндай тұжырымдарды ой елегінен өткізу керек екені өзінен-өзі түсінікті. Ең алдымен біздің қолымызға тиген археологиялық қазба олжалардың сол уақыттың жалпы бейнесін жаңадан жасауға жеткілікті екеніне көз жеткізуіміз керек. Бірақ, оны анықтау тіптен мүмкін емес. Сондай-ақ, төбеден табылған заттардың маңыздылығы мен құндылығының болжамды түрде кемуінің расында да кедейшіліктің белең алуынан болды деу де бізге кесірін тигізбес еді. Мүмкін бүл салт - дәстүрдегі өзгерістерге, мысалға, мәдени жаңалықтарға байланысты болған шығар? Қалай болғанда да, егер археологиялық олжалардың тізіміне негізделген кедейлену жорамалымен келісетін болсақ, онда мұның себебі парсы патшасы I Дарийдің скифтерге қарсы жүргізген соғыстарынан болды деп пайымдауға болады. Келесі жүзжылдықта астықты шетке шығару арқылы қолдау көрсетілген экономикалық өрлеу қайта жанданды. Бірақ көкжиектен скифтердің бауыры әрі дұшпаны болған сармат халқы көрінді.

Олар да көшпелілер, иран тұқымынан жөне иранша сөйлейтін тайпадан, киммериялықтардың және скифтердің туысы, аздап меотийлік тайпалармен араласқан, бүл туралы расында дүдәмалдау болып саналатын гинекократия куәландырады. Өкшелеп келе жатқан азиялық тайпалар оларды батысқа қарай тықсырды. Сарматтардың алдыңғы тобын о баста Азов теңізіне шығуға мүмкіндігі болған ауданды мекендеген языгтер құраған болуы әбден ықтимал, Аммиан Марцеллин қолданған дерекгер осының куәсі болады. Ол жерден қуылған языггер б.з.д. II ғ. бірінші ширегі бойына Дон мен Днепрдің арасындагы далаға қоныс теуіп, сосын батысқа қарай біршама жылжыды. Оларға бірден сармат деп тіптен екі ұшты атау берілді.

Олардың батысқа жорығы, ал дәлірек айтсақ, шығыстан шегінуінің себебін ықтималды түрде қазіргі оңтүстік Россияның аймағында иран тілдес көшпелі сарматтардың жаңа толқынының пайда болуынан көре аламыз. Страбон2 дәстүрлі көзқарастарды мақұлдай отырып, Кавказдың солтүстігіндегі далада пайда болған бір тайпаның батыстық жөне шығыстық екі тармағына теңестірді.

Роксоландар басқаратын бірінші тармақ языгтердің ізімен жүріп отырып, Дон мен Днепрдің аралығына қоныстанды. Негізінен аорстар мен сирахтардан тұратын екінші тармақ Дон, Азов теңізі және Кавказдың Каспий жағалауының аралығына тоқтады. Сонымен, б.з. I ғ. жабайы халықтардың айналшықтауын үдемелі мазасыздықпен қадағалап отырған римдік бақылаушылар сармат деп аталатындардың арасындағы ең танымал халықтар — аландардың пайда болуын атап көрсетеді. Қытай деректерінен белгілі болғандай, олар Арал теңізше жанасатын ауданнан шыққан, демек, олар "жібек жолына" иелік еткен. Өз жолдарында аландар өзге тайпаларды, солардың ішінде аорстарды жайпап өтті. Сірә, аландар тохарлардың жақын туыстары болған болса керек. Ал олардың жылы орындарын суытуына б.з.д. II ғ. екінші жартысынан бастап кейбір дала тайпаларының көршілерін тықсыруына, ал қытай императорларының бекініс салып және ауыр атты әскермен жасақтануына мәжбүр еткен оқиғалар еріксіз көндірсе керек деп жорамалдауға болады. Солтүстіктегі иран тайпалары батысқа қарай бет алды. Олардың арасында аландар да болған еді.

Б.з. І-ІІ ғғ. аралығында аландар римдік Патрия мен Каппадокия аудандарына қарай етек ала отырып, Кавказдың оңтүстігіне қарай енуге тырысты. Олардың Каппадокияга келген жолы қазіргі Азербайжанның территориясынан өтті және ол әлі күнге шейін "алан асуы" деп аталады. Олардың қозғалғыштығының әсерімен роксоландар языггарды жұтып қойған болуы мүмкін. Осы бірігудің арқасында олар Римнің дунай шебіндегі шынайы қауіпке айналды. Сарматтардың дактармен және бастарндармен (герман тайпалары) бірлесу қаупі I ғасырдың екінші жартысында пайда болып, II ғасыр бойына күшінде болды. Марк Аврелийден бастап көптеген римдік императорлар өздерінің лауазымдарына "сарматтық" деген атауды қосты. Бүл тек бір ғана нәрсені білдірді — олардың барлық дала халықтарын жеңуі шындығында бұлдыр және қысқа мерзімді болды.

Сарматтардың арасынан Рим тарихшылары аландардың соғысқұмарлығын айта отырып, олардың "қатыгездігін" (өте субъективті баға...), ауыр атты әскерінің шамадан тыс тиімділігін атап көрсете отырып, олардың ерекшелігін бөле-жара көрсетті. "Катафрактилер", сонымен қатар, "конгарий" немесе "клибанарий" деп аталатын осы атты жауынгерлер ежелгі дәуірдің соңы мен орта ғасырлық дәуірдің бастапқы кезеңінде Римнің, Византияның және Батыс Азияның әскери тарихына әсерін тигізді. Катафрактилер балықтың қабыршағы тәрізді пластиналармен — жапырақшалармен көмкерілген күрте - кеудеше киді. Пластиналар темірден немесе қоладан жасалды, ал кейде олар мүйізден немесе былғарыдан да жасалуы мүмкін еді. Күрте денені жауып тұрды жөне жүріп - тұруға, шайқас кезінде еркін қимылдауға қолайлы болды. Катафрактий басына биік шошақ төбелі дулыға киді.

Мұндай сауыт-сайманның шығу тегі белгісіз. Кейбір зерттеушілердің пікірінше, бұлар б.з.д. IV ғ. шамасында көшпелі массагеттерден қорғануға мәжбүр болған Хорезм диқандарының арасында пайда болған. Металл немесе былғары пластиналардан яғни, жапырақшалардан жасалған кеудеше оларды жебеден қорғауға тиіс болды. Онша ыңғайлы емес бұл кеудеше қуаң даланың садақшыларынан диқандардың қорғануына расында да бұлтартпас себеп болды. Сырдарияның төменгі ағысындағы ескі молалардан табылған олжалар да осы жорамалды растайтын тәрізді. Өзге зерттеушілер сауыт - саймандарды ең алдымен Бактрияда пайда болды деп санайды. Рас, маңайында македониялық әскерлердің пайда болуына байланысты сауыт-саймандарды азиялық халықтар жасаған дейтін мамандар да бар. Қалай болғанда да, бүл сауыт - саймандар Батысқа көшпенді сарматтармен бірге келген.

Катафрактий қаруы тек қос қолдап сілтеуге болатын ұзын ауыр қылыш пен контос — ұзын найза болды. Үзеңгісі жоқ және тізгінді ұстауға мүмкіндігінен айрылған катафрактилердің ұрыс кезінде тепе-тендікті қалай сақтап қалатыны таң қалдырады. Олар ертоқымда қалай ғана құламай тұра алды екен? Мұндай ептілік римдіктерді де таңдандырды. Бүл жауынгер мен оның атының ұзақ және қажымас жаттығуының нәтижесі екені сөзсіз. Жауынгердің дауысы мен тізесіне ғана бағынған ат пен салт аттының арасында өте тығыз байланыс қажет еді. Ат үстінде жүрудің және оның әбзелдерінің ирандық техникасында үзеңгіні ауыстыра алатын және салт аттының тепе -теңдігін қамтамасыз ететін бір нәрсе болды деген болжам да бар. Бізге бүл туралы ешнәрсе белгісіз. Рим деректері де бүл туралы тіс жармайды. Археологиялық және иконографиялық талдаулардан да үміт аз. Иран салт аттылары найзаны жылқының денесіне арқан және ерекше белдіктермен бекітіп қолданған болуы ықтимал немесе салт атты артынан ер тоқымға байланған қорамсаққа сүйене отырып, тізелерімен жылқының бүйірін қысып отырып тепе - теңдікті сақтай алған. Қарсыласымен қақтығыстағы басты қулық денесін оң иығымен алға бұрып, аяқтарымен жылқының денесін қаусырып алуда болса керек. Найза қолдануға ыңғайсыз болса да, қаһарлы қару еді. Кавказдан табылған найзаның темірден ойып жасалған, ауыр ұштары контостың ұзындығы төрттен торт жарым метрге дейін болған деуге негіз болады.

Сарматтар шынымен де Римнің, сасанидгік Парсы елінің әскери тарихына әсерін тигізді. Катафрактилердің атты әскері — бұл рим әдебиеті мен иконографиясының құлақтан кетпес сарыны. Жақын арадағы есептеулер парсы әскерінің шамамен оннан бірін катафрактилер құрағанын көрсетеді.

Қорқыныш туғызған бүл жауынгерлер парсы атты әскерінің құрамына кірді, олар Ахменидтер әулетінің бұрынғы шекарасын қалпына келтіру үшін 230 ж. Месопотамияга басып кіріп, Сирия мен Каппадокияга қауіп төндірді. Римдіктер бірнеше легиондарды, көмекші отрядтарды, сондай-ақ, кейінгі бір армян дерегі бойынша, шол даладан жиналған "қашқын-пысқындарды" оларға қарсы қойды. Мүмкін, әңгіме Эдесс маңындағы ауданның садақшылары мен Пальмираның атты әскерлері туралы болып отырған шығар. 252 ж. Арменияны жоғалтуға әкелген және 260 ж. Валерианды масқара етіп кемсітуге соқтырған римдіктердің жеңілісін күтпегендік факторымен түсіндіруге болады.

Сасанидтер күтпеген жерден шабуылға шыққанда Аршакидгермен жергілікті соғыстарды жүргізуге бой үйретіп алған римдіктер аңдаусызда ұсталып қалды. Сол уақытта ат үстінде ойнаудың ескірген әдісін қолданған Римнің жаяу әскерімен және жеңіл атты әскерімен соқтығысқанда алдымен үсті-үстіне және үздіксіз атқылаумен дұшпанның жаяу әскерін қақ айырып тастайтын садақшылармен соғыс алаңын ұзақ дайындаудан тұратын, сосын жаяу жердің қақ ортасына сыналап кіретін ауыр атты әскерін жіберетін иранның әскери тактикасы өте нәтижелі болып шықты.

Әрине, ирандық атты әскердің соққы беретін отрядтары тіптен жеңілмейтін еместұғын, өзгеше айтқанда, белгілі бір жағдайларда және белгілі бір мекендерде жеңілмейтін еді. 271 ж. кампаниялардың барысында атақты пальмиралық клибанарилер ежелгі парфиялық әскери қулықты қолданған маврлар мен далматиндіктерден тұратын римнің жеңіл атты әскерінен соққы жеді. Рим әскері алдымен көзбояушылық танытып қаша жөнеледі де, сосын із кесіп қуумен шаршаған қарсыластарына аяқ астынан шабуыл жасайды. Қайсыбір әскердің жеңілмейтіндігі туралы кез-келген әңгіме ескірген ертегімен тең. Олар македониялық фаланга немесе римдік легион, ландскнехтер немесе гитлерліктанкдивизиясы болса да, тарих осыны әрдайым теріске шығарады. Жеңілмейтіндер туралы мифтің оқтын-оқтын жанданып тұруы тек адам болмысында алғашқы қауымдық қиялдар мен қорқыныштардың қаншалықты кең таралғанын көрсетеді. Біздер әскер өнерінің егжей-тегжейіне жетіп, оны мұқият зерттемейміз. Қазір біз иран катафрактилерінің жеңілмейтіндігін кез-келген өзге де жауынгерден ешбір артық емес екендігіне көңіл бөлмейміз. Біздерге оларды жеңілмейтін етіп түспеген маңызды. Сондай - ақ, өздері де оларды өзгелердің жеңілмейтіндер деп санауын қалады. Бүл үшін олар дәстүрлі қоғамның ежелден белгілі фольклорлық жиынтықтарынан алынған және әскери шараларды насихаттаумен айналысатын әртүрлі мистификацияларға жүгінді. Парсы елінің "өлмейтіндер" отаны болуы тегін емес еді.

Тек маңдай алдынан берілетін соққысының күшіне ғана сүйеніп, катафрактилер атты әскерін бағалай бастасақ, онда біздер сөзсіз қателік жібереміз. Себебі, баға жинақы болуы тиіс. Атты әскер жасайтын шабуыл мен садақшылардың тактикалық бірігуін де, екеуінің де өте ептілігін және жылқылардың қатаң сұрыпталуын да қаперге алған дұрыс болар.

Қарулар туралы біздер келесі тарауда айтатын болғандықтан, жылқыларға кішкене көңіл бөлгеніміз дұрыс, ең болмаса сол кезде қолданыста болған жылқылар және әбзелдер туралы қысқаша айтқанымыз жөн. Сонан кейін біздерді ерекше қызықтыратын тақырыпты қозғағымыз келіп отыр: бүл — алтай – иран - германдық өзінше мәденилену арқылы жүзеге асқан азиялық жылқының Европаға өтуі. V г. бастап осы дәйек рим деректерінде де айтылады.

Жылқы шаруашылығы және жылқыны сұрыптау жөнінен жерортатеңіздік және батыс азиялық ескіліктерде тарихи мәліметтер коп емес, әрі айқын да емес. Мамандардың мұндай ақтаңдақтардың орнын иконографиялық деректер және археологиялық олжалармен толтыратыны сөзсіз. Географиялық жағынан бір-біріне өте ұқсас Ирандық қана емес, Анадолы таулары да ахменидтік дәуірден бері жылқы шаруашылығының мекендері болғаны белгілі. Сарматтар екі тұқымды — біз білетін ауыр атты әскердің мақсаттарына сай келетін ферғаналық және аласа бойлы, дөрекі, қолға үйрету қиын сірә, арғы тегі моңғол тарпаны болған жылқыны қолданды; сірә, дәл осы жылқыны садақшылар аңшылыққа және саяхатқа пайдаланған болар.

Б.з.д. VI-IV ғғ. Орал мен Алтайдағы сарматтарға дейінгі және сарматтық обаларды зерттеген орыс археологтарының ашқан жаңалықтарының нәтижесінде осы тұжырымдарды келтіру мүмкін болып отыр. Alanus veredus — әрине, егер ауызша сипаттауға сүйенетін болсақ, онда Туския батпақтары мен төбелерінде шапқылап қабан аулауды ұнатқан император Адрианның аты екінші тұқымға жатуы ықтимал. Veredus, paraveredus терминдері галло - германдық тамырдан бастау алады, ол латындық әскери терминологиямен салыстырғанда, әскери шараларға бейімделмеген ат деген мағынаны білдіреді. Немістердің Pferd, италиялықтардың palafreno және француздардың palefroi сөздері де дәл осындай мағынаны береді. Рим әскеріне қызметке кіріскеннен кейін, сарматтар бұрынғыша оз аттарының тұқымын әсіресе, клибанария онсыз іс тындыра алмайтын бірінші тұқымды қолданды. Сонымен қатар мұндай таңдау жылқының дене бітіміне ғана қарап жасалды деп ойлауға болмайды. Өйткені, ферғаналық тұқым үйретуге мойын ұсынып, дауыспен немесе музыкалық аспаптармен, мысалға, даңғырамен берілген әмірлерді тыңдады. Жылқылар қызу қанды, бірақ та соншалықты әсерленгіш және тітіркенгіш болған жоқ. Бір сөзбен айтқанда, "зиялы" жылқы. Ежелгі, ал соның ізінше ортағасырлық поэзияға да жылқылардың сәуегейлігі, шешендігі жөне "есалаңдығы" құдайдың тартуына айналған "данышпандыққа" деген әдеттен тыс әсерленгіштік сипат тән болады.

Рим әскеріндегі атты әскерді әртүрлі мақсатта кеңінен қолдану империя шекарасында жылқы шаруашылығын дамтуға себеп болды. Қара теңіздегі Тамани үйірлері жақсы даңққа ие болды. Флавия мен Антонина тұсында жылқы шаруашылығы скифтердің терең ықпалын бастан өткізген Оңтүстік Фракияда дамыды. Адрианополь мен Филиппополь аралығында, яғни, қазіргі Түркия мен Болгария шекарасынан табылған жазу осында фракиялық әскерлерге арналған керемет жылқылар өсірілген ауқымды, тіпті, императорлық жер меншігі болғанын дәлелдейді.

Бүл кезде кеңінен таралған ауыр атты әскер көптеген әскери мақсаттарға сәйкес сұрыптауды қажет етті. Мысалға, римдіктер жаулап алмай тұрып Галлияға шығаруға тиым салынған Италиядағы жылқы өндірісі, сірә, жаңа талаптарға сәйкес келмеген сияқты. Бүл талаптарға не галльдік, не африкалық жылқылар сәйкес келмеді, өйтсе де, солтүстік африкалық жеңіл атты әскер рим әскерінде үнемі үлкен беделге ие болды.

Римдегі әртүрлі жылқы тұқымдарына қызығушылық Азиядан жылқы әкелумен байланысты болған "ат реформасы" жүргенге дейін-ақ өте қызу жанданды. Бельгиялық Галлиядан римдіктер күшті де тұрпатты жылқыларды алды, бірақ, олар айтарлықтай қарқынды емес еді. Страбонның айтуынша, оның римдік замандастары өздерінің ең жақсы жылқыларын сол жақтан алдырған. Дәл осындай бағаны Цезарь де берді: жылқылардың ең бағалы тұқымдары, ең тәжірибелі салт аттылар бельгиялық Галлиядан шыққан, бүл пікір әдетте германдық жылқылар мен атты жауынгерлер туралы өте қатаң пікір білдірген Тацитің бағалауымен сәйкес келді. Сонда да ол германдық атты жауынгерлердің арасында батавалар мен тенктерлерді ең күштілер деп санады. Біздер тек батавалар мен тенктерлердің өзге де германдық тайпалардың арасында бельгиялық Галлияга неғұрлым жақындары екенін атап өтуіміз керек.

Римдіктердің, кельттердің және батыс германдық тайпалардың жылқы техникасы мен дағдыларының азиялық және шығыс германдықтардан кәдуілгідей айырмашылығы болды. Шығыста ирандық халықтармен соқтығыспай тұрып, германдықтар кельттерден көптеген жылқыға қатысты техникалық және адамды оның жылқысымен бірге жерлейтін діни дәстүрлерді қабылдаған болуы ықтимал. Павсаний "Элладаны баяндауында" ("Описание Эллады") ежелгі кельт тілінде marka деген сөз жылқы дегенді білдіретінін куәландырады, нақтырақ айтсақ, мұнда Тациттің bellator equus — "жауынгер жылқысы" туралы әңгіме болып отыр. Осы мағынасында Lex Bajuvariorum жоне Lex Alamannorum кейініректе marach терминін қолдана бастады, бұл айыптар жинағы бойынша әдеттегі жылқыдан алты есе қымбат тұрған қымбат бағалы өжет аттарды білдірген болатын. Lex Bajuvariorum "өжет", "орташа" және әскери әрекеттерге жарамсыз "оңбаған" деген әртүрлі аттардың айырмашылығын келтіреді. Кельт тілінде де осындай жылқыларды кемсітіп angargnago деп атайды. Осындай кельттердің кірмелерін алып пайдалану өжет аттар мен оларға сәйкес керек – жарақтардың германдықтарға кельттерден келгенін дәлелдейді. Алдымен Ксенофонт , ал сонан соң латын авторлары асау аттардың — hippos poiimistes немесе bellator equus және құндылығы маңызды емес, кез¬келген ауыр жұмыс түріне жарамды kaballes немесе caballus жылқысының тиянақты айырмашылығын көрсетеді. Асау ат пен venator equus — аңшылық аттың бір-бірінен айырмашылығы аз болды. Демек, сарматтық veredus ауыр атты әскердің пайда болуымен бір уақыттағы жаңалық болды. Бүл аттар мұқият түрде үйретіліп, олар 3-4 жасқа толып, толық күшіне енгенше денесіне ауырлық түсірмеді.

Әрине, осы егжей-тегжейліктің барлығы сол уақытта қандай жылқы тұқымдарына зәрулік болғаны туралы шынайы және дөп басып пікір білдіруге айтарлықтай септесе алмайды. Бүл сұраққа, тіптен, археологтар да жеткілікті түрде жауап бере алмады. Сонда да Жерорта теңізі мен Еуразияның әртүрлі этникалық және географиялық аймақтарында сұрыптауға ұшыраған бірнеше тұқымдардың бар болғанын жорамалдауға болады. Қысқашалығы мен екі ұштылығына қарамастан, бізге дейін жеткен ежелгі дәуір айғақтары бір - бірінен дене бітімі, қызу қандылығы және сапалық көрсеткендері бойынша ажыратылатын тұқымдар арасында таңдау жасауға қолайлы мүмкіндіктердің жеткілікті болғанын көрсетеді. Сергек және төзімді фракия жылқылары, аласа бойлы және қуатты герман - дунайлық, сылбыр және ауыр салмақты галльдік, тіл алғыш және еңбекке қабілетті африкалық, сұңғақ және тәкәппар, бірақ өзінің қайраттылығына қарамастан төзімсіз (Ферғананың "аспан жылқыларының" ақауы ма?) парсы жылқылары болды.

Сармат жылқыларының пайда болуы және римдіктердің оларды әскери мақсатта жаппай қолдануы шынайы бетбұрысқа бастамауы мүмкін емес еді.

Сарматтардың өжет тұқымды аттарды өндірудегі білімдері мен тәжірибелері батыс авторларымен жоғары бағаланды. Өндіріске жарамсыз деп саналған аттарды кестіріп тастады. Әрбір ұрпақтың екінші сорттылары жарамсыз деп танылды. Сарматтардың мұндай дәстүрі германдықтарға өтті. Әйтеуір, оларда сұрыптау жоғары дәрежеде болған сияқты. Әртүрлі тұқымдардың күшті үлгілері әскери және өндірістік сипатта қолданылды. Орта ғасырдағы мәңгілік қаланың кереметтерінің бірі саналған Римдегі Капитолий төбесінде әлі күнге дейін аланды безендіріп тұрған Микеланджело жасаған Марк Аврелийдің ғажайып аты өзінің үстіндегі қару-жарақсыз және сауыт-саймансыз император - философты алып жүруден гөрі неғұрлым ауыр еңбекке әбден төтеп бере алар еді. Марк Аврелийдің үстінде тек салтанатты лорика ғана. Салмағы ауыр, жалы төгіліп тұрған және құйрығы өрілген шомбал аттардың болуы, археологтардың пікірінше, рим әскері мен германдық көмекші отрядтарда әдеттегі жағдай. Сасанидтік Иран мен ханьдық Қытайдағы жылқылардың да осыдан коп айырмашылығы болмады. Әбзелдерге келетін болсақ, онда далалық иран және түркі - моңғол халықтары (хеттарды қоспағанда) басты өнертапқыштар және әртүрлі жаңалықтарды белсенді насихаттаушылар болды. Мысалға, жүген классикалық грек-рим дәуірінде де, сосын коп жылдар өткен соң да өзгеріссіз қалды. Ксенофонт тиянақты суреттеп берген "жылжымалы трензель"1 осы күнге дейін тіптен өзгеріссіз жетті. Жүген Шығыстан гөрі Батыста бұрын таралды деп жорамалданады. Б.з.д. IV ғ. Апулиядағы кельт қабірлерінен табылған олжаларға кемінде б.з. III ғ. ирандық олжалар сәйкес келеді. Расында, бүл сұрақ бойынша мамандар әлі де айтысуда.

Жүгеннен өзге қола мен темірден жасалған тағалар болды. Олар Жерорта теңізінде (гректерде, римдіктерде және кельт- терде) б.з.д. IV-III ғғ. бастап пайда бола бастады. Кейінірек олар Шығысқа да тарала бастайды. Бұлар қысқа, тік жүзді кесек тағалар болды, оларды археологтар әлі де жиі табады.

Ертоқымға келетін болсақ, онда ешнәрсе салмай, әлде болмаса былғары немесе мата тоқыммен ат үстінде жүру салты едәуір ұзақ уақыт бойына сақталғаны шүбә келтірмейді. Б.з.д. IX ғ. ассириялықтар қолданған аттың жабулары пайдасынан гөрі сондық мақсаттарда қолданылған болуы мүмкін. Бұлай деп гректерге үлкен эсер қалдырған көпқабатты жапқыштардан тұратын парсы терліктеріне қатысты айта алмаймыз. Б.з.д. IV-III ғғ. жататын тоқыма ертоқым Алтайдан табылды. Сонда да ежелгі гректер ешқандай ертоқымды білмеген болса керек (бүл кейбір деректерді атүсті оқығаннан, соның ішінде иконографиялық зерттеулерге шамадан тыс сенуден туса керек) деген жақын араға дейін кеңінен таралған пікірді Поль Виньеронның зерттеулері шайқалтып жіберді. Мүмкін, шын мәнінде ерһірріоп — грекше терлік емес, ертоқым шығар. Гректер жылқының денесінде не ойық жараның, не жарақаттың болмауын бекерге бақылап, қарамаса керек.

Кейбір халықтар, мысалға, нумидиялықтар, маврлар, свевтер, Цезарь дәуірінде ертоқымсыз жүруді ұнатқан, әрі кетсе жой кілемше қолданған, ал германдықтар төсенішті тіптен әйелдің төзімсіздігінің белгісі деп санады. Евразияның басқа шетінде ертоқым хань дәуірінде қолданылған сияқты. Ал ертоқымсыз ауыр атты әскерді дамыту туралы әңгіме жүргізудің өзі орынсыз болар еді. Римдіктер гректерден ephippium терминін қабылдады. Бірақ осы сөзбен сол заттың өзін атады ма екен, ол белгісіз. Әйтеуір, римдіктер б.з. I ғ. бүйіріндегі сүйеніші (арчак) болмаса да, қасы бар ертоқым қолданған деген тезисті қайта қарастыру қажет болса керек. Ертоқымның қасы салт аттыны артқа құлатпай ұстап тұрды. Тек шығыстың атты жауынгерлерінің арқасында рим әскеріне III және IV ғғ. аралығында ауыр былғары ертоқым қолданысқа еніп, жартылай ертоқым мен жеңіл ертоқымды ығыстырып шығарды.

Дунай тұсындағы скордиск халықтарының атынан осы ертоқымның атауы шықты — scordiscus, яғни, скордиялық ертоқым. Аңғарсаңыз, "ертоқым" (sella) терминінің өзі сенімділік, тұрақтылық, ыңғайлы тепе-тендік сезімдеріне баулайды. Римдіктер оны осылайша бағалады. 321 ж. Назарий мадақтау өлеңінде император Константинге сауытқа құрсанған жаралы салт атты да құламайтын, өте ыңғайлы әрі берік (sedile) "ертоқым" туралы айтады. Ол уақытта ертоқым молшылық нышаны саналды.

Бүл естеліктер әрине, тым қысқа әрі үздік-үздік, тақырып та осыған тұрарлық, бірақ біздер кейінгі баяндауларымызда осылардан екі тұжырым жасауымызға болады. Біріншіден, кейінгі Рим империясы кезінде, әсіресе, III г. бастап, римдік - германдық - кельттік Батысты салт жүру, жылқы шаруашылығы және т.б. қатысты бірқатар жаңалықтар қамтыды. X ғ. дейін созылған мұндай қарқынды даму таға мен үзеңгі тәрізді кезеңмен ойлап табудың нәтижесінде халықтың қоныс аударуына байланысты евразиялық далалардан келген импульстерге сәйкес толқынданып жүзеге асты. Сонда да батыс халықтары — гректер, бірақ ең бастысы кельттер ат техникасының дамуына өзіндік қомақты үлестерін қосты. Екіншіден, Батыс пен азиялық дала арасындағы делдалдық қызмет арийлік - европалық халықтарға жатады. Кавказдың оңтүстігіне қарай орналасқан ауданда олар ауыр атты әскерді, сонымен қатар ауыр және жеңіл атты әскердің қосындысын қолданып өздерінің римдіктерден басымдықтарын паш етті. Батыстың жаңаруы көзқарасы және келешекте ортағасырлық рыцарлықтың пайда болуы, техникалық дамуы тұрғысынан иран - германдық мәдени ықпал тарихтың өте маңызды оқиғаларының бірі болды. Енді осыларды неғұрлым тереңірек қарастырайық.

Дала желі. Юлий Цезарь, жылқыға екінші дәрежелі орын бөлінген әскердің көсемі, білімді адам, Гомердің оқырманы бола отырып, бриттерде жақсы жаяу әскер болғанына қарамастан, бриттердің арасында көпшілігі ат үстінде жүріп, ең атақтылары атты әскери арбада соғысуды қалауының "гомерлік" сипатына көңіл аудармай қоймас еді. Гельветгерге келсек, олардың жеңіл қаруланған жаяу әскерлері атты әскерлерге бағынышты болғаны Цезарьдің көзіне туспей қалмады. Жаяу әскер атты әскердің қорғауына сүйеніп, солардың арасында соғысты.

Бірақ кельттік жаяу немесе атты жауынгер, әсіресе, қорғаныс қарулары туралы айтатын болсақ, жеңіл қаруланған болатын. Соғыс жүргізудің "гомерлік" әдісі, жеке ерлік пен жекпе-жекке бейім болу кельт жауынгерінің тынымсыз, өзімшіл, кезбелік мінез - құлқына қатысты ойландырмай қоймас еді.

Бүгін біздер мұндай мінез - құлықты "ел кезуші рыцарға" тон деп атаған болар едік. XII ғ. ел кезуші рыцардың тұлғасын баяндаған әдеби дерек — кельттік тамыры бар "бретондық" роман болатын. Рас, мұндай пікірге сүйенген тарихи негіздер шамадан тыс тайғақ көрінеді. Біздер өзге жолды таңдағанды тәуір көреміз. Цезарьде кельттер германдықтарға қарағанда аздап ұнамдырақ бейнеленген. Оның шығармаларының көптеген анық-қанығы осыған сілтейді. Тіптен, жылқыларды суреттей отырып, Цезарь өзінің свев тұқымына қырын қарайтынын үнемі байқатып отырады: олар әйтеуір соғысқа арналмаған, тек тасымалдау мақсатына ғана жарамды. Ұрыс орнына ат үстінде шауып келіп, өзге германдықтар тәрізді свевтер де аттан секіріп түсіп, жаяу қатарда соғысады.

Иә, мүмкін осының барлығы б.з.д. I г. ортасы үшін ақиқат болған шығар. Бірақ, б.з. I г. германдықтар өзгеше көрінеді. Әйтеуір, біздің қолымызда бұл туралы нақты мәліметтер бар. Тациттің тікелей мәліметтер алуға ғана емес, сондай - ақ қазірде ішінара жоғалып кеткен, соның ішінде мемуарлық - тарихи (Полибий, Посидоний, Цезарь, "құдайшыл Юлий- аса жоғары автор", Октавиан Август, Веллий Патеркул), сондай-ақ, жаратылыстанулық және географиялық (Страбон, Помпоний Мела, Үлкен Плиний) ауқымды әдебиеттерді қолдануға мүмкіндігі болды. Тациттің айтуынша, германдықтарда ат киелі жануар деп есептелген. Ол өзінің иесінің әлеуметтік деңгейін сипаттайды. Тациттің германдықтары да Цезарь уақытындағы ата-бабалары сияқты — бұрынғыша жаяу әскер. Тацитке қазіргі кездері "ормандық" деп аталатын германдықтар (ягни, шамамен қазірі Германия территориясын мекендеген) сөзсіз коп таныс. "Далалық" германдықтарды ол онша тиянақты білмейді. Рейннің оң жағалауын бойлайтын Герциндік орманның оңтүстік шекараларын мекендеген хаттарға айтылған мақтау мен олардың әскери істегі күші мен түрақтылығы, жаяу ұрыс кезіндегі жоғары шеберлігі "легионер"-Тациттің аузында соншалықты римшіл және республикашыл естіледі:

"Өзгелер туралы сен олар ұрысқа кетіп барады деп айтсаң, ал хаттар туралы олар соғысқа барады деп айтасың. Оларда шапқыншылықтар мен кездейсоқ қақтығыстар сирек болады. Атты әскерлердің ерекшелігі сол, олар тез жеңіп, тез шегінеді, бірақ олардың жылдамдығы үрей туғызуға ұласса, ал баяулықтары өздеріне нық сенімділікке ұласады".

Хаттармен көршілес Рейннің орта жағалауында тенктерлер өмір сүрді. Олардың жылқы өсіру және атқа міну өнерімен даңқтары шықты. Тациттің куәландыруы бойынша, хаттар — епті шабандоздар, тенктерлер — шебер атты жауынгерлер. Олар сәби кезінен бастап-ақ атқа салт мініп жүруді үйрене бастайды, ал жасөспірім кезде бұл олардың сүйікті жарыс түрі. Олар, тіптен қартайған шақта да аттан түспейді. Олар үшін жылқылар — молшылықтың ең жоғарғы өлшемі. Олардың дәстүр және отбасылық табыну рәмізі ретінде құрметтейтін жылқыларын мұраға қалдыруының айырмашылығы сол, барлық мұраға тұңғыштың құқығы жүрсе, ат ең айбынды ұрпаққа мұраға қалдырылды. Тацит Төменгі Германия аймағын жаулап алып, Везер сағасына тұрақтап, бейбіт өмір сүрген жөне соғысқа шығуға үнемі дайындықта болған хавкілерді де мадақтайды. Олар да өжет аттарды құрмет тұтады. Қысқа қайыруды көңілі қалайтын Тацит өзге нәрсе туралы сыр ашпады.

Тацит жаяу ұрыс германдықтарды өзге халықтардан, мысалға, кельттерден және сарматтардан өзгешелеп туратын басты сипаты екені белгілі еді. Певкиндер мен бастарналар туралы айта отырып, Тацит оларды сыртқы пішіні ұқсас болғандықтан германдықтарға олде сарматтарға жатқызу қажеттігі туралы екі ойлы күй кешіп, қобалжиды. Ақыр аяғында Тацит, бұл жерде тіл жоне киімнің ұқсастығы бойынша ғана емес, қарулану сипаты, отырықшылық деңгейі, ал ең бастысы, олардың жаяу жүруді сүйетіні және тез жүгіретінін ескергендіктен оларды германдықтар деп санауға шешім қабылдайды. Сарматтарды ол "киіз үйде және ат үстінде сүретіндер" деп атайды.

Тацит суреттеген бейне екі фактордың әсерімен II г. бастап, әсіресе III-IV ғғ. терең өзгерістерге ұшырады: шығыс германдықтардың иран тайпаларымен кездесуі болып, шығыс германдықтардың Батысқа қоныс аударуы жүзеге асты. Екі жағдайда да басты әрекет етушілер готтар болды.

Расында, гот мәдениеті көптеген германдық (бастарн, бурунд, тайфал, эрул), сондай-ақ, ирандық (аландарды) және түркі - моңғолдық (ғұн) халықтарды өзіне таратып өріс және үрейлі мағынаға толы "көлеңке жағы" ашыла бастады. Біздерге оны темір ғасырындағы "жабайылар" шапқыншылығы мен жорықтарының тұңғиығынан пайда болатындай етіп көру үйреншікті жағдай. Біздер ол туралы түсініктен не нәрсе айырғысыз екендігі туралы алдын-ала келісе аламыз: оның қуатына, сұлулығына бас ию, оның асқан әсемдігін, оның қару-жарағы мен сауыт-сайманын көрген сәтте діни дірілдің билеуіне дейін бару, алқапта еңбектенуге мәжбүр және қарусыз, кедейшіліктегі халықтың табынуы. Мұндай түсініктер қаншама романтикалық болса да, олар шындыққа сай келеді. Бірақ бүл аш құрсақ өмір сүруші адамдар мен малдардың сұрықсыз тіршілігі, металлдың тапшылығы дәуіріндегі темір сауытпен құрсауланған және ат үстінде отырған жауынгердің өздігінше құдіреттіліктің шыңы ретінде болуынан ғана емес. Ол ертеден есте сақталып келе жатқан мифтер, кеше ғана болған зорлық, бүгінгі керемет және жанға қорқыныш ұялататын діни елестерді бейнелейтін болғандықтан да шындыққа сай келеді.

Орта ғасырлық шіркеу рыцарларға қасиетті Георгий, архангел Михаил және т.б. ұқсауға арналған ғарыштық үлгілер етіп көрсетеді. Орта ғасырдың бастапқы, тіптен, мүмкін кейінгі кезінде шаруа адамына киелі салт атты жауынгерлер әдеттен тыс және қорқыныш үйіретін болып көрінуі тиіс болатын. Өйткені, шаруаларды христиандану процесі аз шарпыды. Жоқ, бүгінде ешкім де киелі христиан әскерилерінің тікелей германдық соғыс құдайларынан шығуын дәлелдемейді. Енді көпшілік үшін, әсіресе, мәтіндік, тұрмыстық, литургиялық, иконографиялық дәстүрде олардың шығу тегі көптеген византиялық болуы ықтимал, ал олардың "жоғарыдан түсірілген" деген сенімдері нақты шіркеу және саяси нұсқауға сәйкес келді. Бүл үстіртін христианданған германдықтардың ұжымдық есінің "төменнен" шыққан жоқ. Ұжымдық ес — бұл ескі құндылықтардың қоймасы. Ол жаңа нәрселерді жасауда қолдануға келмейді. Егер сенімдерде мәдени ортаның әсері сезілсе, онда оларды асығыстық деп санауға болмайды. Олар көбінесе мұндай жағдайларда есептелген және олардың "бағдарламасы жасап қойылған". Мұнда біздер әрдайым табиғи және аяқ астынан болатын оз алдына "халықтық" шығармашылықпен емес, епті миссионерлік техникамен ұшырасып отырмыз.

Қалай болғанда да, Дунай бассейнінің территориясынан Батысқа келген және Италия мен Испанияға дейін жеткен дәл осы халықтар европалық орта ғасырдың ұзақ мерзімді мифологиялық және практикалық негізін қалау құрметіне ие болды. Бүл әсіресе, готтарға, олардың жинақтауға тым қабілеттілігіне қатысты. Осы қабілеттерінің көмегімен, олар алдымен сарматтар арқылы ұлы Иран өркениетімен байланыс орнатып, ал кейіннен ғұндармен жақын танысып алғаннан соң өз мәдениеттеріне азиялық өркениет элементтерін қосып алды. Даланың желі ортағасырлық рыцарлық ағашының бұтақтарында шулайды. Даланың қара топырағы терең және ежелгі тамырларды қоректендірді. Ауыр қаруланған атты жауынгер Иранның таулы өлкесінде және Балқан даласында жеңіске жетті. Оның әсері тіптен өзіне қарсы тұратын рим әскерінде де сезіледі. Ол ежелгі дәуірден орта ғасырға ауысу жүзеге асатын тарихи өткелдерде үстемдік етеді.

Осы жылдары Парсы елінің шегінен Италияга шейін Роландтың алдын-ала сезімі пісіп жетіледі. Сасанидтер өркениетіне үн қата отырып, ертеректе Буркхардг былай деп жазған:

"Осы сауытпен құрсауланған, дулығасына қауырсын қыстырған, найза және қылышпен қаруланған, ғажайып сәнденген атқа мінген парсы жауынгерлері барлық жағынан олардың ағайындары — біздің орта ғасырлық рыцарлардың бейнесін еске түсіреді. Олардың іс-әрекетіне түрткі болатын күш өзгеріссіз: бүл махаббатта болсын, соғыста болсын — соқыр тәуекелшілдік рухының болуы. Аңыз тез арада жауынгер Бен-Гурды керемет рәмізге, бар өмірлерінің мұраттарына айналдырады...". Парсылық Шыгыс пен Понт далаларының арасын Кавказ бөліп тұрса да, Римдіктер үшін соншалықты айқын болғандықтан, Аммиан Марцеллиан былай жазды:

"... Адамдар жылқыларға өте ұқыптылықпен қарайды. Топырақтың ылғалдығы мен өзендердің көптігінен әрқашан көшпенділердің өздеріне де, малдарына да азық жеткілікті болды. Жасы мен жынысы жағынан әлсіздері арбамен қозғалады, бүл үшін айтарлықтай дене күшінің керегі жоқ. Кішкентай кезден ат үстінде жүруге үйренген бозбалалар жаяу жүруді масқаралық деп санайды. Олардың барлығы

құдіретімен байланысты. Солярлық жене хтондық екі ипостастың бірігуі бір қарағанда жөне мұндай мәселелерді тек дуалистік көзқараста қарастыруды әдетке айналдырғандарға ғана естен тандыратындай бөліп көрінуі мүмкін. Шындығында, батырдың өлімі мен апофеозы, өлілер арасынан тіріліп шығуының арасындағы байланыс, мысалға, христиандықтың өзіне терең әсерін тигізген орфико - пифагорлық сенімдер аттың рәміздік анықтамасының "түйінін" шешуге көмектеседі: ол батырдың жиһан кезуіндегі серігі әрі оның сын сәттегі, мысалға, құбыжықты өлтірудегі (жиһан кезу мен құбыжықпен күресудің инициациялық бастауы біздің қаперімізден тыс қалмайды — Tierkampf) көмекшісі, әрі сөйлеу қабілеті бар кеңесшісі, әрі өлгендерге құрбандыққа шалуға тиіс және о дүниеде жанның жол көрсетушісі ретінде қолданынатын (біздің алдымызда тағы да жиһангерліктің психагогикалық бағдары) жануар, әрі теофаниядан кейінірек құдайлық атрибутикаға жатқызылса да, құдайдай қабылданатын кескін.

Б.з.д. II ғ. ат пен сым шабақты дөңгелегі бар арбаларды тұтынған мәдениет иелері — үнді - арийлік көшпелілер тобы Каспийдің арғы бетінен шығып, Иранның орталық қуан даласының солтүстік шектеріне дейін жетіп, екі тармаққа бөлініп кеткені белгілі. Оның бірі Бактрия бағытында Шығысқа бет алып, Үндінің жоғарғы ағысындағы далаға келді. Басқасы Месопотамия мен Сирияға шығып, Батысқа беттеді. Митанни билеушілерінің көптеген үнді-арийлік есімдері этимологиялық жағынан "арба" және "ат, жылқы" түбірінен құралады. II ғ. аяғына таяу ғана жылқыны мініске қолдана бастаған болуы ықтимал. Бірақ бүл жөнінде ғалымдар пікірі екіге жарылады. Ертеден белгілі тезис бойынша, атты жауынгері бар халықтар мен әскери арбалары бар халықтарды нақты түрде ажырату қажет. Бүгінгі этнологиялық көзқарас бойынша, бүл тезис өзін-өзі ақтамайды. Өзге авторлардың айтуынша, атқа міну Месопотамия мен Эламда б.з.д. Ill мыңжылдықтан бері белгілі. Бірақ солар әскери мақсаттарда қолданылды ма? Египет пергауыны I Сетидің (шам. Б.з.д. 1300 ж.) фивалық рельефі арбада соғысып жүрген хеттерді көрсетеді. Бірақ та, арбадағы жауынгерлер қаруланбаған және олардың бейнелері, көбінесе қазіргі "байланыс офицерін", "хабаршыны", "барлаушыларды" еске түсіреді. Жылқыны теңдеп жүк артатын және сүйрейтін жануар ретінде қолдану жалпыға тән болды. Әдетте осы мақсаттарға есекті қолданып келген шумерлер б.з.д XXI г. бастап жылқыны "тау есегі", иә болмаса "шығыс тегі" деп атады, ал бұл жылқының Загрос немесе Иран қыраттарынан шыққанын көрсете алады.

Вавилонда жылқылар мен арбалар II мыңжылдықтың бірінші ширегінде гутей жоне кассит тәрізді үндіевропалық тайпалардың келуімен пайда болды. Үндістанға келген арийліктердің әсерімен жылқы нақты айқындалған сакральді киелі мағынаға ие болды. Ригведада жылқыны құрбандыққа шалу ең киелі достурмен байланысты. Тағы да сол үндіевропалықтармен жылқы б.з.д. II мыңжылдықтың қарсаңында Европага келді, олар жәй әскер және көлік құралы ретінде емес, киелі жануар ретінде келді. Бірақ ол мұнда Шығыстағы болған жағдай сияқты үндіевропалыққа дейінгі өзге киелі жануар — бұқаға (немесе сиырға) тап болды.

Жылқы мәдениетінің қызметтік және киелілік жақтары қатар дамыды деп болжауға болады. Сонда да жылқыға табынудың таралу орталығы ретінде оның бастапқы мәдениленген орны — Евразияның далалық жүрегі қала берді. Дәл осы жерден жылқыға табыну Батысқа да, Шығысқа да енеді, арба мен ат ақсүйектігі бірінші орынға қойылған үнді - арийліктер орнығып алған Европадан, жылқыны тұтас қоламен әшекейленген әбзелдер мен арбасымен қоса жерлеу салты б.з.д. II г. деп белгіленген Қытайға енеді.

Сөйтіп, жылқының бастапқы мәдениеттену орнын есепке ала отырып, оған табынуды үндіевропалық немесе түркі - татарлық деп санауға бола ма?

Шындығын айтқанда, бүл абстрактілі сұрақ. Тарихшының көзімен бүл, тіптен жалған ғылыми сұрақтың үлгісі. М.Элиаде өзінің шамандық жөніндегі түпкілікті зерттеуінде атап көрсеткеніндей, социологиялық және экономикалық көзқарас тұрғысынан прототарихи үнді европалықтардың түркі - татарлармен жақындасуы сөзсіз еді. Екі қоғамда да әулет басшысының мәртебесі биік болатын патриархалды құрылым болды. Екеуінің де тұрмыс-тіршілігі негізінен Геродотгың осы тұсы өткір ғылыми пікірталастың өзегіне айналды. Рахаттану айғайын білдірген agamenoi аталатын осы шақтың есімшесі oryontai етістігінің ашық райының осы шағымен онша сәйкес келмейді, яғни, қуаныштан, ызадан және аурудан "айқайлау". Геродот мәтіні бүлінген және тексеру мен түзетуді талап етеді деген жорамал шықты. Олар былай деп пайымдады: Геродот мәтіндерін сөзбе-сөз түсіндіргеннен кейін қателік кеткен. Ол деген грек ретінде ойлай отырып және гректерге грекше үн қата отырып, катарсис (тазарыну) арқылы жоралғының мағынасын түсіндірді: жерлеу рәсімін өткізген соң тазарыну. Сондай-ақ, Геродот оз бетінше екі салтты біріктіріп жіберді деп айтылды: скифтің бу моншалары және жерлеу рәсімінің соңғы эпизоды бойынша мұнда тірілерді тазарту емес, өлілердің рухы тірілерді мазаламауы үшін оны жаңа мекенге шығарып салатын болған.

Мүмкін, шындығында барлығы басқаша болған шығар, біз оны қайдан білеміз? Қарама-қайшы болмаса да, әртүрлі мағынасы бар екі етістікті қолдана отырып, грек тарихшысы сора шегушілердің ақыр аяғында есеңгіреудің ерекше күйіне душар болатыны туралы түсінікті бергісі келген сияқты. Мұндай көріністің салттық сипатын байқамауға болмайды. Oryontai етістігі шамамен ретсіз емес айғайларды білдіреді, ал carmina — қатаң тәртіпке түсірілген салтқа сәйкес зор дауыспен мәнерлеп, салтанатты өлең айту. Сораның түтіні өлген адамды ақыретке шығарып салу үшін саяхат жасауға көмекші құрал ретінде қолданылды. Салтанатты өлең айту өлген адамды оның жаңа күйінде біржолата бекітеді. Мүмкін, бу моншасы болған да шығар, бірақ ол өзінің тікелей тазартушылық қызметінен басқа экстатикалық мақсатқа да қызмет етті: скиф төбелерінен табылған аттың сүйегі, сораның дәнін салған тұтқалы таба тәрізді олжалар бір бірімен тығыз байланысты. Мүмкін ат та, тұтқалы таба да о дүниеге "сиқырлы ұшуды" жүзеге асырудың екі құралы шығар.

Өзге ирандық халықтарда, мысалға, сарматтарда сақталып қалған өлімге қатысты жөне скифтерді еске түсіретін мифтік - діни түсініктер бүгінде кавказдық фольклорда, әсіресе, аландардың тікелей ұрпағы — осетиндер арасында кездеседі. Мұнда да шамандық транстың екі түпкілікті элементі көрініп түр: өлген адамның жанын жаңа мекенге шығарып салушы некромант - психопомп және өлген адамның міндетті түрде "шытырман оқиғалы" эпизоды бар атпен "саяхатқа" шығуы ("шытырман оқиға" термині — орта ғасырлық рыцарлық романда қолданылатын, яғни, ерлік оқиға мағынасында), мысалға: өлген адамның сіңірген еңбегіне қарай кеңейе түсетін көпірден өтуі, ал көпірдің астында тозақтың шыңырауы құшағын ашып тұрады...

Сосланның Өлілер Еліне саяхаты туралы осетиндердің аңызында бізге белгілі элементтер нақты келтірілген: ақылды сөйлейтін ат, ат тұлыбында секіру (скифтердің жерлеу салтындағы жылқының өлігіне ұқсастығы көзбе-көз).

Өлгендердің қосшысы — ат шамандық мәдениетте ілеспелі рольде ойнайды. Ол шаман жанын ақырет патшалығына шығарып салады. Шаман өлімнің уысынан аурудың жанын тартып алу, болашақ туралы білу және т.б. үшін саяхатқа шығады. Келесі дәйекті еске алайық: трансқа жету құралы — алтайлық шамандардың дабылы "жылқы" деп аталады; буряттар дабылдың дауысына үздіксіз билеу арқылы және жылқы басының суретімен әшекейленген таяқшаға мініп секіру арқылы өздерін экстаз жағдайына түсіреді. Осы таяқты олар кішкене ат деп атайды. Жылқы немесе оның формасын алатын pуx шаманның құлы (famulus) деп саналады.

Кавказдың, Иран қыраттарының далаларындағы салт атты халықтар өлілер әлемімен қарым-қатынас жасау мүмкіндігін жогалтып алмас үшін сақтаған сенімдер жинағы осындай. Олар осылайша тірілер мен өлілер арасындагы байланысты сақтады. Олардың баяғыдан бергі досы әрі жолдасы, соғыстың үрейлі қаруы ат та жан тапсырған ата-бабалардың әлемімен қарым-қатынас пен шамандық байланыс жасаудың құралы болды. Фракия мен Фессалия арқылы осы гипоцентристік әлем ақыр аяғында Грек еліне де келді. Бозбалалардың инициациялық бірлестігінде кентаврлар тәрбиеші ролін ойнады, сонымен қатар олар психагогикалық қызмет атқарады — жасөспірімді батылдық күш пен даналық әлеміне енгізеді. Хирон туралы, Ахилла ұстаз туралы миф парадигмалық болып табылады.

Енді заңды түрде мынадай сұрақ туындайды: транс жағдайында болашақты болжау практикасымен сипатталатын грек мәдениетіндегі "шамандық" ағым өзінің терапевтік құралдарымен, музыканы мистикалық және сиқырлы түрде қолдану және т.б. жиынтығымен Аполлонға табыну цикліне

Мұндай бай әрі көп мағыналы діни құрылымның болуы Еуропаның христиандыққа бет бұруынан соң өзекті мәселеге айналды. Құдайлық пен хтондықтың бірге өмір сүруі, хтондық құдайларды сақтап қалу христиандық терминологияға үлкен еңбекпен аударылады, өйткені жаңа дін кез-келген теллуриялық рәміздерді әзәзілдік деп қабылдады. Осыдан шұғыл және жанға бататын жарылыс болады және соның салдарынан жылқы рәмізі қос полюстілікке айналады. Бір жағынан, бүл символика сотериялық, апотропеико – профилактикалық (константиндік иконографиямен ассимиляцияланған римдік триумфалдық аттарды еске алайық), мұнда жағымды қызметті жануардың өзі емес, оның үстіндегі иесі атқарады. Бүл мағынасында киелі Георгий мен киелі Мартиннің бертіндегі суреттері, ал бәрінен де Лидцадағы (Яффа мен Иерусалим арасындағы жарты жолдағы эллинистік Диосполь) шіркеудің қақпасының алдында Антихристті өлтіріп жатқан атты жауынгер ретіндегі Христтің бейнесі көрнекілік болып саналады. Басқа жағынан — өлімге ұшырататын демондық символика, одан кейін қайта тірілуге және мәңгілік өмірге сенуге болмайды, керісінше — бүл рухани өлімнің бастауы немесе рәмізі.

Жылқының қабірлік сенімдермен байланысы туралы жоғарыда айтылғандардың барлығы христиандық ортадағы жылқы символикасына теріс қатынасты анықтауы тиіс сияқты еді. Бірақ бұлайша ойлау қателік болып табылады. Бүл символикада хтондық элементен қатар тұратын урандық элементтің аса күштілігінен ғана емес, ең алдымен өлім шеңберіне жылқыны енгізген соң күтпеген жерден күшті импульс пайда болуымен байланысты. Ат қаза тапқан ата - баба апофеозын қамтамасыз ете отырып, оны қаһарман ете түседі.

Ертеректе, әсіресе грек-римдерде жылқы жүмысшы мал қатарына жатқызылғанын атап өтуге болады. Үстемдік етуші таптың игілігі бола отырып, жылқы соғыс, аңшылық, киелі шайқастардың мақсатына қызмет етті. "Илиадада" бұларға hippeus (атты), hippota (ат сүйгіш) деген эпитеттер арқылы ерекше көңіл аударылады. Батырдың аты мен арбасы жерлеу алауында жағылады, фракиялық және кельттік жауынгерлерді де ат-арбасымен бірге көмеді. Құрбандыққа шалынатын аттар өлілер патшалығында өзінің иесіне қызмет етеді. Осы патшалықтың билеушісі Аид "өзінің аттарымен даңқты" деп бекерге аталмаса керек. Өз өмірінде салт атты болғандардың жерлеуіне аттың қатыстырылуы міндетті емес. Ол өлген адамның сіңірген еңбегіне қарай, алдымен атаққа және даңққа ие болған марқұмдарға беріледі. Ат қаһарман ету құралы, ал оған шүбәсіз пифагорлық сенімдер эсер еткен: таңдаулылар Эмпирейге1 қоныс аударады. Мұнда да біздер шамандық туралы айта отырып көңіл аударған "ат пен ұшудың" ассоциациялық бірлігі. Эллиндерде осы ассоциативті байланыс сонымен бірге Платондық символика мен "қабірлік Пегастың" салтанатты киіміне киінген.

Қаһарман етілген марқұм мен батыр рыцардың арасы бір ғана қадам. Зұлымдық күшін — теллуриканы бейнелейтін қарсыласын шабуылдаушы жөне күлге айналдырушы атты жауынгер коп кешікпей барлық жерортатеңіздік әлемге кеңінен танымал болады. Бірақ осы жаңа контексте аттың өзінің бұрынғы хтондық қызметтерін жоғалтып алатыны белгілі. Ол енді жағымды рольдерді ойнай бастайтын бұрынғы көріністердің бөлшегіне айналады. Қолында құбыжықты талқандайтын қаруы бар атты жауынгер өлімді жеңудің рәмізіне айналады. Әрине, бүл жерде "өлім" термині жәй дененің опат болуы емес, әлдеқайда кең мағынасында қолданылып отыр. Енді рухани өлім жеңіліс табады.

Плутархта б.з.д. III ғ. бойына "батыр салт атты" Файюманың македониялық колонияларда даңқы жайылғаны баяндалады. Ол мұнда атты жауынгерді қандай да бір жануармен, әдетте, жыланмен шайқасушы және жеңуші етіп бейнелейтін үй сенімі. Бүл бейнелілік б.з.д. III г. барлық Жерорта теңізін қамтыған атты қаһарман етудің эллиндік картинасына жатқызылады. Египетке бұл көріністерді македониялық жалдамалылар әкелді. Көп ұзамай жаңа түсініктердің Египеттегі жылқы символикасы жат болып келген ежелгі діндермен қосылуы жүзеге асады. Ол өлтіріп жатқан Гор туралы египеттік мифтің негізінде жүзеге асады. Сауыт-сайман киінген және қолында қаруы бар, крокодил — Сетті жеңіп жатқан салт атты Гордан копттардың киелі атты жауынгер иконографиясы дамыды. Эллиндік дәуірде барлық Жерорта теңізінде біздің көңілімізді аудармай қоймайтын бір дәйек атап көрсетіледі. Ол бір жағынан иконографиялық типологияның эволюциясына, әсіресе, діни идеяларды дамытуға қатысты. Мұнда жан түршігерлік және ашулы құбыжықтар еріп жүретін "салт атты құдайлардың" пайда болуы туралы сөз болып отыр. Құдайлар оларды солярлық сеніммен белгілі бір байланысы бар қарудың көмегімен өлтірді (мысалға, крокодилді Гор, жыланды — ликиялық Какасб, қабанды — "фракиялық салт аттылар" өлтіреді): Гордың найзасы, Какасбтың шоқпары, Криттік Зевстің немесе Смирндік Аполлонның лабрисі (қосарланған балта) болды. Паннония, Мезия жоне Фракиядағы ескі молалардан табылған кішкентай металл пластинкаларды археологтар "дунай пластиналары" деп атаған болатын, ал сонда қосарланған балтамен қаруланған және өз атының тұяғымен құбыжықты таптап жатқан солярлық құдайдың тақырыптамасы бейнеленген. Қабірлерден табылған соң өлілер әлемімен байланысты пластиналардың шығу тегі дақтардың автохтонды сенімдерімен сәйкес келеді. Бірақ дақтардың ежелгі діндеріне бейнелеу жат болғандықтан, пластинкада көрініс тапқан иконографиялық типаж фракиялықтардың әсерімен, болмаса, Диоскурлардың эллиндік сеніміне орай пайда болды деп жорамалдауға болады. Расында, археологтардың айтуынша, олардың тапқан олжалары рим эйкуменасының маңайына тараған, әсіресе, оның жақтаушылары әскерде көп болған Митра сеніміне жатады. Қалай болса да, өте маңызды мәні сотериялық және апотропеикалық болып табылатын бейнелер туралы әңгіме болып отыр. Оларды қамқоршы құдай немесе тұмар ретінде керемет қолдануға болатын еді. Оларды ұрыс алаңына бара жатқан жауынгер өзімен бірге алып жүретін еді, ол сосын марқұмға беріледі, өйткені оның жаны өлім құшағына, ақыреттік өмірге ұмтылып, қауіпті саяхатқа жол шекті. Дунайлық "салт атты құдайды" жақын көршісі және сыңарымен, бізге өліні қаһарман ету комплексімен неғұрлым тікелей және тығыз байланысы бар болып көрінетін фракиялық "батыр салт аттымен" шатастыруға болмайды. Әйтеуір екі типаждың да ұқсастықтары айқын және олардың жалпы символикалық субстраты бар. Иконографиялық зерттеулердің ұрыстан көрі аңшылықты бейнелеуге тартатыны назар аударарлық. Аңшылық Диониске табынуды бейнелеудің қатарында белгілі тақырып. Ғылыми кітаптарда б.з.д. III ғ. Сасанид империясының салтанат құруына және салыстырмалы түрде ежелгі маздаизмнің қайта түлеуіне байланысты Ариманды өлтіріп жатқан салт атты Митраға табыну белең алды. Митра аттың үстінде шауып жүрген аңшы ретінде бейнеленді.

Понт-кавказ әлеміне "салт атты халықтардың" енуімен жылқының айналасында Ираннан Жерорта теңізіне дейінгі аймаққа ортақ өзінше діни тіл қалыптасты. Бірақ Қиыр Шығыс та шеттеп қалған жоқ. Мұнда да ат пен салт атты құдай, бір жағынан қараңғы күштердің талқандаушысы, ал екінші жағынан — ақыреттік өмірді қамтамасыз етуші сотериялықты бейнелеуші сотериялық-апотропеикалық жеңімпаз ретінде қалыптасты. Атты қаһарман ету және өзінің соңғы мекеніне бағыт алған марқұмның инициациялық саяхаты туралы түсініктің сипаты тән тұтас сенімдер тобының бейнесін адамдар жылқы мен ат қораны жебеуші галльдік әйел құдай Эпоннан көрді. Әрине, кельттердің діни сенімінде қаһарман ету айтарлықтай орын алады. Оған құдайға айналған ата-бабаға табыну сипаты тән. Рим дәуіріне таяу жылқыларға қолдау көрсететін әйел құдайлармен қатар күн күркіреу мен найзағайды қару еткен солярлы салт атты пайда болды. Ол жылан тәріздес құбыжықты талқандайды. Көп кешікпей осы тақырыптардың бәрі де мистикалық аңшылық тақырыбына ұласып кетеді. Осылайша трансформацияланған сотериялық және психомахиялық тақырып христиандық иконографияларға да енді. Бұл процесс, әсіресе, Диоскурлерге табыну белең алған Испания тәрізді елдерде айқын көрінеді. Тұтас ибериялық руханилық қабатының "диоскурлік" шығу тегі туралы аңызды түпкілікті зерттеулер жоққа шығарды. Сонда да атты жауынгер және сонымен бірге рухани құтқару рәмізіндегі, демек, апотропеикалық мағынасы бар оның аты жалпы "профилактикалық" рәміз қатарына өтеді. Өлілерге табынуға байланысты олар атты бірден жемістілік салт жораларына қосты. Бұған күн тоқырауы мерекесіне қатысты ат шабыс ұйымдастыру дәстүрін мысал етіп көрсетуге болады. Өлілердің қосшысы, зұлым күштерді аяққа басушы солярлық құдайдың көмекшісінен ат шынайы жолдасқа, адамның досы әрі қорғаушысына айналады. Аттың сүйегі марқұмның қорғаушысы болып қызмет етеді. Берберлік, италия, неміс және басқа фольклорда аттың бас сүйегі үй мен егісті қорғайды. Жылқыға байланысты ырым енді тек қана және міндетті түрде негативті емес. Керісінше, жақсылықтан үміттендіретін нышандардың тұтас қабаты пайда болды. Ал аралдағы кельттердің арасында жылқы көптеген табулардың нысаны болып табылады. Сонда да корольдің тағына үміткер адам аппақ қардай жылқының бүкіл қасиетін бойына сіңіруі тиіс еді. Дәстүрлі мемлекеттерде бұл әдеттегі дәстүр.

Римнің қорғаныс дуалы (limes) ұзақ уақыт бойына жылқы мәдениетінің жылжуын тоқтатып тұрған солтүстік шекара болды. Батыс германдықтардың жылқымен сирек байланысын атап айта отырып, Тацит біздің де зейінімізден тыс қалмайтын мынадай нақтылықтарды көрсетеді. Ол сол кездері мантиялық мақсаттардағы кісінеуін түсіндіру қиын өнер болған киелі жылқылар туралы айтады. Бірақ кельттер, гректер мен ирандықтардың жылқы бейнесі мол ұшырасатын (аңыздарымен) салыстырғанда, әрине, көп те емес.

Көптеген жүзжылдықтар өткесін жағдай өзгерді. Француздардың ауыз әдебиетінде тіптен Канада жағалауларында белгілі, chasse Gallery деп аталатын жанды мұздай ететін аңшылық бар. Бұл әзәзілдік аңшылық түрлерінің бірі — аянышты қарғыс атқандардың кавлькадасы. Түнерген шиеленісті жағдай. "Gallery" жұмбақ сөзі. Ал бұл дегеніміз Вуйда католик-франк Хлодвигтен жеңілген вестгот Аларихтің бұрмаланған аты емес пе. Әрине, бұл мағынасында Аларих кельттік-римдік дәстүрге жатады. Сонда да, тұқымы жылқылар елінен таралған готтардың ата-бабалары бір жарым жүзжылдық бұрын жолға шығып, рим шекарасын кесіп өткен. Латын дәстүріне сәйкес жылқы бейнесіндегі демон остгот Теодорихті ұрлап кетеді. Өлілер патшалығына тағы бір саяхат және тағы да бір гот! Христиандардың еркімен өмірге әкелінген бұл демондар кімдер? Валькирилер ақ боз аттарда шауып жүр. Олар мұны кімнен алды?

Сөйтіп, Солтүстік Европа жауынгерлері әдетте ат үстінде соғысқан жоқ. Жылқы әскери емес, көлік пен салтанатқа арналған жануар болды. Көп уақыт өткесін Дания көсемдеріне, әйтеуір қажетті жабдықтарға қол жеткізіп, атқа мінуге тура келді. Жабдықтар өте қымбат тұратын еді. Викингтер де сакстар мен өзге де германдықтардың салтын ұстанды деуге болады: айқас алаңына олар ат үстінде сосын аттан түсіп, жаяу әскер тәрізді шайқасты.

Солтүстік германдықтарда христиандықты қабылдаған соң да атты діни құрметтеу сақталды. Әсіресе, бұл киелі қаруды діни құрметтеумен үйлесетін "Эддада" қатты айтылды. Біздің көзқарас бойынша, мұндай параллелизм — тұрақты құбылыс. Викингтер ант бұзушыға үш қарғысты бекерге айтпаса керек: "Қуалай соққан жел тұрса да сенің кемең қозғалмасын! Сен жаудан қашып келе жатсаң да сенің атың шоқырақтап шаппай қойсын! Сенің қаруың өзіңнен басқа ешкімді жараламасын!" Қару, ат және кеме қарғысты айтқанда бірге қолданылып отырған соң, мұның терең мағынасы болған. Себебі, дәл солармен ант береді: "кемемнің желкенімен, қалқанымның шеңберімен, атымның сауырымен, қылышымның жүзімен ант берейін..." Олардың киелі деп есептелгені соншалықты, олар тек адамға ғана тон сиқырлылар қатарында болды. Оларды барлық қалған заттардың әлемінен бөліп алып, өздерінше ат қояды.

Дала халықтарына және олардың салттарына ұқсап, европалық орта ғасырдың қарсаңында германдықтар діни - магиялық жүйе құрды. Ал оның орталық Тірегі "ат пен салт атты" бірлігі болды. Галлиядан Испанияға дейін, Жерорта теңізінің барлық аймақтарындағы христиан әлемі бұл бірлікті қабылдады. Бұл әлем осы бірлікті қабылдауға және оны өз игілігіне айналдыруға дайын еді. Мұндай дәйектің мәнін теріс деуге келмейді. Осының нәтижесінде батыстың рыцарлық өркениетінің пайда болу сәтін терең ұғынуға болады. Аммиан Марцеллиннің жиіркенішті қаламы жабайыны кентаврдың кескінінде бейнелейді. Иә, кентавр! Бірақ Аммиан өз бақылауының нысанаға дәл тигеніне шүбә келтірмейді. Жабайылар атпен бірге өмір сүруге, оларды атымен атауға, әңгімелесуге үйренді. Егер ат адамның дауысымен жауап қатса, олар таң қалмас та еді. Атты данышпан, сөйлеу қабілеті бар деп санау дәстүрі олардың өмірінде өте терең тамыр жайған еді. Олар өз аттары үшін өз өмірлерін қауіпке тігуге даяр болды. Олар қиын сәтте ат та көмекке келіп, қырсықтан құтылуға қол ұшын беретініне сенімді болды. Олар аттың асқан әдемілігіне бала сияқты тандана қарады, оның денсаулығына қам жеді. Олар өлімнен кейін де өздерін аттың тастап кетпейтініне сенді. Бір сөзбен айтқанда, олар шынында да кентаврлар.

Сөзіміз дәлелді болуы үшін, аламанндар нағыз тамаша атты әскерлер ретінде даңқы шықпаса да, "Аламанн шындығынан" үзінді келтірейік: "Атқа тіл тигізу — салт аттыға тіл тигізумен бірдей".

Прометей, Гефест, шаман. Киелі Георгийдің айдаһармен алысып жатқанын бейнелейтін Византия икондарынан қызыл ат көреміз. Оның танауынан от шашырап, түтін будақтайды. Бұл от құсатын ат. От стихиясымен байланысты оның табиғаты туралы, сірә, осыдан артық айтылмас. Бірақ кейбіреулер бұл атты судың немесе жер асты патшалығының туындысы деп санаған. Бірақ біздер киелі Георгийдің солярлық және урандық қасиеті бар майдандас досы әрі атының судағы және жерасты құбыжықтарымен күресінің рәміздік мағынасы бар деп сенімді айта аламыз. Бұл аспанның рухтандырушы күшінің жер астында ұялаған кескінсіз, соқыр хаос күштерімен күресі.

Үндіеуропа жоәне түркі-моңғол мифологиясында "ат— от" аралығы сонымен бірге "металл — от" дегенді білдіреді. Даңқты аттар сияқты металдың да, әсіресе, темірдің қос бірдей шығу тегі бар: аспандық, метеоритті немесе жерасты, хтондық. Темір аспаннан қыздырылған жұлдыз күйінде құлаған соң жер қойнауынан шығарылып, оттың көмегімен балқытылады.

Бұдан біраз бұрын біздер жылқының ежелгі дәуірден орта ғасырларға өту кезеңінде сол уақыттағы христиандық емес діни-мистикалық әлемнің орталығынан орын алып, басты рольде ойнағаны туралы жазған едік. Жылқыға табынудың географиялық орталығы — Еуразия даласы, Кавказ, күнгей Кавказ, Иран қыраттары. Осыдан сауыт киген атты әскер және жылқыға табыну Батысқа бет алды. Орта ғасырлық рыцардан бұрынғы жәйтті зерттей отырып, біздер оның тек қана атты жауынгер емес, сонымен катар сол уақыт үшін өте нәтижелі қаруы бар, ауыр қаруланған жауынгер екенін де ескеруіміз керек. Металл, оны өңдеу, темірді шабуыл және қорғаныс қаруына айналдыру — бұл ежелгі дәуірден орта ғасырларға өту барысындағы жүзжылдықтың маңызды белгілері. Металдар да жылқы сияқты қарқынды түрде қолданылып, мұқият таңдаудан өтеді. Олар да кең және көп түрлі діни-мистикалық кешеннің негізін құрайды. Сонымен бірге техникалық және діни-мистикалық дәйетерді ескеру дегеніміз — оны замандастары алдында жеңілмес және үстемдік даңқына бөлеген сауытқа құрсанған салт аттының қалайша өзіне орта ғасырдың алдында белгілік рәміздер мен құндылықтардың белгілі бір жинағын біріктіре алғанын терең түсіну болып табылады.

Ежелгі металлургия аймағы шамамен Парсы елінің солтүстік-шығыс бөлігінде орналасты. Сол жақтан металды балқыту және өндеу өнері Орталық және Шығыс Азияға, Үнді еліне, Кавказ бен Таврияға тарады. Анатолия арқылы ол Европаға да (Балкан және Норик) жетті, ал темір балқыту шамамен б.з.д. XII ғ. қарқынды түрде тарала бастады. Металды табиғи өндіру мен өңдеудің баяғы орталықтары уақытпен сәйкес келеді: Кавказда, Таврияда, Норикте, Галлияда, Иберияда, Британияда ірі кен орындары мен өндіріс орталықтары болды. Қара теңіздің оңтүстік-шығыс аудандарын мекендеген "ұста халық" Калибтер мынадай жаңалық ашты: ағаш көмірімен ұзақ жанасқан темір ерекше беріктене түседі. Б.з.д. XIV-XII ғғ. металлургия өнері хеттер монополиясы болды. Кейін ол таралып, оны Кавказ, Кипр, Крит бір уақытта (б.з.д. Х-ХІІ ғғ.) игере бастайды.

Еуропада алғашқы болып темір өндіру өнерін игерген умбрлар болса керек. Сонымен қатар грек және Балқан елдері арқылы бұл өнер Шығыс Альпі аудандарына жетті. Темір жасау орталығы ретінде Нориктің даңқы зор болды. Мұнда өндірілген металда аздаған күкірт пен фосфор және көп марганец қоспасы болды, ал бұл оның қақтауға төзімділігін күшейтті. Б.з.д. VII-VІ ғғ. бұл өнер Еуропаның солтүстігі мен Галлияға таралды.

Металл өндіру жер және оның қойнауымен тікелей байланысты. Бірақ металл өндірудің аспанмен үнемі қатыстылығы таң қалдырмай қоймайды. Табиғатынан аспаннап сұрап білуге негізделген болып көрінетін астрология өнері өзінің пайда болуынан бастап металл өңдеу өнерімен тығыз байланысты. Халдейлер әрбір планетаны ерекше металмен байланыстырады. Мұндай байланыстар Үнді және Қытай мәдениеттерінде кездеседі. Темірді білдіру үшін шумерлердің "аспан металы", египеттік "аспанның қара мысы" және латынның аспан шырақтарының атауы тамырлас сөздер. Арийлерде темір мифологиясының бастаулары оның метеориттік шығу тегін үнемі байқатып тұрады да, осы арқылы "аспан құдайы" мен "аспан ұстасының" байланысын, яғни, урандық аспан құдайларының қаруы найзағай мен құдай бейнесімен құйылған қару, көбінесе балтаның немесе балғаның рәміздік бейнесін атап көрсетеді. Әрине, мұнда темір мен найзағай арасындағы "ықылас" рөлі сөзсіз байқалады. Темір найзағайды тартады ғой. Темір мен аспанның туыстық байланысын метеориттен шыққан металдың жер қойнауынан алынатын металдан бұрын белгілі болуынан көруге болады. Бірақ бұл жалған рационалдық түсіндіру. Ол сұрақтың бетінде көрінген түсінікті негізгі өзегі ретінде санап, мәнін бұрмалайды.

Қашанда өзара тәуелділік деңгейі мифтің көмегімен анықталады. Жарылқаушы, азап шегуші Прометейдің ұлы циклі "жер түбінде" орналасқан таулы "Скифия" қыраттарымен байланысты. Мүмкін бұл Кавказ емес шығар, бірақ та оны қатты еске түсіреді. Бұл ел "темірдің отан анасы" деп аталған. Эсхилдің "Прометейіне" көз жүгіртсек, от пен урандық құдайлар арасында (Зевс отты ұрлаған Прометейден кек алады), темір өңдеуде (құдай ұстасы Гефест титанды жартасқа шынжырлап тастайды), ақырында, ақыреттік әлеммен (жанды жер астына шығарып салушы Гермес үкім кесілгенге Зевстің жолдауын әкеледі) қандай тығыз байланыс бар екенін растайды. Адамға отты қолдануға үйретуші, өркениеттендіруші батыр Прометейдің өзі "құдайлық ұсталықтың" кейбір қырларын меңгерген. Прометей болашақты болжаудың құпияларын игерген, ал бұл Зевстің өзінің қызғанышын туғызады; көптеген дәстүрлі мәдениеттерде ұстаға осындай жаратылыстан тыс қабілет берілген. Оның еңбегінде сапта, яғни, салтанатты өлең айту мен сиқырлы арбаулар берілген.

Архаикалық Грек елінде мифтік кейіпкерлер тобы болды, мысалға, Телхиндер, Кабирлер, Куреттер, Дактилдер — олар холдық әлеммен (оларды үңгірде тұратындар ретінде түсіндірді және олар өңдейтін металмен, онмен, бимен, маямен, мистериямен, инициациялық дәстүрлермен тығыз байланыста болды. Құдайлар мен батырлар үшін тамаша руды дайындаушылар мифтерде аспандық және жерлік сакральді саланың қосылуын үнемі көрсетеді. Бұл шебриспен қаруланған атмосфера құдайы, Сирияда да құрмет тұтылған, кейінірек найзағай мен дауыл әміршісінен императорлық Рим әскерінің "қорғаушыларының" біріне-бірі алған Критгік Зевс-Юпитерге табынудан айқын көрінеді. Сол заманынан бері темір балқытып, қару соққан аймақтардың бірінде бұл құдайды "бағзы заманнан" бері епті ұсталар даңқы шыққан тайпалардың құрметтейтін классикалық дәуірде айқын аңғарылған. Кейбір мифтер тіптен Зевс ) Злихенский металлургиясының негізін қалаған деп те сендіреді. соған табынуды Сібірден келген ұсталар тайпасы — калибтер ( сирияға енгізді. Кир жаулап алған соң, шамасы, шығу тегі хетке дейінгі болып табылатын бұл құдай маздаизмнің мәдени шеңберіне қосылып, Ахуромаздамен теңестірілді және Мираға табынумен қосылды. Аймаққа Александрдың жаулап алуымен бірге келген эллинизмнің мәдени әсерінің жаңа толқыны "Зевстердің біріне" айналған долихендік құдайдың урандық бағдарын жеткілікті түрде бекітті.

Металлургиясы айтарлықтай шарықтап дамымаған римдіктер, Ибериядан, Нориктен, тіптен Қытайдан темір тасып жүрген кезде сарматтар және парфиялықтармен араласып, көшпенділерде күшті атты әскермен қатар керемет қару бар екеніне, әсіресе, қатпарлы сауытқа назар аудармай қоймады. Мұндай сауытты дайындауға азабы көп және жоғары маманды еңбек қажет болды: шайқас барысында металдың созылмалық және кедергілік қасиеті өте қатаң сыннан өтті. Бірақ иран және түркі-моңғол ұсталары кімге ұқсап, кімнен үлгі алды? Киелі деп құрметтелетін отты пайдалана отырып, инициация нәтижесінде игерілген кәсіби дағдыларын қолданып, олар әскери сауыт-сайманға табынудың тиологиясын жасады. Ол қандай еді?

Бастапқыда діни түсініктер мен адамның техникалық мүмкіндіктері өзара тәуелділікте болды. Техниканың үдемелі түрде алға басуы оны діни түсініктер әлемінен алшақтатты. Бұл адам білімінің екі саласының да бір-бірімен түйісетін бастау нүктесін өткенді шолу арқылы талдауды қиындатады. Прогресстің нәтижесінде техника өз сакральдігін жоғалтты. Бір кездері шаманда өз киімін темірден жасалған өнерлі әшекейлермен қаптау дәстүрі болған, ал оның тығыздығы соншалық, астынан мата көрінбей қалды. Бұл әшекейлер — бойтұмарлар еді. Олар шаманның өздерін қорғайтын және қызмет ететін рухтарын қамауда ұстайтын зынданды құрайды. Бойтұмарлар зұлым рухтардың арам ойынан қорғап, итермелеп және қорқытып отырады. Шаманды биді орындау кезінде темір әшекейлердің шығаратын сылдыры — рухтарды өзіне бағындырудың бір әдісі. Ойымызға осыған ұқсас салтанатты шеру және шайқас барысындағы рыцарь сауыт-сайманының дыбысы мен сылдыры еске түседі. Орта ғасырлық деректерге сүйенсек, белгілі бір аурасы бар атты әскердің ерекшелігі жөнінде пікір қалыптастыру жолында осы дыбыстық безендірудің орны ерекше болды. Жауынгер белгілі бір қалшылды бойға сіңірді. Бүгінде дәстүрлі қоғамдарда шабуыл алдындағы техникалық тәсіл қолдану шайқастың маңызды кезеңі екені біздерге белгілі. Осындай тәсілдер шамандардың рухтарды үркіту техникасын қатты еске түсіретін ерекше салт-жоралғы схемасына сәйкес қолданылды: киім, айғай, ым және т.б.

Шаманның бойтұмарларын ұста дайындады. Ұста мен шаман инициация уақытында игерілетін құпияларды білді. Екеуі де "оттың әміршілері" болды, яғни, от стихиясын билеуге шамалары келді. Якуттың бір мақалында "ұста мен шаман бір құстың ұясынан",— деп айтылады. Ұста түркі - моңғол жоне иран көшпелілеріне сауыттар соғып шығарған. Металлмен бүркелген күрте оқтан қорғады. Типологиялық жағынан ол шамандардың литургиялық лыпасына ұқсады. Мүмкін, сауыттар да өлім рухын алшақта ұстап тұруға арналған литургиялық лыпа тәріздес болып саналған шығар. Ол жауынгерге сакральді дарымаушылықтың кепілі болды. Өтпелі формалар ұзақ уақыт бойына сақталатын болғандықтан, киім-кешектің өзі (барлық мүмкін боларлық өзара әсерлерді ескергенде) жауынгерлік сауыт-сайманның кері әсерін сезінген болуы мүмкін. Сөйтіп, салт атты мен шаман рухпен күресуші және жауынгер ретінде болды. Біреуі қарсыласын айқас алаңында оққа ұшырды. Өзгесі, жаратылыстан тыс күштерді өзіне бағындыра отырып, онымен теңесіп, сакральді киелілік жолымен жауын опат қылды. Сонымен, әрбір соғыс "киелі соғысқа" (bellum sacrum) айналды. Әрбір шайқас психомахияға айналды. Осының барлығы әр түрлі тарихи діндердің бұл "шаман-жауынгер" бірлігін өз теологиясында қолдағанға дейін көп бұрын болды.

Көшпелі халықтардағы атты әскердің шамандық сипаты дабыл қағу арқылы байқалады. Дабылдың қапас та қатаң гуілі Карр түбіндегі Красс легиондарын өлгенше қорқытып, тіптен дуалап тастаған болуы мүмкін. Дабыл ауыр артиллериямен бірге ханьдық Қытай империясында да қолданылды. Шаман дәстүрінде қоңырау өлілер әлеміне саяхат жасау құралдарының бірі болды және онымен рухтарды қуып, басыбайлы етті. Ол сонымен қатар атты жауынгерлерге экстатикалық әсерін тигізді. Ол қарсыластарының еліне қорқыныш пен үрей сеуіп, оларды байбалам әбігерге салды. Сауыт пен дабыл әскери техниканың жай ғана екі қыры емес, сонымен қатар әскери магияның екі құрамдас бөлігі болды. Олар бір мақсатқа — ырымдардың көмегімен мығымдыққа қол жеткізуге қызмет етеді. Сауыттар сакральді мағынаға ие болды, суару барысында металл екі киелі стихиямен — су және отпен қарым-қатынасқа түсетін еді. Сауыт киген жауынгер зұлым рухтарға ұқсаған жаудың жебесін дарытпау қабілетіне үміт артады. Дабыл гуілінің әсерімен экстатикалық жағдайға түсіп, өзінің далалық өмірінің және ақырет патшалығының мистериясындағы қасиетті және құпия досы — аттың үстінде нық отырып, ғұн, сармат немесе парфиялық жауынгер соғысты діни-мистикалық өлшемде сезінді. Егер біздер бейбітшілік пен махаббат идеалын уағыздаған деп саналатын орта ғасырлық қоғамда атты жауынгердің киелі тұлғаға айналуын түсінгіміз келсе, онда біздер бұл сезімді де әрқашан есте ұстауымыз керек. Әрине, оны сакральді етуде теологиялық, әлеуметтік-саяси және тарихи себептер бірігіп кетті. Егер ол "жабайылық" негізге тап болмаса, атты жауынгердің сакральдануы жүзеге аспас еді. Сөйтсек, христиандалу тек үстірт қамтымаған екен. Әйтеуір, бұл жаңа сакральдану емес, сакральдықтың бір масштабынан екіншісіне өтуі болатын.

* * *

Қылыштың киелілігі дала әлемінен келді, ал германдықтар мұнда делдалдық қызмет атқарды. Оны жасаушылар — иран халқы. Аммиан Марцеллин аландардың шіркеулері де, ғибадатханалары да, тіптен, төбесі сабанмен жабылған лашықтары да жоқ екенін айтқан болатын. Тек олар өздерінің соғыс құдайы, жер мен көші-қон билеушісі ретінде табынатын жерге қадалған жалаңаштанған қылыш қана. Геродот осыған ұқсас салтты соғыс құдайы Аресті білдіруі мүмкін ескі темір қылышқа аттарды құрбандыққа шалып жатқан скифтерде бар екенін айтқан болатын. Скифтердің Аресі — бұл Батрадз құдайы, оның денесі болаттан құйылған, ал денесіне жабысып біткен қылышы өзімен теңесетін болған. Ол жауларын қылыштың бір ғана соққысымен құлатып, өжет атының тұяғының астына салып таптайды. Оның болат денесін соғып шығарған Курдалагон атты аспан ұстасы. Болат салт атты осы құдайдың катафрактийлерді қаншалықты еске түсіретінше назар аударайық. Скифтер мен аландардың (кең мағынасында — сарматтар) діни-жауынгерлік дәстүрінде қарсыласынан сыпырып алған бас терісін өз атының әбзеліне байлап қою дәстүріндегі ұқсастық та назар аударарлық. Скифтердің өзге салты — өлтірілген жаудың бас сүйегінен тостаған жасау тікелей германдықтарға өтті. Міне, сондықтан да тарихшылардың әкесі Геродоттың мәліметтерін Аммиан Марцеллин және Павел Диакон түсініктерімен салыстыру үлкен сабақ боларлық жәйт екен. Тікелей және жанама дәлелдерге қаншама сақтықпен қарау қажеттілігі болса да, осы еңбек беттерінде бірнеше мәрте қайталанып жазылған салт атты халықтар ортасында қалыптасқан түркі-моңғол - иран-герман мәдениетінің ортақтығы туралы пікірлерді олардың айтқандары растайды. Дәйектерге Батыстық көзқарас тұрғысынан қарай отырып, біздер мәдени ортақтық ғұн легінің салдарынан болғанын, ал оның алғышарттары көкжиектен ғұндар көрінгеннен біраз уақыт бұрын пайда болғанын аңғарамыз.





