ӘЛЕМДІК ТАРИХИ ОЙ

III

ТАРИХ

Адамзат ақыл-ойының қазынасы

СОРОКИН ПИТИРИМ АЛЕКСАНДРОВИЧ

П.А. СОРОКИН 1889 ж. 21 қаңтарында Вологод губерниясы Ярен уезі (Коми) Турья (Жешарт) селосында бедерші шебердің отбасында дүниеге келген. Питирим 1902 ж. Гамадағы екі сыныптық мектепке түсіп, оны 1904 ж. үздік бітіргендігі үшін жолдама алып, Кострома губерниясындағы Хрендік шіркеу - мұғалімдерін даярлайтын үш жылдық мектепке түседі. 1905 ж. орыс - жапон соғысы, әртүрлі бағыттардағы саяси ұйымдардың белсенді идеологиялық жұмыстары жас Питиримді таза діни оқудан кетіп, саяси қозғалыстарға пәрменді араласуға тартады. Сол үшін ол 1906-1907 жылдары Кинишма түрмесінде отырады. Түрме сол кезге дейін жарыққа шыққан әлемдік және ресейлік ойшылдардың фәлсафалық-әлеуметтанулық еңбектерімен тыянақты танысады. Түрмеден шыққан Сорокин Санкт-Петерборға жетіп, 1909 ж. психоневрологиялық институтқа түседі. Онда В.М. Бехтеревтің ұсынысымен ашылған социология кафедрасына шақырылған Е.В. Де-Роберти және М.М. Ковалевскийлерден дәріс алады, тіпті Ковалевскийдің жеке хатшысы да болады. Бір жылдан соң Сорокин Петербор университетінің заң факультетіне ауысып, сол кездегі атақты орыс құқықтанушысы Л.И. Петражицкийден дәріс алып, оның идеяларына тәрбиеленеді.

П.А. Сорокин студент күнінен «Новые идеи в социологии» жинақтарында мақалаларын, шағын брошюраларын Ригада жариялай бастайды. Оның алғашқы монографиялық жұмысы «Преступление и кара, подвиг и награда» 1914 ж. жарияланады. Сол жылы университет бітірген Сорокин қылмыстық құқық және сот iсi кафедрасында жұмысқа қалдырылады. 1915 ж. магистрлік емтихан тапсырып, 1917 ж. приват-доцент атағын алады.

Сорокиннің өмірінде саяси белсенділік үлкен рөл атқарады. Ол 1917ж. әуелі меньшевиктер көзқарасында болып, көптеген саяси мақалалар жазады. Бір мезгіл уақытша үкіметтің басшысы А.Ф. Керенскийдің жеке хатшысы болып та жұмыс істейді. 1917 ж. Қазан төңкерісіне қарсы болады. 1918 ж. 2 қаңтардағы эсер партиясының Ұйымдастырушы жиналысына қатысып, большевиктердің тұтқынына түседі. Осы кезеңдері Питирим жаңа үкіметтің мықтылығына, басқа партиялардың әлсіз екеніне көзі жетіп, орталық газеттерде өзінің қателіктерін мойындап ашық хат жазып, онда өзінің саясаттан бас тартатынын жариялайды. Сөйтіп, толығымен ұстаздық жұмысқа ауысып, Петербор университетінде т. б. жоғарғы оқу орындарында жұмыс істейді. Ол жаңа Отантану пәнін ашуды ұсынады. 1920 ж. екі томдық «Система социологии» жарыққа шықты. Сол кезеңде өте көкейтесті болған соғыс, аштық, төңкеріс тақырыптарына көптеген ғылыми мақалалар жазады.

1922 ж. большевиктік үкіметтің буржуазияшыл деп есептеген ғалымдарымен қарсы жүргізілген қысымының нәтижесінде, көптеген атақты ғалымдармен бірге П.А. Сорокин Ресейден кетеді. Әуелі Берлинде, сосын Прагада болып, 1923 ж. АҚШ-қа келіп, келесі жылдан Миннесот университетінде дәрістер оқуға кіріседі. 1930 ж. Гарвард университетінде ашылған социология факультетін басқаруға шақырылады. Атақты американ социологтары Т. Парсонс, Р. Мертон, Дж. Хомманс, Ф. Уайт т. б. Сорокиннің шәкірттері болып табылады.

П.А. Сорокин 1968ж. ақпанның 11-ші жұлдызында АҚШ қаласы Винчестерде дүние салды.

П.А. Сорокиннің ғылыми шығармашылығы өте бай, жан-жақты. Ол әлеуметтік жүйе, динамика, страта, мобильділік, кедейлік, тоталитаризм т. б. мәселелерді әлеуметтік реализм тұрғысынан талдайды. «Система социологии» еңбегінде, барлық ғылыми шығармашылығының бағдарламасындай болған, социология ғылымының үш бөлігін: 1) әлеуметтік аналитика (әлеуметтік анатомия және морфология), 2) әлеуметтік механика (социология объектісі — әлеуметтік процестер), 3) әлеуметтік генетика (қоғам өмірі эволюциясының теориясы) негізделеді.

Сорокин социология ғылымы табиғаттану ғылымдарының принциптеріне сәйкес жүргізілуі керек десе де, ол олардың мазмұндарын шатыстырмау керектігін қадағалайды. Осы мақсатта ол адамдардың арақатынастарындағы психологиялық жақтарының өзін, социологияның пәні болып табылатын «әлеуметтік» құбылыстармен шатыстырмау керектігін айқын көрсетеді. Сорокин тарихты циклдық түрде флуктуациялық құбылыс есебінде қарайды. Бірақ мұндай өзгерістер хаосты қозғалыс емес, іштей реттілігі бар үдеріс. Әлеуметтік мәдени реалдылық жеке пенделердің бәрінен жоғары болады және оның мағынасы құрылымдық түрде сақталады. Әлеуметтік реалдылық: а) сезіммен тікелей қабылданады, ә) оның мәні сезімнен жоғары идеалистік немесе интуициялық деңгейде түсініледі, б) идеационалдық немесе рационалдық негізде танылуы. Осыларға сәйкес, ақиқаттың үш түрі бар: сезімдік, рухани (интуициялық) және рационалдық. Сорокиннің ойынша, осы әлеуметтік реалдылықтың үш типі тек ғылыми танымдық мәселе емес, олар әлеуметтік өмірдің өзіне тән мәністік және терең мағыналы құбылыстар. Олар құқық, философия, дін және әлеуметтік құрылымда әртүрлі жақтарынан түсініледі. Олардың бірлігі әртүрлі қоғамның өз заманына тән супер жүйесін құрайды. Сондықтан қоғам тарихының өзін осындай реалдылықтардың типтерінің орын ауысуы деп қарау керек. Бірақ барлық кезде де тіл, этика, дін, өнер және ғылым қатар болады. Әлеуметтік мағына, норма және құндылық тарихи дамудың басты факторлары. Қазіргі еуропалық елдерге тән өркениеттік кезеңді Сорокин ғылым мен техниканың жетістігіне сүйенген, материалистік дүниетанымның үстемдік құруынан туындайтын сезімдік дүниенің күйреуі деп есептейді. Және бұл күйреу рухани-сезімдік мәдениетті күйзеліске ұшыратуда. Келешекте онан арылу, Сорокиннің ойынша, діни идеалистік дүниетанымның үстемдік етуімен жүзеге асады. Төменде қазақшаға аударылған үзінділер Сорокиннің осы идеяларының маңызды бастауларын беретін жерлері.

П.А. Сорокин

СОЦИОЛОГИЯ ЖҮЙЕСІ

Әлеуметтік аналитика:

Қарапайым әлеуметтік құбылыс туралы ілім

«Социология жүйесінің» негізіне қойылған басшы ұстанымдар мынандай. Біріншіден, ғылым ретіндегі социология табиғаттану ғылымдары тектес құрылуы мүмкін және қажетті. Ғылымның осы және басқа салаларының зерттеу объектілері әртүрлі, бірақ ол объектілерді зерттеу әдістері бірдей. Автордың пікірінше, «табиғат туралы ғылымдар» мен «мәдениет туралы ғылымдарды» ешқандай да қарсы қою туралы сөз болуы мүмкін емес.

Екіншіден, социология адамдар әлемі қандай болса, сол күйінде зерттейтін, теориялық ғылым бола алады және болуы қажет. Ғылым ретіндегі социологиядан кез келген нормативизм аластатылуы керек. <...>

Үшіншіден, социология объективтік ғылым саласы болуы тиіс — тек бағалау нормаларының жоқтығы мағынасында және құбылыстарды зерттеу әдістері мағынасында ғана емес, бұл терминнің арнайырақ мағынасында да объективтілі болуы тиіс.

Социология осы күнге дейін, негізінен, «психикалық реалдылықтарды» зерттейтін ғылым болып келді. Соңғылар тікелей бақылауға берілмейді, олардың зат сипаты жоқ. Оларды «сипауға, безбендеуге және өлшеуге» болмайды. Мұның бәрі социологиядағы субъективизмге, оның тұжырымдарының шарттылығына және екі ұштылығына әкелген және әкеледі де. Қазіргі кезеңнің міндеті — осы психологиялық субъективизмнен арылу. Соңғы кезде психикалық процестердің өзін зерттеудің объективтенгеніндей, психологияның ұстатпайтын «сананың күйі» туралы ғылымнан адамның мінез-құлқы туралы объективті ғылымға, немесе жүйке жүйесінің рефлексологиясына немесе физиологиясына айналғанындай, социология да «психикалық реалдылықтар» туралы ғылымнан, бірте-бірте «ұстап көруге» және «өлшеуге» болатын, белгілі бір сыртқы болмысы бар, бақылауға болатын, «заттық» сипаты бар құбылыстарды зерттейтін объективтік ғылым саласына айналуы керек. Мұндай құбылыстар деп біз, өзі сияқтылардың арасында тіршілік ететін пенденің сыртқы жауап қозғалысын, қысқасы — адамдардың өзара қатынасының құбылыстарын, әрекетін есептейміз. Субъективтік психологизмнен құтылу — социологияның кезекті міндеті. Мәтіннен көрінетініндей, қазіргі кезде бұл міндетті толық орындау мүмкін емес. Бірақ шама келгенше соған жетуге ұмтылу қажет1.

Төртіншіден, социология тәжірибелік және дәл ғылым болғысы келу себепті, «фәлсафамен шұғылдануын» тоқтатуы керек. Социологиялық курстардың айтарлықтай бөлімі тәжірибе мен бақылаудың деректерін баяндаудан гөрі, дұрысы — фәлсафалық-ойша қорыту трактаттары, яғни натурфәлсафаның немесе «әлеуметтік фәлсафаның» арнайы тараулары болып келді және болып отыр. Тіпті Уордтың «Таза социологиясы» сияқты жұмыстар да ондай трактаттарға мысал болады. Көптеген адамдар мұндай білгішсінуден ерекше құндылық пен қасиет көреді. Автордың сенімі керісінше. Егер социология дәл ғылым болғысы келсе, онда ол фактілерден шығуы және фактілерге келуі керек және фактілерді мұқият тексеруге негізделген қорытындылар беруі керек. Осы тұрғыдан алғанда, социологияда ойша жорыту мағынасында фәлсафамен шұғылдануға орын жоқ. Фәлсафамен айналысуды азайту және бақылау мен фактілерді мұқият талдауды көбейту — социологияның кезекті ұраны осындай. Жақсылап тексерілген статистикалық диаграмма кез келген «әлеуметтік-фәлсафалық» трактатқа татиды.

Бесіншіден,фәлсафамен айналысудан қол үзу,—социологияның фәлсафамен заңсыз некесінің заңнан тыс қолтумасы — сәтсіз «монизм» идеясынан қол үзу болып табылады. Соңғы уақытқа дейін, әсіресе орыс публицистикасында, «монист» деген лақап ат ерекше құрметте болды. Және керісінше, «плюралист» деген атау балағаттауға тұратын және ғылыми сапасы төмен нәрсені белгіледі. (Мыс., Г.В. Плехановтың «К вопросу о развитии монистического взгляда на историю» деген еңбегін қара). Автор «монизм» этикеткасын өзіне желімдеп алуға ерінбегеннің бәріне үлкен ырзашылықпен беруге даяр. Оның нық сенімі бойынша, «монизм» — тәжірибе мен бақылаудың қорытындысы емес, догматикалық тұрғыдан фәлсафамен шұғылданудың нәтижесі. Марқұм М. М. Ковалевский дұрыс сипаттағандай, социологиядағы монизм — бір белгісізі бар теңдеу әдісі арқылы қоғамдық құбылыстардың шексіз күрделі есебін шешуге талпыну2. Мұндай талпыныс, автордың сенімінше, мүлдем іске аспайтын құралдармен қиянат жасау. Оның позициясы — дәйекті социологиялық плюрализм. Ол осы және келесі томның бірқатар тарауларында жүйелі түрде жүзеге асырылды және «Әлеуметтік механикада» барынша ауқымды дамытылатын болады. <...>

Толық «Социология жүйесі», кемінде 8 томнан тұратын, ауқымды жұмыс болып табылады. Осы том мен басылымдағы 2-том, «Әлеуметтік аналитика» социологияның тек бірінші, әлеуметтік топтар мен тұрғын халықты зерттейтін бөлімін қамтиды.

О. Конттың кезінен бері социологтар социологияны әлеуметтік статика мен динамикаға бөліп дағдыланған. Бірақ олардың көпшілігі, О. Конттың өзінен бастап, тек әлеуметтік динамика аясында жұмыс істеп келді. Социология толықтай дерлік қоғам эволюциясын зерттеу мен «эволюциялық заңдарды» ашу саласына кетті. Әлеуметтік статика социологияның бөлімі деп саналды, бірақ кейбір ерекше жағдайларды қоспағанда, жүйелі мазмұнмен толықтырылған жоқ. Оның орнында «бос орын» болды немесе, ең жақсы дегенде, бұл бөлімге асығыс екі - үш мәселе енгізіліп сонымен... ырза болысты.

Қазір шығарылып жатқан «Аналитиканың» екі томы осы ақтаңдақты толтыруға талпыныс болып табылады.

Осы том қарапайым әлеуметтік құбылысты талдауға арналған, басылымдағы екінші том — күрделі әлеуметтік агрегат болып табылатын бүкіл жер шарының да, оның жеке бөлігінің де тұрғындарының аналитикасына арналған. Бірінші том — екіншіге томға даярлық, екеуі қосылып социологияның келесі, басты бөлімі: «Әлеуметтік механиканың» прелюдиясы болып табылады. 1 томның мазмұнын осы міндетке байланысты түсіндіруге болады: онда әлеуметтік құрылымның қарапайым үлгісінің құрылымының аналитикасына не қатысты болса, сол туралы ғана сөз болады. Басқа сұрақтардың барлығы әдейі оның мазмұнынан алынып тасталған.

«Кіріспеде» автор социология және оның бөлімдері туралы жалпы ұғым береді. Үшінші тарауда ол өзара әрекеттердің басты ұғымын анықтайды және оны зерттеу әдістеріне байланысты кейбір сұрақтарды қарастырады.

Төртінші тарау өзара әрекеттердің элементтерін талдауға арналған.

Бесінші — өзара әрекеттердің түрлерін жіктеуге арналған.

Алтыншы тарау өзара әрекет құбылысының үзілген шеңбері «тұйықталады» және өзара әрекеттің ұжымдық бірлік ретіндегі ұғымы беріледі.

Жетіншіде, бір жағынан, адамдарды бір-біріне «шегелеп», олардан ұжымдық тұтас құрайтын «ұстатқыштар», екінші жағынан — бұл тұтастықты жаратып және бар бірліктерді бұзатын жағдайлар зерттеледі. <...>

Сонымен,социологияны сипаттау міндеті үш сұраққа саяды: 1)социология қандай құбылыстарды зерттейді, 2) неге бұл құбылыстарды зерттеу үшін ғылымның арнайы саласы қажет, 3) социологияның ғылымның басқа бар салаларымен, олардың ішінде әлеуметтік ғылымдармен өзара қатынасы қандай.

Осы сұрақтарды қысқаша шешуге талаптанып көрелік.

Кез келген ғылымның объектісін анықтау сияқты, социология ғылымының объектісін анықтау, оның зерттеу пәні болып табылатын фактілердің тобын бөліп алу деген сөз немесе, басқаша айтқанда, зерттеліп отырған құбылыстарға басқа ғылымдардың көзқарасынан өзгеше, ерекше көзқарас белгілеу3.

Социологияның объектісі туралы сұраққа алдын ала беруге болатын қысқаша жауап мынандай: социология, бір жағынан, адамдардың бір-біріне өзара әсер етуінің құбылыстарын және, екінші жағынан, осы өзара әсер ету процесінен шығатын құбылыстарды зерттейді.

Осы анықтама социология зерттейтін құбылыстардың тобын белгілейді. Демек, қалған өзара әсер ету формалары мен түрлерінің бәрі социологиялық зерттеу аясынан шығарылып тасталады. Органикалық емес денелер мен олардың элементтерінің өзара әсер ету фактілері, жануарлар мен өсімдіктер организмдерінің өзара әсер ету фактілері социология аясына енбейді. Біздің социология һото-социология. Ол тек адамдардың арақатынастарын түсіндіреді.

Социология зерттейтін әлемді анықтау үшін тек өзара әсер ету құбылыстарына ғана сілтеу жеткіліксіз болғандықтан, бұл арақатынасты адам аралық арақатынастар болуы керек деген қосымша белгі, екіұштылықты жояды. Осылайша, шексіз көп құбылыстардан айтарлықтай айқын және дәл сыртқы шектері бар белгілі бір таптар немесе топтар бөлінеді. <...>

Адамдардың өзара әсер ету, құбылыстарының маңыздылығы кемінде біздің оларды зерттегендегі негізді және эгоистік қызығушылығымыздан туындайды. Бұл құбылыстар туралы білім біздер үшін бәрінен бұрын практикалық тұрғыдан керек. Ғылым тіршілік үшін күрестегі маңызды қарудың бірі болып келуі және бола беруі себепті ол бұл маңызын адамдардың өзара әсер етуін зерттеу аясында да сақтайды. Қысқасы — адамдардың өзара әсер ету құбылыстарын зерттеудің практикалық маңыздылығы күмәнсіз.

Бұл топтағы құбылыстарды арнайы зерттеудің теориялық маңыздылығы мен құндылығына келетін болсақ, онда бұл сұрақ, жоғарыда көрсетілген екі басқа сұрақтардың шешілуінен тәуелді: егер адамдардың өзара әсер ету құбылыстары, басқа өзара әсер етулердің бәрінде болмайтын қасиеттері бар, sui generis құбылыстары болса, онда бұл факт, оларды ерекше тапқа бөлу үшін және осы тапқа қатысты арнайы ғылыми теория құру үшін жеткілікті негіз болып табылады. Мұндай жағдайда дұрыс құрылған теория барабар болады және күш үнемдеу принципіне қайшы келмейді. Егер сонымен бірге құбылыстардың бұл табын басқа ешбір ғылым зерттемейтін болып шықса, онда бұл жағдай оны зерттеуге арналған ерекше ғылымның болуын жеткілікті жүйелі «ақтау» болып шығады. <...>

Енді әлеуметтік ғылымдарға және рух туралы ғылымдарға ден қояйық та, өзімізден сұрайық: олар адамдардың өзара әсер ету процестерін зерттемей ме екен. Бұл жерде, бірінші кезекте, пенделік және ұжым психологиясына социологияның қатынасы туралы сұрақ қойылады.

Адамдардың өзара әсер етуі табиғатынан, ең алдымен, өзара психикалық әсер ету — сезімдермен, идеялармен, ерік импульстарымен алмасу — болғандықтан, «психологиялық мектеп» деп аталатын бағытқа жататын көптеген социологтар басты екі қорытынды жасады: 1) социология психологияға сүйенуі керек, 2) социология ұжымдық психологиядан өзге ештеңе емес. <...>

Енді социологияда да зерттелетін құбылыстардың тобын зерттейтін жеке әлеуметтік ғылымдар мен социологияның өзара қатынасын қарастыру қалды.

Біз саяси экономика немесе құқық ғылымын, немесе дін туралы ғылымды, немесе өнерді зерттейтін ғылым саласын алсақ та, олардың барлығы, басқа да «әлеуметтік» ғылымдар сияқты, адамдардың өзара әсер етуінің құбылыстарын зерттейді. <...>

Бұл сұраққа байланысты социологиялық әдебиетте берілген негізгі көзқарастарды алатын болсақ, онда оларды негізгі екі-үш топқа бөлуге болады: 1) социологияны барлық әлеуметтік ғылымдардың corpus'ы ғана (социология, әлеуметтік құбылыстар әлемін зерттейтін барлық жеке ғылымдардың жиынтығын білдіретін, жәй терминді білдіреді) деп есептейтін көзқарас, 2) әлеуметтік болмыстың басқа ғылымдар зерттемейтін, белгілі бір түрін социологияның объектісіне жатқызатын көзқарас, және 3) социология, адамдардың өзара әрекет ету құбылыстарының ең жалпы тектік қасиеттерін зерттейтін арнайы ғылым деп есептейтін көзқарас. <...>

Бұл уақытқа дейін мен «өзара әрекет ету» терминін пайдалансам да, бірақ бұл терминнің дәл анықтамасын берген жоқпын. Енді осы олқылықтың орнын толтыралық. Адамдардың өзара әрекет етуінің анықтамасы мынандай. Адамдардың өзара әрекет етуінің құбылысы: адамдардың біреуінің (біреулерінің) а) психикалық әсерленуі, немесе b) сыртқы әрекеттері, немесе с) осылардың екеуі де басқа пенденің немесе басқа пенделердің болмысының және (психикасы мен денесінің) жай-күйінің қызметі болып табылғанда болады. Басқаша айтқанда, бір пенденің психикалық әсерленуі немесе сыртқы әрекеттерінің өзгеруі басқа адамның (басқа адамдардың) әсерленуі мен сыртқы әрекеттерінен туындайтын болса, екеулерінің арасында функционалдық байланыс болса, онда біз бұл пенделер өзара әсер ету дей аламыз.

Осы анықтама адамдардың социология зерттейтін өзара әсер ету құбылысын дәл және айқын белгілейді. <...>

Әдетте қоғамдық өмір немесе қоғамдық құбылыстар деп атайтын нәрсе, құрамдас бөліктерге бөлмесе, зерттеу тіптен мүмкін емес фактілер мен процестердің өте күрделі құрылымы болып табылады.

Бұл шексіз алуан түрлі және өте күрделі көрініске қалай жақындауға болады? Оны қалай сипаттауға болады? Қандай көзқарас тұрғысынан талдауға болады?

Егер кез келген зерттеуші бұл шексіз алуан түрлі көптеген уақиғаларды, істелген істерді, фактілерді, құбылыстарды және қатынастарды тұтасымен алмақ болса, онда ол толық сәтсіздікке ұшырар еді. Мұндай мәселе зерттеу шарттарын алдын ала бөліп-бөліп жеңілдетпейінше шешілмейді. <...>

Демек, өзара әсер ететін екі адам немесе онан да көп адамдар әлеуметтік топтың үлгісі бола алады. Пенделердің арасындағы өзара әсер ету процесі ғана әлеуметтік процестің үлгісі бола алады; адамдардың өзара әсер етуінің құбылыстары ғана қоғамдық құбылыстардың үлгісі бола алады4. <...>

Отбасы әлеуметтік қатынастардың бәрінің емес, бір тобының үлгісі бола алады: әлеуметтік топтардың бір қатары, тіпті олардың көпшілігі отбасы негізінде құрылмайды және отбасына ешқандай қатынасы жоқ. Достардың жиыны, діндарлардың жиыны, саяси партия, ғылыми қоғамның мүшелері және ассоциациялардың көпшілігі отбасынан тыс ассоциациялар.

Сондықтан отбасын барлық әлеуметтік топтардың үлгісі ретінде, отбасы мүшелерінің өзара әсер етуін — кез келген қоғамдық өзара әсер етуінің үлгісі ретінде алуға болмайды. Отбасы текке қатысты құбылыстардың жеке түрі ғана, өзара әсер етуші пенделер тобы болып табылады.

Барлық қоғамдық өмірді және барлық әлеуметтік процестерді екі немесе онан көп пенделердің өзара әсер етуінің құбылыстары мен процестеріне бөлуге болады; және керісінше, біз өзара әсер етудің әртүрлі процестерін қисындастыру арқылы, тангомен және футуризммен әуестенушілерден бастап, дүниежүзілік соғыстар мен революцияларға дейін, кез келген әлеуметтік уақиғаны, қоғамдық процестердің күрделілерінің ең күрделісін ала аламыз. Түптеп келгенде, барлық қоғамдық өмір өзара әсер етудің құбылыстарына жатқызылмаса, неге жатқызылады? Өзара әсер етудің — жекелеген және көптеген, ұзақ және бір сәттік, біржақты және екіжақты, ынтымақтас және антагонист және т. б. процестері адамзат тарихының арқауы тоқылатын жіптердің шумағы болып табылады. <...>

Өндірістік және экономикалық қатынастардан бастап эстетикалық, діни, құқықтық және ғылыми қатынастарға дейінгі барлық әлеуметтік қатынастар өзара әсер ету қатынастарына ыдырайды.

Қысқаша айтқанда — екі немесе онан да көп пенделердің өзара әсер етуі әлеуметтік құбылыстардың тектік ұғымы болып табылады; ол соңғылардың үлгісі болып қызмет ете алады. Біз бұл үлгінің құрылымын зерттеу арқылы барлық қоғамдық құбылыстардың құрылымын да тани аламыз. Өзара әсер етуді құрамдас бөліктерге бөлу арқылы, біз ең күрделі әлеуметтік құбылыстарды бөліктерге бөле аламыз. <... >

«Адам мәдениеті неғұрлым жоғары көтерілген сайын, ол соғұрлым өткен ұрпақтардың еңбектерінің нәтижелеріне тәуелді болады, соғұрлым өткен ұрпақтардың тәжірибесін сақтайтын және оларды пайдалануға мүмкіндік беретін құралдарға тәуелді болады; ондай құрал жазу болып табылады (die Schrift), — деп дұрыс айтады Данцель. — Жазуды пайдалану адамның заттың орнына олардың таңбаларын пайдалану қабілетінде жатыр. Адам үн екпінінде және дене қимылдарында, тілде және ымдық қимылдарда таңбаларды пайдаланған. Бірақ жазу арқылы, ой бір сәттік сезімдік болмысынан босанып, ойлау тұрақты болатын таңбаларға бекітілгесін, олардың әсері теңдессіз маңызды болады... Жазудың, пенде өмірінің шегінен асып жатқан, қоғамдық өмірдің жалғасуына кепілдік беретін керемет орган болуына байланысты, оның рухани байлықты сақтайтын құрал ретіндегі (geistiger Inhalte) әлеуметтік рөлінің күші аса ерекше болады. Ол кеңістік арқылы бөлінгендерді өзара қатынастыратын дәнекер болып табылады, ол көп бұрын өткен, қазіргі және келешек ұрпақтардың арасын байланыстырады»5. <...>

Қорытындыласам:

1) Өзара әсер етудің өткізгіштері деп бір пенделерден шығатын әсердің басқаларға берілу және жеткізілу құралдарының бәрін айтамыз.

2) Бір жағынан, өткізгіштер туындатқан әсерлердің сипаты, екінші жағынан, олар арқылы берілетін әсерлердің сипаты бойынша олар: 1) таза физикалық өткізгіштер және 2) таңбалық-өткізгіштер немесе ымдық-өткізгіштер болып бөлінеді.

3) Ымдық және таңбалық әсерлерді өткізу қызметін атқару үшін қосымша керек болатын жағдайлар — өзара әсер ететін пенделердің психикалық әсерлену көріністерінің бірдейлігі және оларды бірдей тәржімалаулары керек.

4) Өздерінің физикалық табиғаты бойынша және олар әсер ететін қабылдау мүшелеріне байланысты, дыбыс, сәуле-түс, қозғалыс-ым, механикалық, жылу, химиялық, электр және заттық өткізгіштер деп бөлуге болады.

5) Егер бір пендеден екіншісіне берілетін әсерлер бір өткізгіш арқылы берілетін болса, ол қарапайым өткізгіш болады. Егер көбімен берілсе, өткізгіштер тізбегі болады.

6) Көбіне адамдар өткізгіштер тізбегінің буын-контакторлары болып табылады. Кейде олардың контакторлық функциясы әсерлерді өткізу тізбегінің бір буынынан екіншісіне беру үшін қажет.

7) Өткізгіштер, өзара әсер ету құбылысының қажетті элементін құрып және оның процесінде, оның табиғатынан туындай отырып, өздерінің жиынтығынан «материалдық мәдениет» деп аталатынды құрады. <...>

А) Мен антагонистік өзара әсер ету деп бір немесе екі пенденің екеуі де екінші жақтың істемек болғанына белгілі бір тұрғыда қарама-қарсы әрекет жасауға ұмтылуын айтамын6. Басқаша айтқанда, басқа жақты істегісі келмейтін немесе істеулеріне қарсы болатын істерді істеуге бірінші жақ итермелейтін болса, онда өзара әсер етудің антагонизмі бар дейміз. <...>

Социологиялық әдебиетте антагонизмдерді жіктеудің бірқатар талпыныстары бар. <...>

В) Антагонистік өзара әсер етуге ынтымақтастық өзара әсер ету қарама-қарсы болады. Ондай өзара әсер ету деп бір жақтың екінші жақты оның өзі де істеуге талпынатын істі істеуге түрткі болуға талпынуын айтады. <...>

Өзара әсер ететін пенделердің топтарында өзара әсер етулердің біріншідей де, екіншідей де түрлері болған және бар екендігін жоғарыда айтылғаннан оңай түсінуге болады. Адамзат тарихының құбылыстарынан тек күреспен антагонизмдерді ғана көретіндер, тіршілік үшін күресті эволюцияның негізгі факторы деп есептегендер мен есептейтіндер қателеседі. Бірақ бұған қарама-қарсы көзқарасты ұстағандар да, ұстанушылар да қателеседі. Антагонизм мен ынтымақтастық — өзара байланысты және салыстырмалы құбылыстар. Белгілі бір пенделер бір жағдайда антагонистер (мыс., діни сенімдері бойынша) болса, екінші жағдайда (мыс., ортақ жауды қудалауда, азық-түлік табу ісінде және т. б.) — ынтымақтастар. Бір топтың екінші топпен күресінде әртүрлі топтың пенделері бір-біріне антогонистік қатынастарда болады, бірақ пенделердің осындай қарым-қатынастары салдарынан әр топтың ішінде пенделердің ынтымақтастық қатынастарын тудырады: бірнеше адамдардың ортақ жауға қарсы күресі осы адамдардың бір-біріне деген көмегі болып табылады7.

Өткен кезде де, қазірде де антагонистік және ынтымақтастық өзара әсер етулер болмаған бірде-бір әлеуметтік топтар (отбасылар, рулар, тайпалар, мемлекеттер, таптар және т. б.) болған емес және жоқ та. Антагонизм басым болатын топтар бар, ынтымақтастық қатынастар басым болатын топтар бар, бірақ ол қатынастармен қатар, бірінші жағдайда ынтымақтастық, екінші жағынан — антагонистік қатынастар әрқашанда болған және бар да.

Осылардың біреуінің өсуінің және екіншісінің құлдырауының тарихи тенденциялары бар ма?

Бұл туралы социологияда екі ағым бар екендігі белгілі. Біреулері, мысалы Тард пен Спенсер, адам әлемі тепе-тендікке, бірте-бірте ынтымақтастық патшалығының орнығуына ұмтылады деп ойлайды. Басқалары, мысалы Ratzenhofer пен Гумплович, адамзат қоғамда антагонизм құбылыстары құрымайды деп есептейді. Бұл ағымдардың қайсысы дұрыс екендігін бұл жерде талдап жатпаймыз (бұл «Генетикалық социологияның» тақырыбын құрайды). Бұл сұрақтарға Росстың берген жауабы, меніңше, дұрыс сияқты екендігін ғана ескертпекпіз. Ол: «адамдар, өз отандастарының кейбіреулерімен салыстырғанда жақынырақпыз немесе мүдделеріміз жақынырақ деп есептеуін қоймайынша күресулерін тоқтатпайды»8, деп жауап береді. <...>

Саналы және санадан тыс деп бөлуге байланысты, екі немесе одан да көп адамдардың өзара әсер етуі әртүрлі формаға ие болуы мүмкін: 1) ол екі жақтан да ол саналы болуы мүмкін; 2) ол екі жақтан да санадан тыс болуы мүмкін; 3) ол, бір жағынан, саналы әсер, екінші жағынан, ол әсерге санадан тыс жауап әрекет болуы мүмкін; 4) ол, бір жағынан, санадан тыс әсер, екінші жағынан, саналы әсерге саналы жауап болуы мүмкін. <...>

Қарама-қарсы партиялардың, антагонистік ғылыми, діни, таптық және т. б. ағымдардың өкілдерінің жиналыстары осындай. Бірін-бірі саналы түрде жоймақ болған екі адамның, екі топтың күресі, екі полктің шайқасы және т. б. <...>

... біреулерден екінші біреулерге берілетін, өзара айырбастың басты нысаны немесе өзара әсер етулердің «материясы» ерік шешімдері болатын, адамдардың бірліктерінің түрлерін көптеп келтіруге болады. Өзара әсер етулердің мұндай процестерін ерік процестері деп атауға болады. <...>

А) Өткізгіштердің қасиеттеріне байланысты дыбыспен, ең алдымен сөзбен өзара әсер етуін ажыратуға болады.... адамдар қадам басқан сайын пайдаланатын өзара әсер етудің мұндай түрі өзара әсер етулердің ең көп тараған түрі болып табылады. Бір тілде сөйлейтін адамдардың тобы осы өткізгіш арқылы бір ұжымдық тұтастықта байланысады. Тілді білу оларға бірінен-біріне тарайтын әсерлер толқындарын қабылдап, дыбыстық радиотелеграммалар арқылы жауап беретін радиотелеграфтық аппараттар сияқты мүмкіндік береді. Ол тілді білмейтін адамдар қабылдау механизмдері жоқ аппараттарға ұқсайды; оларда шартты таңба-сөздік әсерлер толқындарын қабылдау мүмкіндігі жоқ. Олар доғал әсерлер толқындарын сезінбейді және де дұрыс жауaп «телефонограммалар» жібере алмайды. Осының салдарынан олар дыбыстық әсерлердің нағыз ортасында жүрсе де, соңғылар олардың «құлағының тұсынан өтіп кетеді» немесе оларға тек физикалық өткізгіштер ретінде ғана әсер етеді.

Осыдан тілдің ұжымдық бірлік құру ісіндегі, әлеуметтік байланыстарды нығайту мен қолдаудағы маңызы өте зор екендігін түсіну оңай. Дыбыстық өткізгіш сөздің тура мағынасында байланыс болып табылады. Бір тілде сөйлейтін адамдар — әлемдегі ең ыңғайлы, ең арзан және ең көп тараған, бір телефон торабының абоненттері. Кез келген минутте, ешбір күш жұмсамай және телефон стансасындағы бикештің көмегінсіз, олар бір-бірімен «байланыса» алады. Тілді білмейтін адамдар бұл торапқа кірмейді: оларға басқа тілде сөйлейтін адамдармен байланысуға жол жоқ. <...>

Кез келген (елдің, дәуірдің) тұрғын халқының құрылымын талдаудың алғашқы қадамы оны құрайтын пенделердің саны және сапасы тұрғысынан, олардың өзара қатынастарының сипаты мен өткізгіштер арқылы байланысы тұрғысынан талдау болып табылады. Бұл сұрақтарға жауап бере алмасаң, нақты тұрғын халықтың тағдырын да, тарихын да түсіну мүмкін емес9.

Мұндай талдау — істер істің бәрі емес. Ол тек бірінші қадам. Бірақ мұндай қадамсыз болмайды.

Қол жеткен нәтижемен шектелелік. Ол біздің талдауымызды қорытындылайды. Өзара әсер ету құбылысын алып, біз оны бөліктерге бөлдік, ол бөліктерді қарастырдық та олар ерекше тұтастықты — ұжымдық бірлікті құрайды деген тоқтамға келіп, енді сол үзілген шеңберді қайта қостық.

Қол жеткен нәтиже әлеуметтік құрылымды талдаудың «екінші қабатына» өтуге мүмкіндік береді. Пенде мен оның қатынастарынан бастап, біз ұжымдық бірлік ұғымына келдік. Енді біз пенделердің өзара қатынастарын былай қоя тұрып, ұжымдық бірліктегі өз арақатынастарды зерттеуге өте аламыз; олардың градацияларын, олардың тоғысуын, олардың шоғырлануын, олардың жіктелуін біз жеке адамдардың емес, топтардың және бар адамдардың бәрінің өзара әсер етулерін зерттеуге кірісе алар едік. Біз бұл соңғыларды, өз орайында, күрделілік дәрежесіне қарап, қарапайым ұжымдық бірлестіктерден бастап, қарапайым топтардың бірнешеуінен құрылған күрделі әлеуметтік құрылымдарға дейін бірнеше қатарға бөлген болар едік. Осындай жолмен біз рет-ретімен қарапайым әлеуметтік бірлестіктердің аналитикасынан күрделі әлеуметтік бірлестіктердің аналитикасына өткен болар едік. Осы айтылғандардан біздің жұмысымыздың негізінде жатқан қисынды реттілік айқындалады; біз өзіміздің социологиямызды неге тіптен «әлеуметтік емес» (шаблонды дилетанттық көзқарас тұрғысынан) — пенделерден, олардың әрекеттері мен өткізгіштері сияқты құбылыстарды талдаудан бастағанымыз туралы көпшіліктің тууы мүмкін күдігі сейіледі. Енді, мүмкін, «бірінші қабатты» талдап және зерттеп болмайынша, «екіншіні» талдауды бастауға болмайтындығын әркім де түсінер. <...>

Біз өзара әсер ету құбылысының ұжымдық бірлік екендігі туралы қорытындыға келгендіктен, осы ұжымдық бірліктің шындығы туралы сұрақ туады. Бұл сұрақ «ұжымдық бірлік немесе қоғам10 шын бар құбылыс па, әлде олар шындықта жоқ па, ал шын бары тек оларды құрайтын пенделер ғана ма?» деп қойылады.

Бұл сұрақ көптен бері қойылып және үлкен дау тудырғандығы белгілі. Бұл даулар қазіргі кезде де тынған жоқ.

Бұл сұрақтың негізгі жауаптары екі ағым болды. Олардың біріншісін социологиялық реализм ағымы деп сипаттауға болады, екіншісін социологиялық номинализм ағымы деуге болады.

Бірінші ағым жауабының мәні мынандай тұжырымда: қоғам sui generis шындығы, және де өзін құрайтын пенделердің шындығынан ерекше және де тәуелсіз болып табылады; қоғамның өзінің тіршілігі, өзінің қызметі, өзінің органдары, қысқасы — ол кез келген шын тіршілік ететін құбылыс сияқты тіршілік етеді, дейді бізге «реалистер».

Социологиялық реализмнің жалпы сипаттамасы осындай. <...> Социологиялық реализм мен номинализм туралы айтылғандардың бәрінен шығатын жалпы қорытынды мынандай: бұл екі ағымның екеуін де қабылдауға болмайды. Даудың қызуында олардың әрқайсысы не қисынсыз нәрсе, сондықтан не эмпирикалық тұрғыда қате тұжырымдар ұсынады. Өзара әсер ететін адамдардың жиынтығы болып табылатын қоғам немесе ұжымдық бірлік, өзара әсер етпейтін адамдардың қарапайым қосындысынан өзгеше тіршілік етеді. Осындай sui generis шындығы ретінде ол оқшауланған пенделердің қосындысында жоқ және болуы да мүмкін емес бірқатар қасиеттерге, құбылыстарға және процестерге ие. Бірақ, реализмге қарамастан, қоғам, кез келген құбылыстың өзін құрастыратын элементтерсіз бола алмайтыны сияқты, пенделерден «тыс» және «тәуелсіз» тіршілік етпейді, ол тек өзара әсер ететін бірліктердің жүйесі ретінде ғана тіршілік етеді, оларсыз және олардан тыс қоғамның ойға келуі де болуы да мүмкін емес. «Әлеуметтік сана», «халық жаны» «ұлттық рух» және т. с. сияқты терминдерді тек поэтикалық образдар ретінде ғана қолдануға болады; дәлме-дәл мағынасында алғанда олар шындыққа сәйкес келмейді11.

Ғылыми тұрғыдан алғанда, оларды тек оқшауланған жеке адамдардың психикалық әсерленулерінен ерекше, өзара әсер ететін пенделердің психикалық болмысының өзіндік сипатын көрсеткісі келгенде ғана қолдануға болады. Мұндай мазмұнмен оларды қабылдауға болады. Бірақ, түсініспеушілік болмау үшін, оларды қолданбаған жақсы. <...>

Ұжымдық бірліктер қалай құрылады деген сұрақ екі немесе саны көп пенделердің арасындағы өзара әсер ету қандай жағдайларға қарай пайда болады дегенді білдіреді. Соңғы проблеманы шешу бірінші проблеманы да шешуді білдіреді.

Мұндай іздеу қажет жағдайлардың көп болатынын дедуктивтік тұрғыда болжауға болады. Пенделердің арасында өзара әсер ету пайда болу үшін, олардың біріне-бірі біржақты немесе екіжақты әсер ете алулары ғана қажет. Мұндай әсер ету бәрінен бұрын пенделердің бір-біріне кеңістікте жақын кезінде пайда болады. Демек, кеңістіктегі осы көршілестіктегі туындататын себептердің немесе жағдайлардың бәрі ео ipso, ұжымдық бірліктің пайда болуының себептері бола алады.

Екіншіден, біз, пенделер кеңістікте бөлінген жағдайда да өзара әсер етудің болатындығын көрдік. Тек, олардың арасында жеке бір пенделердің әсерін басқа пенделерге жеткізетін өткізгіштер болуы ғана қажет. Осыдан келіп: өзара әсер етуді өткізгіштердің қалыптасуына қозғаушы немесе қолайлы болатын жағдайлардың бәрі ұжымдық бірліктің пайда болуының себептері бола алатындығы шығады.

Үшіншіден. Басқа жағдайлары бірдей болған кезде, пенделердің бір бірімен неғұрлым жиі кездесетін болса, соғұрлым олардың өзара әсер ету: біріне-бірі әсер етіп және жауап әсерлер тудыру мүмкіндіктері де көбірек. Осыдан келіп: адам бірліктерінің кездесулерінің және жанасуларының осы жиілігіне қолайлы болатын себептердің бәрінің адам бірліктерінің арасындағы өзара әсер ету процестерін туындататын, яғни ұжымдық бірлікті құратын себептер болатындығы немесе бола алатындығы шығады.

Бұл тұжырымдар қағидалар біздерге қойылған проблеманы шешу үшін басшы нұсқаулар береді. Пенделердің кеңістікте жақын болуы да, олардың арасындағы өзара әсер етуінің өткізгіштерін қалыптастыру да, адамдардың бір-бірімен кездесуінің жиілігі де: 1) ғарыштық (физикалық-химиялық), 2) биологиялық және 3) әлеуметтік-психологиялық жағдайлардан туындауы мүмкін. Осы топтардың әрқайсысына тоқталайық12. <...>

...не себепті адамда «қоғамшылдық» дамыды? «Адам өте әлеуметшіл, өйткені ол өзіне қауіп туғызатын хайуандардың түрлермен салыстырғанда әлсіз; өйткені адамның бал асы (young) мүлдем дәрменсіз болып туады және ұзақ уақыт бойы дәрменсіз болады; өйткені ол ақыл-ойының жоғары дамуына негіз болып, сөйтіп, психикалық қатынастар жиілететін, жоғары дамыған жүйке жүйесінің иесі; өз орайында, психикалық қатынастардан айтарлықтай рахаттану, азық-түлік табуды және басқа да өмір қажеттіктерін қанағаттандыруды жеңілдететін, әлеуметтік еңбек бөлінісі түріндегі өзара көмек пен күш біріктіру келіп шығады»13. Егер ассоциациялардың осындай пайдасы болмаса, адамның «әлеуметшілдігі» де дамымас еді. Пенделік және топтың өзін-өзі сақтау инстинктері табиғи сұрыптаудың әсерінен пайда болды, олар пенделерді бір-біріне механикалық жақындастыратын ғана емес, жеке адамдардан ішкі байланыстармен ұқсас пен ұқсастың бір-біріне ұмтылуымен байланысқан, ұжымдық бірлікті туындататын себептер болды және болып табылады да. <...>

Өзара әсер ету процестері мен ұжымдық бірліктердің пайда болуының әлеуметтік-психологиялық факторлары жинақталған ерекшеліктері осындай.

Айтылғандардың қорытындыларын шығаралық.

1) Адамдардың өзара әсер ету процестері, демек, ұжымдық бірліктердің де құрылуы: а) ғарыштық, b) биологиялық, с) әлеуметтік-психологиялық жағдайларың ықпалымен болуы мүмкін.

2) Олар бұл процестерді я пенделерді бір-біріне механикалық (кеңістікте) жақындатып, оларды өзара әсер етуге мәжбүрлейді; я бір ағзаның екінші ағзаға биологиялық қажеттігінің ықпалымен бір ағзаны екінші бір ағзаға итермелейді де, оларды қатынасқа түсуге мәжбүрлейді; я ғарыштық және биологиялық себептердің ықпалымен олар пенделердің кездесуі мен тікелей араласуын жиілетеді; я, ақырында, әлеуметтік-психологиялық жағдайлардың ықпалымен әлеуметтік-психологиялық қажеттіктерді қанағаттандыру мен еңбек бөліністерінің негізінде бір адам екінші адамды іздеп табады, әлеуметтік лайықты пенделерді бір-біріне жақындатады және мыңдаған басқа жолдармен бір-бірімен жолықтырады да өзара әсер етуге мәжбүрлейді.

3) Өзара әсер етудің пайда болуы бірде ұзақ, бірде бір сәттік, бірде ынтымақтас, бірде антагонист, бірде өзара қажеттік сыртқы дәнекерлерімен байланысқан, бірде ортақ көңіл-күй кешумен байланысқан және т. б. ұжымдық бірліктердің де пайда болуын білдіреді.

4) Бұл жердің бәрінде өзара әсер ету мен ұжымдық бірлік жоғарыда берілген анықтамадағы мағынада түсініледі және қандайда бір нормативті-телеологиялық реңнен ада. <...>

Ұжымдық бірліктің шығуы туралы көрсетілген плюралистік теория, «қоғамның» және мемлекет, ру, каста, тап, діни ұйым және т. с. с. күрделі әлеуметтік құрылымдардың құрылу себептерін белгілі бір себепке саятын «монистік теориялардың» бәрінің мүлдем қате екендігін мойындауға мәжбүр етеді... <...>

Н.И. Кареев: «Үлкен мемлекеттік теорриториялардың құрылу себептері жалпы өте әртүрлі болады және әрбір жеке жағдайда көптеген немесе шамалы ғана ерекшеліктері бар комбинациялар болып табылады», деп дұрыс айтады. Және ол сөзінің жалғасында ондай себептер деп географиялық, этнографиялық, династиялық, саяси, коммерциялық, ұлттық, діни және т. б. дұрыс көрсетеді14.

Еллинектің де бұл мәселе туралы айтқаны Кареевтің пікірі сияқты дұрыс. Тобырлардың, тайпалардың, отбасылардың мемлекетке айналу процесі ... «өте әртүрлі жолдармен жүзеге асуы мүмкін болған, және мемлекеттің пайда болу процесінің барлық жерде бірдей болуы өте неғайбыл сияқты. Бұл жерде олардың тек ең ортақ түрлері ғана анықталуы мүмкін. Мысалы, ортақ қауіп бірлесіп күресуді қажет етті, соған сәйкес әуелі ad hoc ұйымдасулары пайда болды, сосын олар қайталана отырып, тұрақты сипатқа ие болды деуге болады. Немесе аң аулайтын, немесе мал жаятын жаңа жерлерді іздеу қажеттігі, және де біріккен тайпалардың тонаумен айналысып дүние-мүлік табуға ұмтылуы біріге түсуге итермеледі. Оның үстіне, арнайы діни түсініктердің берік одақтардың пайда болуына ықпал еткендігін айта кеткен жөн» және т. б.15

Осы айтқандарымыздың негізінде, мемлекеттің шығуы туралы маркстік-монистік теорияға («мемлекеттің пайда болуының себебі — рулық қоғамның экономикалық жағдайларындағы төңкеріс») қосылатын және Еллинектің плюралистік көзқарасын «түбегейлі дұрыс емес» деп табатын Я.М. Магазинермен келісуге болмайды. Ол: «мемлекет сияқты баршаға ортақ институттың құрылуы негізі әртүрлі себептердің және сондықтан азды-көпті кездейсоқтықтардың салдарынан пайда болуы мүмкін емес», мемлекеттің пайда болуына «міндетті түрде кейбір негізі ортақ жағдайлар болуы қажет»16, — деп ойлайды.

Біріншіден, себептердің әртүрлілігін кездейсоқтықпен бірдей деуге болмайды. Бұл түсінікті. Екіншіден, экономикалық жағдайлардағы төңкерістің өзі және жерге меншіктің шығуы — көп себептердің әсерінің салдары17.

Үшіншіден, фактілерді зерттеу, Я.М. Магазинер емес, Еллинектің дұрыс екенін көрсетеді18.

Төртіншіден, Магазинер теориясы — әртүрлі халықтар мен мемлекеттердің біртүрлі дамуы теориясының сынығы. Осыған қатысты мен, мұндай теорияларды тиянақты түрде «талқандаған» Дюркгеймнің жазғандарынан үзінді ғана келтірейін: «Әртүрлі халықтардың бір мағынада дамуының мәні бір деп есептеуге ешнәрсе де негіз бола алмайды; олар әртүрлі жолмен жүреді. Адамзаттың дамуы тура сызық түрінде емес, әртүрлі және көптеген бұтақтары бар ағаш сияқты бейнеленуі керек»19.

Росстың да айтатыны сол: «Социологияның ертедегі ізашары тарих фәлсафасы, жеке қоғамдардың, мысалы, Сицилия мен Польшаның тағдырлары тек тұтас қуатты процестің бөлшегі ғана болып табылады» деп есептейді. Ол адамзат өмірін бір формулаға келтіруге болады деп ойлады. Бірақ біз кейіннен, Перу, Камбоджа, Қытай, ашанти, дамарас, банту, ацтектер, Жапония және т. б. әрқайсысының өз бағыттары бар және өз тағдырлары бар, өркениеттің көптеген тәуелсіз бағыттарын таптық. Әрқайсысының ылдиы мен, еуропа өркениетінің Нилінде табылмайтын, иірімдері бар, көптеген ерекше ағымдар бар». Осыдан, деп дәлелдейді Росс, тұтасымен (мемлекеттер, ұлттар және т. б.) алынған, ауқымды қоғамдардың пайда болуы мен дамуының параллельді заңдарын анықтау туралы талпыныстардың қате екендігі келіп шығады. Мұндай заңдар сөзсіз қате болып шығады. «Ортақ әлеуметтік эволюция барлық халықтар үшін біреу ғана деп ойлауға бола ма? — деп сұрайды Ross., — Жоқ. Жеке институттардың алуан түрлі көп даму жолы болды, сондықтан әлеуметтік өмірдің кез келген аясында өзгерістердің жүйелілігінің бір үлгісін белгілеуге тырысу сәтсіздікке әкеледі». «Бұл жердегі қателік (заңдылықтарды табу үшін) өте ауқымды бірліктерді алуда жатыр. Жеке қоғамның өмірінде қайталанылатын трансформациялардың майда серияларына өту арқылы ғана біз пайда болу және реттілік заңдарын аша аламыз... Тек майда құбылыстар ғана жиі қайталанады. Социологияның улануы — майда фактілердің егжей-тегжейлерін салыстырудың орнына күрделі ұжымдарды топ тобымен салыстырып, ауқымды бірліктерді қарастырудан. Саны аз өте үлкен қиял-ғажайып ұқсастықтардың (мыс., ағылшын және француз революцияларының, Цезарь мен Наполеонның билікті заңсыз басып алуларының, классикалық және қазіргі қоғамдардың) негізінде салыстырулар жасаудың орнына, көптеген, майда және аумаған ұқсастықтардың негізінде қорытындылар жасау керек. Социология, ортақ ақиқатқа (заңдарға) қол жеткізу үшін, көптеген заттардан молекулаларға өтуі керек»20.

Осы айтылғандарға сүйеніп, Магазинердің және де мемлекеттер мен басқа да күрделі әлеуметтік топтардың пайда болуының бірдей екендігінің басқа да көптеген көптеген жақтаушыларының тұжырымын, жалған бірдейлік заңдарымен мұрағатқа өткізілген, ескі тарих фәлсафасының «қалдығы» деп мойындау керек болады. <...>

Күрделі тарихи процестерді бір-ақ белгісізі бар теңдеу деп қарастырудан бас тартатын уақыт жетті. Осылайша жеңілдету, әрине, әлеуметтік құбылыстарды талдау жұмысын өте оңай, қарапайым етеді. Бірақ кез келген қарапайымдық — қажеттілік емес. Басқа да қарапайымдық болады. Дәлірек және жұмсарта айтсақ, мұндай оңайлату — қате әрі дұрыс емес.

«Монистіктің» осындай қателігімен қатар, мемлекеттің және басқа да ауқымды ассоциациялардың пайда болуын түсіндіруге тырысатын, мемлекеттанушылар мен басқа да теоретиктердің теориясының тағы бір қателігін көрсету керек болады.

Әдетте мұндай теориялардың ең негізгі мәселесі — белгілі бір жерде адамдар неге бірге тұрады? неге олар бір-бірімен қарым-қатынаста болады? неге олар жан-жаққа бытырап кетпей бірге болуға ұмтылады? деген сұрақтарға жауап беру емес, бірге өмір сүретін адамдардың ортасында «тәртіп», «ұйым», «өзара қатынастардың үлгілері» және «билік» қалай және неге пайда болатындығы түсіндіру.

Мұндай теориялар адамдардың бірге өмір сүру және өзара әсер ету фактілерін, олардың бірге болуға ұмтылуын өзінен-өзі түсінікті ешқандай түсіндіруді керек етпейтін және түсіндіруге тұрмайтын нәрсе деп есептейді. Мұндай мәселеге олар тіптен көңіл аудармайды немесе, жақсы айтты дегенде, Аристотельдің «адам коғамдық хайуан болып табылады» деген ертеден қалған қағидасын дағдыға айналған қайталаумен шектеледі.

Алайда бірінші сұрақтардың жауабы екінші сұрақтардың жауаптарынан әлдеқайда маңыздырақ. Неге адамдар өзара әсер етеді, неге көптеген адамдар жан-жаққа бытырап кетпей, бірге өмір сүреді, неге нақты осы жерде тұрғын халық (population) бар деген мәселелерді түсіну маңызды. Егер осы мәселелер түсінікті болса, егер бізге тұрғын халық түсінікті болса, онда бұл тұрғын халықта «тәртіптің, ұйымның, биліктің және т. б.» қалай және неге пайда болатындығын үлкен қиындық емес.

Үлкен қиындық еместігінің себебі, біріншіден, «тәртіп» (order, l'ordere), «ұйым» және т. б. деген ұғымдардың өздері өте салыстырмалы. Бергсонның тамаша көрсеткеніндей, олар «тәртіпсіздік», «ұйымның жойылуы» деген идеяларға қарсы қойылғандықтан ғана мағынаға ие болады. Бұл соңғылардың өзі талдау нәтижесінде басқа тәртіп, басқаша ұйымдасу дегенді білдіреді... тек соны ғана, тәртіпке қарсы бірдеңе емес. «Біз тәртіпсіздік идеясын мұқият талдағанымызда, — деп қорытындылайды Бергсон, — ол идеяның өзі ештеңені де білдірмейтіндігін көреміз; сонымен оның қойған мәселелері жоғалады»21. Сондықтан бірге өмір сүретін адамдардың жиынтығы бар болса, әрқашанда не анандай, не мынандай тәртіп, не анандай, не мынандай ұйым болады. <...>

Ұзақ уақыт бірге тұратын және өзара әсер ететін пенделердің кез келген ортасында, әрқашанда не анандай, не мынандай тәртіп, үлгі, ұйым орнығады. Бірақ, егерде бірге өмір сүретін және қарым-қатынаста болатын адамдар болмаса, егер адамдар, аттас электрленген кішкене шарлар сияқты, бірін-бірі кері итеретін болса, онда ешқандай да тәртіп пен ұйымның болуы мүмкін емес. Міне, неге күрделі және ауқымды бірліктердің (мемлекеттердің, тайпалардың, рулардың және т. б.) пайда болуының ең негізгі мәселесі тәртіп пен биліктің пайда болуын түсіндіру емес, адамдардың бір-бірімен байланысты болуының, олардың бір-біріне көңіл қоюының қарым-қатынаста болуының бір-бірінен қашпай, бір жерге жиналып, бірге өмір сүруінің себептерін ашып көрсетуде жатыр. <...>

Басқа құбылыстарға қатысты идеялардың жиынтығы адамдарды басқа да көптеген ұжымдық бірліктерге біріктіреді.

Сонымен бірге, баса айтатын нәрсе — идеялық өзара әсер ету процесі идеялар бірдей болған кезде ғана емес, олар әртүрлі және қарама-қарсы болған кезде де пайда болуы және жүруі мүмкін. Кез келген ғылыми қоғамда әртүрлі идеялық мектептер мен ағымдардың өкілдері бола алады. Оның үстіне, көбінесе бәрі бірдей ойламайтын, әртүрлі және қарама-қарсы пікірлер болатын қоғам бәрінен қызықты және әрекетшіл болады. Мұндай жағдайларда пікірталасы өткір сипатқа ие болады, қоғамның өзі пәрмендірек қызмет атқарады, оның отырыстары оның мүшелерінде үлкен қызығушылық туғызады, жиі жиналады және т. б.

Идеялардың антагонизмі негізінде пенделер ұзақ уақытқа қарама-қарсы антагонистік ұжымдарға біріктіретін, шиеленісе түскен антагонистік өзара әсер етудің түрлері жиі пайда болады. <...>

Ұзақ уақыт өмір сүрген кез келген ұжымдық бірлік өзінің өмір сүру барысында формасы жоқтан формасы бар, қалыпқа келмегеннен қалыпқа келген, тәртіпке келмегеннен тәртіпке келтірілген, қысқасы, ұйымдаспағаннан ұйымдасқан ұжымдық бірлік болып қалыптасады. <... >

Адамдардың бірігіп өмір сүруі бір-біріне бейімделуін қажет еткендіктен, ұжымдық бірлікте тепе-тендік орнатылады.

Топтың ұйымының құрылу реті екі жолмен жүзеге асады: санадан тыс және саналық жолмен.

Бірінші жағдайда ол жоғарыда көрсетілген үлгі бойынша жүзеге асады: 1) өзара әсер етулердің болуы; 2) олардың қайталануы; 3) әдет; 4) юридикалық ереже; 5) белгілі бір қатынастар аясындағы (отбасы институты, меншік, билік, мұрагерлік, сот және т. б. институттары) әрекеттердің нормаларының бірлігі болып табылатын юридикалық институт тұрғын халықтың нақты тобының юридикалық институттарының жиынтығы болып табылатын әлеуметтік ұйым. <...>

Мүшелері бір-біріне өзара әсер етуі қажет болатын бірқатар топтарда қазіргі кезде де осы үлгіге сәйкес ұйымдар өте жиі құрылады. <...>

Басқаша айтқанда, ұйым — ұжымдасқан бірліктің ұзақ уақыт өмір сүруінің әрдайым және сөзсіз болатын салдары.

Бұл өзара әсер ететін адамдардың кез келген тобында ұйым міндетті түрде болады және ол ауыртпалықсыз пайда болады деген сөз емес. Жоқ! Адамдар өзара әсер етуі мүмкін, бірақ та олардың ұжымы ұйымдаспауы мүмкін. Қатынастардың тұрақсыздығы, ететін әрекеттердің және қызметтердің бөлінуінің міндетті нормасының болмауы — қысқасы, өзара қарым қатынастың ұйымдастырылмауы мүмкін; бірақ ол дау-жанжалдарға, бітіспес қақтығыстарға, тыныш өнімді еңбек ету мүмкіндігінен айырылуға әкеледі, түбінде — топтың жартылай немесе толық күйреуіне әкеледі. <... >

...мәселенің негізін топтың ұйымының қалай және неге пайда болатындығынан емес, неге адамдардың өзара әрекет ететіндігінен және бірге өмір сүретіндігінен көруге тура келеді. Егер осы жағдай болса және егер осы өзара әсер ету барысында олар бірін-бірі қырып жоймаса, қандайда болмасын ұйым — жаманы әлде жақсысы болсын — құрылады және болады. <...>

Айтылған сөздердің бәрінен кейін, ұжымдық бірліктің күйреуінің себептері туралы сұрақтың — екі немесе саны онан көп адамдардың арасында пайда болған өзара әсер етудің тыйылуына қандай жағдайлар әкеледі, деген сұрақпен мағынасы бір екендігін түсіну қиын емес.

Өзара әсер ететін пенделерді бір-бірінен оқшаулауға әкелетін нәрсенің бәрі ұжымдық бірліктің ыдырауының себептері немесе өзара әсер етудің тыйылуына әкелетін жағдайлар болып табылады. <... >

Жалпы айтқанда, негізгі биологиялық қажеттіктерді (тамақтану, көбею, өзін-өзі қорғау, қозғалу және т. б. қажеттіліктері) нақты топтардың ортасында қанағаттандыру мүмкіндігінің болмауы топтардан олардың мүшелерінің кетуін және ұжымдардың өздерінің ыдырауын тудырады. <...>

...нақты жағдайда әлеуметтік-психологиялық қажеттіктердің (зерде, сезім және ерік іс-әрекеттерінің қажеттіктері) ең аз мөлшерінің өзін қанағаттандырудың мүмкін болмауы, нақты тұрғын халықтың өкілдерінің аздаған немесе көп бөлігінің бірқатар ұжымдардан қол үзуін (олардың топтардан кетуін, «ажырауын», қашықтауын және т. б.) туындатады, бұл ақыр аяғанда бірқатар ұжымдық, бірліктердің ыдырауына әкеледі. Бұл жерде Садлер мен Филипповичтың эмиграцияның себептері туралы айтқандарын толық қолдануға болады. «Адамның қалыптасқан әрекеттеріне әсер етіп, сонымен бірге тұрғын халықтың эмиграциясына (ұжымдардың ыдырауына. — П.С.) әсер етпейтін себепті еске түсіру мүмкін емес. Діни және саяси езгімен және экономикалық сипаттағы қиындықтармен қатар, атаққұмарлық, байлықтың соңына түсу, алданған үміттер, жақсы атағын жоғалту, қызықты оқиғаларды аңсау, саяхаттауға құмарлық, жаман нәрсеге әуес болу эмиграция себептерінің тобына (демек, бар бірліктердің ыдырау себептеріне. — П.С.) жатады. Адамның туған жерімен және отбасындағы үйреншікті өмірімен байланысын үзуге ықпал ететін нәрсенің бәрі эмиграцияға да ықпал етеді (және керісінше: эмиграцияға ықпал жағдайлар ұжымдардың ыдырауына және байланыстардың үзілуіне ықпал етеді. — П.С.)».

Тәржімалаған С.И. Оспанов





СУКАРНО ХАДЖИ АХМЕД

(1901-1970 жж.)

СУКАРНО Хаджи Ахмед — Индонезия Республикасының бірінші президенті, Нидерландық Ост-Үндістандағы ұлт-азаттық қозғалысының көсемі. Үш жүз жыл бойы индонезиялықтар Голландия отарлық езгісінен құтылу үшін еш нәтижесіз күресуге тырысқан. Бұл ел өз тәуелсіздігін тек XX ғасырдың ортасында, ұлт-азаттық қозғалысының басшылығын Х.А.Сукарно өз қолына алғаннан кейін ғана қайтарады. Ол 1901 жылы Сурабай қаласында мұсылман мен үнді әйелінің отбасында туған. Х.А.Сукарно бірінші болып азаттық көтеріліс барысында ұлтшылдық, исламдылық пен марксизмге бөлінген үш негізгі бағытты біріктіруді ойластырған. «Бізді азат Индонезияға бастап әкелетін кеме — бірігу кемесі» деп, ол 1926 жылы айтады. Тез арада ол Индонезия халқының көсемі болып мойындалады. 1945 жылы 18 тамызда тәуелсіздікке дайындық Комиссиясы оны елдің президенті қылып сайлайды. Конституция бірінші президентке шексіз заңдық және орындаушылық өкімет береді. КСРО мен басқа социалистік лагерлерде болғаннан кейін Х.А. Сукарно еліне «демократиялық бағыт» енгізді. Х.А. Сукарно «Индонезия социализмінің» негізін қалаушысы болып табылады.

Ахмед Сукарно

ИНДОНЕЗИЯ АЙЫПТАЙДЫ

(мақалалар мен сөздер жинағы)

БҰРЫНҒЫ ЖӘНЕ ҚАЗІРГІ ИМПЕРИАЛИЗМ

Империализмді екі түрге ғана бөлуге болмайды: Империализмді бұрынғы империализм және қазіргі империализм деп одан әрі бөлшектеуге болады.

Бұрынғы Португалия және Испания, ағылшынның Ост-Инд компаниясы немесе голландияның Ост-Инд компаниясы XVI, XVII және XVIII ғасырлардағы империализмнің қазіргі империализмнен, біздің XIX және XX ғасырда бақылап отырған еуропалық және Солтүстік Америка материгіндегі қазіргі капитализмнің орнығуымен барлық жерде тарала бастаған қазіргі империализмнен айырмасы соншама үлкен бе?

Біз қарсы күрес жүргізіп отырған қазіргі кезде бүкіл Азия материгі мен аралдарында үстемдік етуші - қазіргі империализм — қазіргі капитализмнің туындысы болып табылады.

Бірақ та Азиядағы қазіргі империализмді соңғы кездері тек Жапониядан ғана көрдік; бұл азиялық империализм «қандай да бір жаңа», қандай да бір ғажайып болып табылады; расында бүкіл Азия елдері ішінен тек Жапония ғана қазіргі капитализм сатысына енген еді. Мұнай мен көмірді қажетсінген қазіргі жапон капитализмі, тұрғандар санының осыншама өсуіне алып келген қазіргі жапон капитализмі — эмиграциялануға елдер іздестіру қажеттілігін тудырды, бұл қазіргі жапон капитализмі жапон халқына тектілікті ұмыттырып өз тырнақтарын Сахалин аралдарына, Кореяға және Маньчжурияға батыруға итермеледі.

Оның «Азияның құлдыққа алынған елдерінің» қорғаушысы деген аты кертартпа ұлтшылдардың ойдан шығарған бос көлгірсуі, жалғандығы болып табылады, олардың ойынша, тек Жапония ғана «тоқта» деген айқаймен батыс империалистерін тоқтата алады.Оның өзі Қытайдың кауіпсіздігіне қауіп төндірген сайтанға айналып кетті, оның өзі Америка мен Англияның империалистік жыртқыштарымен күресе отырып, Тынық мұхиты елдерінің қауіпсіздігі мен тыныштығына қауіп төндіруде, оның өзі Тынық мұхитында болмақшы соғысқа қатысатын жыртқыштардың бірі болып табылады.

Қазіргі кезеңдегі отарлар үшін күрес

XIX ғ. екінші жартысында отарлар іздестірудегі өзара бәсекелестік күресті бастапқыда тек еуропа елдері ғана жүргізді. Бірақ осы күрес барысында Англияның суырылып алға шығуынан соң, ағылшын капитализмі өз империализмінде өз қарсыластарын артында қалдырып кеткен соң, Джон Буль «Билік ет Британия, теңізде билік ет» деп өлеңдеткен соң, осылардың барлығының соңына таман империалистік аренада екі қарсыластар пайда болды және XIX ғасырда отарлар үшін Англия, Америка және Жапония арасында жаңа күрес, осы уақытқа дейін есігін ешкім кең «аша» алмаған Қытайдың аса бай және кең байтақ еліне үстемдік ету үшін жаңа күрес басталды.

Қытайға үстемдік ету осы үш империалистік жыртқыштар арасындағы бәсекелестік күрестің негізі болды, Қытайға үстемдік ету Жапония, Америка және Англияның сыртқы саясатының басты мақсаты болды. Қытайға кім үстемдік етсе, ол бүкіл Тынық мұхитына үстемдік етеді. Кім Қытай халқын жұдырығында ұстаса, сол шығыс халықтарының істерін, экономикалықпен қатар әскери де істерін шеше алады.

Қазіргі империализмнің төрт түрі

Империалистік кәсіпорындар жылдам өсіп, алыптарға айналып, қолы мен басы күн сайын ұлғайып бара жатыр. Бұрынғы азық-түлік өнімдерін шығаруға негізделген империализм жүйесі ендігі жерде алыпқа — қазіргі империализмге айналды, оның сиқырлы күші мынадай төрт түрден көрінеді:

біріншіден, Индонезия материалдық байлықтардың көзі болып қалады;

екіншіден, Индонезия Еуропаның завод және фабрикалары үшін шикізат көзіне айналады;

үшіншіден, Индонезия шетелдік мемлекеттердің әртүрлі өнеркәсіп орындары өнімдерін өткізетін рынокқа айналады;

төртіншіден, Индонезия жүздеген, мыңдаған миллион гульдендер капиталының айналымы аймағына айналады.

Тек қана голландық капиталдық емес: «ашық есік саясатынан» бастап, ол ағылшын, американ және жапон капиталының, сонымен қатар басқа елдер капиталының әрекет ету аймағына айналады, сонымен Индонезиядағы империализм енді интернационалдық болды. Индонезияны шетел капиталы қанайтын ауданға айналдырған, шетелдердің артық капиталын құю аймағына айналдырған империализмнің төртінші түрі ең бір ауыр болып табылады және бұл ауыртпалық үнемі өсіп келе жатыр.

Халық қозғалысы халықтың қиналысының нәтижесі болып табылады, біздің де беделіміздің артуы халықтың қиналысынан туындайды. Біз тек жол көрсетеміз: біз толыққанды ағынға тегіс және кең орын іздестіреміз, біз тек осы ағыстың ағып өтетін, ақыр соңында Бақыт мұхиты мен Ұлылық мұхитына құйылатын, жететін жерін көрсетеміз.

Индонезияның ұлттық партиясы «Индонезияның тәуелсіздігі» мәселесі бойынша біздің бағдарламамыз

Өзінің бағдарламасында баяндалғандай, ИҰП-ң (Индонезия Ұлттық партиясы) негізгі ұстанымы мынадай: «Индонезияның қоғамдық құрылысын қайта құрудың аса маңызды негізі ұлттық тәуелсіздікте екендігіне Индонезия ұлттық партиясы сенімді».

«Алдымен, шаруашылық өмірді қайта құру керек, ал тәуелсіздік содан соң өзі келеді» — дейтін саяси партиялардан, шаруашылықты қайта құрудың нәтижесі тәуелсіздік — деп санайтын басқа партиялардан бөлек ИҰП былай дейді: «Ұлттық тәуелсіздікке ие болғанда ғана, халық ешбір кедергісіз толық қайта қалпына келтіруді жүзеге асыра алады.

Өмірдің көрсететін шындығы, империализмнің мақсаты «қасиетті миссия» еместігі. Шындықтың көрсететіні империализм тек империализмнің өз мүддесінде ғана өмір сүретіндігі. Империализмнің мүддесі біздің мүддемізге қайшы келеді; империализм біздің «пісіп жетілуімізге» мүдделі емес; империализм бізге азаттық беруге мүдделі емес. Империализм отаршылдықтың нығаюы мен беріктігінің мәңгілік болуына мүдделі.

Империализм бізден гөрі жоғары дамыған халықтардан келеді; империализм, бізге қарағанда, қазіргі заманалық мәдениеті бар елдерден келеді; империализм, біздікіне қарағанда, жоғары дамыған техника мен философия бар әлемнен келеді; империализм, бізге қарағанда, өмір сүрудің күрес тәсілін жетік меңгергендер айналасынан келеді. Біз бұның барлығын мойындаймыз. Бірақ біз империалистік жүйенің дәл осы себептен біздің «пісіп-жетілуімізге» әсер етуін қаламаймыз.

Егер де Индонезия халқы саяси билікке жеткісі келсе, яғни ол азат болғысы келсе, егер де менің халқым өз үйінде өзі қожайын болғысы келсе, онда ол өзін-өзі тәрбиелеуі керек, өзін-өзі қамқорлыққа алуы керек, өз күшімен және өзінің салттарымен әрекет етуі керек! Империализмнен ол ешбір көмек алмайды, империалистік жүйе оның жолына тек кедергі жасайды.

Бұқаралық митингілерді жиі талқылайтын азаттық біз үшін емес. Бұл азаттық біздің балаларымыз, біздің немереміз, біздің шөбереміздің болашағы үшін керек.

Әрекет ету құралдары? «Нақты әрекеттер» құралы? Бомба, винтовка, динамит? Әрине, әрекетке көшу бомбаны, винтовканы, динамитті пайдаланумен байланысты емес, ол заң бойынша тыйым салынған ешбір нәрсені пайдалануды білдірмейді. Бұл құралдар ретінде қоғамдық пікірге ықпал етуі, ояту, қозғау үшін өткізілетін бұқаралық митингілер, газеттерде мақала жариялау, жоғарыдағы параграфтарды оқыту үшін партия мүшелеріне арнап курстар ашу.

Бұл құралдар дегеніміз — біздің күштерімізді ашық түрде қозғалысқа келтіру, біздің күштерімізді ұлғайту. Бұл құралдар дегеніміз — өзге емес біздің күштеріміздің ашық түрде қозғалысқа келтірілуі, біздің ұйымдық күштеріміздің кеңейтілуі. Біз тура, СДРП (социалистік демократиялық жұмысшы партиясы) әрекет еткендей, «Сарекат ислам» әрекет еткендей, яғни күштерді ұйымдастыруға арқа сүйейтін кез келген бірлестік секілді әрекет етеміз, атап айтқанда өзінің мүшелерін және қоғамдық пікірді көтермелеумен, қажетті ұйымдар құру үшін ішкі жұмысты жүргіземіз. Мысалы, кәсіподақпен шаруа ұйымдары және өзіміздің талаптарымыздың жүзеге асуы үшін қатты қысым көрсетуге арналған сыртқы жұмыстарды жүргіземіз. Бомбаның немесе динамиттің көмегімен емес, заңмен тыйым салынған құралдармен қысым көрсету емес. Мен тергеу кезінде айтқанымдай, біз жария құралдар көмегімен қысым көрсетеміз, яғни доктор Ратулангидің қазіргідей былқылдақ емес, радикал болған кезінде айтқан «моральдық» қысыммен. Ауыр жағдайдағы халықтың рухы, мейлі ол өнеркәсіпті елдердің пролетариаты немесе отарлық территориялар халқының болсын — бұл азаттық рухы.

Біз Индонезия халқында дәл осы азаттық рухын нығайтамыз. Біз оны, тура жұмысшы қозғалысындағы бар таптық сана түрінде емес, ұлттық санасы, ұлттық сана ретінде, ұлтшылдық ретінде нығайтамыз. Бір халықтың езгісіндегі екінші халық, әрбір отарлық халық күн сайын, сағат сайын, басқа ұлттың империалистік езгісін көріп, отарлық басқару тәсілімен басқарылғанда, онда ол ұлтшылдық ой қатарына ие болады. Егер де Еуропа мен Америкада қарама-қайшылық, таптық сипатта көрініс беріп, үстем тап пен үстемдік астындағы таптардың барлығы бір ұлттық өкілдерінен тұратын, түр сипатының терісі бір түрдегі адамдардан, бір нәсіл өкілдерінен тұратын болса, отарлық елдердегі қарама-қайшылықтар ұлттық қарама-қайшылықтармен тең келеді.

Отарлық елде біз жұмысшы мен капиталист арасындағы және, ең алдымен, таптық қайшылық сезіміне ғана емес, ақ адам мен қара адам арасындағы қарама-қайшылықты, шығыс өкілі мен батыс өкілі арасындағы, отарлаушы мен отарланушы арасындағы қарама-қайшылыққа ие боламыз.

ИҰП бұны түсінеді. ИҰП ұлттық санада, ұлтшылдықта жарқын болашаққа жол ашатын күш бар екендігін түсінеді. Сондықтан да ИҰП осы ұлтшылдықты нығайтуға ұмтылады, шалажансар ұлтшылдықтан — тірі ұлтшылдыққа, әлсіз ұлтшылдықты — әлді ұлтшылдыққа, яғни, қысқаша айтқанда, теріс пиғылды ұлтшылдықтан, оң пиғылды ұлтшылдыққа айналдыруды қалайды.

Оң пиғылды ұлтшылдықты қалыптастырумен, қымбатты қазылар алқасы, тура империализмге қатысты қарсылық көрсету мен кек алу сезімін білдіретін ұлтшылдықпен біз ешбір табысқа жете алмаймыз. Біздің ұлтшылдығымыз оң пиғылда болуға тиіс, жасампаз ұлтшылдық, «құрылысшы» ұлтшылдық, «жасампаз және мақтан тұтушылық» ұлтшылдық болуға тиіс. Міне, осы оң пиғылдағы ұлтшылдықтың көмегімен Индонезия халқы еркін, материалдық және рухани өмірге қажетті жағдай жасамақ. Қазіргі кезде осы оң пиғылды ұлтшылдықтың қанат жайып, жанданғаны соншалық, ендігі жерде оның басқа ұлттарда жек көретін ұлтшылдыққа, яғни шовинистік ұлтшылдыққа, біз бұрынғы соғыс кезінде барлық қасіретін шеккен басқыншылық джингоизмге, ал басқыншылық джингоизм «of gain and loss», К.Р.Дэс атап көрсеткендей, «пайда және шығын» деген ұранды ұстанатын және барлық жерде, барлығына тап беретін джингоизм, міне, сондықтан ұлтшылдықтың осыған айналып кетпеуін қадағалау қажет.

Оң пиғылды ұлтшылдыққа ие бола отырып, Индонезия халқы Ауробиндо Гхошаның «бұндай ұлтшылдың өзі шын мәніндегі Алланың өзі болып табылады» деген сөзінің әділеттілігін түсінетін болады.

Міне, осындай ұлтшылдықтың арқасында біздің халқымыз жарқыраған күн секілді болашағына сеніммен қарайтын болады; халқымыздың жүрегі қуанышты сенімге толады. Өзінің болашағына қараңғы түнек ретінде қарайтын болады, ендігі жерде жүрегі күдік пен кек-ызаға толы болмайды.

Осы ұлтшылдықтың арқасында біздің халқымыз қалаған тамаша болашақ үшін қажетті кез келген құрбандықтарға дайын және ықыласты түрде біріге алады. Қысқаша айтқанда, осындай ұлтшылдықтың арқасында, біздің халқымыз тірі, еркін тыныстайды және дәл қазіргідегі сияқты тірі өліктей болмайды.

Ұлтшылдықтың оянуы

Өткеніміз, қазіргі және болашақ

Қандай тәсілдермен ұлтшылдықты оятуға болады? Оның жандануының жолдары қандай? Бұндай жолдар үшеу:

біріншіден, біз халыққа, өткеніміз тамаша болғанын көрсетеміз;

екіншіден, біз халықтың санасында, қазіргі күнінің қараң екендігін сіңіреміз;

үшіншіден, біз халыққа болашақтың жарқын екендігін және көп нәрсеге қол жеткізуге мүмкіндік беретін осы болашаққа жетудің жолдарын көрсетеміз.

Басқаша айтқанда, ИҰП халықтың санасында «тамаша өткені», «өте қасіретті қазіргісі» және «жарқын болашағы» бар екендігіне тәрбиелеп, қолдау көрсетеді. ИҰП-ның білетіні -тек осы үш қағида ғана жеңіске деген сенімді нығайтып, халықтағы солып бара жатқан ұлтшылдықты тірілте алатындығы.

Кез келген қоғам «өтпелі» кезеңде безгекке ұшырағандай, «қатты ауытқыған» әлсіз және күші азайған болып табылады. Қараңыздаршы, мысалы, еуропа елдері ортағасырлар дәуірінде феодализм сатысынан ерте капитализмге өтер кезде қаншама «безгекті» және әлсіз болған еді.

Қараңыздаршы, осы еуропалық қоғам жарты ғасыр бұрын ерте капитализм сатысынан қазіргі заманғы капитализм сатысына өту кезеңінде соншама «безгекке» ұшыраған. Қараңыздаршы, тура осылай, Қытай қоғамының да капитализм сатысына еніп, терісін өзгерткенде қаншама әлсіз болғанын. Қоғамның тәнінің адам тәнінен өзгешелігі жоқ, тәндегі ішкі өзгерістер әлсіздікке, күшінің құлдырауына әкеледі!

Ауырумен әлсіреген қоғам, күшті қоғам өкілдерінің құрбандығы болып, өздерімен бірге осы бір алып қоғамның орасан зор күшін, оның тәсілдері мен білімін, тәжірибесін әкелген өкілдері — Индонезияның тәуелді елге айналуының алдыңғы және негізгі себепшісі болды.

Және де осы ауруға ұшыраған қоғам кейінгі уақыттарда да жазылуға ешбір мүмкіндіктер ала алмады, қайта ауруы одан әрі асқынып, күші және қуаты одан әрі сарқыла берді.

Ал оған ауыр салмақ салған империализм неғұрлым дамып, нығая бастады, барлық бағытта белсенді әрекет етті, кеңейді және тереңдеді, бұрынғыдан да ауыр салмақ салып, осы ауыру қоғамға ентелеп ене бастады. Өзінің пайда болу кезінде әлсіз болған империализм, енді неғұрлым күшейе бастады, ол енді сиқырлы күшке ие, күші мен қуаты таусылмайтындай көрінген алыпқа айналды. Осы алып империализмнің қадамы астында Индонезия жер сілкінген кездегідей дірілдеді, оның даусы бүкіл Индонезия үстінде күн күркірегендей естілді, олар Индонезия адамдары мен Индонезия қорларын құрта бастады.

Бұл империализмге қарсы өз құқығын қорғаушы рыцардың ерлігіндей күресуге тиіспіз!

Бірақ менің жоғарыда айтқандарымның барлығы тек материалдық құлдырау ғана болып табылады. Ал, шындығында, көп жерлерде рухани құлдыраудың бар екендігін байқаймыз. Жұмыс күшіне зәру империалистік жүйе біздің халқымыздың рухына нұқсан келтіріп, тәуелділікке риза, жұмысшы рухына құлдың рухына айналдыруда. Бұрынғы ерлігі мен батырлығымен аты шыққан, оларды бағындыру қиын болатын және кемелері теңіздер мен мұхиттарды кесіп өтіп, Индия, Қытай, Мадагаскар мен Парсы жағалауынан табылатын Индонезия халқы — ендігі жерде «жер бетіндегі ең бір бас игіш халық» «hat zachtste volk de;r aarde» деген атпен белгілі болуда. Индонезия халқы ендігі жерде өзіне деген сенімін жоғалтқан, өзінің қасиеті мен ерлігін, әзінің әмірге бейімділігін, өзінін рухының мықтылығын жоғалтқан халыққа айналды. Профессор Вет «Арыстанның рухы» деп атаған Индонезия халқының бұрынғы рухы — ендігі жерде тілалғыш және момақан қойдың рухы.

Бұл әрі рухани қатердің ең қорқыныштысы да емес! Рухани қатердің ең бір зоры — Индонезия халқының өзі үнемі ұрып-соғып қууды, үнемі бағындыруды қажет ететін қой секілді екендіктеріне сенетіндігі. Кез келген империалистік жүйе секілді, Индонезиядағы империалистік жүйе де бізді үнемі өздерінің материалдық пайда табуға ұмтылмайтындығына, керісінше, бізді қараңғылық құшағынан шығарып, алға басушылық пен ағартушылыққа әкелу өздерінің «қасиетті борышы» деп санайтындығына сендіргісі келеді. Кез келген империалистік жүйе секілді, шаршамастан, өздерінің «қасиетті миссиясы» туралы жар салады. Империализмнің туында «өркениет» және «қоғамдық тыныштық» деген сөздер жазылған.

«Өркениет» және «қоғамдық тыныштық»! Шындығында да, біз оқытушылар мен тәрбиешілерді қажет ететін қараңғы және жабайы халық болып табыламыз ба? Расында, империализм пайда болғанға дейін біз қараңғы болдық па, шындығында, бұрындары біз жабайы болдық па?! Бүкіл әлемді таң қалдырған мәдениетке біздің халық ешқашан ие болған жоқ па? Егер де империалистік жүйе материалдық байлыққа ұмтылмаса, байлыққа қызықпаса, оған баюға деген қомағайлық жетекшілік етпесе, егер де империалистік жүйе шынында да «ағартушылық әрекетке» ұмтылса, онда неге Солтүстік полюстің ең бір қиырында өмір сүретін эскимостарды таңдамай, керісінше, ең бір жоғары дамыған мәдениеті бар халықтарды, атап айтқанда Индонезия, Египетті, өз нысанасына алған!

Жоқ, сөзсіз жоқ! Бұл «қасиетті миссия» бос сөз, бұл «қасиетті миссия» тек империализм мүддесіне ғана қызмет етеді. Егер де халық өз байлығының бөтеннің пайдаланып және сыртқа шығарылып жатқанын ұғынып, түсінсе, басқа халыққа тиісті материалдық қорларды ұзақ уақыт пайдалана алған империализм жер бетінде жоқ, егер де олар қанап отырған халық өзінің тәнін, сөлін сорып жатқан арамтамақтарды қаптаған ағаш секілді екендігін түсінсе, өзінің қалыпты жағдайын ұзақ уақыт сақтай алатын империализм жоқ. Міне, сондықтан да, олар халыққа шаршамастан, үнемі империализмнің «қасиетті миссия» атқаруға келгендігіне сендіруге, оларды қараңғылық қапасынан шығаруға, сөйтіп, білімді ететіндеріне, жабайылықтан арылтып, алға басушылыққа әкелетіне сендіруге тырысады. Бұған, «қасиетті миссияға» халық сенеді, олар империализмге тезірек құтылуды қажет ететін жау ретінде қарамайды, халық оған өз денесіне жабысқан сүлік деп те қарамайды, халық империализмді досы санап, оны жақсы көріп, оған алғыс айту қажет деп санайды.

Партияның болу қажеттілігі

Тағдырды жүз пайызға егер қоғамда капитализм мен империализм болмаса ғана, жақсартуға болады, өйткені бұл жүйе біздің тәніміздегі сүлік секілді, біздің қуатымызбен біздің қорларымызбен, біздің қоғамның сөлімен қоректеніп, өмір сүреді.

Сондықтан да біздің қозғалысымыз ұсақ жетістіктермен шектелмеуі керек; біздің қозғалысымыз негізінде қоғамның бүкіл сипатын толық өзгертуге ұмтылуға, империализм мен капитализм жүйесін толық жоюға, қоғамдағы аурудың тамыры мен сабақтарын құртуға бағыттауға тиіс. Біздің қозғалысымыз салықты төмендетуге ғана бағытталған, тек жалақыны көбейтуге, тек қазір ғана қол жеткізілетін ұсақ жақсаруларға ғана ұмтылған қозғалыс болмауға тиіс. Біздің қозғалысымыз қоғам сипатының толық өзгеруіне ұмтылып, оның капиталистік-империалистік сипатының теңдік үстемдік құратын қоғамға қарай қайта құруға жетелеуге тиісті. Біздің қозғалысымыз әлеуметтік құрылысты өзгертуге ұмтылатын қозғалыс болуы керек.

Әлемдік тарихтың көрсететіні — әрқашан да екі топ арасында қарама-қайшылықтың болатындығы. Әлемдік тарихтың көрсететіні — «жоғарыда» тұратын топпен қатар, «төменде» тұратыны бар екендігі, ал олардың арасында: феодализм дәуірінде — ақсүйектер мен шаруалар арасында, капитализм дәуірінде — буржуазия мен пролетариат арасында, отарлық дәуірде — отаршылдар мен отарланушылар арасында қарама-қарсылық бар, антитеза бар.

Бұл антитеза, бұл қарама-қайшы жақтар арасындағы қатынастың мәнін айқындайды. Сондықтан да олар үнемі қақтығыста. Бұл антитезаны марксистер дәл сол құбылыстың диалектикасы, дәл сол кезеңдегі тарихтың диалектикасы, табиғаттың даму үрдісінің сол сәттегі диалектикасы деп атайды.

Алдыңғы қатардағы партияның күрес бағдарламасы мен саяси бағдарламасы адамгершілік қоғам бағдарламасы болуға тиіс, ол қандай да болмасын жекешілдік сезімге бой бермей, қандай да болмасын жекешілдікке соғыс жариялауға тиісті.

Партияның бар принципі, партия күресінің бар принципі — партияның барлық күресі мен тактикасы. Индонезияның тәуелсіздігіне қол жеткізу күресі, іріп-шіріген тәртіптерді жою күресі, күнделікті қайта құру күресі және тағы сол сияқтылар — партияның тәні мен рухы жекешілдікке қарсы тұрып, жекешілдікті жоюға, адамдарды «қоғамшылдық» рухты қалыптастыру күресін жүргізуге тиіс.

Индонезия президенті доктор Сукарнаның Богора конференциясындағы сөзі

«Икадо» стадионында 1954 жылдың 30 қаңтарында бұл сөз мыңдаған азаматтар алдында, қадірлі қонақтар құрметіне арналған митингіде айтылды

XX жүзжылдықтың басында бүкіл Азияны бірігу рухы, отаршылдыққа қарсы қарсылық көрсету рухы, өз аяғына тұруға ұмтылыс, азия халықтарын ұйымдастыру ұмтылысы, азиялық мемлекеттер құру ұмтылысы, әділ және гүлденуші азия қоғамын құру ұмтылысы билеп алды.

Міне, біздің Панга Күш: құдайға сену, ұлтшылдық, интернационализм, демократия, әлеуметтік әділеттілік. Міне, менің елімнің бүтіндей және толығымен ұстанатын, өзінің саяси, экономикалық және әлеуметтік қызметінде жетекшілік ететін принциптері осы.

Менің шынымен сенетінім, Панга Күш тек ұлттық маңызға ғана ие еместігі. Ол әлемдік маңызға ие және халықаралық салада пайдалануға болады.

Бертрак Росселдің айтуындағы көзқарастың шындығы бар екендігін ешкім жоққа шығара алмайды. Әлемнің басым бөлігі, шынында да, Америка Декларациясының принциптері мен идеяларын қабылдағандар және Коммунистік Манифестің принципі мен идеяларын қабылдағандар деп. екіге жарылатындығы. Кімде-кім біріншісін қабылдаса, онда екіншісін жоққа шығарады, олардың арасында идеологиялықпен қатар, практикалық негізде де араздасулар бар.

Бұл араздық біздің бәрімізге қауіп төндіріп тұр және ол бізде қобалжу туғызуда. Бұл араздыққа қарсы еш нәрсе істеуге болмай ма? Неліктен ол ұрпақтан-ұрпаққа жалғасады, ақыр соңында, мүмкін бәрімізді жұтып жіберетін өртке айналмай ма? Одан шығатын жол жоқ па?

Шығатын жол болуға тиіс. Егер де ол болмаса, бұндай жағдайда біздің айтыс-тартысымыз түкке керегі жоқ, біздің бүкіл үмітіміз бос қиял және біздің күресіміз нәтижесіз болар еді. Біз Индонезияда әлемнің құрдымға кетіп бара жатқанына қол қусырып қарап отыра алмаймыз. Біз өзіміздің тәуелсіздіктің ашық жақын радиоактивті бұлтпен тұмшалануына жол бермейміз. Бұған Азияның және Африканың ешбір елі келісімін бермейді.

Араздастықтың ең алдымен теңсіздіктен туындайтыны айқын емес пе? Ұлттың өз ішіндегі араздық бай мен кедейдің, қанаушы мен қаналушының болуынан туындайды. Қанауды жойсаңыз, араздық жоғалады, содан соң араздықтың себебі де жоғалады.

Елдер арасында да араздық болады, егер де бай мен кедей елдер, қанаушы және қаналушы елдер болса. Осы себепті құртсаңыз, араздық та жойылады. Империализм мен отаршылдықтың жойылуы бір елдің екінші елді қанауын жояды.

Тәржімалаған Ә.К. Шашаев





АРНОЛЬД ДЖОЗЕФ ТОЙНБИ

(1889-1975 жж.)

А. Дж. ТОЙНБИ — ағылшын тарихшысы және әлеуметтанушысы, «алтын» викториандық ғасырдың аяқталуы кезеңінде, 1889 жылы 14 сәуірде Лондон қаласында туған. Іргелі қоғамдық білім алды (Уинчестерлік колледж және Оксфорд университетінің Бейллиол-колледжі). 1913 жылы оксфордтық классик-профессор Гилберт Мёррейдің қызы Розалинда Мёррейге үйленеді. Олардың ұлы Филлип, атақты романист болды. Олар 1946 жылы ажырасып, сол жылы Тойнби өзінің бұрынғы көмекшісі Вероника Марджори Боултерге үйленеді.

1919 жылдан 1924 жылға дейін Лондон университетінің византиятану, грек тілі, әдебиеті мен тарихының профессоры, 1925 жылдан 1955 жылға дейін Королевствоның халықаралық қатынастар институтының ғылыми басшысы және Лондон университетінің ғылыми қызметкері болды. 1920-1946жж. «Халықаралық қатынастар шолуының» редакторы қызметін атқарды. Екінші дүниежүзілік соғыс кезінде Арнольд Д. Тойнби Ұлыбританияның сыртқы істер министрлігінің ғылыми бөлімінің директоры, 1956ж. Құрмет орденінің Кавалері болды. 1975 ж. Йоркте дүние салды.

Оның «Тарихты түсіну» (A Study of History, 1934-1961) атты 12 томдық шығармасы көптеген ғылыми монографияларының арасында ең атақтысы болып табылады. Қоғамдық білімдер тарихында Тойнби дәл осы іргелі еңбектің авторы ретінде танымал болып келеді. Тойнбидің ғажайып білгірлігіне шүбә жоқ, дегенмен оның тұжырымдамалары мен әдістері үнемі сынға ұшырап жататын. Сөйте тұра, оның діннің тарихи мәні және материалдық емес нысаналардың жемістілігі туралы идеялары әбден дұрыс болып көрінеді, тіпті оның сыншылары да, Тойнби оларды көпшілікке тapaтa алды деп мойындайды.

Тойнбиді мәдениеттің тарихтағы ұласуы теориясын жаратушы деп санайды, оған сәйкес, әлемдік тарих жекеленген тұйық және өзгеше, саны 14 пен 21 аралығында (сонымен қатар спутниктер мен қатып қалған өркениеттер — 37) түрленіп отыратын, өркениеттердің жиынтығы ретінде беріледі, және дәл соларды ол әлемдік тарихтың негізгі құрылымдық, элементі деп қарастырады. Осылайша, Тойнби әлемдік тарихтың тұтастығы туралы үйреншікті тұжырымдамасын жоққа шығаратын теорияның ізбасары болып табылып, оның орнына тіршілік айналымында керемет ұқсастықтарды ашатын мәдениеттерді салыстырмалы түрде зерттеуді ұсынады. Әрбір өркениет, тірі ағза сияқты, туындау, өсу, дағдарыс (сыну, ыдырау, құлдырау) кезеңдерінен өтеді.

Тойнби бойынша, өркениеттер генезисінің үш негізгі құрамына әмбебап мемлекет, әлем шіркеуі және тайпалар қозғалысы жатады. Осы құрамдастың болуы өркениеттің болуын білдіреді. Дегенмен өркениеттер өздігінен пайда болмайды; оның дамуы үшін, ерекше тарихи жағдай пайда болуы тиіс. Бұндай жағдай ретінде, Тойнби «Шақыру – және - Жауап беру» жағдайын белгілейді. Шақыру және Жауап беру өркениеттің басында болады. Барлық өркениеттердің ешбір ата мәдениетінің бастамасы жоқ; барлық өркениеттер бірдей мәдениеттің туындауының тарихи жолының барлық сатыларынан өтуі тиіс болатын. Айырмашылық — тек әрбір өркениеттің өзіне жасалған Шақыруға қаншалықты сәйкес Жауап тапқанында ғана. Егер өркениет туындауының барлық үш негізгі құрамдасы айқын көргенімен, егер Шақыру болмаса, Жауап та болмайды, яғни өркениеттің дамуы мүмкін емес. Бір өркениеттер өз бойынан жеткілікті шығармашылық күш тапқан еді — және дәл осы күш, нәтижесінде, мәдени дамуды бастайтын жаңа серпуші күшке айналады, ал бұл жаңа қауымның, мәдениеттің, өркениеттің туындауын білдіреді. Дегенмен кей кездері Шақыру еңсені басатындай ауыр болады, және баяу, тұрақсыз және сенімсіз Жауап туындайды. Бұндай Жауапты жаратқан мәдениет тоқырау қалпында, әрі кетсе баяуланған даму үстінде болады.

Осыған негіздей отырып, Тойнби қоғамдық дамудың қайталанғыштығының «эмпиристік заңдарын» шығарды. Тарихтың қозғаушы күштерінің мәселесін қарастыра отырып, Арнольд Тойнби «құдай сыр ашуын» тарихтың мәні ретінде және оған элиталардың, «өмірлік ұмтылыс» тасымалдаушысының, «шығармашылық индивидтердің немесе шығармашылық азшылықтың» қосылуға деген үмітін ұластыруды жөн санайды. Адамзаттың ілгері дамуының тұтас желісін ол қарапайым анимистік сенімдерден әмбебап дін арқылы келешектің біртұтас синкретикалық дініне дейінгі, діни дамудан қарастырады. Сонымен қатар, ол «батыс өркениетінің» құтқарылу жолын клерикализмді енгізу арқылы мүмкін деп дәлелдейді, немесе, оның пікірінше, өркениет өлімге ұшырайды; бірақ, егер ол өлімге душар болып, жаңа синкретикалық дін туындаса ғана, эллинизм сияқты, өзінің тарихи рөлін орындайды.

Тойнбидің көптеген мақалалары ғылыми монографиялардан, соның ішінде Грекия мен Түркияға қатысты Батыс мәселесі (The Western Question in Greese and Turkey), Грек тарихи ойы (Greec Historical Trought. 1924), Тарихты түсіну (A Study of History. 12 vols., 1934-1961), сонымен қатар алты томдықтан қысқартылып (бір том түрінде), бестеллерге айналған Тарихты түсіну атты еңбегі жарияланып шыққаннан кейін жарияланған очерктер мен дәрістерден, бірнеше томдардан тұрады. Тарихшының дінге көзқарасы (An Historian's Approach to Religion, 1956) атты — Гиффордық лекциялардың басылымы өте қызықты болып табылады. Тойнбидің кейінгі жұмыстарының ішінен: Америка және әлемдік революция (America and the World Revolution, 1962); Нигер мен Нил арасында (Between Niger and Nile, 1965); Өзгеріске ұшыраған қалаларды (Cites on the Move, 1970) және Константин Багрянородный және оның дәуірін (Constantine Porphyrogenitus and His World, 1973) ерекшелеуге болады.

А.Дж.Тойнби

ТАРИХТЫ ЖЕТЕ ТҮСІНУ

Таңдамалы шығармаларынан

1934-1961

БІРІНШІ ТОМ

Кіріспе

Тарихи ойлаудың салыстырмалылығы

Әр дәуірде және кез келген қоғамда тарихты оқып үйрену мен танып білу, қандай да болсын өзге әлеуметтік қызмет түрі сияқты, сол заманның және ортаның үстемдік етуші бағыттарына бағынады. Дәл қазіргі кезеңде батыс әлеміндегі өмірді айқындайтын екі институт бар. Олар: экономиканың индустриялық жүйесі мен соншалықты күрделі және әбден былыққан саяси жүйе. Мұның соңғысын біз «демократия» деп атаймыз. Өйткені оны егеменді ұлттық мемлекеттің жауапкершілік жүктелген парламенттік өкілетті үкіметі деп білеміз. Бұл екі институт — экономикалық және саяси институт — батыс әлемінде XIX ғасырдың аяқ кезінде үстемдік алды, сөйтіп, мейлі уақытша болса да, сол кезеңнің басты проблемаларын шешіп берді. Өткен ғасыр қиын жағдайдан құтылудың жолдарын іздестіріп, таба білді және оны бізге аманат етіп, тапсырып кетті. Сол кезде жасалған институттар күні бүгінге дейін сақталып келеді, ал мұның өзі, ең алдымен, бізден бұрын өткен ұрпақтың қаншалықты зор шығармашылық ізденімпаздықпен күш-жігер жұмсағанын көрсетеді. Біз қазір индустриялық жүйеде және парламентаралық ұлттық мемлекетте өмір сүреміз, өз тұрмысымызды одан әрі үдемелі түрде жалғастырамыз. Міне, сондықтан да біз бұл екі институтты көз алдымызға қиялмен елестететін және оның нақты жемістерін көруге тырысатын кезімізде олар елеулі түрде үстемдікке ие болады.

Өнеркәсіптік жүйенің гуманитарлық жағдайы адамның өзімен, еңбек бөлінісімен тікелей байланысты; ал екінші жағдайы сол адам өмір сүретін физикалық ортаға қарай бағытталған. Индустриялық жүйенің атқаратын міндеті өзінің өндіргіш қабілетін мейлінше арттыра түсуінде болып табылады. Бұл ретте ол шикізатты өзінің қолымен жасалған құралдардың көмегімен белгілі бір өнім түріне айналдырады және механикалық тұрғыдан ұйымдастырылған бұл еңбекке көптеген адамдарды тарта түседі. Индустриялық жүйенің мұндай ерекшелігін батыстық ақыл-ой XIX ғасырдың бірінші жартысында-ақ айқын байқап білген болатын. Индустриялық жүйенің дамуы физикалық ғылымдардың табыстарына арқа сүйейтін болғандықтан, индустрия мен ғылымның арасында әлдебір алдын ала қалыптасқан үйлесімділік болған деп ойлаудың табиғи қисыны бар. Егер бұл шынында да тап солай болса, онда ғылыми ақыл-ойдың өзі индустриялық тәсіл арқылы қалыптасқан деген тұжырымға таң қалудың тіпті де қажеті жоқ. Мұның өзі қандай жағдайда да ғылымның алғашқы даму сатылары кезінде ол үшін әбден орынды нәрсе деуге болады, ал қазіргі ғылым тіпті батыс қоғамымен салыстырғанның өзінде де әлдеқайда жас; ал дискурсивті (қисынды) ақыл-ойға салып көру үшін әуелі әбден жеткілікті мөлшерде тәжірибелік деректер жинап алу қажет болады. Алайда тап осы әдіс соңғы кезде білімнің көптеген салаларына таралып, қолданыла бастады және мұның өзі таза ғылыми ортадан тыс ойлау жүйесіне, оның үстіне, жансыз табиғатқа емес, өмірдің тікелей өзіне қолданылып жүр, ол ол ма, тіпті адам қызметінің сан алуан түрлерін зерттейтін ақыл-ой жүйесіне де қолданылатын болды. Тарихи ақыл-ой да өзіне мүлде жат индустриялық жүйенің қамтуында қалып қойды. Ал адамдардың арасындағы қарым-қатынастар зерттелетін тап осы салада батыстық өнеркәсіптік жүйенің өзін адамдар өмір сүруді және жұмыс істеуді ұната қоятын тәртіп ретінде көрсете қоюы әбден екіталай нәрсе.

...Қазір, біздің кезімізде, өздері жүргізетін семинарларды бейне бір «зертханалар» ретінде айқындауға тырысатын тарихшы мұғалімдер жиі-жиі кездесетін болып барады. Бәлкім, мұның өзі жете сезініп, түсіне алмағандықтан да шығар, «бірегей зерттеу» деген ұғымды бұған дейін белгісіз болып келген әлдебір деректердің тыңнан ашылуымен немесе дәлелді түрде сендіру арқылы бас салып, батыл шектей түседі. Ол аздай-ақ, бұл шектеулі ұғым мерзімді басылымдар мен арнаулы жинақтарда жарияланатын тарих тақырыбындағы мақалалардың жалпы шолуына да көшіріле бастады. Бұл жерде жеке адам жазған тарихи еңбектерді жете бағалаушылыққа ашықтан-ашық бой ұру айқын байқалады.

...Тарихи ақыл-ойды индустрияландырудың шектен тыс кең өріс алып кеткендігі соншалық, тіпті өздерінің кейбір бой көрсетулерінде индустриялық рухтың шамадан тыс асқынып кеткен патологиялық түрлеріне дейін жетіп үлгерді. Өздерінің күш-жігерін шикізатты жарыққа, жылуға, қозғалысқа және әртүрлі тұтыну заттарына айналдыруға түгелдей шоғырландырып жүрген жеке адамдар мен ұжымдар табиғи ресурс көздерінің көптеп ашылуы мен пайдалануын өзінен-өзі құнды қызмет деп ойлауға әбден бейім. Бірақ олар әлгі үдерістердің келешектегі салдары адамзат үшін қаншалықты ауыр болатынын тіпті де ойламайды. Еуропалықтар үшін мұндай ақыл-ой шабыты американдық пайдакүнем кәсіпкердің белгілі бір тұрпатын көз алдымызға елестетеді. Бірақ оның тұрпаты, шын мәнінде, бүкіл батыс әлеміне тән бағыт-бағдардың мейлінше айқын көрінісі болып табылады. Ал осы заманғы еуропалық тарихшылар пропорциялық сәйкестіктердің бұзылуы болып табылатын бұл асқынған дерттің өздерінін санасын да шарпығанын біле тұра, оны байқамағансуға тырысып бағады.

...Адамдарға немесе жануарларға жаны жоқ заттар ретінде дөрекі қарым-қатынастар жасаудың қаншалықты зор апатты салдары болатыны барша жұртқа мәлім. Бірақ тап осындай дөрекі әрекеттер идеялар әлемінде де одан тіпті де кем емес үлкен қателік бола алатынын алдын ала болжап білуге неге болмайды? Табиғаттың жансыз заттарына талдау жасауға арнап, ойлап табылған ғылыми әдістеме адамдарды және олардың қызмет түрлерін зерттеуді көздейтін тарихи ақыл-ой саласында да қолданыла алады деп санауға біз неге тиісті боламыз? Тарих саласындағы профессор өзі жүргізетін семинарды «зертхана» деп атаған кезде, ол сол мәлімдемесі арқылы өзінің табиғи ортасынан қол үзіп қалмай ма? Екі атаудың екеуі де метафора болғанымен, олардың әрқайсысы тек өз саласында ғана орынды қолданыла алады. Тарихшының семинары — бейне бір өзіндік питомник. Онда тірі жандар өздері сияқты тірі жандар туралы тірі сөздер айтуды үйренеді. Ал физиктің зертханасы бейне бір өзіндік шеберхана, немесе белгілі бір уақытқа дейін ғана зертхана болып табылады. Онда жансыз табиғи шикізаттан жасанды немесе жартылай жасанды заттар жасап шығарылады. Алайда бұл салада тәжірибесі бар бірде-бір адам питомникті фабрика қағидатының талаптарына сай салуға келіспейді, сондай-ақ фабриканы питомник қағидатының талаптарына сай салуға да болмайды. Идеялар әлеміндегі ғалымдар тап солай әрекет етіп, әдістемені теріс қолданудан қашуы тиіс. Бізге «патетикалық адасу» деген жақсы таныс және оны ешқашан да ұмытпаймыз. Ол жансыз нысандарға жан бітіруге босқа жігерлендіреді және босқа үміттендіреді. Алайда біз енді көп ұзамай-ақ оған тікелей қарама-қарсы «апатетикалық адасу» деген дертке шалдығып, оның құрбандығына айналамыз. Өйткені бұл дерттің салдарынан жанды жануарларға бейне бір кәдімгі жансыз заттар сияқты қарап, қатыгездік қарым-қатынастар орнататын боламыз.

Егер индустриялық жүйе осы заманғы Батыстың өмірін айқындайтын бірден-бір институтқа айналған болса, онда оның батыстық тарихи ақыл-ойға тигізетін ықпалы өз салмағының салдарынан әлдеқашан опырыла құлап түскен болар еді. Өйткені оған тән ерекше тәсілдерді тарихи зерттеу үшін еңбек бөлінісінің өте сирек кездесетін аса қажетті жағдайларында ғана қолдануға болады. Адамзат өнеркәсіптегі еңбек бөлінісін оның тигізетін ізгі ықпалының бағасы ретінде қабылдап мойындаған еді. Тап осындай пікір жаратылыс тану саласында да кеңінен қалыптасты. Бәлкім, бұл ретте А.Бергсонның пікірімен келіскен де жөн шығар. Ол біздің ақыл-ойымызда физикалық табиғаттың жекелеген кейбір құбылыстарының іс-әрекетті одан әрі жалғастыра түсуге жарамды түрлерін тез сезе қоятын қабілет бар деп пайымдаған болатын. Алайда егер адам ақыл-ойының өзіндік құрылымы тіпті дәл осы жағдайда болса және егер ақыл-ойдың өзге тәсілдері бізге табиғи түрде емес сияқты болып көрінсе, онда адамның А. Бергсон қосымша назар аударған және бір қабілеті бар екенін де ескеру керек. Ол бізді айнала қоршаған дүниеге әлдебір жансыз табиғат деп қана қарамай, онда өмір тіршілігінің бар немесе жоқ екенін күшті түйсінетін тұтас дүние ретінде қарау керек деп ескерткен-ді. Өмірдің біртұтас екенін түйсіну мен түсінуге мұндай терең талпыныс жасау — тарихшылардың ойлау жүйесінің имманентті түрдегі тиісті құбылысы. Сондықтан да индустриялды жүйеге тән еңбек бөлінісінің абыржулы ашу-ызамен әрекет ететіні сонша, тіпті оның қатыгез озбырлығына қарсы көтерілуге дейін барар еді. Бірақ бұған тосқауыл болған нәрсе — қазіргі батыстық өмірде өмір сүріп отырған және бір басым ықпалды институттың болуы. Ол институт тарихқа деген біртұтас көзқарасты тарихи ақыл-ойды индустрияландыру жүйесімен ұластыра ұштастыруға қабілетті болып шықты. Ондай екінші бір институт «егеменді мемлекет» еді. Ол біздің «демократиялық» ғасырымызда ұлттық бірлік рухымен жігерленіп отыр.

Бұл жерде біз мынадай жағдайды тағы да атап көрсетуге тиістіміз: белгілі бір уақытта және белгілі бір қоғамда ықпалы үстем институт өзінің қамқорлығындағы тарихшылардың көзқарасына және қызметіне елеулі әсерін тигізеді. Ұлттық рух дегеніміз — трайбализмның тозығы жеткен тонының жылуындағы жас шараптың ашытқысы. Қазіргі батыстық демократияның көздеген мақсат-мұраты — іс жүзіндегі саясатқа жалпыға бірдей ортақ туыстық жөніндегі христиандық сезімді барынша көбірек енгізу. Бірақ іс жүзіндегі нақты саясат одан әлдеқайда жауыққан жауынгерлік сипатта болып шықты және тайпааралық араздықты ушықтыра түсті. Сөйтіп, қазіргі батыстық демократиялық мақсат-мұрат бір-біріне тікелей және толық дерлік қарама-қарсы екі түрлі рух пен екі түрлі күшті өзара татуластыру әрекеттеріне бағытталған болып шықты.

Индустриализм мен ұлтшылдық (индустриализм мен демократизмге қарағанда күштірек) екі түрлі күш болып табылады. Бұлар батыстық қоғамда іс жүзінде бір ғасыр бойы (шамамен 1875 жылға дейін) үстем болды. Ол кезде өнеркәсіптік революция мен ұлтшылдықтың қазіргі түрі қол ұстаса қатар әрекет етті. Сөйтіп, «ұлы империялар» құрды. Ал ол империялардың әрқайсысы, өздерін өздері бейне ғарыш кеңістігіндегі сияқты сезініп, дүниені неғұрлым көбірек қармап, молырақ қамтып қалу үшін әмбебап құшақтарын солғұрлым кеңірек айқара ашумен болды.

Әрине, мұндай орынсыз әрекеттер арқылы талап қоюдың құлаққа қонатын қисыны жоқ еді. «Ұлы державалардың» бір емес, бірнешеу болып шығуы жөніндегі ең қарапайым ақиқаттың өзі-ақ олардың бірде-бірінің толық әмбебап держава болып шығуға қабілетсіз екенін айқын көрсетіп берді. Алайда әрбір ұлы держава қоғам өміріне ықпал етуде ұдайы табысты әрекеттер жүргізіп отырды. Бұл ретте ол өзін едәуір мағынада бейне бір қуатты білікпін деп санап, бүкіл дүние осы біліктің төңірегін айнала қозғалуы тиіс деп ұқты. Сөйтіп, әрбір ұлы держава өзі бүкіл дүниені алмастыра алатындай сезінді, өйткені дүние өзімен-өзі шектелген томаға-тұйық жағдайда және өзін-өзі толық қамтамасыз ете алады деп білді. Мұндай дәмегөйлік талаптар экономика мен саясат саласына ғана емес, сонымен қатар рухани мәдениет саласына да кеңінен қойылды. Ұлы державалардың халықтарына тән мұндай ойлау тәсілі бірте-бірте неғұрлым шағын елдердің өкілдеріне ауысты. Сөйтіп, көп ұзамай-ақ бүкіл батыстық ұлттар — ең үлкенінен бастап ең кішісіне дейін — өздерінің өмір сүру тіршілігін өздері ұйымдастырудың егеменді құқығын талап ете бастады, өзге дүние атаулының қай-қайсысына да тәуелді болмауға тырысты. Мұндай талап пен әрекеттің соншалықты табандылықпен және соншалықты кең көлемде орын алуы Батыс әлемінде оның өзінің өмір сүруі мен біртұтас бірлігінің сақталып қалуына қатер төндірді. Осыдан келіп, бүкіл Өмірді біртұтас бірлікте деп сезінудің тереңнен тамыр тартқан ішкі қажеттілігі туындады. Ол қажеттіліктен туған біртұтас бірлік өмірде күнделікті болып жататын айдай айқын құбылмалы өзгерістерге тікелей қарама-қайшылық ретінде бой көрсетуі тиіс еді. Мұндай сезім ұсақ ұлттарды да, құрамына сол ұлттардың өздері де кіретін бүкіл қауымдастықтарды да түгел қамтыды. Ұлттық топтардағы мұндай әлеуметтік сезім барлық жерде дерлік барған сайын асқынып, күшейе түсті де, тарихшылардың бойындағы оған қарсылық көрсететін иммунитет қабілеті қатардағы өзге қарапайым адамдардың бойындағы ондай қабілеттен тіпті де күшті бола қойған жоқ. Шынында да, ұлттық рух тарихшыларға ерекше зор күшпен әсер етті, өйткені ол индустриялық еңбек бөлінісін біртұтас бірлікке іштей ұмтылушылықпен келістіруге белгілі бір дәрежеде уәде еткен болатын. Индустриялық қағидаттар негізінде құрылып, жазылатын «жалпылама тарихқа» өзін-өзі қарсы қою — тіпті ең дарынды, ең жігерлі деген жеке адамның өзінің де қолынан келе қоймайтын қиын міндет. Міне, сондықтан да көзқарастар бірлігін іздестіру барысында тарихшының әмбебаптықтан амалсыз бас тартуына тура келді. Өйткені ғылыми-зерттеу мақсатының ауқымын тарылту кез келген көркем көрініске өзінің нұр сәулесін сөзсіз түсіретін болады. Ал тарихшы өзінің ізденісі барысында тағы да біртұтас бірлікке кездесетін болса және тап осы мағынада әлдебір әмбебаптыққа қол жеткізе алса, онда оның ақыл-ойын оның өзінің әлеуметтік сезімімен келістіру қажеттігі туралы проблема пайда болар еді. Бірақ ондай ішкі қарама-қайшылықты ұлттық рухтың күшімен жоюға болады деп болжам жасалды.

Тап осылай ойлау жүйесінде алып қарайтын болсақ, ұлттық көзқарас қазіргі батыс тарихшылары үшін неғұрлым тартымды да қызықты. Сондықтан да ол әлгі тарихшылардың ақыл-ойларын әртүрлі тәсілдермен билеп алған болатын. Тарихшылардың ұлттық көзқарасты тез қабыл алуы олардың балалық шағынан бастап-ақ осы рухта тәрбие алғандығынан ғана емес, сонымен қатар бастапқы материалдың әлдебір тұрақты ұлттық деректер болып табылатындығынан да. Тарихшылардың талдап, өңдеуіне тура келген ең бай «тыңайған» деректер батыс елдері үкіметтерінің жұртшылық үшін есігін айқара ашқан мұражайларының мұрағаттары болды. Осы бір ерекше табиғи қайнар көздердің сарқылмас мол байлығы тарихшылардың тапқан өнімдерінің көлемін бұрын-соңды болып көрмеген әрі сирек кездесетіндей етіп еселеп арттыра түсуіне алып барып соқтырады. Сонымен, тарихшылар қызметінің ұстанған бағыты ішінара олардың кәсіби тәжірибесі арқылы, ішінара психологиялық қасиеттер арқылы, ішінара замана рухы деп аталатын нәрсе арқылы айқындалып келді.

Қазір батыстағы қоғамның жағдайды өткен ғасырдағыдай етіп толық сипаттай аларлық үстемдік жүргізуге мүмкіндігі тіпті де жоқ — сол ғасырдағы сияқты өзімен замандас тарихшылардың ақыл-ойын қалыпқа салғандай етіп құйып бере алмайды. Шамамен алғанда 1875 жылға дейін сол кездегі екі үстемдік жүргізуші институт — индустриализм және ұлтшылдық институттары — тізе қоса бірлескен әрекет жасап, ұлы державаларды құрумен болды. Ал 1875 жылдан кейін оған кері үдеріс басталып кетті: индустриялық жүйе өзінің белсенділігін тез арттырып жіберді де, оның қызмет ауқымы орасан зор мөлшерде кеңінен қанат жайды, ал оның есесіне ұлтшылдық жүйесі қоғамға терең бойлап еніп, ұсақ ұлттардың санасына мықтап сіңе түсті, оларды өздерінің егеменді дербес ұлттық мемлекеттерін құруға үндеп жар салды. Алайда ұсақ ұлттар, өздерінің жетекші серкелерінің ұсынған жобалары болғанына қарамай, ұлы державалар құруға көп жағдайда қабілетті болмағаны былай тұрсын, тіпті өздерінің шағын, экономикалық, саяси және мәдени жағынан тәуелсіз мемлекеттерін құру мүмкіндігіне де қол жеткізе алған жоқ.

1914-1918 жылдардағы дүние жүзілік соғыс бұған дейін жабулы қазан жабулы қалпында бір ғасырдан кем емес уақыт бойы жасырын пісіп жетілген бағыт-бағдарды жалғанның жарығына алып шығарды. 1914 жылы өмірде болған сегіз ұлы державаның біреуі 1918 жылға қарай жер жүзінің саяси картасынан мүлде жоғалып, жойылып кетті, ал екеуі «байтал түгіл, бас қайғы» жағдайға тап болды, сондай-ақ жағдайы азды-көпті дұрыс енді біреуі соғыстан аман-есен шыққан бойда «доминион елдердің өздерін-өздері басқаруының» тиімді жолдарын жанталаса іздестіру шараларымен бас қатыруға көшті. Осы бір ішінара революциялық, сондай-ақ ішінара эволюциялық өзгерістердің жалпы алғандағы шешімі бірдей болатын. Дүние жүзінің алуан түрлі кең майданын ұлы державалар жапатармағай басып алысты, сөйтіп, олардың әрқайсысы өзінше томаға-тұйық универсумға айналды. Жаңа ғасырда пайда болған қоғамдардың өзіне тән ерекшелігі азын-аулақ, мемлекеттің бір-біріне өзара тәуелділікке түсуі болды. Олардың кейбіреулері (мысалы, Британия метрополиясының доминион елдері) толық көлемді тәуелсіз елдердің бірлігі болып табылған жоқ, ал екінші біреулері (мысалы, Чехословакия, Австрия, Венгрия) теңіз жағалауларындағы жерлерінен айырылып қалды, ал үшінші біреулерінде айқын көріністі немесе шын мәніндегі өзіндік бет бейнесі бар ұлттық мәдениет қалмады. Оның үстіне, бұл жаңарған дүниеде тіпті ұлы деп саналатын державалардың өздері де ұсақтанып кеткендей болып көрінді, дүние жүзілік кең майданға көтерілген индустриализм олардың экономикалық дамуына кедергі қоя бастады. Ендігі жерде барлық мемлекеттер экономикалық қиындықтар қыспағынан өз күштерімен аман құтылып шыға алмайтынын бірдей дәрежеде сезіне бастады. Сөйтіп, олар не соғыс, қаржы, тариф, көші-қон саясатына қарсы ашықтан-ашық батыл наразылық білдіруге, не Женева қаласындағы Ұлттар Лигасының хатшылығы мен Халықаралық еңбек бюросы төңірегінде құрылған техникалық халықаралық ұйымдардан көмек сұрауға мәжбүр болды.

Мұндай әртүрлі бағыттағы ағымдарды мынадай бір формулаға жинақтауға болар еді: біздің ғасырымызда қоғамның санасындағы ең басты нәрсе оның өзін-өзі неғұрлым кең көлемді универсумның белгілі бір бөлігі ретінде сезіну болып табылады, ал өткен ғасырдағы қоғамдық өзін өзі танып білудің ерекшелігі оның өзін-өзі, өзінің қоғамын томаға-тұйық универсум ретінде тануды талап ету болып саналатын.

...Егер тарихшы өзі өмір сүретін ортаның тигізетін ықпалынан пайда болатын ойлар мен сезімдерден абстракты түрде арыла алмайтын жағдайға ұшырайды деген қағида дұрыс болып шықса, онда біз таяудағы болашақта батыс тарихшыларының дүниеге көзқарастары мен мәселеге ғылыми тұрғыдан келуіндегі өзгерістерді көруге үміт арта алар едік. Ал мұның өзі батыстағы қоғамды тұтасымен толық қамтитын өзгерістерге сәйкес болар еді. Тарихшылардың жұмысы тап өткен ғасырдың аяқ кезінде индустриялық жүйемен мейілінше толық үндестік тапқан еді, ал олардың дүниеге көзқарасына ұлттық идея терең бойлап, оны әбден шырмап алған болатын. Алайда жаңа ғасыр зерттеу жұмыстарының өз ауқымын белгілеп берді және оны бір ғана ұлттық шеңберімен шектеген жоқ. Соның нәтижесінде ғалымдар ендігі жерде өздерінің ғылыми әдістемесін неғұрлым кең көлемді ақыл-ой операцияларына қарай бейімдеуге мәжбүр болды.

Бұл жерде екі түрлі сұрақ туындайды. Олар мынадай: «Тарихи зерттеу жұмыстарының ақыл-оймен шешілетін ауқымы қандай?» және «Нақты тарихи және әлеуметтік жағдайлармен белгілі бір арақатынасын айырудың мүмкіндігі жоқ және тарихшының жеке өз басына мүлде тәуелсіз тарихи зерттеу жұмыстарының ауқымы болуы мүмкін бе?» Бұған дейінгі жасаған зерттеулеріміз бізді мәселенің тарихи ақыл-оймен шешілу тәсілі ойшыл адамның кездейсоқ жағдайда душар болуы ғажайып емес қас-қағым сәттің қоршаған ортаның күшті ықпалына түсіп қалуы мүмкін деген қорытынды жасауға алып барып соқтырып келген еді. Егер бұл ықпал шынында да соншалықты күшті болып, тап сол ықпалдың әсерімен ойшыл адамның санасында кәдімгі априорлық (ойша долбар жасау) категориялар қалыптасатын болса, онда күн тәртібіне қойылып отырған сұраққа жауап табылды деуге болады. Мұның өзі тарихи ақыл-ой мен әлеуметтік ортаның арасындағы салыстырмалылық сөзсіз орын алатынын көрсетер еді. Ал, олай болса, тарихи әдебиет тасқынынан әлдебір тұрақсыздық түрінің бейнесін іздеп әуре болудың тіпті де қажеті жоқ. Мұндай жағдайда тарихшының мынаны мойындауына тура келер еді: егер ол белгілі бір нақты, өз заманындағы қоғамның тигізетін ықпалына талдау жасау арқылы өзінің жеке басының ақыл-оймен жүргізген қызметінің морфологиясын толық танып білуіне мүмкіндік туғыза алған болса, онда ол тарихшының өткен заманға тән қоғамдық құрылымдарға талдау мүмкіндігі болмайды. Алайда мұндай қорытынды жасау әзірше біздің бұған дейінгі қорытынды пайымдауларымызды жоққа шығармайды. Бұған дейін біз тарихи ақыл-ойдың бірінші кезектегі жоспарында салыстырмалылықтың жылт-жылт еткен жарық сәулесін айқын көре алған болатынбыз, және бәлкім, мұндай деректі тауып көрсеткеніміздің өзі тарихи ақыл-ойдың кейінгі жоспарындағы тұрақты және абсолютты нысанды белгілеп беруге қарай жасалған алғашқы қадам болып шығар...

Тарихи зерттеулер ауқымы

...Біздің жүргізген зерттеулеріміздің алғашқы кезеңінің алдын ала шығарылған қорытындыларын былай деп көрсетуге болар еді.

а) ара жігі белгілі бір нақты елдің тарихи контекстегі мәтінінің түсінігін ескере отырып, жуық шамамен белгілеп тарихи зерттеу жұмыстарының ақыл-оймен шешуге болатын ауқымы тап казіргі кезеңде ұлттық мемлекеттермен, мемлекет-қалалармен немесе кез келген басқа да саяси одақтармен салыстырғанда, Кеңістікте де, Уақытта да неғұрлым кеңінен көсіліп жатқан қоғамдар болып табылады;

ә) ондай саяси одақтар (ұлттық мемлекеттер, қала-мемлекеттер, тағы басқалар) өздерінің Кеңістіктегі созылуы жағынан тар көлемді ғана емес, сонымен қатар уақыттағы ұзақтығы жағынан да қып-қысқа; бұлар олардың құрамына біртұтас бүтіннің құрамына кіретін бөлік сияқты енеді; бұлар нақты әлеуметтік жалпылама бірліктің жекелеген көрінісі болып табылады. Тарихшының назарын өзіне аудару үшін үстіне шығып алып, өнер көрсетуі тиіс әлеуметтік «атом» — мемлекет емес, қайта қоғамның тап өзі»;

б) құрамында Ұлыбритания тұрпатты тәуелсіз ұлттық мемлекеттер бар қоғамды және Афины тұрпатты қала-мемлекеттерден тұратын қоғамды бір-бірімен салыстыра қарауға болады, өйткені олар бір-біріне ұқсас қоғамдар болып табылады;

в) зерттелген мұндай қоғамдардың бірде-біреуі бүкіл адамзатты түгел қамтымайды, адамдар тіршілік ететін Жер шарының бәріне бірдей таралмайды, сондай-ақ өзіне ұқсас қоғамдардың арасында өзімен құрдас өзге қоғамды таба аламайды; мысалы, біздің батыстық деп жүрген қоғамымыз осыған ұқсас қоғамдардың алғашқы өкілдерінің бірі болған эллин қоғамы қашан өзінің пісіп жетілген шарықтау шегіне көтерілгенге дейін әлдебір біртұтас нәрсе деп қабылданған жоқ болатын. Қандай кез келген жағдайда болса да жекелеген қоғам өмірінің толық уақыты өзіне ұқсас өзге өмірдің уақытша сәйкес бола алмайды;

г) қоғам атаулының даму барысындағы толассыздық, сабақтастық дегендер, жеке алғандағы бір қоғамның тарихи кезеңдер арасындағы толассыздықпен салыстырғанда, әлдеқайда нашар байқалады (соншалықты нашар байқалатынын толассыздықтың осы екі тұрпатын бір-бірінен оп-оңай айырудан көруге болады дер едік). Алайда әртүрлі дәуірлерде өмір сүрген екі түрлі нақты қоғамдардың арасындағы уақытша орын алатын байланысты қарастыра келгенде — бұл өзіміз мысалға алып отырған жағдайда батыс және эллин қоғамдары болып табылады — біз метафоралық тұрғыдағы тәсілмен «әкелі-балалы» деп айтуға боларлық жандардың арасындағы қатынастарға ұқсас қатынастарды көре аламыз.

Осы жасалған қорытындылардың негізінде тағы да бірқатар пайымдаулар жасауға әбден болар еді, сонда біз Тарихқа адамдар арасындағы зерттеу ретінде бір табан жақындай түсер едік. Тарихтың шын мәніндегі пәні — қоғамның сыртқы және ішкі жағдайлары түгел қамтылғандағы өмірін зерттеу. Жағдайдың ішкі жағы дегеніміз кез келген нақты қоғамның өміріндегі тарих тарауларының, жалпы айтқанда, оны құрайтын барлық қауымдар жиынтығының жүйелі түрде баяндалуы болып табылады. Ал жағдайдың сыртқы жағы дегеніміз — Уақыт пен Кеңістікте кеңінен созылып жатқан жекелеген қоғамдардың арасындағы қатынастар.

Ғылым әлемінде сын дегеніміз әлдебір нәрсе емес. Өзінен бұрын өткен ғалымдарды сынға алу әбден табиғи және заңды құбылыс деп саналады. Қазіргі кезеңдегі дау тудырмайтын ақиқат деп саналатын қорытындыларды ғалымдардың жаңа ұрпағы, басы артық сезімнің ыңғайына берілмей-ақ, қайта қарай алатынын ашықтан-ашық мәлімдей алады. Мұның өзі — этикалық кодекстің, соншалықты іргелі заңның кеңінен белгілі қағидаларының бірі. Оның классикалық үлгілерін алғашқы қауым адамдарының салттық жоралары мен мифологияларынан көруге әбден болады.

Ал мифологиялық көзқарас тұрғысынан алғанда мұның өзі ұдайы үдемелі қарқынмен теріске шығару бола тұрса да, ешқандай да қайғы-қасірет тудырмайды. Өйткені бұрынғы ойшыл өзінен оза туған ойшылдың дүниеге келуінің себебінен ендігі жерде тіпті де керексіз болып қалмайды. Егер қандай да болсын әлдебір ғылыми ой қатал сынның тегеуірініне төзе алса, ондай жағдайда ол Білімнің алтын шынжырының бір буыны болып қала береді. Буырқана долданып ағып жатқан тасқын суға әрбір ғалым өзінің бір құмыра таза суын құятын болса, онда мәңгі шапшып жатқан нәрлі су өзеннің арнасын толтыра, қазіргі өмір сүріп жүрген адамдарға әлі беймәлім алғы шектер мен уақыт қойнауына қарай екпінді қарқынмен асыға аға береді.

Ақыл-ой дамымай тұра алмайды. Өйткені адамзат ақыл-ойына тән қасиет сондай. Әрине, дерек жинаудың қызығына түсіп, дерек іздестіре берумен қанша қажет болса, сонша ұзақ уақыт бойы айналысуға болады. Сөйтіп, қыруар мол деректердің жиынтығымен қаруланған адамның ақыл-ойы, ерте ме әлде кеш пе, әйтеуір бір кезде, ол қыруар мол деректерге кейбір тәсілдерді қолдана отырып, белгілі тәртіпке келтіру қажет деген қорытынды жасайды. Енді оларды жүйелеп жинақтаудың және тиісті түсініктемелер берудің кезегі келеді. Содан соң оның алдында болып өткен цикл тағы да қайталанады: өйткені ғылым тек осылай дамиды. деректер жиынтығының бірде-біреуі ешқашан кемеліне келген мөлшерде толық бола алмайды. Себебі — бізді қоршаған әлем мейлінше шексіз де алшақ. Тап сол сияқты талдап жасалған жалпы қорытындылардың да бірде-біреуі түпкілікті дұрыс бола алмайды. Себебі — уақыт өткен сайын тыңнан жаңа деректер табыла береді, ал олар бұған дейін ретке келтірілген ғылыми жүйені тас-талқан етіп бұзады.

Бұл ырғақты жүйенің жалпыға тән ортақ сипаты бар. Деректер жинақтау мен оларға тиісті түсініктемелер берудің ұдайы ауысып отыратынын физиканың саласынан айқын көруге болады. Бұл мағына тұрғысынан қарастырғанда, одан тарих ғылымы да шет қала алмайды. Бұдан былайғы жерде біз ақыл-ой қызметінің бір-біріне қарама-қарсы, бірақ бірін-бірі толықтырып отыратын екі түрінің мерзімді ырғақпен ауысып отыратынын көре алатын боламыз. Мұның өзі қалай дегенде де ақыл-ойға тән имманентті қасиет болғандықтан да, ғалым-тарихшылардың ғылыми ізденістер жасауы үшін, тап сондықтан да Тарихтың өзі үшін де ерекше маңызды.

Өркениеттерді салыстырмалы түрде зерттеу

Өркениетті және қарапайым қоғамдардың арасындағы айырмашылық. Бір-біріне ұқсас жиырма бір қоғамды — олардың қатарында батыс қоғамы да бар — жан-жақты қарастыра отырып, бір түрге салып, теңестіре келіп, оларды белгілі бір өлшемдер негізінде алдын ала бір жүйеге келтіре отырып, біз енді ақыр соңында тарихтың өзін зерттеу мәселесіне, атап айтқанда, шығу тегінің, өсудің, жарылудың және іріп-шірудің; әмбебап мемлекеттердің, әлемдік шіркеулердің, қаһармандық дәуірлердің пайда болып, дамуының және күйреуінің; Уақыт пен Кеңістіктегі орын алған өркениеттер арасындағы байланыстардың үдерістеріне салыстырмалы түрде талдау жасауға көшетін боламыз. Ондай зерттеу жұмыстарына кіріспестен бұрын мүмкін болатын белгілі бір сынға, атап айтқанда, «Өзіміз назар аударып, салыстыра зерттеген 21 қоғам шынында да бір-бірімен салыстыра қарастыруға келе ме өзі?» деген сұраққа алдын ала жауап бере кеткеніміз жөн болар еді. Оларды қатар қойып салыстыру мүмкіндігін бірнеше параметр өлшемдері бойынша тексеріп шығуға болады. Ол көрсетілген қоғамдарды бір-бірімен салыстыруға болмайтыны туралы ең бірінші және ең қарапайым дәлелдің былай деп тұжырымдалуы әбден мүмкін: бұл қоғамдарды біріктіріп, басын қоса алатын нақты ешнәрсе де жоқ. Олай деп айтуға боларлық бір ғана нәрсе бар. Ол — өз құрамына бір-біріне ұқсас 21 қоғамды қамтитын топ құрған белгілі бір саладағы тарихи зерттеулер ауқымын ақыл-ой күшімен жүргізуге болады деп бой көрсете алатын қоғамдар ғана. Бір-біріне ұқсас ондай қоғамдарды «өркениеттер» деп атау жалпыға бірдей қабылданған. Өйткені оларды «қарапайым қоғамдардан» осылай айыру қажет болды. Ал шын мәніне келгенде, біз бұған дейін қабылдаған термин мағынасында алатын болсақ, өркениетті қоғамдар да тарихи зерттеу жұмыстарын ақыл-ойдың күшімен жүргізуге болатын ауқым болып табылады.

Белгілі өркениеттердің саны онша көп емес. Біздің небәрі 21 өркениетті ғана бөліп көрсетуіміздің сәті түсті. Ал неғұрлым егжей-тегжейлі талдау жасайтын болсақ, толық тәуелсіз өркениеттердің саны едәуір кеміп, оншақты ғана екені анықталуы мүмкін. Ал белгілі деген қарапайым қоғамдардың саны әлдеқайда көп... — шамамен 650-ге жетеді.

Қарапайым қоғамдардың өмірі салыстырмалы түрде алғанда қысқа келеді, олардың аумағы да халқының саны да аз. Ал тізімі екі цифрлы санға зорға дегенде жететін өркениеттердің өмірі, мұның керісінше, әлдеқайда ұзақ, олардың алып жатқан аумағы да үлкен, әдетте өркениеттердің қамтитын халқының саны да көп. Олар басқа қоғамдарды өзіне бағындыруы немесе сіңістіріп жіберіп, жұтып қоюы арқылы кеңінен таралу бағыт-бағдарын ұстанады — кейде өзіне ұқсас қоғамдарды, көбінесе қарапайым қоғамдарды осылай етеді. Қарапайым қоғамдардың өмірі көп жағдайда бейне бір үй қояндарының өмірі сияқты, күш қолдану арқылы жойып жіберіледі. Мұндай жағдай, әсіресе олардың өркениеттермен тоқайласа кездескен кезінде сөзсіз орын алады. Ал халық сандарының тең емес екендігіне келетін болсақ, онда егер барлық өмір сүріп отырған өркениеттерде халық санағын жүргізу мүмкін бола қалған жағдайда, біз әрбір левиафан-өркениеттің (яғни жалмауыз өркениеттің) өз құрамына барлық қарапайым қоғамдарды қоса алғанда ондағы халықтардың орасан зор басым көпшілігін, тіпті адамзат жаралғаннан бергі кезден бастап санағандағы жалпы санынан да артығын біріктіріп отыр.

...«Өркениеттердің бірлігі» туралы әйгілі тезис барып тұрған жалған тұжырымдама бола тұрса да, қазіргі батыс тарихшыларының арасына кеңінен таралып отыр. Өйткені ол тарихшылардың ойлау жүйесі әлеуметтік ортаның өте күшті ықпалының қатал қыспағында қалып келеді.

Мұндай адасуға алып барып соқтырған себептердің бірі осы заманғы батыс өркениетінің өз экономикалық жүйесін бүкіл дүние жүзіне кеңінен жайып жіберуінде жатыр. Батыстық негізге сүйенген экономикалық бірізділікпен үйлесуден кейін-ақ тап әлгі негізге сүйенген және өмірге барынша терең еніп кеткен саяси бір ізділікпен үйлесу де орын алды. Батыс әлемінің саяси экспансиясы біздің заманымызда экономикалық экспансия сияқты, соншалықты айдай айқын және әрі шабуылдаушы сипатта емес екендігіне қарамай, қазіргі замандағы мемлекеттердің кем дегенде 60-70-іне жуығы, олармен бірге батыстық емес қазіргі бар мемлекеттерді қоса есептегенде, бүгінгі таңдағы бірыңғай халықаралық құқыққа ие болып отырған мемлекеттердің біртұтас дүниежүзілік жүйесіне (өздерінің әртүрлі дәрежедегі қамтылу деңгейіне қарай) мүше болып шыға келді.

Батыс тарихшылары бұл құбылыстардың елеулі маңызы бар екендігін асыра бағалайды. Біріншіден, олар әлемнің Батыстың қазіргі экономикалық негіздегі бір ізділігімен үйлесуі азды-көпті дәрежеде аяқталып бітті, олай болса, олардың өздерінің ойынша, басқа бағыттардағы бірізділікпен үйлесулер де аяқталып келеді деп санайды. Екіншіден, олар бірізділікпен үйлесуді бірлесе топтастырумен шатастырады, сөйтіп, тарихи тұрғыдан тіпті таяуда ғана қалыптасқан және әзірше біртұтас Өркениеттің құрылғаны, оның үстіне, ол ол ма, ол өркениетті батыс қоғамымен теңестіру жөнінде сөз етуге де мүмкіндік бермейтін жағдайдың ролін асыра бағалайды.

Солай бола тұрса да, Батыс қоғамы біртұтас әрі бөлінбейтін қасиеті бар өзінше бірегей өркениет — ұзақ уақыт бойы жүргізген күрестен кейін ақырында көздеген мақсатына, яғни дүние жүзілік үстемдікке қол жеткізген өркениет деп жарияланады. Ал экономикалық жүйенің құрған торының бүкіл адамзатты өз шырмауында ұстап отырған жағдайы «Құдайдың бала-шағасына аспаннан жауған бостандық» деп көрсетіледі.

Дүние жүзін батыстың экономикалық жүйесі негізінде бірізділікпен үйлестіру жөніндегі тезис адамзат тарихын дамытудың біртұтас және үздіксіз үдерісінің заңды қорытындысы ретінде қабылданғандықтан, деректерді соншалықты дөрекілікпен бұрмалауға, сондай-ақ тарихқа деген көзқарастың көкжиегін адам таң қаларлықтай тарылтуға алып барып соқтырады.

Біріншіден, қазіргі дүниеге мұндай көзқарасты әлеуметтік өмірден тек қана экономикалық және саяси жақтары бойынша шектей түсу қажет, өйткені оны бұл екеуіне қарағанда әлдеқайда терең ғана емес, сонымен қатар іргелі негізі бар мәдениет саласына қолдануға мүлде болмайды. Дүние жүзінің экономикалық және саяси карталары, қазірдің өзінде мәдени картасы, осы күнге дейін батыстың экономикалық және саяси экспансиясы басталған кездегі қалпында қалып отыр. «Көрмес түйені де көрмес» дегендей, біздің тарихшыларымыздың көз алдарындағы орын алған жағдайды қалай көрмейді десеңізші! Олардың көзді қалқалап, көп нәрсені тасада қалдыратын қалқанының қаншалықты қалың екенін біз ағылшынның «natives» (байырғы жергілікті тұрғындар) деген сөзінің басқа да еуропалық тілдердегі осы сөзге сәйкес сөздердің мәніне тереңірек талдау жасасақ, тез түсіне қоямыз.

Еуропалықтардың өзге елдердегі байырғы тұрғындар туралы суреттеп жазған еңбектерінде олардың өзіндік ерекшеліктеріне, әсіресе экзотикалық жағына көбірек көңіл бөлінеді. Батыс елдерінің тұрғындары жергілікті байырғы тұрғындарды сол өңірдің өсімдіктер мен жануарлар дүниесінің бір бөлігі ғана деп санайды, оларды бұлардың тап өздері сияқты күшті сезімі, тең дәрежелі құқығы бар адамдар деп қабылдамайды. Ол ол ма, тіпті әлгілердің ежелден тұрып келе жатқан атамекен жерлеріне егеменді иелік ету құқығын да мойындамайды.

Екіншіден, «өркениеттердің бірлігі» туралы қатып-семіп қалған қағида тарихшыларды бір-біріне жақын, туыстық тегі бірдей екі өркениет тарихының өзара толассыз ұласуының бір өркениет тарихының жүйелі жазылған соңғы екі тарауының арасындағы толассыз ұласуынан өзгеше екенін елеп-ескермей, жоққа шығаруға мәжбүр етеді. Осындай айырмашылықпен санасқысы келмейтін тарихшылар эллин тарихын Батыс өркениеті тарихының бір тарауы ретінде қарауға кірісе бастады (Өйткені олар эллин тарихын Батыс өркениетімен сөз жоқ тең дәрежеде деп таныды). Олар миной қоғамының тарихын да тап осындай көзқарас тұрғысынан қарастырды. Сөйтіп, үш өркениет бір өркениетке біріктіріп жіберілді, ал бірден-бір шын Өркениеттің тарихы бәрін де түгел қамтитын осы заманғы Батыс өркениетінен кері қарай, сонау неолит дәуіріндегі қарапайым қоғамға қарай, неолит дәуірінен ары қарай палеолит дәуірінің материалдық мәдениетінің жоғарғы және төменгі қабаттарын басып өту арқылы адамзаттың тарихқа дейін өмір сүрген арғы ата-бабаларына тікелей жол тартатын оқтай түзу сызыққа айналдырылады.

Үшіншіден, олар өзге өркениеттер тарихының белгілі бір айтулы кезеңдерін немесе маңызды тарауларын қалай болса солай көзге ілмей, қараусыз қалдыра салады. Өйткені ол кезеңдер мен тараулар бұлардың жалпы ортақ тұжырымдамасына сәйкес келмейді әрі онымен сыйыса алмайды. Сондықтан да оларды қайдағы бір «жартылай тағылық» немесе азып-тозып, іріп-шіріп біткен кезеңдер ретінде көзге ілмейді немесе өркениет атаулының тарихынан іс жүзінде біржола сызып тасталған Шығыстың есебіне жатқыза салады. Ақыр соңында олар өзге өркениеттердің бар екенін іс жүзінде жоққа шығарады. Мысалы, православиелік христиан діні не батыстық христиан дінінің бір бөлігі ғана деп саналады, мұны осылай аталуының өзі де көрсетіп тұр, не батыс қоғамының денесіндегі уақытша пайда болған ісік түрінде көрсетіледі. Бұл пайымдауға қарағанда, православиелік христиан діні дүниеге келген бойда-ақ Батыс қоғамының Шығыспен бітіспес күресіндегі берік тірегі болып қызмет етіп келді. Ол өзінің осы міндетін атқарып болып, уақытша ісік ретінде қатып-семіп, жансызданып қалады да, көлбақа баласының кәдімгі құрбақаға айналар кезіндегі желбезегі мен құйрығының жоқ болатыны сияқты, біржола жоғалады деп есептелді. Ал батыстық емес өзге үш өркениетке — исламға, индуизмге және қиыршығыстық дінге келетін болсақ, тарихшылар жалпы алғанда, оларды ерекше Батыс қоғамы арбасының доңғалағына ілесіп келе жатқан «ежелден бері бар жергілікті байырғы тұрғындар» есебінде елеп-ескермейді де.

«Өркениеттердің бірлігі» туралы әйгілі тезис осындай тозығы жеткен айлакерлік шеңбердің шырмауында әлі күнге дейін сақталып келеді. Жеке адамның өміріндегі кезеңмен салыстырғанда, өркениеттің өміріндегі кезеңнің орасан зор екендігі сонша, тіпті оны қоршаған қисық сызықты өзін белгілі бір қашықтыққа барып жеткенге дейін өлшей аламын деп үміттенудің өзі бекершілік. Ал ондай перспективаға қол жеткізу атам заманда өмірден өткен қоғамды терең зерттеу арқылы ғана мүмкін болмақ. Тарихшы өзі өмір сүріп отырған қоғамнан толық еркіндік ала алмайды, ешқашан да оған тәуелсіз бола алмайды. Басқаша айтқанда, қазіргі өмір сүріп отырған қоғамды адамзат тарихының ең ақырғы қорытынды кезеңі деп өзіңе батыл сеніммен пайымдау дегеніміз өзін жасаған қорытындының дұрыс не бұрыс екенін тексеру мүмкіндігіне жол бермей, оны қайткен күнде де дұрыс деп тануды барынша қасарыса талап ету болып табылады. Алайда мұндай эгоцентристік (өзімшілдік) бос қиялдарға ұрыну адамдарға әрқашан тән нәрсе болып келгендіктен де, ондай нәрселерге қарсы ғылыми тұрғыдан дәлел іздеп жату - бос әурешілік.

...Батыстық санадағы мұндай эгоцентристік бос қиял «Шығыстың болмыс-бітімі» туралы жалған түсінік арқылы күшейе түседі. Сөйтіп, бұл түсінік ұғымына ислам, индуизм және қиыршығыстық өркениеттер суреттеп түсіндіруге келмейтін «ориенталды» (шығыстық) деген эпитеттің көмегімен бір арнаға біріктіріледі. Мұндай түсінік ол өркениеттердің бәрін де батыстық өркениеттерден өзгеше деп қабылдайды, бірақ олардың және бұрынғы өтіп кеткен өркениеттердің арасындағы айырмашылықтардың сөзсіз бар екенін мойындамайды. Бәлкім, мұның өзі эллин және миной өркениеттерінің өзара айырмашылықтары жоқ деп есептелетіндіктен де шығар. Ал шын мәнінде алып қарағанда, ислам дінінің православиелік және батыстық христиан дінімен салыстырып қарағанда иудаизммен немесе қиыршығыстық өркениетпен ортақ жақтары әлдеқайда аз. Ал батыстық өркениетті индуизмнен және қиыршығыстық өркениеттен бөліп жатқан айырмашылық, жұрттың ойлайтынындай, түпсіз терең тұңғиық құз сияқты нәрсе емес.

...Батыстық емес қоғамдардың батыстық зерттеушілері өздерінің әлеуметтік ортасы тигізетін әсердің ықпалында болғандықтан, бүкіл назарын мәселенің саяси жағына аударып келді. Өйткені олар мұны батыс қоғамы өмірінің неғұрлым маңызды саласы деп білді. Ал шығыс қоғамдарының тарихын ұдайы өзгермейтін шексіз деспотизмнің (қатыгез әкімшіліктің) көрінісі ғана болып табылады деп санады. Алайда бұл елеулі түрдегі бос қиял ғана болатын. Егер олар батыстық емес саясатты, тарихқа онша терең бойлап енбей-ақ, неғұрлым мұқият зерттеген болса, онда мұны оп-оңай түсінер еді. Егер олар неғұрлым тереңірек мәдени жоспарды саяси қатынастардың бүркеніш қабаттары арқылы жіті қарап, бақылаудың сәтін түсіре алған болса, онда шығыстың саяси болмыс-бітімінің шын мәнінде оншалықты зор маңызды рөл атқармағанын, бәлкім, қоғам өміріндегі байлық пен толыққанды толық тіршілікке мүлде ықпал етпегенін түсінген болар еді. Ал мұның өзі әлеуметтік өмір тіршілігінің ішкі жағына баса назар аударған бойда-ақ көзге айқын көрінген болар еді. Мәдениетке мән бермей және саясатты қоғам өмірімен тұтасымен теңестіре отырып, батыс тарихшылары әдетте саясаткерлердің өздеріне өздері баға берумен айналысатын кезіне тән болып келетін қателіктерге ұрынады.

Шығыстың болмыс-бітіміне байланысты түсініктердің былығып шатастырылуының басқа бір түрі батыстық діннің қайнар көздеріне қатысты бастау алатын оқиғалардан туындайды. Христиан шіркеуінің пайда болуына себепші жасампаздық күштің қайнар көзі эллиндік қоғамның қатарына күштеп қосып алынған сириялық байырғы жергілікті тұрғындардан тұратын ішкі пролетариат болатын. Әскер қатарындағы олар эллин мәдениетіне жеке өз бастарының діни тәжірибесін ғана емес, сонымен қатар ондағы шіркеу «Көне өсиет» деп қабылдаған діни әдебиетті ала келді. Христиан дінінің дәстүрлерінде тәрбиеленген Батыс тұрғындары үшін «Көне өсиет» шығыс әдебиетінің берген үлгісі болып табылады.

Біздің жиһангез саяхатшыларымыз шын мәніне келгенде «Шығыстың болмыс-бітімімен» емес, қайта өзгермейтін байырғы Солтүстік Арабия даласымен ұшырасқан еді. Ондағы ауа райы тым қатал болатын, ал оны игеріп, төзе білу міндеті оған жан-жақты бейімделіп, бой үйрету мүмкіндіктерінің қандай екендігіне тікелей байланысты болды. Даладағы Өмір дегеніміз — қатал Табиғатпен ұдайы айқаста болу. Ал ол айқаста адам өзінің ұйымшылдығын жойып алды немесе тәртіпті осалдатты дегенше-ақ сөз жоқ жеңіліп шыға келеді. Басқаша айтар болсақ, Солтүстік Арабия даласы адамдарға қашан болса да өзінің өктем талабының шарттарын қоюмен келді. Ал ол Дала дегеніміз — бүкіл «Шығыстың болмыс-бітімінің барынша шексіз бір бөлігі ғана, ал ол Батыс халықтарының қиялында Жерорта теңізінен шығысқа қарай Тынық мұхитқа дейін, бәлкім, Қытайдан ары Перуге дейін созылып жатқандай елестейді.

Батыс қоғамы негізіндегі «тарих бірлігі» деген жалған қағиданың бір алғы шарты бар. Ол -дамудың түзу сызықтың бойымен алға қарай жылжуы туралы қате түсінік.

...Біздің осы еңбегіміздің бас кезінде эволюция деген ұғымды адамзат тарихына қолданып көруге әрекет жасалған болатын. Бір ғана түрдегі қоғам өкілдерінің бірдей жағдайда өмір сүргеннің өзінде олардың тарих тәлкегі деп аталатын сан алуан сынақ түрлеріне әрқайсысы мейлінше өзгеше сезіммен жауап қатады. Олардың кейбіреулері бірден жойылып кетеді, енді біреулері өмір сүру қабілетіне ие болып, тірі қалады, бірақ мұның өзі оған тым қымбатқа түседі — содан кейін-ақ ешқандай әрекет жасауға қабілетсіз болып қалады. Үшінші біреулері сынаққа сәтті төтеп береді, төтеп беріп қана қоймайды, сонымен қатар одан әлсіреп шығудың орнына әлдеқайда нығайып, алдағы болатын жаңа сынақтардан да сүрінбей өту үшін өзіне қолайлы жағдайлар туғыза біледі. Өздерінің алдындағы ізашарлардың соңынан қой бастаған серкенің соңындағы саулықтар сияқты, бейғамдықпен ере беретіндері де кездеседі. Дамудың мұндай тұжырымдамасы біз үшін қабылдауға неғұрлым оңтайлы болып көрінеді, өйткені ол бұршақ өскінінің бұдан бұрынғы ескірген бейнесімен салыстырғандағыдан әлдеқайда жақсы. Сондықтан да біз өз зерттеулерімізде осы тұжырымдаманы басшылыққа алатын боламыз.

Тарихты «ежелгі» және «осы заманғы» деп болу эллин тарихынан Батыс тарихына көшуді, ал оны «ортағасырлық» және «осы заманғы» деп болу Батыс тарихының бір тарауынан екінші тарауына ауысқанды білдіреді. Алыс болашақтағы мақсатқа қол жеткізуді әзірше былай қоя тұрып, мына жағдайды атап өткеніміз жөн: тарихты «ежелгі+ортағасырлық+жаңа тарих» деп шартты түрде бөле салу бір-біріне тең келетін барабар бөлу болып табылмайтыны былай тұрсын, негізінен алғанда, тіпті дұрыс та емес.

Өркениеттерді зерттеу кезінде «деректерді» салыстырушылық. Біздің сыншыларымыз және бір нәрсеге қарсы дау айтады. Мысалы, олар өркениеттерді салыстырмалы түрде зерттеуді қағидатты түрде теория жүзінде жүргізуді мойындай тұра материалдардың ырыққа көнбейтіндігін тілге тиек етіп, ондай зерттеуді нақты іс жүзінде жүргізу мүмкін емес деп санайды. Өркениеттердің бірінен соң бірінің жүйелі түрде ауысып отыруы тарихи оқиғалардың немесе деректердің тізбегінен өзге ештеңе де емес, ал әрбір тарихи дерек өзінше бөлек бірегей оқиға болып келеді. Міне, осыдан барып, оларды бір-бірімен салыстыру қағидатты түрде мүмкін емес деген қорытынды жасалады. Ал бұл көзқарас тұрғысынан алып қарағанда, тарих қайталанып отырады деген пайымдау жалған нәрсе болып шығады.

Дәлелдер өте елеулі сияқты. Сондықтан да біз оларды барынша мұқият қарастыратын боламыз. Біз әуелі өзіміздің сыншыларымыздан мынадай жағдайға келісуді өтінеміз. Қай жағынан алғанда да өзінше бірегей әлдебір ерекше, сондықтан да ешқандай өзара салыстыруға келмейтін деректі алып қарайық. Ол белгілі бір топтың дерегі болсын дейік — сонда оны өз тобының ішіндегі өзге деректермен салыстыруға әбден болады. Белгілі бір өзінше бірегей әлдебір ерекше деректерге тән мұндай екі жақтылық «өзіндік жеке дара» деген сөздің қолданылуы кезінде айқын байқалады. Мұның өзі қос мағыналылықты білдіріп қана қоймайды, сонымен қатар былайша бір қарағанда, бір-біріне тікелей қарама-қарсы екі түрлі мағына береді.

Мұндай жағдай кейде құбылыстың өзінше бөлек бірегейлігін атап көрсету үшін қолданылатын болса, кейде салыстырмалы түрде алғанда салыстыруға келмейтін идеяны білдіру үшін қолданылады. Бұл жерде мынадай жағдайды ескерте кету керек: әлгі сөздің қос мағыналылығы жансыз заттарға сәл ғана күштеп таңылған бойда өзінен-өзі жоқ болып шыға келеді. Өйткені әлгі сөз — өмірдің өз сөздігінен алынған сөз. Егер біздің сыншыларымыз келісер болса, онда біз де мынаған келісеміз: өмірдің өзінен алынған өзінше бірегей әлдебір ерекше дерек бейне бір екі жүзі екі жаққа қарама-қарсы қараған Янус бейнелі болып келеді. Өйткені ондай деректі әртүрлі жағдайда бір мезгілде өзара салыстыруға әбден болады әрі олар өзінше ерекше де болып шығады. Өмірдің әрбір көрінісі өзінше ерекше бірегей болып келеді, өйткені ол көрініс түгелдей өзіне-өзі шоғырланған. Мұндай терең мәні бар қасиет өзіндік бірегей жасампаздық сипаты бар әртүрлі өзгерістер мен жана түрлердің пайда болуына қабілеттіліктен көрінеді. Алайда психология, биология, ботаника, зоология және антропология сияқты ғылымдардың деректерінің айқындап отырғанындай, Өмірдің белгілі бір ерекше көріністерін бір-бірімен салыстыруға әбден болады. Мысалы, психология мен биология Өмірдің материалдық құрылымдары мен механизмдерін тұрақтылық және қозғалыстық түрінде салыстыра алады. Ал ботаника мен зоология өмірде бар жекелеген тіршілік иелерін өзара салыстырып, оларды әртүрлі топтарға бөледі және ол топтардың бір-бірімен қалай байланысты екенін, сондай-ақ олардың қандай хронологиялық тәртіппен пайда болғанын анықтайды. Зоология салыстырмалы зерттеу ауқымына жануарларды, соның ішінде адам деп аталатын жануарды да зерттеуді қамтиды. Ал бұл жануар адамға айналғанға дейін қаншалықты топ-тобымен бірлесіп, кәдімгі табын сияқты өмір сүріп келген болса, ол да тап соншалықты дәрежеде өзінің әлеуметтік ортасымен байланысты зерттелуі тиіс. Айтпақшы, оның да әлеуметтік ортасыз өмір сүре алмайтынын еске сала кеткен жөн. Сондықтан да Өмірдің көріністері болып табылатын адамзат қоғамдарын олар жаны бар тіршілік иелері болып саналмаса да, салыстырмалы түрде зерттеу қажет.

Қарапайым қоғамдарды салыстырмалы түрде зерттеумен айналысатын ғылым антропология деп аталады. Оның қол жеткен табыстары жалпыға бірдей кеңінен танымал. Солай бола тұрса да, антропология ғылымында қолданылатын салыстырмалы әдіс тек қана өз тарихы жоқ халықтардың ерекшеліктерін зерттеуге ғана қолданыла алады деген оғаш пікір кеңінен тарап кеткен. Мұндай пікір салыстырмалы зерттеу мен тарихи зерттеуді бір-бірімен ұштастыра жүргізу мүмкін емес, өйткені тарих ешқашан қайталанбайды деген болжамға негізделген. Егер қандай да бір қоғамды салыстырмалы әдістің көмегімен зерттеп, нақты нәтижелі табысқа қол жеткізіле қалса, онда мұның өзі қоғам дегеніміз кейбір мағынада «тарихтан тыс нәрсе» болып табылады деген қағидаға таңыла салады.

«Өз тарихы жоқ халықтар» деген сөз тіркесі,әрине,өте-мөте күмәнді бола тұрса да, олар қарапайым қоғамға теңестіріледі. Өйткені, тіпті қазірдің өзінде өмір сүріп жатқан қарапайым қоғамдар тұрақтылық жағдайында болып табылса да, олар әуел бастан және барлық уақытта бірдей тап осындай жағдайда болып келді дегеннің дәлелі бола алмайды деген сылтау айтылады. Біз өз зерттеуіміздің бас жағында белгілі бір қоғамның дамуындағы құбылмалы тұрақсыздық кейде ұзаққа созылған және әлдебір әрекетінен жұрдай болған қорытынды эпилогқа алып барып соқтыратынын атап көрсеткен болатынбыз. Ал ондай жағдайда өмірлік нәр беретін сөлі таусылған ағаштың әбден құрғап, қурап қалған дінінің өзі де жақсы сақталады. Сонда біз қазіргі өмір сүріп жатқан қыруар қарапайым қоғамдардың бәрі де ежелгі замандағы бейне бір жапырағы жайқалған жасыл ағаштың қазіргі қурап қалған кәрі бұтақтары сияқты, бір кездегі қызу қарқынмен дамыған тарихтың қазіргі аянышты эпилогы болуы әбден ықтимал деп айтуымызға шынымен-ақ негіз жоқ па? Өйткені олардың барлық уақытта бірдей қозғалыссыз болуы мүмкін емес нәрсе ғой. Бағзы бір ежелгі заманда қоғамдардың бұл түрі толыққанды өмір сүре бастаған болатын, бірақ ондағы тіршілік иелері топ-тобымен бірлесіп, кәдімгі табын сияқты өмір сүрген еді және қоршаған ортаның ықпалымен түрлі өзгерістер тізбегінен өтіп, нағыз Адамға айналғанға дейінгі кезеңді бастарынан кешірді. Қарапайым қоғамдар тарихының сәуле шашқан шұғыласына қарап отырып, олардың да неғұрлым кейінгі кезеңдердегі өркениеттер сияқты тап сондай динамикалық және елеулі даму қозғалысында болғанын байқай аламыз.

Сонымен, «өз тарихы жоқ халықтарды» қарапайым қоғам ретінде сипаттап бейнелеу мүлде қате және, ең алдымен, біздің өз мүмкіндіктеріміздің шектеулі екенін көрсетеді. Алайда шындық бәрі бір сол күйінде қалады: қарапайым қоғамдар салыстырмалы әдістің көмегімен зерттеле алады.

Егер адамзат өмірінің өркениеттер тарихында бейнеленген деректеріне тәжірибе жүзінде зерттеу жүргізетін болсақ, онда ол деректердің жүйелі түрде және ұдайы қайталанып отыратынын байқар едік, ал мұның өзі тиісті талдау жасау үшін салыстырмалы әдісті қолдануға мүмкіндік бар екенін көрсетер еді. Мұндай жүйелілік пен қайталанушылықты әсіресе біздің өзіміз мүшелері болып табылатын өркениеттің өмірінен ерекше айқын байқауға болар еді. Батыс тарихшылары әзірше тарихи деректерді салыстырмалы әдісті қолдану мүмкіндігі туралы өзара айтысып-тартысып жүрген кезде біздің іскер кәсіпкерлеріміз өмірдің өзінен алынған нақты деректерді салыстырмалы әдіс арқылы зерттеумен жатпай-тұрмай, ынталы түрде айналысып жатыр. Ондай салыстырмалы әдіс арқылы практика жүзіндегі нақты мақсатпен жүзеге асырылып жатқан зерттеу жұмыстарының ең тамаша мысалы статистикалық есеп-қисаптар болып табылады. Ал қазір онсыз ешқандай да компанияның жұмысын жолға қою мүмкін емес. Қажетті статистикалық деректерді жинау және өндеу, сондай-ақ солардың негізінде болжамдар жасау — барлық нәрсенің дерлік ортақ негізі. Егер өркениеттер өмірінен алынған деректерді салыстырмалы әдіс арқылы практика жүзінде зерттеу жүргізу ойдағыдай сәтті жүргізіліп, зор табыстарға қол жеткізілетін болса, онда ол тарихи деректерді теория жүзінде де салыстырмалы зерттеудің мүмкін екендігінің және солай жасауға болатындығының жеткілікті дәрежедегі дәлелі болып табыла алмай ма? Сөйтіп, батыстық іскер кәсіпкер батыс ғалымдары бел шеше кірісуге әлі де қауіптеніп жүрген зерттеу саласын әлдеқашан игеріп алды. Ал біз алғашқы ізашарлардың соңына ешқандай да қобалжып күмәнданбай-ақ батыл түрде ере беретін боламыз.



Өркениеттердің өсіп жетілу үдерісін зерттей келе, біз қыруар мысалдар келтіру арқылы ол үдерістің барлық жерде де біркелкі жүретініне кәміл көз жеткіздік. Өркениеттердің өсіп жетілуі жеке адамдар, қоғамның азшылық бөлігі немесе бүтіндей толық өзі әлдебір шақыруға жауап беріп, үн қатқан, үн қатып қана коймай, сонымен қатар өзі де өзгелерге шақыру жолдап, олардың өз кезегінде жауап қайтаруын талап ететін болады. Өсіп жетілу үдерісі ұдайы қайталанып отыратын осы бір тепе-тендікті жою, оны қайтадан қалпына келтіру және шамадан тыс артып кетіп, оны тағы да бұзу тоқталғанға дейін жалғаса береді, сондай-ақ өзінің күшін сақтап қала алады. Дегенмен де өсіп жетілудің бұл үдерісі әрқашан бірдей болғанымен оған тартылғандардың бастарынан кешіретін тәжірибесі барынша әртүрлі келеді.

Жалпы шақырулардың біртұтас тізбегімен жанасып түйіскен жағдайда пайда болатын тәжірибенің алуан түрлілігі әсіресе тарихтың белгілі бір нақты кезеңіндегі әлдебір қоғам болып табылатын бірнеше қауымның тәжірибелерін өзара салыстыру кезінде ерекше айқын көрінеді. Өйткені бір қоғамның шеңберінде бірлескен әртүрлі қауымдарға жолданған жалпы шақыруға талдау жасай келгенде мынадай жағдайды байқауға болады: Ол қауымдардың кейбіреулері Кету-және-Қайта оралу қозғалысын жасау кезінде ойдағыдай дұрыс жауап беретінін көрсетеді, ал енді біреулері қозғалысқа бірден қосылып кету мүмкіндігі болмаған кездің өзінде де әлгі шақыруға толық көлемінде жауап қайтарудан тіпті де бас тартпайды, қайта әлдебір жасампаздық қабілеті бар жеке адам немесе жасампаз азшылық олар үшін жол салып беретін кезді күте тұрады. Өсіп жетілетін өркениет басынан кешіруі тиіс ондай шақыру тап сол қоғамның құрамына енгізілген жеке адамдардың немесе қауымдардың тәжірибелерін жеке-жеке етіп, даралап бөледі, ал ондай бөлудің, сірә, күшейткіш сипаты бар болса керек. Ұдайы қайталанып отыратын Шақыру-және-Жауап қайтару-және-Шақыру тізбегі неғұрлым ұзын болса, оған тартылған тараптар тәжірибесінің барған сайын үдей түсетін дараланып бөлінуінің күші одан әрі арта береді. Егер өсіп жетілу үдерісі тап осылай өсіп жетілуші біртұтас қоғамның ішкі әлеуметтік жүйесін одан әрі даралап бөлшектей түсетін мүмкіндік тудыра беретін болса, онда тап әлгі үдеріс қоғамның өзінің аражігін бұрынғысынан бетер аша түсетін болады. Өйткені әртүрлі қоғамдардағы Шақыру-және-Жауап қайтару-және-Шақыру жүйелілігі бір-бірімен теңдей емес, бірақ өз алдарына бөлек және әртүрлі болып келеді.

Тәржімалаған Мыңбай Ілес





ДЖОН ТОШ

Британдық профессор Джон Тоштың кітабы бірнеше мәрте толықтырылып шығарылды, және «Лонгман» баспасының тарихи бестселлерлерінің «Күміс сериясына» енді. Автор өзінің зерттеулерін, кәсіби тағдырын тарихпен байластырғысы келіп, «Тарихты не үшін зерттеу қажет?», «Өткенді қалайша қалпына келтіруге болады?», «Тарихи зерттеулерде басқа пәндердің әдістерін қолдануға бола ма ?» , «Әртүрлі елдер мен уақыттағы тарихшылдардың тарихи білімге жасаған үлесі қандай ?» деген сұраққа жауап іздеген студенттерге жолданады. Міне, бұл, тарихшы-тарихи дереккөз-тарихи зерттеу үштағаны үнемі үстем болып тұратын, «тарих әдіснамасы» атты саланың өрісін құрайтын сауалдардың бірнешеуі ғана. Дәл осы үштағанға Тош үлкен мағына беріп, бұл жерде «кәсібидің суық және алалықсыз көзқарасы» (автордың отанындағы рецензенттердің анықтауы бойынша) және оның тірі, таза ағылшын қалжыңы бар тілі (біздің баспамыздың анықтауы бойынша), кіріспе курсты қызықты оқу кітабына айналдырады. Ағылшынша кітаптың тақырыбы: «The Pusuit of Hisory» деп аталады. «pusuit» сөзі «ізге тусу» немесе «қыр соңынан қуу» білдіреді. Шынымен де, тарихшы өзінен алыстан алысқа ұзап бара жатқан оқиғалардың ізінен қууы тиіс. An Тоштың өзі үшін бұл қуыс — ақиқатқа талпыныс болып табылады. «Қазіргі замандық тарихи ғылымның мақсаты, әдісі мен жаңа баптарын» анықтаған соң, автордың оқырман жастарды шақыратын, тарихшы шеберлігін меңгеруге болады.

Өмір сүретін мектептер мен бағыттарды егжей-тегжейлі саралай отырып, автор тарауларының бірінде тарихтың маркстік тұғырдан түсіндірілуін келтіретінін айта кеткен жөн. «Марксизм» деген сөзден безетіндер оның салмақты сипатына қарап, біраз түңілетіні анық.

Тарихшыларды өздерінің шеберлігін шыңдауға шақыра отырып, Тош өзі де бұл міндеттен қайтпайды. Кез келген жаңа лепке сақ болып, ол әрбір қайта басылымда сөзталас тақырыптарын белгілеп, айналымға ең ақырғы мәліметтерді енгізуге ұмтылады, оның пікірінше, ол мәліметтерді білмеген оқырман қазіргі замандағы тарихи ғылымның жағдайы туралы толық көрініс ала алмас еді. Осылайша, кітаптың үшінші басылымында автор постмодернизмнің тарихи зерттеулерге тигізетін ықпалына өте үлкен көңіл аударады.

АЛҒЫ СӨЗ

Әдеттегі қолданыстағы тарих сөзінің екі мағынасы бар: өткен оқиғалардың өзі және олардың тарихшылар еңбектерінде баяндалуы. Берілген кітапта оның екінші мағынасындағы тарих қарастырылады. Ол өзін тарих зерттеулері қалай іске асырылады және оның қандай мақсаттары бар деген сауал толғантатын баршаға арналады. Дәлірек айтқанда, бұл кітап, өзіне тарих мамандығын тандап алған және осы сауал әсіресе мағыналы болып табылатын студенттерге арналады.

Әдетте тарихшы-студенттерге өздері таңдаған пән табиғаты туралы ешқандай кіріспе курс оқытылмайтын; оның біздің жазба мәдениетіміздегі ерекше орны мен гуманитарлық сипаты, студентке салмақты жалпы білім мен дұрыс ақылды үйлестіру, ең негізгі бағыт-бағдарды бере алады деп айтуға мүмкіндік берді. Бұндай тәсіл, көп нәрсені кездейсоқ сәттілікке үміт артады. әрине, өзінің үш жылын немесе одан да көп уақытын сарп ететін пәннің міндеттерін ойластырғаны дұрыс болар. 20 жыл бұрынғы уақытқа қарағанда, қазіргі кезде тарихи зерттеу бағытын таңдау оңайырақ, егер ол тарихи ғылымның қазіргі замандық мазмұны мен алуан түрлігін түсініп-білусіз жасалған болса, сынақтар мен қателер әдісімен іске асады. Өздері меңгеруі тиіс ғылыми әдебиеттің орасан зор санына сын көзбен қарау әдетін қалыптастыру үшін, ең алдымен студенттер дереккөздер сипатымен және тарихшының жұмыс әдісімен анықталған, тарихи білімнің шектеулігін түсінуі тиіс. Әрине, бұл сауалдарды жүйелі түрде ойластырусыз-ақ дипломды алуға болады, тарихшылардың көптеген буындары дәл солай істейтін де. Бірақ қазір университеттердің көбі тарихты оқытудың құндылығы кемитінін түсініп, олар методология мен тарихи ғылым бағыттары бойынша курстар өткізе бастады. Бұндай курсты оқитын студенттерге бұл кітаптың бір пайдасы тиер деп сенемін.

Менің зерттеушілік тәжірибем Африка тарихы және қазіргі заман Британиясының гендерлік мәселелеріне қатысты болса да, мен «жаңа тарихи ғылымды» қолдайтын манифест жазуға талпынбаған едім. Бұның орнына мен қазіргі заманның ғылыми тәжірибесінің алуандығын көрсетіп, ақырғы жаңалықтарды, өз шеңберінде бұрынғысынша, тарих жөніндегі көптеген бірінші қатардағы еңбектер жасалатын және оқу жоспарында басымдық танытатын, артықшылығы басым дәстүрлі зерттеулердің құрамына енгізуге талпындым. Тарихи зерттеулер бүгіндері сан алуан, және осы себептен маған, кітаптың тақырыбын анықтау қиынға соқты; дегенмен, бұндай көлемдегі еңбекке қандай да бір ерікті түрде шектеу белгіленбесе, еңбектің мағынасы жоғалар еді. Сондықтан мен ғылым тарихына үңілмей, өнер тарихы немесе қоршаған орта тарихына да аз көңіл бөлемін. Менің тарихи дереккөздерді шолуым тәжірибеде вербалды (ауызша немесе жазбаша) материалдармен шектеледі, өйткені тарихшылардың ерекше мамандануға деген ұмтылысы дәл осы өріске байланысты. Жалпы мен келешекте мүмкін, шамасы ашылатын көп нәрсеге үміт артатын бағыттарға қарағанда, студенттер кеңінен зерттейтіндерді таңдаумен шектелдім.

Тіпті осы шектеулердің өзінде менің қамтылған аймағым минаға толы алқапқа ұқсайды. Тарихты зерттеу жөніндегі кіріспе жұмыста тек мамандардың арасында консенсус орнаған көзқарас тұғырлары ғана айтылады деп үміттенгендерді өте қынжылтарым анық. Тарихи зерттеудің мақсаттары мен шектеулігі туралы толассыз талас тарихшы мамандығының ерекшелігіне жатады. Басын бастап айтсам, бұл кітап менің жеке көзқарастарымды ғана сипаттайды. Оның негізгі қағидалары: тарих — бұл қоғамдық тәжірибелік мағынасы бар пән; оның дұрыс қызмет етуі басқа пәндерге, әсіресе қоғамдық ғылымдарға қатысы, сезімтал, бірақ дифференциалды болуына байланысты; не нәрсемен рухтанған болса да, кез келген тарихи зерттеу, критикалық әдіспен - қазіргі заман тарихы ғылымының, былайша айтқанда, «сапа белгісіне» сәйкес орындалуы тиіс. Сонымен қатар мен, әрине, аса өзіндік болып табылмайтын тұжырымдарымды тарихшылардың ақырғы пікірталастарының контекстіне орналастыруға талпындым, менің көзқарастарыма қарсы пікірлердің естілуіне тырыстым.

Бұл кітапта оқырманды қандай да бір сала немесе мамандыққа жетелеу емес, тарих пен тарихшыларға қатысты, бірқатар жалпы постулаттарды реттестіруге талпыныс жасалды. Менің көпшілік оқырманым басқа елдердің тарихына қарағанда британ тарихымен жете таныс деп үміттенгендіктен, мен көрнекі мысалдарды негізінен британ, Африка, Еуропа және АҚШ тарихынан алдым. Бұл кітап басынан аяғына дейін оқуға арналған, бірақ мен мәтінге оқырманды қызықтыратын, қандай да бір тақырыпқа байланысты, бірнеше тоғыспа сілтемелер жасадым.

Үшінші басылым үшін мен кітапқа айтарлықтай өзгерістер енгіздім. Тарихшылардың зиялы ортасы, 1984 ж. бері бірталай өзгерген еді. Постмодернизмнің шарықтауы тарихи зерттеудің мәртебесі туралы ұзақ пікірталасқа жаңа дем берді. Сондықтан мен 7-тарауда постмодернистік бағытты түбегейлі талдап, оның ең одиозды қарқындарын алып тастадым. Мағыналық теориялар туралы жаңа тарауда тарихи ғылымның мәдениет жағына жасалған бетбұрылысы, сонымен қатар гендерлік зерттеулердегі мәдени бағыттар қарастырылады. Енді кітап тарих ғылымы өзге «өткенге саяхаттан» қалайша ерекшеленетіні туралы толық әңгімелеуден басталады, ал бұл 2 тараудағы тарихтың әлеуметтік мағынасы туралы баяндайтын бөлімнің ұлғаюына әкелді. Кітаптың өн бойында мен бірқатар жағдайлар мен мәтінді өзгерттім.

Кез келген жеке ғылыми тәжірибеге қарағанда бұл кітаптың тақырыптамасы ауқымдырақ болғандықтан, оның авторы, әрине, басқа да ғалымдардың көмегін қажет етті. Бұл басылымды даярлауда мен Майкл Пинноктың, Майкл Ропердің және марқұм Рафаэль Сэмюэльдің берген асыл кеңестеріне сүйендім. Мәтінде бұрынғы басылымды сын көзбен қарағандардың, әсіресе Норма Кларк, Бен Фоукс, Дэвид Хенинг және марқұм Питер Зельтманның қосқан үлесі байқалар деп үміттенем. Солтүстік Лондон Университетіндегі атқарған көпжылдық қызметімнің барысында мен үнемі, оның кеңпейілді қолдауына сүйендім; сонымен қатар осы кітаптың идеяларын ұстаздық тәжірибеде дамыту жөніндегі баға жетпес мүмкіндікке үміт артамын. Бұл басылым Ник Тош және Ульям Тошқа арналады, олар бұрынғысынша, жасы жағынан өздерінен азғана кішірек бұл кітаптың тағдырына қызығушылық танытады. Қорытынды кезеңде Кэролин Уайт та маған уақытылы қолғабыс тигізді, және бұл қолқабысы тек кітапқа ғана катысты емес.

І ТАРАУ

ТАРИХИ САНА-СЕЗІМ

«Тарихи сана-сезім» — екі ұшты термин. Оны, біздің барлығымыз қандай да бір жағынан тарихшы болып табыламыз деген фактіден шығатын, әмбебап психологиялық атрибут ретінде қарастыруға болады. Біздің биологиялық түріміз түйсікке қарағанда тәжірибеге сүйенуді жөн көретіндіктен, біз жеке бастың өткен шағын зерделеусіз өмір сүре алмаймыз; ал аурудың немесе қарттық салдарынан бұл қабілетін жоғалтқан адамдар, қалыпты өмірге жарамсыз деп табылады. Тұлға ретінде біз жинақтаған тәжірибемізге әртүрлі мақсатпен — өз ісінің дұрыстығын дәлелдеу құралы ретінде, өзінің жеке мүмкіндіктеріміздің кілті ретінде, біздің басқалар жөніндегі пікір қалыптастырудың негізі ретінде, келешектегі мүмкіндіктер туралы бағдар алу үшін жүгінеміз. Біздің жадымыз мәліметтер базасы ретінде де, өткен өмірді зерделеудің құралы ретінде де қызмет көрсетеді. Оның оқиғалардың барысына қаншалықты сәйкес екенін түсінуге ұмтылусыз және бұрынды-соңды бұндай болып көрген бе деген ойға шомусыз, кез келген нақты бір жағдайды түсіну қиын. Бұл қоғамдық жан ретіндегі бізге де қатысты. Кез келген қоғамның ұжымдық жады, тәжірибелер қоймасы болады, ол сәйкестік сезімін қалыптастыруға және өзінің даму бағытына баға беруге мүмкіндік береді. Маманданған тарихшылар әдетте танымал тарихи білімнің үстірттігіне зығырданы қайнайды, бірақ өткен туралы қандай да бір білім, әрбірінде де бар; онысыз адам әлеуметтік және саяси пікірталастан толықтай тысқары қалады, ал жадын жоғалтқан адам дәл солай, қалыпты адамдық қарым-қатынас құру мүмкіндігін жоғалтады. Саяси партияны таңдауда да немесе қандай да бір саяси бағыттың дұрыстығына баға бергенде де, біздің саяси пайымдауымызда өткеннің демі байқалады. Қолда бар әлеуметтік құрылымды түсіну үшін, оның пайда болуы туралы қандай да бір түсінік болуы тиіс. Бұл мағынада әрбір қоғамның «жады» бар.

Бірақ «тарихи сана-сезім» және әлеуметтік жад — бір нәрсе емес. Біздің өткен туралы не білетініміз және ол қазіргі шақтың мүддесінде қалай пайдаланатыны туралы сауалды шешудің көптеген әртүрлі амалдары бар. Жеке тәжірибемізден біз, жад тұрақты және мінсіз нәрсе емес, бір нәрсені ұмытамыз, бұдан кейінгі тәжірибе бұдан бұрынырақтағы естеліктерге қосылады, екпіндер өзгеріп, болмаған нәрсе «еске түседі» және т.б. маңызды мәселелерде біз өз естелігімізді басқа дереккөздерден толықтыруға тырысамыз. Ұжымдық жадқа да сондай бұрмаланулар тән, өйткені біздің әп-сәттік басымдылықтарымыз өткен шақтың бір сәттерін оятып, басқа жақтарын көрмеуге түрткі болады. Саяси өмірде дәл осы жад, өте саралы болып, ал кей кездері тіпті қате болады. Бұл жағынан «тарихи сана-сезім» термині қатаңырақ түсінікті талап етеді. «Үшінші рейх» кезінде герман тарихының сәтсіздіктеріне тек еврейлер кінәлі деп сенген немістер өзінің көзқарастарына өткеннен дәлел іздегені анық, бірақ онда бізде, әрине, олардың тарихи сана-сезімінің деңгейі қандай деген сауал туындайды. Басқаша айтқанда, өткенге жүгіну аз; ол туралы шынайы көріністің қажет екендігіне сенімді болу керек. Тарих ғылым ретінде жадтың ең ауқымды анықтауын қолдауға тырысып, біздің өткен шақ туралы біліміміз тек қазіргі кезде өзекті болып табылатын нәрселермен шектелмеуі үшін оған максималды нақтылық береді. оның мақсаты — қазіргінің айна-қатесіз көшірмесі емес, кез келген пайдалануға арналған, білімнің қорын қалыптастыру болып табылады. Ақырғы 200 жыл ішіндегі тарихшылардың күші, жоқ дегенде, осыған жұмсалып отыр. Бұл кітаптың айтарлықтай бөлігінде тарихшылардың осы мақсатқа қаншалықты сәтті жеткені туралы айтылады. Кіріспе тарауда мен әлеуметтік жадтың әртүрлі өлшемдеріне баға беруді міндет еттім, осылайша, тарихшылар не нәрсемен айналысатыны және олардың қызметі өткен туралы ойлардан қаншалықты ерекшеленетінін көрсетуге тырысамын.

I

Кез келген әлеуметтік топ ұжымдық сәйкестілікке ие болуы үшін, осы топты бірте-бірте қалыптастырған оқиғалар мен тәжірибенің жалпы түсінігін құру қажет. Кей кездері ол, көптеген мемлекеттер сияқты, осы топтың тегі туралы ортақ түсініктен тұрады; немесе екпін, топтың өзі және оның ұмтылыстары туралы түсінігін бекітетін, көрнекті бетбұрыс кезеңдерге және символдық сипаттағы сәттерге жасалады. <...>

«Әлеуметтік жад» термині өткен шақ туралы радио популярлық білімді толықтай сипаттайды. Әлеуметтік топтарға өзінің өткен шақта өмір сүргені туралы дәлелдер қажет болып табылады, бірақ оларға әдетте, тарихи шынайылықтың есебінен, қазіргі шақты түсіндіретін және ақтайтын, өткеннің көрінісі қажет. Әлеуметтік жад механизмі оқиғаларды нақтылау құралы ретінде құжат материалдарына немесе жоғарғы беделге жүгіну мүмкін емес елдерде ерекше айқын көрініс береді. Осыған бірқатар мысал ретінде отарлауға дейінгі Африканың тарихын қарастыруға болады22. Жазу өнері бар қоғамдарда бұндай жағдай, мысалы, ортағасырлық Еуропа шаруашылығы сияқты, элита құрамына жатпайтын, негізінен, сауатсыз әлеуметтік топтарға тән. Олардың түсінігіндегі тарихи білім, бір буыннан екінші буынға, әдетте, нақты жермен және нақты салтанаттары мен салт жораларымен байланысты, хикая түрінде берілетін. <...>

Әлеуметтік жад тек кішігірім, сауатсыз қоғамдарға ғана тән деп айту қате болар. Терминнің өзі әмбебап қажеттілікті айтып тұр емес пе: егер жеке адам жадсыз өмір сүре алмаса, қоғам да солай, және бұл ірі және техникалық жағынан алғы шептегі қоғамға да солай қатысы бар. Кез келген қоғам өзінің ұжымдық жадынан жұбаныш және шабыт іздейді, және бұл жағынан сауатты қоғамдардың олардан еш айырмашылығы жоқ. Жаппай дерлік сауаттылық және ұтқырлықтың жоғары деңгейі қазіргі заманда әлеуметтік жадтың ауызша түрде берілуі аса үлкен мағынаға ие бола алмайтынын білдіреді. Бірақ жазбаша әңгімелер (тарих жөніндегі мектеп оқулықтары, және әлемдік соғыс туралы танымал еңбектер сияқты), кино мен теледидар — дәл сол қызметті атқарады. Әлеуметтік жад әлі де саяси белсенді сәйкестілікті қолдаудың маңызды құралы болып табылады. Оның сәттілігі, оның ұжымды нығайтуда қаншалықты сәтті болуы және ол топ мүшелерімен қаншалықты кең бөлінетініне байланысты анықталады. Кей кездері әлеуметтік жад консенсус пен максималды кең ауқымға байланысты, бұл қызметті жалпы ұлттық мақсаттағы нарративтер орындайды. <...>

Дегенмен әлеуметтік жад, сонымен қатар қаналу сезімі, өзгешелік немесе дұшпандық сезімдерді қолдау кызметін атқара алады, оның кейбір ең жойқын нышандары дәл осы құрамдастармен байланысты болып табылады. Саяси сахнаға алғаш рет шыққан қоғамдық қозғалыстар өзінің жеке өткен шағының болуын аса қажет етеді. <...>

Жұмысшылар мен әйелдер сияқты, халықтың айтарлықтай бөлігін құраса да, немесе Америка мен Британиядағы негрлер сияқты азшылықты құраса да, әлеуметтік мұқтаж немесе «көрінбейтін» топтарға арналған тиімді саяси мобилизация тарихи тәжірибенің тұтастығын түсінуге байланысты болып табылады.

II

Бірақ осы әлеуметтік дәлелденген көзқарастармен қатар, мүлдем өзгеше бастапқы нүктелері бар тарихи сана-сезімнің басқа түрі пайда болды. Әлеуметтік жад — саяси және әлеуметтік жаңа түрдегі қажеттіліктерді қанағаттандыратын, өзіндік түсініктер туындап жатқанда, тарихи ғылымда — өткен шақ өзінен-өзі құнды болып табылады, ал ғалым саяси мақсаттардан барынша аулақ болғаны жөн деген әдіс туындап жатты. Тек XIX ғ. осы қатаң қалыптағы тарихи сана-сезім тарихшылардың кәсіби нышанына айналды. Бұл тұғырдың әйгілі жақтаушылары антикалық та, ислам әлемінде де, династиялық Қытайда да, Қайта өркендеу дәуірінен бастап Батыста да болған еді.

Бірақ XIX ғ. бірінші жартысында тарихи сана-сезімнің барлық элементтері біріктіріліп, ғылыми тәжірибеде іске асырылды, ол өткенді зерттеудің баршаға ортақ «дұрыс» әдісіне айналды. Германияда пайда болған тарихилық (неміс тілінде Historismus) атты рухани ағым бүкіл батыс елдеріне тарады.

Тарихтың фундаменталдық алғышарты өткеннің тәуелсіздігіне деген құрмет болып табылады. Тарихилықтың жақтаушылары, әрбір дәуір өзіне тән мәдениеті мен құндылықтары бар, адамның рухының бірегей көрінісі болып табылады. Егер біздің замандасымыз басқа дәуірді түсінгісі келсе, ол өткен уақыттан бері тіршілік жағдайы мен адамдардың дүниетанымы — тіпті, мүмкін, адам болмысының өзі — айтарлықтай өзгергенін мойындауы тиіс. Тарихшы мәңгі құндылықтардың сақшысы емес; ол әрбір дәуірді оның, өзіне тән категорияларымен бірге ұғынуы керек, оған өзіміздің құндылықтарымызды мәжбүрлемей, оның, жеке құндылықтары мен артықшылықтарын түсінуге тырысуы тиіс. Дегенмен тарихилық — бұл «Көнеліктің әуесқойлары — бірігіңдер!» дейтін жай ғана ұран емес. Оның жақтастары олардың өз дәуірінің мәдениеті мен институттары тек тарихи сипатта ғана түсінерлік бола алады деп тұжырымдайтын. Бір сөзбен, тарих — әлемді түсіну жолы.

Тарихаят еуропалық ой мен өнерде XIX ғ. ең басында басымдылық танытқан романтизм атты қозғалыстың тағы бір тұғыры болатын. Барынша ықпалды әдебиетші романтик, сэр Вальтер Скотт, өзінің тарихи романдарының оқырмандарын өткен заманның шынайы рухына шомдырады. Қалың бұқараның көнелік дүниелеріне деген қызығушылығы орасан қарқындармен өсті, және ол тек антикалық әлемге емес, бұған дейін жиренішті болып келген орта ғасырға да тарады. Тарихилық романтизмнің өткен заманға «есі кету» атты ғылыми түсінігіне сай болды. Бұл ағымның негізгі тұлғасы, 1824 — 1872 ж.ж. Берлин университетінің профессоры, 60 томдық ғылыми еңбектің авторы Леопольд фон Ранке болды.

Өзінің алғашқы кітабының алғысөзінде ол былай деп жазады:

«Тарих келешек заманның жақсылығы үшін өткенді жору, қазіргі заманға тәлім беру міндетін жүктеді. Бұл жұмыс биік мақсаттарға ұмтылмайды. Оның басты міндеті — барлығы нақты қалай болғанын көрсету ғана (wie es eigentlich gewesen)»23.

Ранке оның мақсатына, әрине, осы жататынымен, оқиғалар барысын қалпына келтіруге деген ұмтылысты ғана айтып отырған жоқ24. Тарихилықтың жақтаушылары өткен заманның рухын және дүниетанымын қалпына келтіру қажет еткенін сонда ғана түсініп, бұнсыз оқиғаларды жай ғана баяндау өз мағынасын жоғалтатынын білді. Тарихшының басты міндеті — неліктен өткен заман адамдары басқаша емес, дәл осындай әрекет жасағанын анықтап, өздерін олардың орнына қойып, әлемге олардың көзқарас тұғырынан қарап, мүмкіндігінше, әлемді олардың өлшеуіштерімен өлшеу болды. Томас Карлейль тарихты қалпына келтіруге XIX ғ., басқа авторларға қарағанда, артығырақ сенді: тарихи еңбектің мақсаты қандай болмасын, «оның басты айнымас шарты — қазіргіні көріп, оны біздің көз алдымызда тұрғандай етіп, барынша толық сипаттау»25 болып табылады дейтін. Бұл шарт, қазіргі заман бақылаушысына қаншалықты жат болмасын, өткеннің барлық кезеңдеріне таралды. Ранкенің өзі XVI - XVII ғ.ғ. діни соғыстарға қатысты тарихилықтың бұл идеалына ұмтылды. Басқалары да сол қарқынмен орта ғасырды зерттеп жатты.

Ранкенің алғысөзінен жиі алынатын үзінділер, тарихтың өзектілігін теріске шығаруымен де қызықты. Ранке тарихи зерттеулер таза ғылыми міндеттерден басқа қолданыс таба алмайды деп тұжырымдаған жоқ; керісінше, ол өзінікі сияқты еңбектер Жаратқан ие тірлігін анықтау мүмкіндігін береді деп сенген, ақырғы ірі тарихшылардың бірі болса керек. Ол өткеннен тәжірибе жинауға тырыспайтын. Одан әрі, Ранке «бүгінгі күн тірлігінен алшақтау еткенді түсінуге қажет айнымас шарт болып табылады» деп санайтын. Оның жол салушы тарихшыларға деген наразылығы олардың білмекке құмарлығының немесе тілектестігінің болмауына емес, олар басты мақсаттан ауытқып — ақыл айту, мемлекеттік даналыққа сабақ беру, немесе билеуші династияның беделін нығайтуға деген ұмтылысына байланысты еді; олар тарихты зерттей отырып, әп-сәттік мақсаттарды көздеп, шынайы даналықты көздерінен тасалап алатын. Келесі тарауда мен өзектіліктің тарихи сана-сезіммен әрқашан сиымсыз болатын-болмайтынын қарастырамын. XIX ғ. бірінші жартысында, Еуропа Франция революциясының нәтижесінде үлкен дағдарысқа ұшыраған кезде, тарихи ғылым өте саясаттанған болатын, және қатынаспауды ұлы адамгершілікке айналдырмай, тарихшылардың тәжірибесіндегі ғылыми жолды бекітудің мүмкін болуы екіталай еді. Бүгіндері Ранкені бірлі-жарым ғана оқиды, ал оның аты олимпиадалық алалықсыздықтың символына және өткенді бұрмалауға негізделген ғалымның басты міндетінің нышанына айналды.

Тарихилықты жақтаушылардың түсінігіндегі тарихи сана-сезім үш қағидаға негізделеді. Олардың ішіндегі біріншісі және ең негізгісі — бұл айырмашылықтар; немесе, біздің дәуіріміз бен өткен дәуірдің арасы ұшан-теңіз екенін түсіну. Тарихта ешнәрсе өз қалпында тұрмайды, уақыт біздің тұрмыс тіршілігімізді айтарлықтай өзгертті. Тарихшы міндеті, ең алдымен, өткен шақ пен қазіргі заманның арасындағы айырмашылықты ескеруінде жатады; және оның — өткен заман адамдарының мінез-құлқы мен ойлары біздің мінез-құлқымыз бен ойларымыздан еш ерекшеленбейді дегенге бейқам сену — оның ұлы айыбы болып табылады. Бұл айырмашылықтар біраз, өмірдің материалдық жағдайларына байланысты болып келеді, бұл туралы ғимараттар, еңбек құралдары мен киім сияқты, өткен заманның сақталып қалған объектілері айқын сипаттайды. Дүниетанымдағы айырмашылықтар айқын көрінбесе де, өте маңызды: өткен буынның құндылықтары, басымдылықтары, үрейлері мен үміттері өзгеше-тін.<...>

Мектептік білім беруде ақырғы жылдары сондай жетіспеген тарихи ұмтылысты біздің буынымыз және біздің бабаларымыз арасындағы сабақтастық адамзаттық тұтастық ретінде қарастырады. Бірақ ұмтылысқа шынайылау (және қатаң) көзқарас біздің өзіміз барлық байланысымызды жоғалтқан, өткен заман адамдарының дүниетанымына енуге арналған қиялды шарықтатуға деген қажеттілікке негізделеді. Романист Л.П.Хартли айтқандай, «Өткен шақ — басқа ел»26. Әрине, өткен шақ дәл басқа ел сияқты, толықтай бейтаныс бола алмайды. XVII ғ. Англиядағы ата-аналардың балаларға қатысты табиғи емін-еркіндік әдебін немесе XVIII ғ. Лондондағы тұтыну мәдениетінің болғанын анықтаған тарихшылар жиреніштен естен бір танса, оны танып естен тағы да танады. «Кез келген тарих — белгілі мен белгісіз арасындағы келіссөздер болып табылады»27 деп, бекер айтпаса керек. Бірақ кез келген ғылыми ізденісте, уақыт әдеттегі нәрселерді таңсыққа айналдыратындықтан, ең алдымен, өткеннің қазіргіден айырмашылығы алғашқы шепке шағады.

Бұл айырмашылықтарды ерекшелеудің өзі, біздің қазіргі көзқарасымызды айтарлықтай өзгерте алады. Бірақ тарихшыларға бұл аз дерлік. Олардың мақсаты, бұндай айырмашылықтарды ашу ғана емес, оларды түсіндіру қажет, ал бұл оларды тарихи қалыпқа енгізуді білдіреді. өзімізге оғаш немесе жағымсыз болып көрінген нәрсе толықтай түсінікті болады, дегенмен кей кездері қандай да бір қоғамның өзіне тән нышаны да естен тандыруы мүмкін. Егер біз ерте қазіргі замандағы Еуропада мыстандардың айыбына ілесетін жиренішті құрамдастардан қорқынышпен бетімізді бұрсақ, біз сөзсіз, ол заманмен бізді ұшан-теңіз бөліп жатыр деп мойындап, осылайша, тек алғашқы қадам жасаймыз. Тарихшылар бұл феноменді шіркеуден тысқары жатқан ұлттық діни нанымдар мен әйелдердің теңсіздігі сияқты құрылымы бар, сол кездердегі адамдардың адам денесі жөніндегі түсініктеріне жатқызғандықтан, қазіргі кезде оны біз 30 жыл бұрындағыға қарағанда жақсырақ түсінеміз. Осылайша, тарихи сана-сезімнің екінші құрамдасына контекст жатады. Зерттеу құралын қоршаған ортасынан жұлып алуға болмайды — тарихшы жұмысының негізгі қағидасы осындай. Дәл солай, оның қазба жеріндегі нақты қалпын анықтамаусыз, археологиялық табыстың маңыздылығы туралы айту да ерте; біз өткен туралы кез келген мәліметімізді өз заманының контекстіне енгізуіміз қажет. Бұл ауқымды білімді қажет ететін қатаң стандарт болып табылады. Кәсіби тарихшы әуесқойдан осынысымен жиі ерекшеленеді. Жергілікті архивте жанұя тарихын зерттеуші энтузиаст, ең қажетті техникалық көмектің өзінде, көптеген буын бойы туу, некелесу мен өлімдердің кезектестігін қадағалай алады; әуесқой нағыз ақтаңдақтар туындағанда емес, сәйкес әлеуметтік немесе экономикалық жағдайды толықтай түсінбегенде барып қиналады. Әлеуметтік тарихтың кәсіби маманы үшін жанұя тарихы — тек шежіре және әртүрлі кезеңдердегі жанұяның орта көлемі ғана емес; бұл, алдымен, өзгеріп отыратын жанұя өндірісі, денсаулық сақтау, дін, білім және мемлекеттік саясат контекстіндегі жанұяның орны болып табылады28. Тарихшының барлық кәсіптік қабілеттері — оқиғалардың белгілі бір, сарынды алма кезектесуі түрінде сипатталуына, қарсы болуына мәжбүрлейді; контекстке үнемі мұқият болған жөн.

Бірақ тарих — тіпті қаншалықты жарқын және контекстілік жағынан бай болса да, өткеннің қарапайым әп-сәттік суреті ғана емес. Тарихи сана-сезімнің үшінші негізгі тұғыры — оларды жеке-жеке қарастырғаннан гөрі, үлкен мағына беретін, уақыт бойындағы оқиғалардың арасындағы байланыстарды, тарихты үрдіс түрінде түсіну болып табылады. Осылайша, тарихшыларды бұрынғысынша, XVIII ғ. мата тоқу өндірісіндегі бу күші қызықтырады, бірақ бұл қызығушылық тек техникалық және кәсіпкерлік данасының қабілетінен гөрі, бұл оқиғаның өндірістік революцияда алған орасан зор маңызына көбірек байланысты. «Африка үшін күрес» барысындағы тартыспен жеткен нақты бір табыстар, еуропалық державалардың ауқымы кен империалистік саясатының құбылысы ретінде қызықты және т.б. Тап мұндай оқиғаларға қызығушылықтан басқа, тарихи үрдістің мұндай құбылыстарына деген біздің құмарлығымыздың негізінде —«сол кездерден» біз «ендігіге» қалай келдік деген — жалпылау сауал орын алады. Бұдан негізгірек мәселе бойынша зерттеулер, бұл «үлкен әңгіменің» бөлігі болып табылады. Мүмкін, «олар» мен «біздің» арамыз ұшан теңіз болар, бірақ ол, негізінде, өсім, құлдырау мен ауыспалы кезеңдер үрдістерінің есебінен пайда болып, тарихшының міндеті оларды ашу болып табылады. Осылай, егер біз қазір XVI — XVII ғғ. сиқыршылық феноменін жақсырақ түсінсек, сол сәтте нанымдардың осы түрі қандай жағдайларда құлдырауға ұшырап, қазіргі кездегі батыстық қоғамда өзінің көзқарастарынан ұялатын жақтастарының бірлі-жарымы қалатындай, жаман атаққа ие болуының себебі неде деген сұрақ туындайды. Кей кездері тарихи үрдістер, тарихтың барысы жеделдегенде, шапшаң ауыспалы кезеңдерімен ауысады, мысалы, ұлы революциялар кезеңі. Бірақ тағы бір шек бар: тарих тоқтап, жер пайдалану және көптеген индустрияландыруға дейінгі қоғамдардың туыстасу жүйелері сияқты, оның ағымын тек өткен ғасырлардың биігінен ретроспективті көзқараспен ғана аулауға болады29. Егер тарихи сана-сезім континиум түсінігіне негізделген болса, бұл негіз екі жүзді сипатта болады: өткен шақ өз қалпында сақталып, бірақ біздің әлем тарих өнімі болып табылады. Біздің мәдениетіміздің, мінез-құлқымыз және нанымдарымыздың кез келген жағы, өткен шақта орын алған үрдістердің нәтижесі болып табылады. Бұл тек қана көпғасырлық өркендеу барысында пайда болғаны анық, христиандық конфессиялар немесе британдық монархия сияқты құрметті институттарға ғана емес, тарихи шектерге айтарлықтай сирек енетін, кәдімгі күнбе-күн өмірге де (отасу, жеке бас тазалығының мәселелері және т.б.) қатысты. Адамның ешбір атқару қызметі бір қалыпта қалмайды; уақыттағы өзгерістердің қарқынын ашатын, тарихи көрініс болуы тиіс. Студенттерге арналған курстар, осы себептердің бірінен, жеткілікті түрдегі уақыт кезеңін қамту керек. Бүгіндері британ мектептері мен университеттерінде негізгі екпін құжаттармен жұмыс жасауға және тар мамандыққа жасалады, сондықтан да негізгі тарихи тенденциялар артқы шепке шегінеді.

III

Осылайша, тарихилықтың жақтаушыларының түсінігіндегі тарихи сана-сезім өткеннің тәуелсіздігін мойындап, оны барлық өзіндік «өзгешеліктерімен» бірге қалпына келтіруге тырысып, тек содан кейін ғана, жасалған ашылыстарды қазіргі заман тағылымына қолдануды білдіреді. Осы бағдарламаның нәтижесінде қазіргі күнде де өмір сүретін, өткенге деген элитарлық және халықтық көзқарастардың арасындағы айырмашылық пайда болды. Кәсіпқой тарихшылар қазіргі түсініктерден әдейі бастартып, алғашқы дерексөздерге ұзақ үңілу қажеттілігіне және ұмтылыс пен қиялдаудың шектен тыс деңгейіне табандайды. Екінші жағынан, танымал тарихи білім біздің күндерімізге дейін жеткен және бүгінгі түсініктермен електенген өткен шақ бөлшектеріне деген талғампаз ықыласпен және тек жолшыбай — өткенді «тереңінен» түсініп-білуге деген ұмтылыспен сипатталады. Әлеуметтік жадтың үш өзіне тән нышаны ерекше қатты бұрмалаушы әсерімен ерекшеленеді.

Бұл біріншіден, әдет-ғұрыптарға деген құрмет. Атқару қызметінің көптеген салаларында — кеме жасаудан саяси одақтарға дейін, шіркеуден спорт клубтарына дейін — көзқарастар мен мінез-құлықтар оқиғалардың ықпалымен анықталады: өткен шақта жасалған нәрсе, қазіргі шақтағы әрекеттердің беделді нұсқамасы деп саналады. Өткенге (немесе оның бір бөлігіне) жақын болатындықтан және оған деген сенімін сақтауға деген ұмтылысты қарастыратындықтан, әдет-ғұрыптарға деген құрметті, «тарихты сезінумен» шатастырып жатады. Бірақ әдет-ғұрыптарға жүгінгенде тарихи нышандар азғана дәрежеде байқалады. Бабалар белгілеген жолды ұстану, өзгерістер кезеңін басынан кешірмеудегі және болашақта ондай ешнәрсені күтпейтін қоғамдарда өте жағымды мағынаға ие болады; олар үшін өткен шақ қазіргі шақтан еш ерекшеленбейді. Сондықтан әдет-ғұрыптарға деген құрмет, мәселе сауаттылықты меңгермеген, кішігірім халықтарға қатысты болғанда, қоғамның нығаюына үлкен үлес қосты. Антропологтар оларды кей кездері «әдеттегі қоғамдар» деп әдейі атайды. Бірақ ұқсас жағдайлар жоқ. Сыртқы саудасында немесе саяси институттарының әлеуметтік иерархиясында айқындалатын, қарқынды әлеуметтік-мәдени өзгерістерімен ерекшеленетін кез келген қоғамда әдет-ғұрыптарға деген сынсыз құрмет өте өнімді болып табылады, ол ауыспалы кезеңде орын алған тарихи өзгерістер туралы тіс жармайды; сондай-ақ ол осы өзгерістерге деген қызығушылықты жаратпай, жасарын жасаған немесе «тарихқа шеттетілген» сыртқы формалардың тіршілік сағатын ұзартуға әкеледі. Британиядағы парламенттік жүйенің айтулы тұрақтылығының себептерінің біріне, парламенттің өзі «барлық парламенттердің шешесі» ретінде 700-жылдық тарихы бар болуы жатады. Бұл оның заңдылығын нығайта түседі: парламент уақыт сынағынан өтті, ол әрқашан конституциялық еркіндіктердің кепілі болған және т.с.с. жиі естіп жатамыз. Бірақ өз-өзіне адалдықпен «парламент өз қызметін қаншалықты тиімді атқарады?» деген сұрақты қоюға деген құлықсыздық та осының нәтижесі болып табылады. Екінші дүниежүзілік соғыстан кейін қауым палатасының атқарушы билікті «тежеу» қабілеті күрт семді, бірақ парламенттің әдет-ғұрыптарға негізделген, алпауыт абыройы оны қайта құру жөніндегі талаптардың барын жоққа шығаруда. Әдет-ғұрыптардың жоғары беделінің қуаттылығы сондай — әртүрлі кезеңдерде басқарушы топтар оларды әдейі, өз беделін нығайту үшін ойдан шығаратын. Патша жанұясына байланысты бүкіл ғұрыптық салтанат Виктория патшайымының үстемдік құрған жылдары енгізілді, бірақ «әдет-ғұрып» түсінігінің өзі, құбылыстың нақты тарихи координаттарын жоққа шығарады. Қазіргі заман қоғамдарында әдет-ғұрыптар мүләйім тартымдылыққа ие болуы мүмкін, бірақ оларды»өмір оқулығы» ретінде түсіндіру, жиі өкінішті нәтижелерге соқтырып жатады.

Әсіресе ұлтшылдыққа қатысты мәселелерде әдет-ғұрыптарға табыну нәтижелері зиян. Сөзсіз, ұлттар тарихтың өнімі болып табылатыны рас, және белгілі бір ұлт түсінігі, әдетте, әртүрлі кезеңдерде әртүрлі мағынада болатын. Өкінішке орай, тарихшылар осы ақиқатты әрқашан ескере бермейді. Ғылым қағидаларын құрметтеу жағынан, XIX ғ. тарихилықтың жақтаушылары, біржақты «ұлт тарихын» құру қызығына жиі түсетін, ал көбі бұған тіпті тырыспайтын да. Ол кездері Еуропа ұлттық сәйкестіктердің бәсекесінің сахнасына айналғанды; біртұтас мемлекеттіліктен айрылған халықтар — немістер мен итальяндықтардан венгрлер мен поляктарға дейін — әрекеттегі шекараларды қайта қарастыруды талап етті. Бұл «бөлінген» ұлттардың біртұтас мемлекеттілікке деген талабы, негізінен, тіл мен мәдениет тұтастығына негізделетін, бірақ олар қазіргі кезде ұлт рухын нығайтатын және басқа еуропалық державаларға айтарлықтай әсер қалдыру үшін, енді жарқын еткен күндер туралы жанданған естеліктер мен кек алуға жататын, көне реніштер тізімін, бір сөзбен айтқанда, тарихи негіздерді талап ете бастады. Басқалар сияқты, тарихшыларды да ұлтшылдық толқыны қызықтырып, олардың көбі кәсіптік талабы мен «өзінің пайдасындағы» ұлттық тарихқа арналған жұмысы арасында ешбір қарама-қайшылықты байқамады.

Франтишек Палацкий тарихшысы да, чех ұлтшылы да болды. Ол осы барлығын құртатын екі құмарлығын, чехтерді бұрынғы өткен заманын өзінде демократияны құрметтейтін, еңбекқор халық ретінде сипаттайтын бірқатар еңбектер жазды; 1876 ж. Палацкийдің өлімінен кейін, оны чех ұлтының данасы деп жоқтады. Бұндай аплогеттік тарих ұлттық образ халықтың санасында нығаюы қажет болғанда, мемориалды еңбектерде жиі қолданылады. <...>

Германдық нацизмнен Құрама Штаттарындағы қара нәсілділерге қарасты сепаратизм идеологиясына дейінгі сияқты бұндай мысалдарды бүкіл қазіргі заманның өн бойынан табуға болады. «Атам заманнан бері» өмір сүріп келе жатқан бұндай «негіздерге» жүгіну, ұлттық теңдесі жоқ болудың мықты сезімінен туындағанымен, оның тарихи ғылымға ешқандай қатысы жоқ. Мәселе, іздестірілген бейнеге қарама-қайшы келетін, өткеннің кез келген құбылысында емес; тарихи жағдайларға тәуелсіз болып табылатын бұлжымас сәйкестіктің концепциясы, «сондағы» мен»ендігінің» арасындағы аралықтың өзін жоққа шығарады.

Әдет-ғұрыптарды қалыптастыру үрдісі, әсіресе «заңды» өткен шаққа деген қажеттілік айқын байқалатын, жақында тәуелсіздік алған мемлекеттерге тән, өйткені ұлттық тарихты құру үшін материал жиі ретте жеткіліксіз болады. Тәуелсіздік жолындағы Соғыстан кейінгі екі буын бойы американдықтар өз-өздеріне үйлесім тауып: олардың бабалары, Ескі Жұрттағы шіріген қауымнан алыста жабайы табиғатты бағындырып, енді барлық американдықтардың мұрасына айналған — өз күшіне деген сенімділік, адалдық пен еркіндікке сүйіспеншілік сияқты, өздерінің құндылықтарын қалыптастырды дейді. Дэниел Бун сияқты фольклорлық кейіпкерлердің тұрақты танымалдығы осыған байланысты. Жақында ғана көптеген америкалық мемлекеттер бір мәселемен ұшырасты: олардың шекаралары еуропалықтардың XIX ғ. аяғындағы континентті жасанды түрде бөлуінің нәтижесінде пайда болған еді. Кей жағдайларда, мысалы, Мали және Зимбабве сияқты елдер, өздерінің осындай атаулары бар мемлекеттен шыққанын алға тарта алады. Гана өз атын ортағасырлық сауда империясынан алып, қазіргі территориясы оның құрамына ешқашан еніп көрген емес. Бүкіл континент бойы саяси басшылар, былайша айтқанда, «сәйкестік хартиясы» ретінде, «отаршылдықтан» бұрын пайда болған «мәңгі» құндылықтарды жаңғырта бастады. Бірақ өткеннен бұндай заңдылықтары іздеусіз ұлттық даралықты қалыптастыру мүмкін емес сияқты.

Бірақ «бұлжымас» өткен шаққа тек жаншылған немесе жаңадан пайда болған ұлттар ғана жүгінеді деуге болмас. XIX ғ. Британияда ұлттық даралықтың аса мығым сезімі тіршілік еткені анық, дегенмен ол заманның тарихшыларының жұмыстарында өзгерістер идеяларымен қоса ұлттық болмыстың тұрақтылығына жүгінгенін байқауға болады. Бірінші ағылшын кәсіпкер-тарихшысы болып саналатын Ульям Стаббс орта ғасырлық кезеңдегі ағылшын конституциясының дамуының себебі «ағылшын халқының табиғатында терең бойлап жатыр» деп санайды; осы ретте парламенттік жүйені қарастыратын болсақ, ол бостандықшыл ағылшындардың ұлттық даналығының нышанында көрініс алады30. «Мәңгі» категориялар тарихшылардың езуінен, әсіресе қиын-қыстау кезеңдерде, жиі шығып жатады. Екінші дүниежүзілік соғыс кезінде Уинстон Черчилль — Елизавета I және Кіші Питтің заманынан бастау алатын, ағылшындардың шетелдік басқыншылдыққа қарсы көрсеткен, қайсарлық әдетіне жиі жүгінетін. Либералды бақылаушылар 1982 ж. Фолкленд аралдарында орын алған соғыста бұл туралы нақылды естігенде, ұнатпай қалғаны анық. Жанжалдың беретін сабақтары туралы ойды саралай отырып, Маргарет Тэтчер былай деген еді:

«Біздің буынымыз талаптары да, ержүректілігі де, қайсарлығы да жағынан дес бермес. Біз өзгерген жоқпыз. Біздің азаматтарымыздың басына соғыс пен қауіп-қатер төнген сәтте, біз қолымызға қару алуға мәжбүр болып, қатаң, шапшаң және батыл қимылдарға көшеміз»31.

Осы тектес ғұрыпшылдық, тарихи талдау емес, ғұрыптарға деген жақындықты танытады. Ол ұлттық дарашылдықты нығайту үшін айырмашылықтар мен өзгерістерді шет қалдыруға да бар.

IV

Ғұрыпшылдық дегеніміз — тарихи сана-сезімді бұрмалаудың ең дөрекі түрі болып табылады, ол уақыт аясындағы ең маңызды деген түсініктердің өзін қақпайлайды. Бұрмалаудың басқа түрлері, бұған қарағанда, біршама жасырын түрде өтеді. Олардың біріне және ең ықпалдысына — ностальгия жатады. Ғұрыптардағы да, ол өткенге жүгініп, тарихи өзгерістердің жақтарын жоққа шығармай, оларды тек бір бағытта — өзгерістердің нашарлауға қарай әкеле жатқанын айтады. Ностальгияның ең әйгілі түріне жас ностальгиясы жататын сияқты — егде адамдар жиі ретте жастардың мүлдем арсызданып кеткенін немесе мемлекеттің «құрдымға кетіп бара жатқанын» айтып шағымданады, және бұндай шағым сонау ежелгі замандардың құжаттарында да көрініс алған еді32. Бірақ ностальгия, ол тездеген өзгеріс жағдайларын басынан кешіп жатқан қоғамдарға тән болғандықтан, бұдан ауқымырақ түсінікте кездеседі. Үміт пен оптимизм — үдеуге орай әрекеттің жалғызы, тіпті ең бастысы да болып табылмайды, өткен өмір мен үйреніп қалған бағдарлардың ізі өше бастағанда, әрқашан дерлік, абыржу мен өкініш тудырып жатады. Өткенге қарап жұбаныш тауып жатамыз, ол біздің шынайылықтан қалқалайтын рухани пана беретін сияқты. Өткен шақ біздің көзімізден таса болғанда, біз оны өз қиялымызда қалпына келтіруге тырысамыз. Бұл сезім кейіндері романтикалық ағымның қозғаушы күштерінің біріне айналып, тарихаяттың өзінде де ғалымдардың жаппай өркениеттену мен урбанизацияға орай әрекеті түрінде — шектен тыс ностальгиялық серпіліс байқалатын. Өзгерістердің баяу ағымы мен біртұтас болған қауымдастықтары тән ортағасырлық та, экономикадағы бірте-бірте үдеуі артып келе жатқан үрдістер қоғамдық тіршіліктің ауқымын еселендіре бастағанда, сәнге енгені де кездейсоқ емес. Өнеркәсіптік революциядан бастап, ностальгия — үлкен өзгерістер үстіндегі қоғамның эмоционалдық рефлекстерінің бірі болып қала берді. Ностальгия көріністерінің ең таралғандарының біріне «мұра» түсінігі жатады. Өткен заман сол қалпында сақталып немесе біздің сауығымызға бола қайта қалпына келтірілгенде, оны әдетте (әрқашан болмаса да) өте тартымды түрде келтіретіні рас. Ортағасырлық турнирлері немесе Елизаветаның банкеттері түріндегі өткеннің ғажайып көріністері өте әсем қойылымға ұқсасырақ келеді; бұл жерде, бұдан ертеректегі өркениеттің мануфактурасы немесе викториандық ас үйі сияқты әдеттегі тіршілік те жанардың жауын алатындай әсем кейіпке енетін. «Мұра» деген түсінікпен пара-парланатын тарихи ескерткіштерді көруден кейін, сезімдердің бірі болып, өкініш сезімі қалыптасады. Ностальгияға қарасты мәселе, бұның тарихқа деген біржақты көзқарасы болғанында жатыр. өткенді жанға жайлы панаға айналдыру үшін оның барлық жағымсыз жақтарын жою қажет. <...>

Рафаэль Сэмюэлдің айтуынша, өткен шақ тарихтан бұрын, аллегорияда маңыздырақ рөл атқарады:

«Бұл үлгілер мен өнегенің құрып бара жатқанын білдіреді, біздің кемшіліктеріміздің, әдепсіздігіміздің айнасы ... Іріктеуші ұмытшақтық арқылы өткен шақ — аппақ тазалық пен балалық шақ естелігімен бірге ойға келетін, тылсым кеңістік туралы тарихи көрініске қайта оралады»33.

Бұндай көзқарас — өткенді шолуда сенімсіз серік болғанымен қоймай, келешекте осы шақтың күйреуіктігі мен бұрмалаушылықтың негізіне айналады. Ностальгия өткенді қазіргінің кіріспесі емес, оның баламасы ретінде таныстырады. Ол бізді айналамыздағы әлемді шығармашылықпен түрлендіруге жетелегеннің орнына, өзімізден ту алыс жатқан «алтын ғасыр» туралы зарығуымызды оятады. Егер тарихи сана-сезім біздің қазіргі шақ туралы түсінігімізді үдетуге тиіс болса, ностальгия одан қашқақтауды қуаттайды.

V

Тарихтың бұрмалануының екінші қиырында үдеуге деген сенім жатыр. Егер ностальгия өмірге деген торығушылық сезімін қалыптастыратын болса, үдеу — өткен шақтағы өзгерістердің оң тұрғыларын қарастырып қана қоймай, оның келешектегі кемелденуіне деген оптимистік наным болып табылады. Тарихи үрдіс ретіндегі прогресс уақыт аралығындағы өзгерістерді меңзейді, бірақ оның бір үлкен ерекшелігі — өзгерістерге оң мән және рухани мағына беріледі. Прогресс тұжырымы 200 жыл бойы Батыстың ең ғұмырлы аңызы, мәдени менменшілдік пен басқа әлемге қарап өзін артық сезінудің қайнар көзі болғандықтан, «озық» деген сөзді түсіндірудің негізі болып табылады. Бұл тұрғыдан, прогресс тұжырымының негізі XVIII ғасырда Ағарту дәуірінде пайда болған еді. Бұған дейін не классикалық көне заманның жеңістері кемелдің шегі деп танылғандықтан, не болмаса, Құдайдың жазуымен, адамзат дамысының қандай да бір шегі бар деп мойындалатын. XVIII ғасырдың ағартушылары адамзат ақыл-ойының әлемді түрлендіруге деген қасиеті бар деп сенетін. Вольтер, Юм және Адам Смит тарихты әлі де толық емес материалдық жетістіктердің тізімі ретінде қарастыратын. Олар алғашқы қауымдық жабайы өмір салтынан бастап, сүйкімді қазіргі өркениетке дейінгі дамысын бақылай отырып, тарих барысын ашуға ұмтылды. Бүгіндері бұл тарихшылардың сенімділігі аңқау және бос әурешілік болып көрінер, дегенмен 200 жыл бойы бұл философиялық жүйенің либералды демократия мен марксизм сияқты әрқилы түрлері ілгерішіл зердеге әбден сіңісті болған еді. Сонау 1960 ж. осы екі ғұрыптың өкілдері Дж. X. Пламб және Э.Х.Карр — тарихты қорғайтын, прогреске деген ыстық сеніміне негізделген, танымал манифестерімен алға шыққан еді.34 Бірақ бұл сенім, экономикадағы өзгерістерге, жаңа технологиялар мен қоршаған орта сияқты қауіпті нәтижелерге байланысты, сирегірек кездеседі. Бірақ ностальгиялық сезіммен біздің бірен-саранымыз ғана қанағаттады; бұлбұл ұшқан «алтын ғасырға» деген сағыныш, екінші жағынан, зерделі түрде «көріксіз өткен шақпен» тепе-теңестіріледі.

Өткен шақты осылайша мойындамау, тарихқа көзқарас ретіндегі прогресс тұжырымдамасының шектеулігін көрсетеді. Егер «прогресс» құндылық мағынасынан айырылған бейтарап ұғым болса, «прогресс» ұғымының өзі бағалаушы да алалаушы сипатқа ие болып табылады; ол о бастан осы шақтың өткен шаққа басымдылық танытуына негізделетіндіктен, қазіргі шақтағы басым болып табылатын құндылықты басшылыққа алады. Сондықтан өткен шақ неғұрлым бізден алшақ болса, соғұрлым «қарапайым» және жиренішті болып көрінеді. Нәтижесінде менсінбеушілік көзқарас қалыптасумен қатар, өткенді түсінбеушілік орнығады. Егер ол тек қазіргі заман жетістіктерін растау үшін ғана керек болса, оның мәдени құндылықтарына да қызығушылықтың туындауы мүмкін емес. Прогресс жақтаушылары өздерінен уақыт бойынша алшақ жатқан дәуірлерді ешқашан түсіне алмаған еді. Мысалы, Вольтер ортағасырлық заманнан еш жақсылық нышан андамайтын; оның тарихи еңбектерінде рационализм мен төзімділік дами түсіп, қалғаны сыналатынын байқауға болады. Осылайша, егер тарихшы дамудың прогрессивтілігін ашып көрсетуге деген ұмтылысында артық кеткен болса, ол сол сәтте өзінің, өткенді тереңнен қалпына келтіруге негізделетін, кәсіби міндетіне қарама-қайшы келген болып саналады. Шынына келгенде, тарихаяттың өзі де, көптеген ағартушы-авторларға тән сияқты, «қазіргі замандық» өткенді кемсітудің нәтижесінде туындаған қарсылық ретінде пайда болды. Ранке оған алдын ала және қазіргі замандық өлшеммен пішуге болмайтынын меңзеп, әрбір дәуір «Құдайдың жанында» орналасады деп тұжырымдайды. Ал тарихты ілгері дамудың жоспары деп қабылдау, дәл осыны білдіреді. Ғұрыптар, ностальгия және прогресс әлеуметтік жадтың негізгі құрамдасы болып табылады. Олардың әрбірі өзінше пана табуға деген терең психологиялық қажеттілікпен ұштасады, олар, не өзгерістердің болмайтынын, не жақсылыққа апаратын өзгерістердің болатынын, не болмаса, рухани жағынан жақынырақ, өткен шақты пана ретінде ұсынады. Оларға қарсы шынайы наразылық, баршаға ортақ тұжырым ретіндегі олар өткеннен жасырын жатқан және жиі ретті жауапсыз қалатын қажеттіліктердің қамтылуын талап ететініне негізделеді, ол өткенге деген жалғыз саңылауды іздеп, ал бұл барлық қалған нәрсеге мән бермеумен аяқталады.

VI

Егер әлеуметтік қажеттіліктер өткеннің бұрмаланған сипатына оңай жол бергендіктен, тарихшылар негізінен олардан бойын аулақ ұстауға тырысатыны да түсінікті. Бірақ іс жүзінде кәсіби тарихшының әлеуметтік жадқа қарасты тұғырын әрқашан ретті деп айту қиын. Осылайша, 1930 — жылдары «қазіргі заманға сай» тарихқа жасаған өзінің шабуылдарымен әйгілі Герберт Баттерфилд 1944 ж. ағылшын тарихи ғұрыптары туралы қызу еңбек жазды, бұл еңбек, негізінен, ұлттың әскери рухын нығайту мақсатында атқарылғаны анық.35 Бүгіндері газеттер халықтың өткені туралы қалыптасқан пікіріне ықпал етуден тайынбаған алғы шептегі тарихшылардың мақалаларын жиі жариялайды. Бірақ негізінен мамандар, тарихты ғылыми тұрғыдан зерттеу үшін, мүлдем басқа мақсаттар мен тәсілдерді қолданғанды жөн санайды. Егер өткен туралы әртүрлі бұқаралық білімнің көпшілігінің бастапқы нүктесі қазіргі заман талаптары болса, тарихаят үшін өткенге терең бойлау немесе оны қаз — қалпына келтіруге ұмтылу тән.

Осыдан, әлеуметтік себептінің өткенді бұрыс түсуге қарама-қарсы тұрушылығы — тарихшының басты міндеттерінің біріне жатады. Осыған байланысты оны «катарактаны кесіп тастаушы маман — хирург-окулистпен» салыстырып жатады.36 Бірақ егер науқастар көзінің жазылуына қуанатын болса, қоғам өзінің бұрыс болса да өзіне етжақын өткенге деген көзқарасынан айырылғысы жоқ екені анық және тарихшылардың танымалдығы оның бұрыстығын көрсетуден өсе түспейтіні де рас. Олардың көптеген жаңалықтары, мысалы, егер тарихшылар Черчилльдің әскери басшы ретіндегі қызметінің тиімділігіне күмән келтірсе, немесе Солтүстік Ирландияның тарихына деген секталық көзқарастан арылуға тырысса, әйгілілердің беделін түсіруге бағытталған деп танылады. Мүмкін, әлемде ұлтшылдық тарихтың бірде-бір тәсілі ғылыми тексеріске шыдамасы анық. Бұл оң жақ пен сол жақтың арасындағы тартыспен ілесетін, ангажирленген тарихқа да қатысты. Британиядағы жұмысшы таптың саяси дәлелденген (мотивирован) тарихы саяси радикализм мен капиталға қарсы күреске басым назар аударады. Бірақ егер «жұмысшылар тарихы» шынайылыққа сай саяси стратегияны құруға жарамды тарихи келешекті қамтамасыз етуге арналған болса, «жұмысшы» тарихы бүгіндері де белсенділігін танытатын, жұмысшы таптағы дәл сондай әдеттегі консервативті ағымға назар аударусыз қала алмайтыны анық. Питер Берк тарихшы-социалистердің конференциясында («мен өзімді социалист те, тарихшы да деп санағаныммен, мен социалист-тарихшы емеспін»), сөйлеген сөзінде, «Өзінікі мен Жаттардың»37 арасындағы шектен тыс тайталасқа қатыстырмай-ақ, тарихты өзінің шынайы күрделігімен зерттеуге ұмтылатынын білдіргенді. «Оң жақтан» келе жатқан бұрмалауларды да дәл солай атауға болады. 1980 ж. ортасында Маргарет Тэтчер XIX ғ. Англияның біршама конъюктуралық сипатын пайдалану арқылы саяси бедел жинауға тырысқан еді. «Викториандық құндылықтардың» ерекшеліктеріне тәнті бола отырып, ол шектелмеген дарашылдық және мемлекеттіліктің мәнін кемсітушілікті, Британияның бұрынғы дәрежесін қалпына келтіруге болады деп санайтын. Сөйте тұра, ол викториандық «экономикалық таңғажайыптың» ең маңызды алғышарты, Британияның стратегиялық гегемониясы, сондай-ақ оның қайыршылық пен қоршаған ортаға әкелген зардаптары түріндегі қорқынышты әлеуметтік нәтижесін ұмытқан сияқты. Ал тарихшылар, оның сипаттаған көрінісінің шынайылыққа жатпайтынын және бұл жолды қайталаудың - қажет жоқ екенін әп-сәтте дәлелдеді.38

Егер бұндай әшкерелеуші қызмет тарихшыларды әлеуметтік жадты сақтаушыларға қарсы майданға қосатын болса, онда екінің арасындағы айырмашылық, мен жоғарыда айтқандай, аса айқын сипаттала қоймайтынын айта кеткен жөн. Бұл көзқарас, өткенді қалпына келтіруге деген ұмтылыс — қолжетпес сағым және онда барлық тарихи еңбектерде шайылмайтын қазіргі заман таңбасы жатыр — олар шын мәнінде өткеннен гөрі қазіргіні көбірек қозғайды дегенге негізделеді. <...>

Тарихты әлеуметтік жад деңгейіне дейін төменшіктету теорияшыл-скептиктердің ерекше тобына әсіресе жақын болса, тарихшыларда бұл көзқарас қолданыс таппайды. Дегенмен тарих та, әлеуметтік жад та, көп жерде тоғысып жатады. Сондай-ақ, дәл зерттеулерге тек кәсіби тарихшылар жете алады деп санау қате болар. Рафаэль Сэмюель айтқандай, Британияда шежіреден бастап, бу локомотивтеріне дейін, кез келген нәрсені зерттеуге құмар адамдардан бүтін бір қол жинауға болады, олар нақтылықтың ең жақын жанашырлары болып табылады.39 Кәсіби тарихшылар әлеуметтік жадқа тән бұрмалаулардан алшақтай алады, бірақ бүгіндері баршаға танымал ғылыми мамандықтар саяси қажеттіліктен туындаған еді: жұмысшылар тарихын, әйелдер тарихын, Африка тарихын еске түсірудің өзі жетіп жатыр. Тарих пен әлеуметтік жадты, тарихшылар әлеуметтік жадтың кейбір міндеттерін орындайтындықтан, оларды бір-бірінен әрқашан ажыратып алу мүмкін емес. Және ең маңыздысы, әлеуметтік жад өз-өзінен тарихи зерттеуге қажетті тақырыптың өзі болып табылады. Ол халықтық сана-сезімнің барлық түрінде — демократиялық саясаттан бастап, қоғамдық мінез-құлық пен мәдени талғамдарға дейінгі басты рөлді орындап, және осыған орай, барлығын қамтуға үміттенетін әлеуметтік тарих оны назардан тыс қалдыруға құқықсыз болып табылады; ауызша тарих бұндай жақтарды да естен шығармауға тырысады. Осы қатынастардың барлығында да тарих пен әлеуметтік жад бір-біріне септігін тигізеді.

Бірақ тоғысу нүктелерінің барлығында да тарихшылар өздерінің кәсіптері мен әлеуметтік жадтың арасын ерекшелейтін айырмашылықтар өзінің маңызын жоғалтпайды. Әлеуметтік жад тоталитарлық режимге қызмет етсе де, демократиялық қоғамның әртүрлі топтарының мүдделеріне қызмет етсе де, құндылықтары мен келешектегі тұрақтылығы толықтай қасиеттерінің тиімділігіне байланысты: бұл жадтың мазмұны, оның мәні мен мақсаттарына қарай өзгеріп отырады. Тарихи ғылым да, әрине, іс жүзіндегі пайдалылығы туралы пікірге төзе алмайды. Бұл біздің, Ранкеге қарағанда, тарихшы өз уақытынан толықтай алшақтай алмайтынына бұрынырақ көзіміз жеткенге де байланысты. <...>

<...> Тарихшылар анағұрлым жиі, әлеуметтік жад сақтаушыларымен жоғарыда сипатталған - тарихаяттың қағидаларына қатаң ұстанудан қарама-қайшы келіп жатады — тарихи сана-сезім әлеуметтік қажеттіліктерден басым болуы тиіс. Бұл қағиданың артықшылықтары айқын. Егер біз тарихтан әлдене үйренуге үміттенсек, одан өзіміздің әп-сәттік мүдделеріміздің бейнесін іздемей, оны қолдауымыз қажет. Осы мүмкіндік туралы төменде сөз қозғаймыз.

II ТАРАУ

ТАРИХ НЕ ҮШІН ҚАЖЕТ?

Осы кітапта талданатын бірден-бір мәселе өзінің сұрағына деген алуан түрлі жауапқа ие болмас, шынымен де, біз тарихтан қандай тәлім аламыз?

Бұған арналған жауаптың алуандығы сонша — Генри Фордтың «тарих — бұл бос соз» деген сөзінен бастап, тарих — адамзат тағдырының кілті деген сенімге дейін жайлады. Тарихшылардың өздері де бұл сұраққа әртүрлі жауап беретіндіктен, бұл — ашық сұрақ және оны бір шешімге келтіру мүмкін емес екенін андауға болады. Бірақ бірнеше жылын, немесе бүкіл өмірін — тарихты зерттеуге арнаған адам — оның қандай мақсаттарды көздейтіні туралы ойлануы қажет. Алдымен, тарихтың логикалық негіздерін қарастырмастан, тарихшының жұмысы нені мазмұндайтыны туралы түсінікті дамытуға немесе оның қорытындыларына баға беруге мүмкін емес.

I

Шектен шыға айтсақ, тарих бізге болашақ туралы барлық мәліметті тарихтан алуға болады деп тұжырымдауға болады. Тарихи дамудың ұлы траекториясы — бұл біздің тағдырымызда, түпнұсқадағы бүгінгі күн және оқиғалардың келешектегі үрдісі. Осыны зердеге қондыру, адамзаттың дамуының қатаң қалыпқа келтірілген түсінігін қажет етеді, ол әдетте метатарих деп аталады. XVII ғ. дейін батыс мәдениетінде оның діни түрі басым болатын. Ортағасырлық ойшылдар тарих Құдайдың жазуымен сәйкес дамиды деп санайтын; өткенді зерттеу, Құдайдың тірлігін түсініп, төніп тұрған келешектегі күнәні өтеуге дайындалуға мүмкіндік береді. XVIII ғ. бастап еуропалық мәдениеттің секуляризациялануынан бастап, бұл көзқарас аса таңданыс тудырмайтын болды. Метатарихтың басқа да түрлері пайда болып, олар адамзат дамуының барысын Құдай әмірімен емес, адамдардың іс-әрекеттерімен байланыстыра бастады. Ағарту дәуірінің адамзаттың моралдық кемелдену туралы идеясы дәл соларға жатады. Дегенмен жаңа заманда пайда болған ең ықпалды метатарихты марксизм деп атауға болады. Қоғамның өзінің материалдық қажеттіліктерін қанағаттандыруға деген күресі тарихтың қозғаушы күшіне айналды (дәл сондықтан, маркстің теориясы «тарихи материализм» деп аталады). Маркс адамзат тарихын еңбектің ең төменгі түрінен жоғарғысына дейінгі өрбуі деп түсіндіретін; оның заманында еңбектің жоғарғы деңгейіне капитализм болған еді, бірақ оның орнын міндетті түрде социалистік құрылым келуі тиіс болатын, және адамдардың қажеттілігі дәл осы кезеңде толықтай және теңдей қанағаттандырылатын болады. Халықаралық коммунистік қозғалыстың жойылуынан кейін тарихи материализмнің жақтастарының қатары едәуір сиреп, дегенмен метатарихтық ой өзінің танымалдығын жоғалтпай келеді: еркін рыноктың кейбір теорияшылдары марксизмді басынан аяғынан аударып, олар 1990 жылдарды либералды демократияның жеңіске жетуі «тарих соңы» деп санайды.40

Тағы бір ақырғы шек, тарихтан ештеме үйренуге болмайды: мәселе, біздің тарихты түсінуге қабілетсіздігімізге емес, тарихты бағдар беруші ретінде қолдану мүмкін еместігінде жатыр. Тарихты бұлайша жоққа шығарудың екі түрі бар. Біріншісі тотлитаризмнен қорғаныс құралы ретінде пайда болды. Қырғи-қабақ соғыс жылдары коммунистік идеологияны «заңдастыру» үшін өткенді іске жаратудың нәтижелері көптеген интеллектуалдар үшін жиренішті болып көрінгені соншалық, олар толықтай жоққа шығарылды. Кейбір тарихшылар үшін тарихтың қандай да бір мағынасы мен нобайы бар деген ойдың жиіркенішті болғаны соншалық, олар одан тек кездейсоқтықтар тізбегін, қателіктер мен жағдайдың орайын аңғарады.41

Тарихты «жоққа шығарудың» тағы бір түрі — барлық қазіргі замандық нәрсеге жақынырақ болу: егер адамды тек жаңалықтар қызықтыратын болса, өткенге оралудың қажеті қанша? Қазіргі заман алғаш рет 1789-1793 жж. Француз революциясының барысында өткенді жоққа шығаруға теңестірілді. Революцияшылдар корольді өлім жазасына кесіп, дінге қарсы шығып, 1792 жылдың 22 қыркүйегін жаңа жыл санаудың Алғашқы жылы деп жариялады. Осының барлығы өнеге болар жағдай мен ғұрыптардан ада зерде атымен жасалған еді. XX ғ. басында тарихты модернистік тұғырдан жоққа шығару әдісі жаңа демге ие болды. Авангардшыл ой шығармашылық қызмет өткеннің жетістіктерімен сиыспайды және олардың негізінде дамымайды деген тұжырым жариялады; тарихты білмеу — қиялға жол береді. Соғыс аралығындағы кезеңде бұл ойлар, «модернизмнің» туы астына сап түзеген, өнерде де басымдыққа ие болды. Итальяндық фашистер мен герман нацистері модернистік тілді саяси өмірге бейімдеді. Оларды алғашқы дүниежүзілік соғыстың бақытсыздықтары мен әлемдік экономиканың аланды тұрақсыздығының нәтижесінде, олар өткеннен мүлдем қол үзуді адамгершіліктің ең биік нышаны деп таныды. Олар «шіріген» ескі қоғамға желеу тағып, саналы түрде «жаңа тәртіптер» орнатып, «жаңа адамды» жасауға шақырды.42 Бүгіндері таза тоталитаризм мүлдем жойылған деп айтуға болады. Бірақ «модернизм» өзінің тартымдылығын толықтай жоғалтқан жоқ. Ол қоғам мен саясатқа деген теократтық көзқарасты жақтап, өнердегі жаңа көзқарастарды қалыптастырады.

Тарихшылар метатарихты да, тарихты толықтай жоққа шығаруды да аса жақтай қоймайды. Метатарих тарихтағы адам факторының рөлін жоққа шығару немесе оны кемсіту арқылы ғана, ғалымды көріпкел деген жағымды атаққа бөлейді. Ақырғы 50 жылдың ішінде марксшылдық адамның тағдырын емес, әлеуметтік-экономикалық өзгерістерді анықтайтын теория ретінде болса да, тарихи ғылымға үлкен ықпал тигізген еді. Нәтижесінде ерік бостандығы мен детерминизм арасындағы таңдау философияға қатысты болады. Аралық тұрғылардың сан-алуан түрі бар. Тарихшылардың пікірінше, детерминизм тарих барысында көптеп кездесетін, кездейсоқтықтар мен «кедір-бұдырлармен» сиымсыздығы аз болғандықтан, олардың көбісі ерік бостандығына ауытқиды. Бұл көзқарас мағынасына қарай тарихи зерттеулердің тәжірибесіне қарама-қайшы болып келеді.

Дегенмен ашқан жаңалықтарының тәжірибелік мәнін мойындамаса, тарихшылардың қуана қоюы екіталай. Тарихты «жоққа шығару», әрине, оны зерттеу ісін антиквариатты жинауға ұқсас ермекке айналдырады. Тарихи білім идеясы, негізінен, 200 жыл бойы тарихты модернистік жоққа шығару көзқарасымен үнемі диалектикалық бәсекеде болды. Тіпті тарихаяттың өзі де негізінен Француз революциясына деген кері әсер ретінде туындаған еді. Радикалдар өткен заманнан сырт айналғанда, Ранке іспеттес консерваторлар үшін Францияда орын алған саяси эксцесстер болып жатқан өзгерістердің қорқынышты айғағына айналды; өткеннен мұра болып қалған институттарды құрметтеусіз, жалаң ұстанымдарды іске асыру әлеуметтік тәртіптің негіздерінің өзіне үлкен қауіп төндіре бастады. Бірақ революция «жолынан адасқан» сәтте көптеген радикалдар қайтадан тарихқа құрметпен қарай бастады. Еркіндік пен жариялылыққа деген сенімін жоғалтпағандар, революционерлер қателескенін - адамзат өткеннің ықпалынан мүлдем ада емес екенін, және өткен буынның жетістіктерін шоғырландырып, озық өзгерістерді соның негізінде ғана жүргізу қажет екенін мойындауға мәжбүр болды.

Метатарихтық көзқарасты және оның барлық нәтижелерін тек қиялшыл толықтай мақұлдайды; тек «антиквар» заттың іске жарамсыздығына назар аудармайды. Тарихтың тәжірибелік мәніне байланысты, ең дәйекті тұжырымдар осы екі шектің аралығында жатыр. Олар XIX ғ. тарихты ғылым ретінде ашқандардың тарихи сана-сезімнің қағидаларына салмақты көзқарасын қарастырады. Тарихаят тәжірибелік қолданыстан айрылған, алалықсыз тарихи зерттеу синониміне айналды, бірақ бұл дұрыс түсінік емес. Тарихаяттық жақтаушылары өз жұмыстарының тәжірибелік мәнінен мүлдем бастарта қойған жоқ, олар, ең алдымен, өткенді дәйекті түрде қалпына келтіруге табандады. Ал іс жүзінде үш қағида — өткен мен қазіргінің арасындағы айырмашылық, тарихи контекстіні ұстану және жоғарыда айтқандай — тарихты үрдіс ретінде қабылдау, тарихты ғылыми зерттеу барысында пайдалы білімді алудың нақты жолдарын айқындайды. Осының нәтижесінде сіз әмбебап құрал немесе барлығын қамтитын сызба нобайын алып қана коймай, тарихи сана-сезімге сиымды, нақты тәжірибелік мәліметтерге де қол жеткізесіз.

II

Өткен мен қазіргі шақ арасындағы айырмашылық тұрғысы тарихи ғылымның әлеуметтік мәні туралы пікірлерде басты орынды алып жатыр. Бейтаныс және бөтен нәрселердің жадының қоры ретінде — бұл біздің ең маңызды мәдени қорымыз болып табылады. Ол жетілмеген, бірақ аса қажетті, өз өмірімізден жинақтай алмаған тәжірибені қолдануға мүмкіндік беретін әдіс болып табылады. Біздің адам баласының қандай шыңдарға шарықтай алып, қиын сәтте қандай тұңғиыққа батуы мүмкін және басқаларға қолұшын бере отырып, қандай мейірбандылыққа қабілетті екені туралы түсінігіміз — осының барлығы, өткен заман адамдарының әрекеттері мен ойлары туралы әртүрлі контекстегі білімнен қалыптасады.

Өнер тарихы жөніндегі мамандарға өткеннің шығармашылық ойлары - құндылығын келешек ұрпақ түсіне алатын нағыз қазынаның көзі дегенге негізделетін ой жақсы таныс; бұл үшін батыс мәдениетінде классикалық грек-рим күресінің бірде ұмытылып, бірде қайта жандануын еске түсірсек те жеткілікті. Бірақ көптеген басқа салаларда да өткен шақ шығармашылық қуаттың көзі болып табылады. Тарих бізге қиын жағдайдан шығудың бір емес, бірнеше тәсілдері бар екендігін және мінез-құлық жағдайға қарасты өзгеретінін және алдымызда тұрған таңдау түрінің, өзіміз елестеткеннен гөрі, әлдеқайда көп екенін көрсетеді. Теодор Зелдин — факт жинаушыға таптырмас олжа болған, «Адамзаттың жасырын тарихы» кітап жазды, өз кітабында ол жалғыздық, ас даярлау, сұхбаттар мен саяхаттар сияқты тақырыпты қозғайды. Оның мақсаты, заңдылықты анықтау емес, және одан әрі — болжау немесе еліктеу емес; ол біздің көзімізді ашуға және өткеннің тәжірибесінен ұсынылған мүмкіндіктердің барлығын бізге аңғартуға тырысады. Көптеген тарихшылар Зелдиннің қандай да бір топографиялық немесе хронологиялық бүтіндігінен ада, үзінді түріндегі шығармасынан көптеген кемшілік табатыны сөзсіз. Бірақ оның логикасы — аса сирек кездесетін құбылыс емес. Натали Земон Девис, ерте жаңа замандағы Еуропаның мәдени тарихы жөніндегі жетекші маман: «Мен [өткенге] сөйлеу мүмкіндігін беріп, барлығы бүгінгіден мүлдем басқа болуы әбден мүмкін екенін көрсетемін... Мен барлығы басқаша болуы мүмкін екенін, барлығы басқаша болғанын, басқа мүмкіндіктер мүмкін екенін көрсеткім келеді».43 Тарихи өзгерістер үрдісінің дамуына қарай ескі дәйектер немесе бағдарламалар қайта өзектілігін таба алады. Бұл мәселені Ағылшын революциясының тарихы жөніндегі жетекші маман Кристофер Хилл өз еңбектерінде үнемі көтереді:

«Біздің өркениетіміз аксиома ретінде қабылдаған капитализм, протестанттық этика, Ньютон физикасы, әйтеуір енді, барлығын қамтитын және кең ауқымды сынның объектілеріне айналды, осыған орай, «өткенге бойлап», жаңа көзқараспен және салмақты түрде, баршаның мойындауына дейінгі кезеңде осы идеяларға қарсы тұрғандардың дәлелдерін қайта қарастырып шығу қажет».44

Мәселе өнеге болар жағдайларды іздестіруде емес, әртүрлі мүмкіндіктерді іздестіруде. Тарих бұл пара-пар тәсілдердің топтамасы, және зерттеуші өткен оқиғаларға жалтақтамайтын болса, тек байи түсетіні рас.

Әрине, өткеннің барлығы асыл емес. Шындығында, тарихтың кез келген нақты бір сәтіне деген біздің әрекетіміз түсінбеушілік пен танымаушылыққа ұласады. Танымастай болып өзгерген құрамдастармен қатар, біз өзімізге өте түсінікті ой желісі мен мінез-құлықты айқындаймыз. Бірін-бірімен салыстыру тарих келешегінің маңызды бір жағына жатады, және дәл осы жерде терең зерделі ғалым тарихтың әлеуметтік маңызының саласына ене бастайды. Бұның айқын мысалы ретінде Питер Ласлеттің ағылшын жанұясының тарихы туралы жаңа көзқарасты еңбегін айтуға болады. 1960 жж. бастап, «Өзіміз жоғалтқан әлемнен» (1965) бастап, ол ерте жана заманның ағылшын қоғамының болмысы туралы бір топтама кітап жазды. Ласлетт екі ортақ тұжырымды ерекше басып айтады. Біріншіден, өзіміз «индустрияға дейінгі» заманда болған деп сенетін, «кеңейтілген» отырықшы жанұя ностальгиялық қиялымыздың жемісі болып табылады, шындығында біздің ата-бабамыз құрамына екі буыннан астам адамдар енетін, нуклеарлы жанұя түрінде өмір сүрген. Екіншіден, жанұя ішіндегі егде адамдарға деген қамқорлық қазіргі заманда көрсетілетін қамқорлықтан сәл-пәл ғана ерекшеленеді, бірақ мәселенің ауқымы мүлдем өзгеше болатын — егде жас мүлдем мәселе ретінде қарастырылмайтын, ол кездері кемде-кем адам еңбекке жарамдылық жастан әрі өмір сүретін. Нуклеарлық жанұя индустриализация нәтижесінде емес, өте ертеде пайда болып, ағылшындардың күнделікті өмірі үшін үйреншікті нәрсеге айналғанын түсінсек, оған деген біздің қарым-қатынасымыз өзгереді. Тағы бір жағынан, егер біз ескі моделдерді басшылыққа алатын болсақ, қарттарға қарасты саясат тығырыққа тірелетіні рас: «Біз еліктеу емес, — деп жазады Ласлет, — өнерпаздықты талап ететін, мүлдем басқа жағдайдамыз». Ол уақыт аралығындағы жанұя түрлерінің эволюциясын бақыламайды — XVIII және XIX ғғ. толықтай оның зерттеуінен тысқары жатыр. Оның дәлелдері, ең алдымен, түсінудің алғашқы қадамы, біздің жағдайларымыздың қайсылары өтпелі, ал қайсыбірі ұзақ уақытқа апаратынын көрсететін уақыт аралығының шексіз тұңғиығы арқылы салыстырудан тұрады.

Үнемі әрекеттегі және өтпелі факторларды анықтау қабілеті — осы шақтағы әлеуметтік іс-әрекеттердің кез келген шынайылыққа сай бағдарламасының аса қажетті шарты болып табылады. Соғыс аралығындағы Англияның әлеуметтік тарихы жөніндегі жетекші маман және ықпалды әлеуметтік реформашылы Р.Х.Тоуни да осы жолды ұстанатын. Өзінің «Дін және капитализмнің дамуы» атты ең танымал тарихи еңбегінде ол, оның заманында тұс-тұста орын алып жатқан және (Тоунидің пікірінше) апатты сипатқа енген христиандық әлеуметтік этика мен бизнес тәжірибесі арасындағы алғашқы ажырауды көрсетуді мақсат тұтты; кітап 1660 ж. Қалпына келтіру заманынан кейін экономикалық дарашылдығының салтанат құрған кезінде өзінің кемел шегіне жеткен XVII ғ. пуританизм мен капиталистік рухтың арасындағы өзара байланысты қадағалайды. Өзіне тән әсем мәнерде келесіні айтады: «Тарихшы жертөлеге түскенде — шаңды жақсы көретіндігінен емес, ғимараттың мықтылығын сынау үшін және іргетастың сапасын анықтау үшін, сызаттардың түрін анықтауы қажет екенін білуі тиіс.

Бұндай жолды ұстанатын болса, қандай да бір құндылықтарды қолдай отырып, тарихты «мәнін» табу үшін «аударып-төңкермейді», ол біздің бүгінгі жағдайға деген бақылауымыздың барынша ұлғаюының құралы ретінде қабылданады. Бостандықта болу — толық әрекеттік бостандықты білдірмейді (бұл утопиялық арман), өзіңнің әрекеттерін мен ойларың өткеннің мұрасымен қаншалықты шарттасатынын түсінуді білдіреді. Бұл консерватизмнің пайдасына келтірілген дәлел сияқты болып көрінері сөзсіз. Ал, шындығында, бұндай көзқарас батыл бастамалардың шынайы негізін қалайды. Біз өз ұмтылысымыздың қашан үдеу алып, қашан бөгетке тап болып жатқанын білуіміз керек.

Бір тарихшы айтқандай, «шынымен қажетті мен өзіміздің кездейсоқ әрекетіміздің нәтижесі ғана болып табылатындығының арасындағы айырмашылықты» түсіну айтарлықтай саяси пайдаларға кенелте алады <...>.45

III

Тарихшылар мағыналық құрылым тұғырын тарих қайталанады деген кеңінен таралған, бірақ бұрыс тезистерді жоққа шығару үшін қолданады. Күнделікті баршамызға тән болатындай, өздерінің және ұжымдық өмірдің сәттіліктері мен сәтсіздіктеріне қарап өмір тануға тырысады. Биографиялық зерттеулер британдық саясаткерлердің білім шеңберінде қомақты орынға ие көрінеді. Одан әрі, олардың кейбірі осы жанрдағы айтулы еңбектердің авторы да болып табылады, мысал келтірсек, бұларға Уинстон Черчилль және Рой Дженкинс жатады.46 Осыған қарай отырып, келер ұрпақ ісіне баға беретін, саясаткерлердің тарихи контекстке деген ыстық ықыласы, осы феноменге аздап қана түсінік береді. Саясаткерлердің тарихқа деген назарының арғы жағында — мүлдем моралдық үлгі ретінде емес, тәжірибелік қызметке қажетті сабақ ретіндегі «әрекет басшылығын» табуға тырысады. Тарихқа деген бұндай көзқарас баяғы заманнан бері келе жатыр. Ол әсіресе Қайта өркендеу дәуіріне тән, ол заманда ежелгі дүние тарихы жөніндегі классикалық еңбектер моралдық және саяси мысалдардың жиынтығы деп қарастырылатын. Макиавеллидің өзінің туған Флоренциясына жолдаған ережелері мен «Тақсырда» (1513) қалыптастырылған саяси қағидалары Ежелгі Рим тарихынан алынған оқиғаларға негізделіп жасалған. Осы әрекеті үшін оны кіші замандасы, тарихшы Франческо Гвиччардини әділ сынға алады: «Аяқ басқан сайын римдіктердің мысалын келтіре берген қандай бұрыс еді. Кез келген салыстырудың қандай да бір құндылыққа ие болуы үшін, біздің қаламыздың тұрмыс жағдайы солардың қалпына сай келуі тиіс, сол кезде ғана оларды римдік үлгіде басқаруға болады. Ал егер қаладағы жағдай басқа болса, оларды салыстырудың өзі, есекті ат жарысына қосқанмен бірдей»47

Гвиччардини, ең алдымен, үлгі боларлық оқиғаларға сүйенгенде, ең бастысы, тарихи контекст жоғалатынына негізделетін кемшілікке назар аударды. Бұл прецедент «іске қосылуы» үшін сәйкес жағдайлар болуы тиіс, бірақ уақыттың барысы, ілеспелі мән-жайы өзгергендіктен, сол баяғы мәселелер мен таныс жағдайларға жаңаша көзқарасты қолдануды талап етеді. Бізді барлық өткен дәуірлерден бөліп жатқан шыңырау, алыс өткен шақтан алынған сол оқиғаларды басшылыққа алудың өзін мағынасыз іске айналдырады.

Ғалымдар сөз жуырдағы өткен шақ туралы қозғалғанда, сәл уақыт ішінде контекст айтарлықтай өзгеріске ұшырай қойған жоқ, ал ұшырағандары, жеткілікті түрде құжаттарда сипатталған деп түсіндіріп, тарихи ұқсастықтарды шынымен келтіруге тырысады. Қырғи-қабақ соғыстың ақырғы кезеңдерінде бұндай «қолданбалы» тарихқа деген өзгеше сән пайда болды.48

Дегенмен бұл жерде де, мәселенің күрделігі тығырыққа тірейді. Жаппай қарулануды алып қарастырайық. Екінші дүниежүзілік соғыстың алдындағы онжылдық, қарулы күштердің әлсіздігі мен агрессивті державаны тыныштандыруға деген талпыныстың қаншалықты қауіпті екендігін көрсететін дәріс ретінде алға тартылады. Бірақ бұндай өнеге ретінде, себептерінің бірі 1890 жылдардың басталған үздіксіз қарулануға деген ұмтылыс болған алғашқы дүниежүзілік соғысты да келтіруге болады. Бұл өнегелердің қайсысы «дұрысырақ» болар екен? Оның жалғыз жауабы бар — өздігінен бұлардың бірі дұрыс емес. Тарих бір жүзжылдық бойында да қайталанбайды. Бірде-бір тарихи ситуация бүге-шігесіне дейін қайталана алмайды. Егер жаппай қарулану сияқты бір оқиға немесе ағым қайта пайда болса, бұл жағдайлардың ғажайып тоғысуының нәтижесінде пайда болады, және біздің стратегиямыз, ең алдымен, осы ерекшеліктерді есепке алуы тиіс.49 Тарихаяттың өткеннен «айырмашылықтануы» туралы басты түсінік — бізді зерттеу затынан тек екі-үш ұрпақ қана бөліп тұрғанына байланысты — өзінің мәнісін жоғалтпайды. Бізге Э.Дж. Хобсбаум жақында есімізге түсіргендей, 1930 жж. (өз көзімен көрген) жай-ахуал бүгінгіге қарағанда мүлдем басқа, сондықтан сол кездегі нацистерді олардың бүгінгі еліктеушілерімен салыстыруды өте парықсыз іске айналдырады.50 Бір жағынан, санадан тыс болса да, тарихи ұқсастықтарды келтіру жөніндегі іс қоғамдық қызметке сондай тән дәлелінің жаппай және ажырамас бөлігіне айналады. Бұл үрдіс үнемі нәтижесіз емес, ол үшін өткен шақ пен қазіргі шақтың арасындағы толықтай сәйкестікті мақсат тұтпай, өнегелік оқиғаны — нақты ситуацияға қатысты маңызды пікірталасты тоқтатудың негізі ретінде қарастырмау қажет.

Тарих қайталанбайды, міне, ақиқат осында, сонымен қатар тарихшылар болжам жасайтын сенімдігі бұл қағиданы шектейтіні рас. Қандай да бір қайта туындаған фактор өзімізге белгілі нәтижеге әкелуінің мүмкіндігі қаншалықты зор болмасын, тарихи өзгерістердің үрдісінің үзіліссіз болуы келер шақ бір жағынан қосымша факторлардың ықпал әрекетінің арқасында анықталады, ал оның пайда болуы мен қарастырып отырған мәселеге деген әсерін болжауға біздің мүмкіндігіміз жоқ. Одан әрі, адамдар қандай да бір жай-ахуалды «тарих қайталанады» деген категорияға келеді деп санағанда, олардың әрекеттеріне өткендегі оқиға туралы білімдері ықпал ететін болады. Э.Х.Карр айтқандай, тарихи прецдененттер революцияның қандай жағдайда революция туындайтыны туралы біраз түсінік алуға мүмкіндік береді, бірақ «революция берілген нақты жағдайда туындай ма, ал егер туындайтын болса қашан туындайды» деген сұрақтың жауабы «болжауға мүмкін емес, бірегей оқиғаларға»51 байланысты болып табылады. Бұрыс болжамдар жасап, келешекте сірә болып көрінген нәрсені алдын-ала таба алмаған, ақпараттанған және ақылды адамдардың қайғылы мысалдары өздігінен де тарих тәлімі болып табылады: келешекті қадағалау - бұлдыр сағым, және өз-өзіне деген сенімсіздік — адам өмірінің тұрақты айнымастарының бірі.

IV

Өзекті тұжырымдардың көзқарас тұғырынан қарағанда, тарих үрдіс ретіндегі тарихаяттың үшінші қағидасы — сондай-ақ өнімді болып табылады. Үрдісті түсіну, оған келісуді немесе оның арқасында әлем көркейе түсті деп сенуді білдірмейді. Бірақ оны анықтау, біздің әлемімізді түсіндіруге септігін тигізеді. Егер біз дамыстағы үрдістегі өзіміздің орнымызды білсек, бізде келешекте біршама жоспар жасауға мүмкіндік беретін, «келешек» туралы түсінігіміздің топтамасы қалыптасады. Тарихи ойдың бұндай қалыбы, негізі, біздің саяси мәдениетімізде мықтап қалыптасқан еді. Сайлаушы және азаматтар ретінде біз түйсігімізбен дерлік, қоршаған әлемімізді тарихи үрдіс тұғырынан қабылдаймыз. Біздің түсініктеріміз тарихи шынайылыққа айтарлықтай негізделмейді; біз кей кездері жай ғана, өткен шақ ретінде көрсетіп, тілегімізді шындыққа айналдырамыз. Бірақ тарихи үрдіс туралы тұжырымдар мұқият зерттеулердің нәтижесінде қалыптасқан болса, олардың көмегімен көлемі жағынан қарапайым, бірақ сондай пайдалы болжамдар жасауға болады. Олар сенімсіздеу келетін қайталанғыштық қағидасынан гөрі, реттілік қағидасына көбірек сүйенеді. Тарихи үрдіс туралы бұндай басым түсініктерді жарыққа шығарып, тарихи фактілерге сәйкестілігін тексеріп, қажет болғанда нақтырағымен ауыстыру қажет.

Уақыт елегінен аман өткен, тарихи үрдісті анализдеуінің негізінде жасалған болжамдардың бірі оңтүстік Африканың саяси тағдырына байланысты болып табылады. 1960-жылдарда тропикалық Африка елдерінің көптеген отар елдері саяси тәуелсіздік алған кезде, Оңтүстік Африкада да, үкімет көпшіліктің билігінде болады деген пікір қалыптасты. Ақ нәсілділер тарапынан жасалатын қанаушылықтың ауырлығына қарамастан, 1912 жылы Африканың Ұлттық Конгресін құрудан басталған және саяси дискурстің дамуы мен көпшілікті жұмылдыру технологиясының жетілуімен ерекшеленген үрдістің нәтижесінде, кең ауқымды қара нәсілділердің ұлттық қозғалысы пайда болды. Сондай-ақ Оңтүстік Африкадағы оқиғаларды XIX ғ. аяғынан бастап пайда болған, отаршылдыққа қарсы ұлтшылдық — ғаламдық феноменнің бөлігі ретінде қарастыруға болады. Бұл жағынан, тарих Африканың ұлтшылдар қозғалысын «жақтады» деуге болады. Әрине, жаңа саяси құрылым төменгі топтардағы революцияның немесе жоғарыдағы реформалардың нәтижесінде ме, қандай түрге енетінін және қандай жолмен пайда болатынын болжау мүмкін еместін: және бұл нақтылық тек келешекте ғана айқын болар еді. Бірақ Оңтүстік Африкадағы тарихи үрдістің даму бағыты барынша айқын көрінді. Өзгерістер ойдағыларға қарағанда әлдеқайда ұзаққа созылып, осылайша, тарихи үрдіс кей кездері тіптен баяу өткеріле алатындығын көрсетті, бірақ болжаудың өзі - өте нақты болған еді.52

Кейде, дамудың бірнеше мүмкін бағытының болуының арқасында, шынайы тарихи үрдісті анықтау қиынға соғады.

Жанұяның «күйреуі» туралы қазіргі таластарды алып қарайық. Бұл ақпараттық құралдарда бұл мәселені қалайша түсіндірілетініне қарап, «процессуалды» ой өрісін байқауға болады. Бұл жерде сонымен қатар, ажырасу шарттарын ырықтандыруға итермелеген, 1857 ж. бастап қабылданған Неке туралы Заңнан бастап сәтсіз заң шығарушылықпен қолпашталатын, жеке адамгершіліктің құлдырауы алдыңғы қатарға шығады.53 Тарихшылар болса, ең алдымен, үй шаруашылығының мәнінің өзгеруі сияқты, терең, ұзақ және тұрақты үрдісті алға тартады. 250 жыл бұрын жұмыстың басым бөлігі үйде орындалатын немесе үй тұрмысына тікелей байланысты болатын. Өзіне өмірлік серікті таңдай отырып, болашақ жұбай — еркектің нан тауып жеу қабілетіне, ал әйелдің үй тұрмысына деген ықылас-қабілетіне қарайтын; жұбайлардың ажырасуының немесе біреуінің жанұядан кетуінің нәтижесіндегі жанұяның ыдырау өндірістік ұйымның тоқтауын білдіретін, жанұяның көпшілігі өмірдің соңына дейін жалғасуы осы себептен болса керек. Өндірістік революция жағдайды мүлдем өзгертіп жіберді: фабрикалардың (және басқа ірі компаниялардың) дамуы үй өндірісінің жойылуына әкеліп, жанұя асырауындағыларды бақылау өзінің экономикалық негізін жоғалтқан еді. Енді жеке ұнатушылық жанұя құрудың басты себебіне айналғандықтан, егер ол кейіндері оларға бақыт әкелмесе, жанұялық қарым-қатынастарды сақтаудың себептері азая түседі. Берілген мысалдың ең маңызды тарихи үрдісі - адамгершіліктің құлдырауы емес, үй өндірісінің азаюы болып табылады; ал жұмыс толығымен үйден бөлінгенін ескерсек, енді толықтай негізді түрде, жанұяның күйзелісі біздің қоғамға тән нышанға айналады деп айтуға болады.54

Бірақ «процессуалды» ойдың ең маңызды мәні көптеген әлеуметтік біркелкіліктердің «тұрақты» және «мәңгі» сипаты туралы түсініктерге сәйкес түсініктерді ашуға негізделеді. Алдағы тарауда байқағанымыздай, ұлттар әдетте өздерін уақыт ықпалынан ада деп санайды. Эссенциалистік жаңылыстар ғылыми зерттеулерге шыдас бермейтіні анық. Мысалы, жақындағы Шотландия мен Англияның арасындағы үндесуді білдіретін, «британдық» түсінігі XVIII ғ. жаңа категория болған еді, сөйте тұра, бұл түсініктен католиктер мен француздар толықтай шеттеуленетін. Шотландияның тәуелсіздікке деген ұмтылысын ескере отырып, британдық мемлекет батыс бағытына ауғандықтан, XX ғ. «британдықтың» мәдени мағынасына бұрындарына қарағанда көбірек күмән туындайтын. Неміс болудың не екені туралы осындай кез келген түсінік XIX ғ. ортасына дейін немістер мекендеген мемлекеттердің көп болғанынан ғана емес, нәтижесінде - бір кездері көптеген неміс тілді аймақтар (ең алдымен Австрия) жаңадан, 1871 ж. құрылған Герман империясының құрамына енбей қалған — саяси есептерді де ескеруі тиіс. Тарихи келешек бізден ұлттардың органикалылығы туралы идеяны шығарып тастауымызды талап етеді; оларды бір сыйлы автордың сөзімен айтқанда, «қиялдағы қауымдастықтар» ретінде қарастыру ақиқатқа жақынырақ болары рас.

Бұндай мәселелер «нәсіл» терминімен де байланысты. Өзінің қазіргі замандық түр сипатындағы «нәсіл» ұғымы, бір кездері Батыстың басқа елдерге деген, бара-бара ұлғайып келе жатқан үстемдігін ақтап алу үшін құрылған болатын. Ол әлеуметтік құрылымды бұлжымас және тіршілігі алдын ала белгілі нәрсе ретінде түсіндіріп, ең алдымен, тәуелді топтардың үстінен саяси және экономикалық бақылау құралы ретінде дамыды (тәуелді Африка мен ұлтшыл Германияда осылай болған еді). Батыстың әлемдік экспансиясы туралы жазған кейінгі тарихшылардың бір буыны, басқа жақтар — «жергілікті халықтар» өздері құрған мәдениеті жағынан да, батыстық технологияларды меңгеру жөніндегі қабілетіне қарай да, кембағал болып табылады деп, долбарлы пікір жоритын; ал бұл кері стереотиптер өз кезегінде, британ (немесе француз, не болмаса неміс) «нәсілінің» мақтаулы кейпін қолпаштайтын-ды. Міне, жақын арада, мықты ұлттық біркелігі бар азшылық топ, кері дискурс құрды; олар да «нәсіл» тұжырымын қабылдап, ол биологиялық шығу тегі мен мәдениетті күшті, топтық бірлік пен басқа топтардан өзгешелігін айрықша басатын, амальгамаға біріктіреді. Бүгіндері Британия мен Американың қара нәсілділерінің арасында афроцентризм кең етек жайып келе жатқанын байқауға болады — ол қара нәсілділердің басқаларға қарағандағы толықтай ұлттық ерекшелігі мен Африканың түпнұсқалы мәдени ғұрыптарын қазіргі негр диаспораларына жеткізу қажеттілігі туралы идеяларға негізделеді. Ортақ тек пен сыртқы ықпалдардың мәнін төменшіктету, «мәдени тұйықталуға» әкеліп соғады. Осы идеяларға деген кері әсер ретінде, бірде-бір ұлт о бастан этникалық жағынан біртектес болмағанын ескертіп, құлдықтың анықтаушы рөлі және Еуропа мен Жаңа Әлемдегі ақ нәсілділер мен қара нәсілділердің арасындағы түйісудің басқа қалып түрлерін ерекшелей кеткен жөн. Тарихшылардың мақсаты, қаралардың біртектілігін жоққа шығару емес, оны қиялдан алынған құрылымына емес, шынайы өткен шаққа орайластыруға негізделіп отыр. Оның нәтижесі, қазіргі кездегі ақ нәсілділер мен қара нәсілділердің жағдай-қалыбына қарағанда біршама тығызырақ байланысуы әбден мүмкін. Ұлттық және нәсілдік біркелкілік біржола және жалғыз рет қалыптасады деуге болмайды, бұл кездейсоқтықтардың ықпалына тәуелді, үзіліссіз үрдіс болып табылады.

Ал әділетті түрде ұлттарға қатысты деген нәрселердің «табиғи» деген түсінікке артығырақ қатысы бар. Біздің әлеуметтік құрылымымызда жағымсыз өзгерістер орын алғанда, олар әрқашан болған деп сеніп, өтіп бара жатқан элементтерге етіміз жақын екендігін мойындаймыз: өзгеріске ұшыраған нәрсе, — ұзақтығы шектелген, дамудың бір кезеңі ғана емес, әдеттегі, іргелі де «табиғи» нәрсе деп сенеміз. Бұл әсіресе гендерлік мәселелерге қатысты. Біз XVII ғасырда өмір сүрген, Англиядағы жесір-кәсіпкер туралы немесе суфражистік ағымның пайда болуынан әлдеқайда ертерек орын алған, XIX ғасырда құлдыққа қарсы күрескен, көптеген әйелдер ұйымдар туралы оқығанда, әйелдердің «әдеттегі» мәнінің айқындығы бұлыңғыр тартады. Зерттеулердің жаңа бағыты — еркектер және «еркектік» түсінігінің тарихы да жалпыға бірдей ақиқатты жоққа шығарады. Жиіректе, әдеттегі әкелік эмоциялық ұстамдылық пен жанұядағы тәртіпті қатаң ұстауға негізделеді деп саналады. «Викториандық әкелік» түсінігі, әдетте, дәл осыны білдіреді. Бірақ егер викториандықтар өз бала-шағасын арақашықтықта ұстаса және оларды қатаң жазаға ұшыратса, бұл ұзаққа сақталған әдет-ғұрыптың салтанаты емес, өткен шаққа деген негативті реакция болар еді. Әйгілі саяси журналист Ульям Коббет, жас әке болғанында, үнемі «қаламы мен сәбиінің» арасында аласұрғанын айтып, өзінің сәбилерін тамақтандырып, «үйде осы жұмысты тапсыруға болатын күтушілер болғанына қарамастан, жүздеген рет ұйқыға жатқызатыны» туралы егжей-тегжейлі жазатын. Коббет бұл жолдарды 1830 ж. әкенің кішкентай сәбиіне қатысты қарым-қатынастарға кері көзқарас орныға бастаған кезде жазған еді, бірақ бұдан 30 жыл бұрын, оның жас шағында, бұндай жағдайлар баршаға бірдей әдеттегі болатын. Бүгіндері бізге, толықтай өзінің балаларымен айналысатын әке алыс және сағым қиял емес, бұндай ғұрып ағылшын мәдениетінде салыстырмалы түрде жақын арада болатынын білгеніміз маңызды. Жалпы, әкенің мінез-құлық қалыптары ақырғы 200 жыл ішінде, мүмкін одан да бұрын болар, үнемі өзгеріске ұшырап отырды. Ақырғы 20 жыл ішінде тарихи ғылым тәжірибесіне ең үлкен ықпалы тиген тұлғалардың бірі, француз тарихшысы мен философ Мишель Фуко болып табылады. Оның мүлдем өзгеше көзқарасы, адам мәдениетінің бірде-бір жағы «Құдай берген» емес және тарих шегінен тыс болып табылмайды дегенге негізделеді, ал өзінің ғылыми еңбектерінде ол адам тәжірибесінің сексуалдық, дімкәстік пен есалаңдық сияқты тұстары арасындағы айтарлықтай өзгерістерді анықтай алған еді. Бұндай ірі тақырыптарды таңдай отырып, және «қазіргі шақтың археологиясы» деп атайтын саламен айналыса отырып, Фуко ғылыми ортаның шегінен әлдеқайда ауқымдырақ ықпалға ие болды.

V

Егер біз тарих әрқилы және айтарлықтай тәжірибелік қолданысқа ие болғанын анықтасақ, келесі бұл жағдай тарихшыларға өз жұмысының барысына әсер ете ала ма деген сұраққа жауап беруге болады. «Ранкенің революциясына» дейін бұл сұрақтың туындауы екіталай еді. Тарихшылар — тарихи білім азаматтардың да, мемлекеттік қызметкерлердің де дайындығына қажет деп, өзінін аудиториясының сенімділігін бөліседі. Бұрын айтып кеткендей, тарихшылардың көпшілігін өткеннен алуға болатын тәлім туралы және тарихтың мәні туралы сұрақтар қызықтырды. Олар тарих саяси қызметті ретімен және тиімді талдауға арналған негіз болып табылады деген пікірді бұлжытпай ұстанатын; одан әрі, XVI ғ. Гвиччардиниден бастап XIX ғ. Маколейге дейін, қоғамдық өмірге барлығы да тарихи ғылымды кәсіпқойландырудан бастады. XIX ғ. аяғына таман тарих пән ретінде бүкіл Еуропаның университеттік бағдарламаларында айтарлықтай мәнге ие болатын; оны үйрету ісін тарихшылардың жаңа буыны басқаратын, олардың кәсібі негізінен таза ғылым болатын. Олардың ғылыми пәнінің тәжірибелік пайдасы жөніндегі наразылық ерсі, тіпті әдепсіз санала бастады. Олар тарихаяттың негізгі постулаты — тарихты «ішінен» танып-білудің өзі, мақсат болып табылады деген пікірді қатаң ұстанды. Бұндай жол британдық тарихшылардың басым көпшілігінің кәсіпқойлық кызметінің негізі болып келеді. Дж. Р. Элтон, Тюдорлардың билік заманы жөніндегі ірі мамандардың бірі, үстемдік құрған ғұрыпты қолдай түседі:

«Тарих ұстаздары «қоғамның «... бір сәттік пайданы көздеген, мүлдем надан талаптарынан алшақтау керек. Олар тарихты зерттеудің «пайдасының» шамалы екендігін есте сақтап, қазіргінің нақты мәселелерін өткенге қарап түсінуге тырысуы тиіс; ол тарих ғылымы өзінен басқа ешнәрсенің қалыптастыруға қабілеті жетпейтін, керемет айқындылығымен, өлшемділігі мен күйзеліске ортақ болуға қабілеттілігімен ерекшеленетін, және өзінің болмысынан анықталатын бағаны белгілеп, дәлдерді келтіру фактісіне әбден қатысы бар».55

Зерделік жаттығулардан басқа, тарихты зерттеу өзінің ең тиімді нұсқасында индивидке жеке тәжірибе шегін бұзып, біраз өзін тануға мүмкіндік беретін, жеке ізденіс ретінде сипатталады; В.Х.Гэлбрейттің қатаң анықтамасына сәйкес «тарихты зерттеу — бұндағы әрекеттің өзі нәтижеге қарағанда бағалырақ болып табылатын, жеке іс. Бұл дәлелдердің бірде-бірі тарихқа ғана катысты емес: ойды жаттықтыру ғылыми деген атаққа лайықты барлық пәндерге тән, ал жеке тәжірибені байытуға деген талап, әдебиет ұстаздары тарапынан болса, тіпті негіздірек болғаны.

«Тарих үшін тарих» жұмысының оңды нәтижелерінің біріне өткенді барлық өзінің материалдық және рухани өлшемдерімен қоса қайта жаңғыртып, қалпына келтіруге деген ұмтылыс жатады. «Төлтума» өткен шаққа жанасу рахатын барлық басқа түсініктердің барлығынан артық санайтын тарихшылар бар. Бұның айқын мысалы ретінде Француз революциясының жетекші маманы, Ричард Кобб болып табылады: «Тарихшы ең алдымен білмекке шексіз құмар және аңғарғыш болуы тиіс, өзгенің сырын ашуға үнемі ұмтылып, таптардың, ұлттардың, ұрпақтардың, жыныс пен дәуірлердің шектерін бұзып-жаруы тиіс. Оның басты мақсаты — өлілерді тірілту. (Курсив — Дж. Тош). Және американдық «салт қызметінің шебері» сияқты, ол нәтижесі барынша көңілге қонымды болуы үшін: мына жерге біраз далап жағып, ана жерге аздап қарындаш жағып, ұртты мақтамен толтырып, біраз кәсіби айла қолданады».

Мысалы, оның «Париждегі өлім» (1978) еңбегінде революциялық Париждің ішкі өмірін суреттегенде жасаған Коббтың тамаша «куәгер болу әсері» оның тәсілінің ең дәлелді сылтауы болып табылады. Әрбір тарихшы өзі таңдаған мамандығының бастамасын балалық шағында өзін қоршаған өткен дәуірлердің материалдық айғақтары түрінде жиі ұшырасқан, өткенге деген қызығушылықтан табатын сияқты. Және өткенді қалпына келтіруге қабілеті мол, Кобб сияқты тарихшылар әрқашан табылатынына сенім артамыз. Бірақ тарихшылар жалпы тек осымен қанағаттанады деп ойлау әсте қатер болар. Олардың көпшілігі үшін өткенді қалпына келтіру — оны түсіндіруге қажетті шарт болып табылады. Олардың мақсаты - даму бағытын анықтап, себептер мен салдарды талдап, қысқаша айтқанда, тарихты қанық бояулы диапозитивтер ретінде емес, үрдіс ретінде бақылау болып табылады. Сондықтан ағылшын революциясының зерттеушілері өз пәніне Азаматтық соғыстың барысын немесе жаңа қалыптағы әскердің жауынгері өз-өзін қалай сезінгенін білу үшін ғана емес, сонымен қатар соғыс неліктен басталғанын және оның ағылшын қоғамы мен саяси өміріне қандай өзгерістер әкелгенін білу үшін жүгінеді. Немесе басқа саладан да мысал алып көрейік: 1879 ж. ағылшын-зулус соғысының Зулус королевствосының құлдырауы немесе бүтіндей бір британ полкының талқандалуы сияқты оқиғалары барынша қайғылы болып табылады; бірақ егер біз екі жақты да қақтығысқа әкелген сатқындық, өзара түсінбестік және «мәдениет дауы» мәселелеріне тереңірек үңілсек, бұл оқиғалардың мысқылы мен тебіренісіне басқаша көзқарас қалыптасатыны рас. Онсыз тарихтың «тәжірибелік» түсіндіру қасиетін іске асыру мүмкін емес еді.

Дегенмен тарихи түсінікке «қоғамдық мәнге» қарайласпаусыз-ақ ұмтылуға болады, және түсіндірулерді «олардың өздері үшін де» іздеуге болатындықтан, ғалымдардың басым көпшілігі таза «реконструктивті» тәсілді емес, осы көзқарасты қуаттайды.

Бірінші дүниежүзілік соғыстың пайда болу себептері сияқты немесе викториандық дәуірдің әлеуметтік қамсыздандырулары сияқты тақырыптар, қазіргі замандық мәселелермен байланысын ескермесе де, өздігінен-ақ зерттеу пәніне жата алады. Университеттік бағдарламаларды құрастырғанда, зерттеушілердің назарын көбірек аударып, салмақты ғылыми дауларды туындатып жататын өзінің тұрақты бұлжымас мәніне ие, бастаушы тақырыптар мен кезеңдерден тұратын, ал осыдан — зердені жаттықтыруға арналған ең үздік материал болып табылатын тарихты негіз ретінде алады. Африка тарихы немесе «жанұя тарихы» сияқты, жаңа ғылыми салалар «нағыз тарихтың» тармақтарының сәнді бағыты ретінде алынып тасталады. Университеттік курстарда шиеленіске толы және өткір тақырыптардан қашқақтауды Дэвид Кэннадайн суреттей отырып, былай деп жазады: «Тарих бізге келешек уақытта өзімізді түсінуге қолқабыс етеді дегенге сенім, жоқ дегенде, қазіргі заманның қалайша пайда болғаны туралы білім береді деген сенім бүгіндері мүлдем жойылған».

Фундаменталды консерватизмнің бұндай жолмен: тарихтан «қазіргі шақпен байланысы бар» нәрсенің барлығын алып тастай берген сайын, басым күшке ие болып алған аңыздарды жоққа шығаруға немесе бар институттарға күрт альтернатива табу соншалықты қиындай береді. Бұл «өзекті» тарихи зерттеулер төменшіктетеді және «балшықты аударып-төңкеріп жатыр» деген айыпқа ие болып жататыны осыған байланысты болса керек.

Кәсіби тарихшылардың арасында консерваторлар көбірек дегенге ешбір жан күмән келтірмейді. XIX ғ. тарихаятының салтанаты көп жағдайда Француз революциясына деген жойқын консервативті әрекетіне байланысты екенін айтып кеткен едік. Өткенді зерттеу — өздеріне замандас қоғамындағы социал-саясаттық өзгерістерге жаны қас, және жұбанышты өздерінің жандарына жақын «ескі тәртіптен» табатындардың ықыласын оятады деген тұжырым да бар. Бұл көзқарас тұғыры, мысалы, «ағылшын жергілікті тарихы» жөніндегі еңбектерде көрініс алды: осы саладағы басты бедел — У.Дж.Хоскинстің шығармалары келмеске кеткен ежелгі ағылшынның ауылдық тұрмыс тіршілігіне деген ностальгиялық сағынышына толы.

Дегенмен тарихтың әлеуметтік мағынасына қарсы дәлелдер ашық консервативті реңкке сирек боялып жатады. Олар көбіне «қазіргі заманмен байланысқан» зерттеулер, тарихшы тарапынан ғылыми объективтілігін сақтай отырып, өткенді нақты суреттеуге деген басты міндетімен сыйыспайды деген тұжырымға негізделеді. Бұл дәлел тарихшы ғалымдардың арасында өте танымал болып, барлық басқа жағынан консерватор болып табылмайтындардың, бірақ бұл жерде сөз кәсіби ұстанымдар туралы қозғалып отыр деп санайтындардың арасындағы көпшілігінің қолдауына ие болды. Бірақ консервативті тәсіл негізді болсада, болмаса да, тарихтың консервативті маңызын жоққа шығару шектен тыс абайлағыштыққа саяды. Жаңа тарихи сана-сезімнің жақтастарының өзекті болған тақырыптардан қашқақтауының себебі де енді түсінікті бола бастады, олар өткен шақта өздерінің пәнінің неше түрлі сәуегейлер мен насихатшылардың тарапынан қандай зардапқа ұшырағанын өте жақсы түсінеді. Бірақ тарихи зерттеуге бара-бар ғылыми критерийлердің соғысы кәсіпкерлердің арасында баяғыдан жеңіске жеткен еді. Кәсіпкер тарихшылар серіктестерінің еңбегінен мұқияттылық пен кемшіліктерді табуға тырысатындықтан, тәжірибелік міндеттерді ғылыми деңгейге зиян келтірместен іске асыруға болады.

Тарихшылар өткенді нақты суреттеуі тиіс, бірақ бұл жерде, қандай өткенді? деген сауал туындайды. Адам тіршілігінің шексіз ауқымына және басқаларына қарағанда маңыздырақ болып табылатын, белгілі мәселелер мен кезеңдерді сұрыптау қажеттілігіне қарасақ, тарихшы өз еркімен тандап, қоғамды толғандыратын сауалдардың ықпалын ескеруге толықтай құқылы. Тарихи зерттеулердің ақырғы 30 жылдардағы ауқымының айтарлықтай өсуі, өзекті мәселені ықыласпен қабылдайтын тарихшылардың кішігірім тобының атқарған ісінің нәтижесі болып табылады. 1960 жылдардағы американ қалаларының тоқырауға ұшырауы, әлеуметтік мобилдікке, «азшылық топтың» саясаты және қалаішілік бақытсыздыққа ұшыраған деген екпіні бар, «жаңа қалалық тарихтың» бастамасы пайда болды. Африканың өзінде және батыста бір уақытта пайда болған Африка тарихын, жаңадан пайда болып жатқан тәуелсіз мемлекеттердің келешегі үшін қажеттілігін танытатын келелі мәселелер жиынтығын құрастыру қажет деп табандаған және айналадағы әлем «қара құрлықты» танып-білуі үшін, тарихшылар құрастырған еді.

Қазіргі заманмен байланысқа деген ұмтылысы бар тарихтың жаңа аймақтары, әдеттегі ғылымға қарағанда, идеологтардың тарапынан үлкенірек ықпалға тап болатын сияқты. Бірақ, тарихшылардың бұл жердегі жауапкершілігі айқын: қандай болмасын бір идеологияны қанағаттандыруға емес, тарихи келешек — қазіргі заман дискуссияларына үлкенірек ғылыми мән беруге ұмтылуы тиіс. «Қазіргі заман» үндеуіне жауап қату, өткенді жоққа шығаруды немесе бұрмалауды білдірмейді, бұл бізге өткенге қарағанда қазір көбірек мәлімет бере алатын, өткеннің сол жақтарын қайта тірілтуді білдіреді. Африкашыларды, мысалы, ұлтшылдық мифтерді құру емес, африкалық қоғамдардың дамуының себептерін анықтау көбірек толғандыруы тиіс, және 30 жылдық зерттеу нәтижелерінің бірі ретінде, қазіргі кезде бізге бірін екіншісінен айыру оңайырақ тие бастағанын айтуға болады. Біздің қазіргі замандық басым ұмтылыстарымыз өткенге жауап іздеуге емес, оған қоятын сауалдарға бағытталуы тиіс <...>.

Бірақ қазіргі заманмен байланысты жоққа шығаратын тарихшылар объективті білім деген желеумен бұлдыр сағымды қуалап қана қоймай, олар ауқымды мағынада, жауапкершіліктен бойын аулақ ұстауға тырысады. Өткеннің өзіне деген ыстық ықылас — адамдардың тарихи еңбектерді оқуға жетелейтін себептерінің біріне жатқанымен, соның тек бірі ғана болып табылмайды. Қоғам ғалымнан қазіргі заманмен байластыратын және келешекте белгілі бір шешімдерді қабылдауда септігі тиетін, өткенді түсіндірудің амалын күтеді. Тарихшылар өздерінің мамандығы келешекпен емес, өткен шақпен байланысады, және өзінің еңбегінің тәжірибелік нәтижелері туралы толғанып жату олардың ісі емес деп табандайды. Бірақ қоғамға шынайы тарихи келешек туралы көрініс беріп, тарихи аңыздардың зиянды ықпалынан сақтандыруға мүмкіндік беретін білім тек соларда ғана бар. Егер кәсіби білікті тарихшылар осы міндеттерді іске асырмаса, онша ақпараттанбаған және соқыр нанымға көбірек бейім басқалар түзген, ағат түсініктер қалыптасады. Тарихи ғылымда қазіргі замандық құндылықтарды қорғаушы ардагер, Джеффри Барркалаудың айтқан сөздері, әлі күніге дейін тірі: «Адам — өзінің өткенін терең сезінетін, тарихи мақұлық; егер ол анық және шынайы тарихтың арқасында өткеннің тұтас көрінісін алмаса, ол оны жалған және бұлыңғыр тарих арқылы табады. Бұндай үндеуді өзінің еңбегінің қандай да бір кұндылығына сенген бірде-бір тарихшы назарынан тыс қалдырмайды; және бұл жерде «тәжірибелік мағынасы» туралы сауалдан қашқақтауға емес, оны факті ретінде қабылдап, осыдан қандай нәтиже шығатынын анықтауда жатыр».

Шамамен 1945 ж. кейінгі кезең деп анықтауға болатын «қазіргі заман тарихы» ғалымдардың мұқият назар салуын талап ететіннен басталатын бір себеп бар. Қазіргі тарихшыларды осы оқиғалардан мүлдем аз уақыт шегі бөліп жатыр және олардың жұмыстарына, басқаларды санамағанда, архивтік құжаттарға қол жетпеуі қиындық әкеледі деп наразылық танытуға болады. Бірақ бұл жұмыс дәл тарихшылардың ойындағыдай толықтай іске асырылмаса да, қолдарынан келгенін аянбауы тиіс. Адамдар айтарлықтай қателіктерге ұрынбас үшін, дәл осы жақын өткен шақтан көптеген тарихи ұқсастықтар мен болжамдарды құруға тырысады, және осы себептен де, ол туралы білім салмақты негізге қалануы тиіс. Оның үстіне, жақын өткен шақ тұрпайы аңыздардың құнарлы топырағына айналып, ғалымдар тарапынан күмәнға ие болмаса, ықпалы айтарлықтай болып өсуге бейім екені рас. Сондықтан ғылымның қазіргі заман тарихына деген менсінбеушілік көзқарасы қауіп-қатерге толы нәтижелерге соқтырып жатады. Бірақ тарих ғылымның тәжірибелік міндеттерін іске асыру бұдан ертеректегі кезеңдерді зерттеуден бастартуын білдірмейді, керісінше. Ежелгі көне заманды, орта ғасырларды және жаңа заманды әдеттегідей зерттеуден бастартуға мүлдем болмайды: біздің тіршілігіміздің соншалықты көптеген жақтары алыс өткен заманмен түп-тамырымен бірге байланысып жатыр, және онсыз, қазіргі замандық мәселелердің тарихи келешегі айтарлықтай үлкен ақауларға соғатыны рас. Сонымен бірге бұл кезеңдер зерттеушіге адамзаттың рухани өмірі мен әртүрлі жетістіктерінің дәлелдерін береді.

Осылайша, қоғамның үміттерін ақтау қажеттілігі — кезеңдер мен елдер бойынша мамандануға ешқандай шектер қоймайды. Бірақ ол зерттеудің тақырыптылығын таңдауда, тарихи келешекті болжауды қажет ететін, қазіргі заманның өзекті мәселелеріне деген мұқияттылықты талап етеді; осы тарауда келтірілген мысалдарды оңай толықтыруға болады. Ақыры, тарихи ғылымның өз әлеуметтік міндеттерін іске асыру, ғалымдардың өз еңбектерінің нәтижесі мен одан түзілетін тәжірибелік тұжырымдардың көпшілік қауымға жеткілікті түрде түсінікті болуын талап етеді. Серіктестерінің пікірі қаншалықты маңызды болса да, тарихи зерттеулер тек ғылыми қауымға емес, қазіргі шақ туралы ақпараттық негіз алуға ұмтылған баршаға да қатысты болуы тиіс. Бүгіндері кәсіпкер тарихшыларға тағылатын айыптардың ең әділіне және біреуіне — қалың көпшілікке арналған ғылыми еңбектер мүлдем аз деген айып жатады.

VI

Тарихты өзіне етжақын ғылыми пәндердің құрамына енгізіп, осы тарауда баяндалған тұжырымдарды қорытындылайық. Әдетте тарих, әдебиеттану мен өнертанумен қатар, гуманитарлық ғылымдарға жатқызылатын. Бұл ғылымдардың негізді тұғыры келесі түрде болып табылады: адамзат ойынан шығарылған және оның тарапынан жасалған нәрсенің барлығы, кез келген тәжірибелік мақсаттарға қарамастан, бұлжымас құндылыққа ие болып табылады. Көркемөнер немесе әдебиеттің шығармаларында мазмұндалған ойды сипаттау қаншалықты болса, өткеннің көріністері мен ахуалдарынан көрініс беру де соншалықты мұқияттылықты талап етеді. Әдебиеттанушы немесе өнертанушы сияқты, тарихшы да, біздің мәдени мұрамыздың қорғаушысы болып табылады, ол осы мұрамен танысу, өз-өзің мен басқаларды танып, адам болмысына терең үңілуге мүмкіндік береді. Осы мағынадағы тарих, Коббтың айтуынша, «құндылыққа өздігінен ие болатын мәдени объектілер болып табылады» және кез келген тарихи зерттеудің мағынасы бар екені рас.

Қоғамдық ғылымдардың тіршілік етуі, керісінше, тәжірибелік қолданысқа байланысты. Экономистер мен әлеуметтанушылар қазіргі замандық мәселелердің шешімін табуды мақсат тұтып, экономика мен қоғамның қалай қызмет атқаратынын байыптап білуге қаншалықты тырысса, ғалым да табиғат әлемін меңгерудің жолдарын іздестіруге соншалықты ұмтылады. Өз пәнінің тәжірибелік маңызы бар деп білетін тарихшылар оны гуманитарлық ғылымдардан ажыратып, қоғамдық ғылымдардың санатына жатқызады. Қазіргі заман ғалымы, Э.Х. Карр өз ғылымның мән-мағынасы туралы ең үздік дерлік зерттеуінде, өзінің «Тарих дегеніміз не?» (1961) атты еңбегінде дәл осылай істеген еді:

«Ғалымдар, әлеуметтанушылар және тарихшылар адам туралы және оның қоршаған ортасы туралы ғылым, адамның қоршаған ортасына қарасты ықпалы мен қоршаған ортасының адамға қарасты ықпалы туралы ғылым сияқты, барлығы бір ғылымның әртекті салаларында қызмет атқарады. Олардың адамның қоршаған ортасын байыптау және оны меңгеруге негізделетін зерттеу мақсаттары да бір».

Тарихи өткенді қалпына келтірудің бұндай түрі, ең алдымен, оны түсіндірудің алғышарты ретінде маңызды, және бұл жерде сөз өзекті әлеуметтік, экономикалық және саяси сауалдарға қатысты ұғынулар туралы қозғалып отыр.

Осы пікірталастың мағынасында мен, ол көптеген кәсіби тарихшылардың тарапынан қатаң қарсыластықты туындатып жатқандықтан, негізгі назарды тарихтың тәжірибедегі қолданысына аудардым. Бірақ ақиқаттың маңызы, тарихты оның болмыс мәнінің бірқатар жақтарын жоғалтып алмай, гуманитарлық та, қоғамдық та ғылымға жатқызуға болмайтынын білдіреді. Біз тарихты сол санаттың біріне жатқызып, сөйте тұра, екінші жағын жоққа шығарып, қателіктерге жиірек ұрынып жатамыз. Тарих — бұл гибридті пән, және оның ерекшелігі мен күрделігі, осы екі санаттың да нышандарына ие болуына байланысты. Тарихи зерттеудің тіршілік маңызын сақтау үшін, логикалық тұтастық қаншалықты жоғалып жатса да, бұл манызды екіұштылықты әрқашан мойындау қажет. «Тарихты тарих үшін зерттеу» — ежелгіліктерге деген жалаң сүйіспеншілік ғана емес. Өткен дәуірлер туралы толғаныстар адам сана-сезімін дамытып, ал тарихи өткен шақты қалпына келтіру - біздің түйсігімізді жаулап, оны автордың да, оқырманның да тәжірибесімен құнарландыра түседі. Сонымен қатар тарихшылар тәжірибелік те рөлді атқарады, және өздері мектептер мен университеттерде беретін немесе көпшілікке бұқаралық ақпарат құралдары арқылы тарататын тарих осы рөлді байыптағаны туралы анық түсінік беруі тиіс. Осылайша, тарихи білім бірнеше мақсатқа бірдей жетеді: ол зердені жаттықтырып, жанашырлыққа тәрбиелеп, біздің заманымыздың көптеген өзекті мәселелерінен тарихтың келешегін көруге мүмкіндік береді <...>.

Тәржімалаған А. Түлеуова





ЭРНСТ ТРЁЛЬЧ

(1865-1923 жж.)

ТРЁЛЬЧ Эрнст 1865 жылы Аусбург қаласының түбінде дәрігердің отбасында дүниеге келді, 1883-1888 жылдары Эрлангенде, Берлинде, Геттингенде оқыды, Альбрехт Ричльдің ықпалын қатты сезінді. 1890- 1891 жылдары Трёльч Мюнхенде викарий болды. 1891 жылы — Гёттинген университетінің ресми емес приват-доценті, 1892-1893 жылдары — Бонн университетінің профессоры, 1894-1915 жылдары — Гейдельберг университетінің теология (дін ғылымы) профессоры, 1917жылдан өмірінің соңыңа дейін Берлин университетінің философия профессоры. Трёльчтің көптеген еңбектері 1891 жылдан 1925 жылға дейінгі аралықта басылып шықты. Шығармалар жинағының соңғы төртінші томы өзі қайтыс болғаннан кейін жарық көрді. Трёльч 1923 жылы ақпан айында тұмау эпидемиясы кезінде қайтыс болды.

Трёльчтің философия мен тарих арасындағы идеялары Германияда XIX ғасырдың екінші жартысы мен XX ғасырдың бас кезінде тарихи жүйені ой елегінен қайта өткізу жөнінде өріс алған әрекеттермен тығыз байланысты.

Трёльчтің негізгі тезисі тарих ғылымы саласында өзі байқаған дағдарыстың дүниеге саяси көзқарас түріндегі сипаты бар, ол тек тарих ғылымының ғана емес, сонымен қатар бүкіл Батыс өркениетінің дағдарысы болып табылады дегенге саяды. Трёльчтің өз сөзімен айтқанда, тарихтың бұған дейін қол жеткен табыстарынан бас тарту «тағылық дәуірге қайта оралу... өзімізді өзіміз рухани өлімге душар етумен» бара-бар болар еді.

Трёльчтің «Тарихи жүйе және оның проблемалары» деген кітабы 1922 жылы жарық көрді. Ол автордың 1916 жылдан 1922 жылға дейінгі аралықта әртүрлі басылымдарда жарияланған мақалалары мен баяндамаларын қамтыды. Бұл кітапқа «Тарих философиясының логикалық проблемасы» деген қосымша ат берілуінің өзіндік мәні болатын. Ол осы кітаптың екінші томын жазуды да ойға алған еді. Бірақ ол ниетіне жете алмай кетті.

«Тарихты тарихтың көмегімен толық меңгеруге» тырысқан Трёльч оның эмпириялық негіздеріне, тарихи танымның логикалық ұғымдарына, былайша айтқанда, тарих пәніне және тарихи даму барысына тікелей назар аударды.

Тарих пәні дегеніміз Трёльч үшін әрқашан бір ғана құнды идеяның төңірегіне кристалл түрінде түзілетін тарихтың зерттелуіне жататын, белгілі бір құндылықтарға сәйкес келетін жекелеген құбылыстар болып табылады. Тарих пәніне әрқашан тұрақты қозғалыс тән. Ол қозғалыс өзінің қандай мәнге ие екендігіне қарай түсінікті бола алады. Сондықтан да тарихтың мәні мен мақсаты жөнінде (яғни тарихтың материалдық философиясы туралы) мәселенің қойылуы әбден орынды. Бұл проблеманың өз шешімін табуы тарихи дамудың келеңсіз жақтарын танытып, жеңіске жеткізе алады, яғни Трёльчтің өзінің берген анықтамасы бойынша «есуастық тарихи дамудың» кемшіліктерін жеңіп шығуға мүмкіндік береді.

«Есуастық тарихи дамудың» позитивті (жағымды, оңтайлы) тарихи дамудан өзгешелігі осы заман талаптарының жағдайына сәйкес келмейтін тар көлемді ғылымсымақ ретінде бой көрсетуі болып табылады. Онда мән-мағыналы барлық нәрселер мен байланыстар күмәнді нәрселердің әсерімен бір-бірінен бөлек қалыптасқан кездейсоқ құбылыстардың толқыған теңізінің қалың ортасында еріп, жоқ болып кетеді. Ал позитивті тарихи даму — тарихи зерттеулердің қол жеткен табыстарымен тығыз байланысты осы заманғы ғылым мен мәдениеттің ең қажетті әрі ең жемісті элементі.

Тарихи ғылымның әртүрлі салаларында жұмыс істеген ғалымдардың арасында Эрнст Трёльчтің есімі, ең алдымен, оның «Христиан шіркеулері мен топтарының әлеуметтік ілімдері» (1912) атты еңбегінің арқасында белгілі болды.

Таза кәсіби ғылыми көзқарас тұрғысынан алғанда бұл кітап... қалың оқырман қауымының қолына Батыстың өте-мөте маңызды тарихи-философиялық ойының аса бай, барынша кең көлемді жинағы ретінде тиді. Сонау ерте заманнан бастап өткен ғасырдың 20-шы жылдарына дейінгі кезеңнің тарихи-философиялық ой-пікірін түгел қамтыған бұл еңбек кезінде өте зор қызығушылық тудырды және әлі де мәдени құнды қазына болып табылады. Біздің бұған дейін мұндай компендиумға (ғылымның негізгі қағидаларының қысқаша баяндалған түрі) қолымыз жеткен емес және бүкіл Батыстан бұл орасан зор еңбекпен салыстыpa қоятын өзге ештеңе табылмайтын да шығар. Бірақ Эрнст Трёльч кітабының маңызы мұнымен ғана шектеліп қалмайды.

Кітапты соншалықты елеулі ететін нәрсе — тарихи ғылымның және оның теориясының дүниеге көзқарасының проблемаларына берілген баға, олардың XX ғасырға қарай қалай қалыптасқаны туралы деректер, дүниеге көзқарас саласындағы дағдарыстың өте күшті сезілуі және де дағдарыстан қалай шығу жолдарын іздестіру, бұл ретте тарихи ғылымның орасан зор маңыздылығы мен орасан зор жетістіктерін жете бағалау және оның қазіргі заманның алдында тұрған шұғыл міндеттермен өте тығыз байланысты екенін ұғындыру.

Эрнст Трёльч XIX ғасыр мен XX ғасырдың алғашқы ширегінде Еуропада, соның ішінде ең алдымен неміс ғылымында орын алып, күшейе түскен дағдарыс туралы алғаш рет мәселе көтерген тарих философтарының бірі болды. Жаңа кантшылдықпен тығыз байланыста болған философ ретінде ол, алайда ғылыми жұмысындағы алғашқы аяқ алысын Риккертті сынаудан бастады, Гегельден Бергсон мен Крочеге дейінгі әртүрлі тарихи-философиялық жүйелердегі даму туралы түсінікке талдау жасады.

Трёльч еңбектеріндегі ең басты орталық орынды әмбебап тарих жасауды өздеріне мақсат етіп қойған философтар мен тарихшылардың шығармаларындағы тарихи даму идеяларын қалай түсіну керектігі жөнінде жасалған терең талдау алады. Тарихи даму идеясының сонау Гегельдің диалектикасында пайда бола бастаған кезінен Трёльчтің өз замандастары тұсындағы философиялық мектептерге дейінгі қалыптасуы жөніндегі осы бір кең көлемді ауқымды очерк, шын мәнінде өзіндік дербес құндылығы жоғары қазына ретінде қарастырылуға әбден лайық.

Трёльч бұл еңбегінде проблеманың қойылу мақсатын негіздей келе, оны Риккерттің теориясын сынға алумен тығыз байланыстырады және оны тарих пен таным теориясының өзара қарым-қатынасын олардың өзара тығыз байланысы жағдайында қарастырумен қорытындылайды.

Трёльчтің өзінің алдына қойған басты міндеті, оның өз сөзімен айтар болсақ, жалпы ортақ мәселелерді әуелі эмпириялық тарих саласында молынан қамтып, содан соң барып оның жалпыға ортақ ұлы маңызын кеңінен жайып салып, ашып көрсету болды.

Э. Трёльч

ТАРИХИ ЖҮЙЕ ЖӘНЕ ОНЫҢ ПРОБЛЕМАЛАРЫ

I тарау

ТАРИХ ФИЛОСОФИЯСЫНЫҢ ЖАНДАНУЫ ТУРАЛЫ

1. Біздің заманымыздағы тарих ғылымының дағдарысы

Егер біз бүгінгі таңда тарих ғылымының дағдарысы туралы әңгімені ұдайы естіп жүрген болсақ, онда мұның өзі маман-ғалымдардың тарихи зерттеулерінен гөрі, жалпы алғанда, адамдардың тарихи ойлау жүйесіндегі дағдарыс туралы екені даусыз. Бұл екі жүйенің бір-бірінен алшақтап бара жатқанына көп болды. Сын тұрғысындағы басылымдар мен түпнұсқа бұлақ көздерін зерттеу жұмыстары, оқиғалар арасындағы байланыстарды жан-жақты салыстыру арқылы анықтап білу мен куәлік ретіндегі деректерге баға беру, ол деректерді одан әрі толықтырып отыру және олардың растығына тарихи психологияның немесе рух туралы ғылым ретіндегі психологияның көмегімен айқын көз жеткізерлік сипат беру, сөйтіп, сан алуан қыруар мол мысалдар негізінде белгілі бір уақыттың жалпы алғандағы негізгі белгілерін анықтау — міне, мұның бәрі де мейлінше дәлдікпен зерттелетін және әрбір нақты жағдайда мамандардың шамамен алғанда дәлме-дәл деп айтуына келетін әдістер мен тәсілдер арқылы бүге-шігесіне дейін тексерілетін болды. Бұл техниканың барынша әртүрлі және уақыт кезеңдерін шолу ауқымының барған сайын тарыла түскен жағдайында қолданылуы, бір ғана міндеттің өзін оны шешу құралдары өзгерген сайын, немесе оған басқаша түсініктеме беру әрекеттері жасалған сайын, немесе өзінен бұрынғы зерттеуші туралы кәдімгі жай ғана жазылған, сондай-ақ оның қаншалықты дәлдікті сақтағанын сынаған материалдардың күн тәртібіне үсті-үстіне қайталап қойыла берілуі тарихи зерттеулердің шолып шығу мүмкін болмайтындай көбейіп кетуіне алып барып соқтырады және оларды уақыт өткен сайын мезгіл-мезгіл қайта өңдеп, жүйелі түрде жинақтап отыруға мәжбүр етеді. Ал енді бұған лингвистика (тіл білімі) мен филологияның, палеография (көне жазбаларды зерттейтін тарихи-филология ғылымы) мен дипломатиканың (тарихи құжаттарды зерттейтін ғылым) кітапхана тану мен мұрағаттар танудың толып жатқан тың деректерін, жиһангез саяхатшылар мен оқиғаның басы-қасында болып, оны өз көздерімен көргендердің куәліктерін, сондай-ақ бұларға қосымша география, заңнама, экономика сияқты басқа да бірқатар ғылым түрлерін қосыңыз. Өйткені бұлардың көмегінсіз ешқандай да түпнұсқа бұлақ көздерінің деректеріне байсалды да дұрыс түсініктеме бере алмайсыз және болып өткен оқиғаны көз алдыңызға елестетіп, айқын көруіңіз мүмкін емес.

Тарихта жалпы алғанда ақиқат шындыққа дәлме-дәл жаратылыс ғылымдарына мүмкіндігінше жақын дерлік дәрежеде ғылыми қатаң талап қоюшылыққа зор маңыз беру әзірше сақталып отырған кезде, азды-көпті иландыра сендіруге қабілетті романдардың немесе диктаторлық өктем күші бар дәлелдердің көмегімен белгілі бір тезистер мен мүдделерге қатысты қисынсыз қиялды қоздырмайынша және жан дүниедегі күйзелістерді бастан кешіртпейінше бұл салада ешқандай дағдарыстың да, ешқандай өзгерістің де болуы мүмкін емес. Сонау мавршылардың (әулие Маврдың жолын қуушылардың) заманынан бергі жұмсалып келген орасан зор күш-жігердің, одан соң XIX ғасырдағы филология саласында білімі зор ұлы тарихшылардың арқасында тарих ғылымы жоғары дәрежеде дамыды және оның қол жеткізген табыстары таң қаларлықтай кең көлемді, толық әрі өткір сипат алды. Бұл жетістіктерден бас тарту бүкіл ғылыми мәдениеттің жоғары дәрежесінен, ең жоғары деңгейіндегі ізгілікті өнер мен кәсіби шеберліктің өзі онсыз мүмкін бола алмайтын, бұған дейін қалыптасқан бүкіл кәміл сенімнен, айқын көзқарастан, кәсіптің өзара хабардарлығынан бас тартқан жағдайда ғана мүмкін болатын нәрсе. Әрине, біздің алдымызда тұрған міндеттің соншалықты нәзік әрі кең көлемді болуына қол жеткізгеніміз де рас шығар. Сөйтіп, ол міндетті орындауға біздің күшіміздің жетпей қалғаны да, бастапқы кезеңінде толық басқаруымызда болған ұлы ғылымның біздің билігіміз шеңберінен шығып, басқаша бір алып тұлғалы жұмбақ сипат алғаны да рас болар. Тап осындай жолмен бейнелеу өнеріндегі дәстүрдің де быт-шыты шықты және әркімнің өз кәсібінің сырын терең білуінің сонау соңғы ортағасырлар дәуірінен бастап Француз революциясына дейінгі жүздеген жылдар бойы қалыптасқан ортақ дәстүрі ендігі жерде кез келген жеке адамның жеке тәжірибе жасап көруі мен сырттай пайымдап көруіне, немесе рынок пен журналистердің талаптарына орын босатты. Алайда шын мәніндегі тарихи зерттеулер саласында мұншалықты осалдау мен қирап күйзелу әлі күнге дейін болып көрген емес еді. Ендігі жерде жеке-жеке салалар бойынша дербес мамандандыру қатері төніп отыр. Мұның өзі — әрбір кеңейіп әрі тереңдеп келе жатқан, сондай-ақ өзінің алғашқы кездегі ортақ негіздерінің идеясын жан-жақты зерттеп, жаңаша жасап жатқан ғылым үшін болмай қоймайтын жағдай. Бірақ бұл қатерге қарсы тұра алатын нәрсе — жұмысты бір мақсатқа шоғырландыруға және жоспарлы түрде жүргізуге деген ерік-жігердің күшті болуы. Академиялар, тарихшылардың әртүрлі бірлестіктері, ықпалды оқытушылар мен мұғалімдер өздері өткізетін семинарларда және өз шәкірттерінің арасында нақты проблемаларды бөліп беру, сондай-ақ зерттеу жұмыстары саласындағы күш-жігерді бір бағытқа бұрып, біріктіру шараларын жүзеге асыра алады. Құрылыс саласында ең жоғары қабілеті бар шын мәніндегі үлкен шеберлер өздеріне дейін әзірленген бүкіл материалды қарап шығып, қайта жасай алады, сөйтіп, сол әрекеті арқылы зерттеу салаларын жаңаша жүйелеп бөлудің жолын көрсетіп береді. Мұндай жағдай тарих ғылымында қазірдің өзінде орын алып отыр. Моммзен бұл екі бағытта да нағыз қас шебердің өзі болды. Мұндай жүйені құруды одан әрі жалғастыра беру мүмкін болмайтын ішкі жағдай жоқ. Кез келген алдын ала ойластырылмаған кітаптар қазірдің өзінде сирек те болса жазылып жатыр, зерттеу қорытындыларын шығару шын мәніндегі қас шеберлердің қолына табыс етілуде, ал шәкірттер олар үшін материалдарды зерттеп, әзірлеу үстінде. Диссертациялар мен оқулықтарды шамадан тыс көптеп басып шығаруға шек қойылатын да шығар, алайда тума талант пен ыждағатты ынта-жігер үшін еңбек ету мүмкіндігі, зерттеу жұмыстарының бақыты мен жаңалықтар ашу қуанышын сезіну әрқашан сақталады. Рас, ғылымның едәуір мөлшерде өзіндік ерекшелігі жоқ кескін-келбетке душар болуы мүмкін, бірақ оның мәнінің өзі де осындай. Төтенше жақсы жоспарлар мен көз жеткізе илантатын айқындық ілуде бір кездеседі, оның үстіне, олардың қорытынды нәтижелерін зор төзімділікпен ұзақ уақыт бойы күтуге тура келеді. Ал мұның өзі ғылымның кемеліне келе дамуымен және жетіле түсуімен бөлінбестей тығыз байланысты. Оның үстіне, жаратылыстану ғылымдарында да жағдай тап осындай.

Дағдарыс бұл мәселеде емес. Оның басқаша болуы да мүмкін емес. Біз ол жолдардан әлі толық өткен жоқпыз, оған әлі көп бар. Шынында да соншалықты мол білімді түгел игеру және оның барған сайын өсіп отырған материалдарына деген билікті сақтап қалу өте қиын. Алайда соңғы онжылдықта басылып шыққан кітаптар мен түрлі шимай-шатпақ жазбаларды ақылға қонымсыз түрде молынан басып шығару тым артық мөлшерде орын алды. Егер мұның өзін «тарихқа деген көңіл күйі соншалықты нашар» бүгінгі оқушы жастардың сол қалпында әлгі қыруар мол материалды көріп, осының бәрін оқып үйреніп, меңгеруімізге тура келеді-ау деп, алғашқыда-ақ шынымен шошып кетуі ғана болса, онда мәселе мүлде басқаша әрі түсінікті. Дегенмен әрбір пісіп жетілген әрі көнерген, өз бойында толып жатқан алғышарттары бар мәдениеттің тағдыры, міне, осындай. Егер дұрыс іріктеліп сайланған басшыларға сенім артатын болсақ, онда ең елеулі мәселені түсінудегі қазіргі бар кейбір инстинкт орын алған жағдайда, өзге ешнәрсеге де қарамастан, барлық қиыншылық атаулыны жеңіп шығуға әбден болады. Бұған күштерді дамыту ісіндегі белгілі үнемшілдік пен жоспарлылықты қосуға болады және қосу керек те. Сондай-ақ барлық ескірген нәрседен және әдебиетті толық көлемінде білеміз деген атышулы көпірме сөздерден бас тарту керек. Бірақ тарихи сауаттылық пен тарихтың өзін терең білуді жойып жіберемін деу баяғы тағылық кезеңге қайта оралу болып шығар еді және мұның өзі өмірдің барлық өзге салаларында да тағылық заманға қайта оралған жағдайда ғана мүмкін болатын нәрсе. Жалпы алғанда, мұндай нәрсенің ешқайсысын да қалау мүмкін емес, сондай-ақ олай етуге тырысуға да болмайды. Өйткені мұның өзі Руссоның жасанды мәдениеттен мезі болып, әбден жалығуының нәтижесі де бола алған жоқ. Тағылық жағдайға қайта көшуден көптеген адамдар өте күшті қауіптің белгісін көретін болса, енді біреулер өздерін қызықтыратын құтылу шарасын күтеді. Ал мұның өзі тағылық жағдайға қайта көшу қатері төнген жерде пайда болады және қыруар көп кітаптың жастардың өкпесін қысып, тынысын тарылтқандықтан қабылданған шешім ретінде емес, қайта жалпы дүниежүзілік төңкерістердің салдары ретінде орын алады. Тағылану — өзін-өзі жойып, құруға айналған мәдениеттердің қараңғы қапаста шексіз ұзаққа созылатын соңғы кезеңі. Ол ешқашан да қуанышты азаттыққа жеткізбейді, жаңа күш-жігер мен балауса балғындық бермейді. Біздің өз жүгімізді өзіміз арқалап, ілгері жүре беруімізге тура келеді. Ол жүгімізді саралап, реттеп алуымызға бір иығымыздан екінші иығымызға ауыстырып салуымызға болады. Бірақ ондағының бәрі де өзіміздің игілігіміз, өзіміздің қаруымыз болғандықтан да, оларды қалай болса солай лақтырып тастай алмаймыз. Жастардың қазір бастарынан кешіріп отырғандарының бәрін бір кездегі жастық шағымызда алдыңғы ұрпақтан қалған мұра ретінде біз де басымыздан кешірген болатынбыз. Бірақ біз оған шыдап, төзіп бақтық, жеңіп шықтық, сонымен іс оңына жүріп берді. Тек мұның бәрі де ол кезде көп жағдайда тып-тыныш өтіп жатушы еді. Ал қазір неғұрлым ашық әрі қызық өтуде, бірақ сайып келгенде, нәтиже бір-біріне ұқсас болып шығады.

Алайда, егер тарихи зерттеулер саласындағы шын мәніндегі дағдарыс туралы сөз етуге де мүмкін болмаса және оны жою өзімізді өзіміз рухани тұрғыдан өлтірумен тең болып табылса, онда өзінің жалпы философиялық негіздеріндегі және тарихи ойлау жүйесі элементтеріндегі тарихи құндылықтарды дұрыс түсінудегі дағдарыстың одан сайын күштірек болғаны. Осыларды ескеріп, басшылыққа ала отырып, біздің тарихи оқиғалардың бір-бірімен байланысы туралы тереңірек ойлануымызға және оларды рет-ретімен құрастыруымызға тура келеді. Германиядағы арнаулы тарихи ғылым 50-жылдардан бастап дүние жүзінің ұлы әрі барлығын да түгел қамтитын, Ранкенің рухани назарында әлі де сақталған тарихи бейнесінен сырт айналып кетті. Сөйтіп, ол тарихты ішінара арнаулы ғылым салаларына бөлді, ал бұл салалар әртүрлі аймақтар мен кезеңдердің тарихын зерттеумен айналысуға тиіс болды. Оның үстіне, жаңа еуропалық тарихқа ішінара бағыт сілтеп, оның тек қана Бисмарк империясының негізі қалануының саяси-дипломатиялық-әскери тұстарын зерттеуін қалады. Ал бұл екі арада Еуропа мәдениетінің тарихи құндылықтары туралы түсініктер шын мәнінде сонау атам заманнан бері өзінің ішкі мазмұны жағынан өзгеріп отырды. Тарихи өмірдің бірігуіне қарай, оның біртұтас күштері мен мақсаттарына қарай, рухани және тірі тұтастық құруда тарихи кұндылықтардың бір-бірімен өзара байланысып, сіңісіп кетуіне қарай орасан зор ұмтылыстың тарихтың ыдырап бөлшектенуі мен қаңырап бос қалуына қарсы жауап ретіндегі реакция түрінде бой көрсетуі — әбден табиғи нәрсе. Мәселе мұнымен ғана тынбайды, енді тарихи құндылықтардың өздері тағы да қозғалысқа келіп, оларды жаңадан іріктеуді реттеп құрастыруды және ресми қалыптастыруды талап етеді. Бір жағынан, Карл Маркс пен оған рухани жағынан туыстас ойшылдар тарихтың бұрыннан қалыптасқан үйреншікті бейнесін бірте-бірте баяу өзгертіп, қиратумен болды, оның себептерін түсіндірудің жаңа тәсілдерін қолданудың және мүлде жаңа мақсаттар қоюдың жолдарын үйретті. Мұның тигізген ықпалы орасан зор болды және солай болып қала берді. Дегенмен тарихтың марксистік құрылымының толық кемеліне келмегені тап қазіргі кезеңде барған сайын айқын көріне бастады. Екінші жағынан Фридрих Ницшенің тигізген ықпалы да аз болған жоқ. Ол бұрын қабылданған құндылықтар жазылған қасиетті тақтаның тас-талқанын шығарып, Еуропа тарихын қалай түсіну керектігінің жаңа психологиясын ұсынды. Бұл психология, қаншалықты біржақты және қауіпті бола тұрса да, істің барысын шексіз көп салдарларға душар ете бастады. Содан соң француздық түңілушілік келді, мәдениеттің эстеттер тарапынан сыналуы басталды, бұларға берілген жауап ретіндегі соққы Бергсонның ілімі болды, оны француз жастары қызу қолдап, қабыл алды. Италияда Кроче де тарихтың жаңа жолдарын ашып үлгерді. Англияда Г.Д.Уэллстің «Outline of history» деген еңбегі ағылшындардың тарихи санасын дүр сілкіндірді. Осылардың бәрімен қатар, неғұрлым аз мөлшерде болса да, діннің қайта жанданып, күшейіп келе жатқан тарихы мен өнер тарихы дегенмен де жеткілікті дәрежеде дерлік күшті ықпалын тигізді. Бұлар тарихты әдеттегіше үйреншікті протестанттық-либералдық-пруссиялық немесе діннен тыс-ұлтшылдық-империалистік тұрғыдан түсіну жүйесін қолданыстан ығыстырып шығарды, сөйтіп ежелгі ерте заманға, орта ғасырдың аяқ кезіндегі готикалық дәуір мен қазіргі дәуірге деген көзқарастық қатынастарды мейлінше басқаша баяндап, түсіндіріп берді және әртүрлі дәуірлердегі жалпы алғандағы жан дүниесіндегі құрылымдардың кілті ретінде ең алдымен өнер түрлерін пайдаланды. Міне, мұның бәрі де шартты түрде өзінен-өзі белгілі болған бағаларға қарсы, өзіндік бағыты мен бет-бейнесі жоқ, басқа біреулерге еліктеп, солардың соңынан ерушілерге қарсы бағытталған болатын. Ал соңғылары өздерінің оншалықты күшті орталық емес екендігін біле тұрса да, оны расында да бейне бір байқамаған сыңай танытады, ал жастар арасындағы күші мен беделінен, олардың қолдау білдірген ырқынан барған сайын көбірек айырыла бастады.

Ал енді барлық тарихи теорияларды іс жүзінде өте күшті қаталдықпен қайта тексеру басталды. Бейбіт кезеңде немесе қалай дегенде әлдебір өрлеу кезінде пайда болған ол теориялар өздерінің құндылықтар жүйесінің іс-әрекетін болашақта да жалғастыра беруді көздеді. Олардың мұнысы өзінен-өзі белгілі жағдай сияқты болатын. Дүниежүзілік соғыс пен революция орасан зор қорқынышты күші бар көрнекі оқу түріне айналды. Біз ендігі жерде теорияландыру және жаңаша құрастыру жұмыстарын бәріне де төзе беретін, ең батыл әрі дөрекі теориялардың өзін де зиянсыз ете алатын тәртіптің қорғауына сүйеніп емес, қайта дүниені өзгертуші дауылдың сұрапыл соққысы жағдайында жасаудамыз. Оның барысында бұрынғы айтылған әрбір сөздің қаншалықты тиімді немесе тиімсіз екендігі тексерілді. Бұрынғы салтанатты түрдегі елеулі маңызы бар болып көрінген көптеген нәрселер ендігі жерде іске алғысыз бос сөзге немесе құр қоқысқа айналып шыға келді. Біз аяғымызды нық басар жер таба алмай қиналдық, келесі қалай қалыптасуымыздың алуан түрлі мүмкіндіктері айнала төңірегіміздегі астан-кестен жағдайда құтырына көтерілген құйын құшағында қалды. Мұның өзі, әрине, дүние жүзілік соғыс отының шарпуы жайлаған жерлерде, әсіресе Германия мен Ресейде, бірінші кезекте жаппай төтенше өзгерістердің орын алуына алып барып соқтырды.

Сөйтіп, шынында да, тарихи ой-пікірдің тоқыраған дағдарысы орын алды және оны бірінші кезекте ең алдымен жастардың сезінгені әбден түсінікті. Өйткені олар жасы егде тартқан ересек адамдардың көпшілігімен салыстырғанда жаңа идеялар мен тағдырларға неғұрлым жақын әрі бейім тұрады, мына астан-кестеңі шығып жатқан дүниеде өздерінің өмір тіршілігі мен тағдырын тандап, қалыптастыратын да солар болмақ. Мұның өзі -қазіргі жастар үшін қатарынан әрі теориялық, әрі практикалық проблема. Оның үстіне, ол проблеманың күшін жастардың басым көпшілігі кері итеріп тастаса, сөйтіп, өмірге неғұрлым толық көлемінде құштар, наразылық толқуы мен арман-қиялға бейім немесе философиялық тұрғыдан ашу қоздыра алатын жастарды толғандыра алатын болса, оған таң қалудың тіпті де қажеті жоқ. Әрине, мұндай жағдайды егде жастағы адамдар толығымен сезіне алмайды деп ойлау да дұрыс бола қоймас еді. Алайда олардың барлық жаңалық атаулыны тап жастар сияқты мол мөлшерде қабыл алып, бастарынан кешіре қояды деу екіталай нәрсе. Сондықтан да жастар бұл мәселелер бойынша құқығын толық пайдаланып, мәселені батыл көтере алады, егер дағдарысты жеңіп шығуды болмаса да, ондай жағдайда кемінде соған ұқсас басқа бір жаңа әрекеттердің жасалуын талап ете алады.

Менің ойымша, дағдарысты жеңіп шығу осы еңбектің қорытындысы түрінде ғана тұжырымдала алады. Мұнда, ең алдымен, кәдімгі дағдарыстың бар екенін барынша батыл мойындауымыз, сондай-ақ тарих философиясы саласында тарихи зерттеу мен ойлау техникасы арасындағы айырмашылықты толық көлемінде ажырата білуіміз қажет. Дағдарыс екінші проблемамен қағидатты түрде, ал бірінші проблемамен ішінара ғана байланысты.

Ал мұның өзін екінші проблемаға сын көзбен қарауды бірінші проблемаға жайдан-жай, алаңсыз аудара салу деп түсінуге болмайды. Дегенмен онда да қаусап ескірген және шартты түрдегі нәрселер аз емес, бірақ ең басты мәселеде бұл ғылымның тазалығы күшті. Керісінше, тарих философиясында өмірдің бүкіл сезімдерін қайта қарастыру үдерісі жүріп жатыр және өзімізге өте қажет тұтастықтың толық болуына ұмтылыстың бар екені байқалады. Бұл жерде тәуелсіз өмірлік сезімді негізге ала отырып, жаңа нәрсе құрудың реті бар. Бірақ біз бұған бола аз ғылымымызды тас-талқан етіп қиратпаймыз, оны өлердей жек көріп кетпейміз, оның беделін түсірмейміз. Қазірдің өзінде соншалықты көп нәрсе қиратылды, алдағы кезде бұл саладағы «атың шықпаса, жер өрте» дегендей, Артемиданың Эфестегі ордасын өртеп жіберген Геростраттың қылығы сияқты ақымақтық әрекеттің қатері екі есе арта түспек. Неміс ғылымының елеулілігі және объективті негізділігі және адалдығы біздің дүниежүзілік рухани жағдайымыздың берік тірегі және мінез-құлқымыздың айқын көрінісі ретінде әлі де ұзақ уақыт бойы қызмет ете беретін болады.

Сонымен, дағдарыс тарихтың философиялық элементтері мен қандай жағдайдағы тұстарында екені белгілі болды. Оны тарихтың дүниеге көзқараспен байланысы және оған, яғни дүниеге көзқарасқа деген маңыздылығы деуге болады. Оның үстіне, бұл қатынас сөз жоқ өзара байланысты болады, яғни тарихтың дүниеге көзқарас үшін маңызы және дүниеге көзқарастың тарих үшін маңызы бар деген сөз. Проблемалардың бүкіл бұл тобын тарихтың философиясы деп қана айтуға болады. Жаратылыстану ғылымдарының осыған ұқсас проблемалары да тап осылай табиғат философиясы деп аталады. Рас, кезінде бұл екі атау да, бір жағынан, Шеллингтің табиғат философиясындағы және оның сан алуан салаларындағы, ал, екінші жағынын, Гегельдің тарих философиясындағы және онымен бір тектес жақын теориялардағы белгілі бір проблемаларды шешу үшін біржақты қолданылып келген болатын. Сондықтан да олар күні бүгінге дейін көп адамдардың көңілінде күдік тудыруда. Алайда өзімізге қажетті шартты белгілерді біржола жоғалтып алмау үшін оларды өткен замандағы проблемалардың шешімдерімен біржақты байланыстырудың қажеті жоқ. Өйткені олар шешімнің мүмкін болған көптеген түрлерінің біреуін ғана білдіріп келді, ал қазір олар бұрынғы мағынасында қолданыла алмайды. Біз бұл жерде табиғат философиясының проблемаларымен айналыспайтын боламыз. Ал тарихтың философиясына келетін болсақ, онда біз бірден былай деп айтуға тиістіміз: бүгінгі таңда тап мұндай ағымда тарихты жүйелеу мен дедукциялауды (жалпыдан жалқыға қарай ой қорытындысын жасауды) түсінуге тіпті де болмайды. Тарих философиясын және оның проблемаларын анықтау бүгінгі таңда, жоғарыда атап көрсеткеніміздей, жалпы алғанда тарихтың дүниеге көзқарасқа қатынасы қандай екенін, философиялық алғышарттарды және тарихтың оған тигізетін ықпалын анықтауда болып табылады. Сонда негізгі проблема осы міндеттерді өзара ретке келтірудің қазіргі кезең талап етіп отырған түрін іздеп табуда болып шығады. Бұл проблема ұрпақтардың әрбір елеулі түрде ауысып отыруына байланысты барлық уақытта да қайтадан тұжырымдалып отыруы тиіс. Бұл проблема негізінен алғанда жаратылыстану ғылымдарының дамуына және пайдакүнемдік-практикалық сипаты бар жедел шешімдерге мүдделі Ағарту дәуірі тарихи өзін-өзі терең түсіну және тарихи ақыл-ойға бойлау кезеңіне орын бергелі бері қайтадан пайда болды. Француз революциясына берілген қуатты интернационалдық қарсы соққыдан бастап және сонымен бір мезгілде өзінің сипаты жағынан мүлде өзге неміс классикалық философиясы мен поэзиясындағы рухани революция жасалғалы бері мәселе жаратылыстану ғылымдарымен және оларды философиялық тұрғыдан түсіндірумен қатар барлық елдердің осы заманғы ғылымында тап осылай қойылып келеді. Оның үстіне, мұның өзі әркімнің өзін-өзі тарихи тұрғыдан жете түсінуіне бағытталған шартты тәрбиенің негізі әлдебір себептердің салдарынан қатты шайқалған жерлерде ерекше күшті болды. Мұның өзі тап осы проблема көне Еуропа құрылығындағы саяси, әлеуметтік және философиялық тұрғыдан ұдайы қоздыруға душар болып келген халықтарға қарағанда ағылшын-саксон халықтары үшін онша күшті қойылып отырған жоқ деген сөз. Ал ұзақ уақыт бойы қатал тағдырдың ауыр азабын тартып келе жатқан ел Германияда бұл проблеманың ерекше өткір екені даусыз.

Бұл тұрғыдан алып қарағанда, тап осы проблема біздің бүгінгі таңдағы рухани өміріміз үшін негізгі проблема болып табылады. Өйткені ол жалпы алғанда бәрін де тарихи тұрғыдан алып қарау деп аталатын проблема. Яғни бәрін де — біздің білімімізді де, жеке адамның рухани өмірін қалыптастыру мен жаңа әлеуметтік-саяси жағдайлар туғызу үшін қажетті «артықшылықтар» мен кемшіліктерді де жан-жақты ой елегінен өткізуден пайда болатын түбегейлі тарихтандырудан шығарудан өзге ештеңе де емес деудің реті бар. Мұндай тарихтандыру XVIII ғасырда ақыл-ойдың мазмұнын елеп-ескермей, сыртқы көрінісіне ғана мән беріп, оны математикаландырудан кейін баяулап болса да жүре бастады және практикалық қажеттіліктің қысымы нәтижесінде осы заманғы мемлекетпен және оның өзін-өзі түсіну мен өзін-өзі ақтау әрекеттерімен бірге жоғары деңгейге көтерілді. Сөйтіп, ол романтикамен бірге қуатты, күш-жігерлі болып өсіп, осы заманғы ой-пікірдің дәрежесін принципті (қағидатты) түрде анықтап беруге, ол ол ма, өзінің шеңберіне сонымен қатар дамудың жалпы түсініктері түрінде табиғат көріністерін де тартуы керек болды. Тарихтандыру Ағарту дәуірі мен француз революциясының қатып-семіп қалған догматизмін ығыстырып шығарып, орын ауыстыруы арқылы дүниеге жаңа көзқарастардың аса қуатты жетекші күшіне айналды. Сонымен, қазір біздің алдымызда кеңінен өріс алып, молынан құлаш жайған тарихи-тәжірибелік зерттеу міндеті тұр. Ол, әрине, планетамыздың тіршілік иелерінің биологиясына негізделген және ол өзінің алғашқы қадамынан бастап-ақ тарих философиясының ірі-ірі жүйелерін қолдану арқылы мәселені философиялық тұрғыдан талдап көрсетуге ұмтылды. Алғашқыда, яғни тарихқа деген ынта-ықылас басымдық танытып, әрекет жасап тұрған кезде, тарих жаратылыстану ғылымдары тұрғысындағы математикалық-механикалық түсініктерден арылып болған кезде тарихтандырудың рухани өмірімізді барынша байытып, тереңдете түскеніне, өнер мен әдебиетті шын мәнінде қалай дұрыс түсінуді үйреткеніне ешқандай күмән келтіруге болмайды. Ол өзінің ынталы шабыты арқылы ең алдымен ұлттық мемлекеттердің құрылуына ықпал етіп, онымен бірге болды әрі оны өзінің мазмұнымен толықтыра түсті. Алайда кейінірек оның материалдарының мөлшері өсе түсіп, көбейіп кеткені сонша, ол енді айқын басымдық танытты. Сөйтіп өзгеріп, жойылуы тиіс және түп нұсқаларды сынау төңірегіндегі бір-біріне мүлде қарама-қайшы құрылым түзілімдері мен дау-дамайлардың тигізетін әсерлері скептицизм, яғни танып білуге деген сенімсіздік тудырды, тарихтың жаратылыс тану ғылымдарымен қайтадан жақындаса түсуі бәрін де анықтап, негіздеп бере алатын детерменизм және ұлылық пен ерлікке қарсы қасақана жаулық жасау сияқты болып көрінеді. Жинақтаушы ұлы синтездердің өнер үлгілеріне ұқсас туыстығы релятивизм (нақты болмысты білу мүмкін емес деп танитын идеалистік ілім ағымы) мен эстетизмді («таза өнерді» жақтаушылық) тудырды, ал түп нұсқаларды объективті тұрғыдан зерттеп оқып үйрену ғылымның кейбір салаларындағы мамандарға ғана жүктелді. Бұрынғы еркіндік пен жоғары өрлеу ендігі жерде басы артық ауыртпалық пен берекесіздіктің қайнар көздеріне айналды.

Сондықтан да 1848 жылдан бастап толық көлемінде дерлік апатқа ұшырап, жойылып бітуге таянған философия белгілі бір дәрежеде қайта тіріліп, жаңадан өрлей бастасымен ол әуелі механикалық натурализмнен, содан соң одан да зор табанды күш-жігер жұмсау арқылы тарихтың өзінен де іргесін аулақ салды. Бір кезде мүлде ұмыт қалған және негізсіз жала жабылып, қиянатпен қараланған тарих философиясы енді қайта оянды және өзінің мән-мағынасы мен маңызын бұрынғысынан да берік орнықтырып, күшейте түсті. Бұл ретте дүниежүзілік соғыстың масқара болып күйреп, бас көтере алмастай ауыр апатқа ұшырауының атқарған рөлі де аз емес. Сонымен бірге бүгінгі таңда тарих философиясының қайта өрлегені туралы ешқандай күмәнсіз айта беруге болады. Біз одан өзіміз көксеген түпкілікті сұрағымызға нақты жауап таба аламыз. Өйткені ондай нақты жауапты осы тақырыптағы барынша тапқырлықпен әрі шешендікпен айтылған бірнеше афоризмнен немесе азды-көпті дәлме-дәл айтылған нәзік ойлардан табу мүмкін емес. Ондай жауапты тарихтың мән-мағынасын және оның рухани мақсаттары мен мазмұнын философиялық тұрғыдан неғұрлым байсалды әрі терең түсінген жағдайда ғана табуға болады.

Бірақ ондай жағдайда әңгіме ең алдымен тарих философиясының өзінің мәні мен мән-мағынасын суреттеуден және оның бүгінгі таңда қалай қалыптасып, қалай құрылғанын, оның қағидалары мен мұқтаждықтары қандай екенін тап солай етіп көрсетуден басталады. Одан кейінгі мәселелердің барлығын да тек осы тұрғыдан қарастыру арқылы шешуге болады. Ол үшін тарих философиясының мән-мағынасы мен мүмкіндіктеріне алдын ала шолу жасауымыз қажет.

2. Осы заманғы тарих философиясының пайда болуы

Тарих философиясы — басқа да көптеген өзгерістер сияқты осы заманның туындысы, XVIII ғасырдың төл перзенті. Ол осы заманғы этикамен және мәдениетпен өте-мөте тығыз байланысты. Өйткені бұлардың міндеттері мен мәселелері ендігі жерде тарихтың қатысуынсыз шешіле алмайды. Сондықтан да олар бұрыннан жақсы таныс баяндаушы ескі тарихты бұдан да былай парасатты пікір айтуға, салыстырулар жасауға және дамудың мән-мағынасын түсінуге, сөйтіп, оның өзін дамудың биік шыңы ретінде танып-білуге мәжбүр етті. Тап осылай ету арқылы тарихты философиялық тұрғыдан қарастыру сонау Галилей мен Декарт заманынан бері бүкіл ынта-жігермен баса көңіл аударылып келген жаратылыс тану ғылымдары мен математиканы оқып-үйренуге қарсы қойылды. Міне, содан бастап табиғат философиясы мен тарих философиясы арасындағы күрес осы заманғы рухани өмірдегі ең маңызды тақырыптардың біріне айналды. Сөйтіп, бұл тақырып ауыртпалық салмағының ұдайы өзгеріп отыруы барсында зерттелумен болды және қазір де тап солай зерттеліп келеді.

Істің маңызды мән-мағынасын терең түсіну үшін мұның өзі өте-мөте қажет. Тарих философиясы — ғылымның кеше ғана пайда болған жемісі емес, бірте-бірте аңғару арқылы байқалатын проблема. Бұл проблема кем дегенде ғылым туралы түсінік ең алғашқы қалыптаса бастаған кезден бері бар. Ол өзіне деген мұқтаждық туа бастаған, дүниеге деген көзқарастағы орын алған қажеттілік талап еткен кезден бері қарай пайда болды. Бұл проблема тарихи зерттеулерден гөрі, ең алдымен, дүниеге деген көзқарас саласына қатысты. Ал бұл екеуі бір-бірімен кейін, рухани өмірдің елеулі де маңызды мақсаттары туралы парасатты пікір тарихты терең білуді, ол тарих өзінің құрамына философиялық парасатты қамтуды талап ете бастаған кезде ғана жақындасты. Ондай қажеттілік ол екеуінің де тарапынан бір кезде және бір себептен пайда болды. Мәдениет саласында сана үлкен-үлкен мәдени кезеңдердің ауысуы неғұрлым белгілі және мәнді бола түскен сайын оны жақсы түсінуді талап етті, ал тарих болса, өзі алуан түрлі салаға жеткілікті мөлшерде кеңінен тараған бойда бірлік, мақсат және мән-мағына туралы сұраққа нақты жауапты талап ете бастады. Мұның екеуі де орта ғасырлар дәуірі мен шіркеуден іргені аулақ салудың салдары еді және ойлауға белсене кіріскен бюргерлік (қалалық) тоғышарлардың жаңа заман туып келеді, ендігі жерде ескінің бәрінен арылып, ара-жікті осы бастан ашып алу қажет деген әрекеттерімен тығыз байланысты болды.

Гректерге тарихтың едәуір елеулі бөлігі, тіпті мәдени дәуірлердің философиялық тұрғыдан рет-ретімен құрылған жүйесі де белгілі еді. Ал тарих біздің дәуірімізге әбден жұлмаланған үзік-үзік және тұспалды ишаралар түрінде ғана жетті. Олардың, гректердің, табиғат және тарих туралы аса зор ықпалы бар мифтері (аңыз-ертегілері) болды, ал кең көлемді сыртқы және оңтайлы жинақталған күшті ішкі саясаты жүзеге асыра бастаған кезден бері қарай терең ойлы мән-мағына және саяси өмір түрлерінің тиімді жүйесі туралы теориясы да пайда болды. Алайда оларға айнала төңіректе болып жататын оқиғаларды сезінуден, сондай-ақ ондағы айқын белгіленген бағыттардан өмірге және дүниеге деген көзқарас үшін серпін беретін тарих философиясы белгісіз еді. Олардың дүниеге деген көзқарасы тарихтан мүлде тыс және тарихқа тән емес ақыл-парасатқа, бұлжымайтын әрі уақыттан тыс заңдардың метафизикасына негізделген болатын. Бұл бағытты уақыт пен тарихтан тыс деп ерекше қатты қарастыратын элеаттарды былай қойғанда, тіпті Платонның идеялары да, Аристотельдің ашқан түрлері де немесе Гераклит пен стоиктер (құмарлық пен құштарлықтан бас тартып, тек «ақыл-ойдың» талаптарына ғана бағынып өмір сүрушілер) ұстанған табиғат заңдары да бейне бір тап сол сияқты болып көрінді. Оларда тарих пен рух мәңгілік субстанциялар (барлық заттар мен құбылыстарға тән мән-мағына) мен берік тәртіптің шеңберіне сығылыстыра қондырылған. Бұлардың мәнін жер бетінде болып жататын қайдағы бір лайланған және ұдайы өзгеріп отыратын құбылыстардан емес, қайта олардың уақыттан тыс мән-мағынасын логиканың көмегімен сырттай пайымдап, аңғару арқылы түсінуге болады деп білді. Тарих бұл мән-мағынаны түсіну құралы қызметін атқарған жоқ, кайта, оған керісінше, тарихты түсінудің өзі осы мән-мағынадан туындайды деп ұқты. Өйткені олар адамзаттың қызметі мен жасампаздық істерінен біресе қайдағы бір күңгірт те көмескі әрі қырық құбыла өзгеріп тұратын әлде бір нәрселерді, біресе қол жеткізбек болған мұраттарына таза логиканың көмегімен сырттай пайымдап, аңғару арқылы жақындай түсудің барған сайын айқындалып әрі одан әрі жалғасып келе жатқан құбылысын көрді. Міне, тап сондықтан да оларда шын мәніндегі мазмұнды қалыптасу мен өз мазмұнын өзі арқылы аша алатын ақиқат нақты даму болған жоқ, тек әлгі жақындай түсіп, жалғасып келе жатқан құбылыста ғана кең көлемді берік негіз әрқашан болды. Шын мәнінде бұл кең көлемді берік негізге тек гректер ғана жақындағандықтан, ал өзге халықтардың барлығы да мәдениеттен хабары жоқ жабайылар саналғандықтан, дүние жүзілік тарихта ондай жақындасу қажеттілігі туа қойған жоқ, жалпы алғанда, дүниенің мән-мағынасы Жер бетіндегі адамдар жүзеге асырып жатқан ондай жақындасудың қандай дәрежеде болатынына тіпті де тәуелді емес деп саналды. Бірақ, оның есесіне, өздерімен өздері болып, шат-шадыман өмір сүріп жатқан және жұлдыздар рухы жайлайтын о дүниедегі таза тәртіп пен таза түрлер әлемінде өмір сүруге тиістіміз деп ойлайтындарға бәрі де тек осылай болып көрінді. Егер уақытша болмыста өмір сүретін тіршілік иелерінің арасында әлгі мән-мағынаға жақындасу тек эллиндердің ғана маңдайына жазылған болса, онда мұның өзін олар үшін бұл дүниені тұтас алғанда ешқандай маңызы жоқ кездейсоқ бақытсыздық деп санауға да болар еді. Күнгірт те көмескі ақыр заман дегеніміз — кездейсоқтықтар әлемі. Жеке адамның ақыры, жалпы алғанда, мәңгілік мән-мағына үшін ешқандай да маңызды емес, қайта, керісінше, оның өзі сол мән-мағынадан маңыз алады. Егер дүниенің мәңгілігімен бірге ақыр заманның мәңгілігі де белгіленер болса, онда осы соңғы ақылға қонымсыз есуастық мәңгілік ондай жағдайлар кезінде тек былай білінер еді: ол мәңгілік шыр айналу барысында дүниенің мәңгілігіне қайтсем жақындасамын деп ұдайы әрекет жасап бағуға тырысатын болады. Мәңгілік қайта оралып отыру жөніндегі бұл ілім тарихты оның өзінен пайда болатын мән-мағынасынан жұрдай етеді және тек шын мәнінде ақиқат орын алатын барлық көмескі де күңгірт оқиғалардың жаңадан пайда болатын бейнелерін мәңгілік ешкімге керексіз парықсыздық жиынтығына айналдырады. Міне, мұндай жағдайда тарих философиясының шынында да ешқандай қажеті болмай қалады, бастан өткен саяси үдерістерді түсіндіре баяндап беретін тарихтың өзі жеткілікті саналады. Ал ондай үдерістерден белгілі бір практикалық ілім туындай алады немесе жиһангез саяхатшылардың өзінің туып-өскен отанын жат жерлермен кемеңгер тапқырлықпен салыстыра отырып ашқан жаңалықтарының қуанышы мен ризашылыққа бөлеген сәттері сияқты жақсы әсерлер қалуы ғажап емес. Бұл екі жағдайда да ғажайып ұлы жетістіктерге қол жеткізуге болады. Мұны біз Фукудид пен Геродот еңбектерінің арқасында жақсы білеміз.

Ежелгі заманның соңғы кезеңіндегі ұлы оқиғалар бұл салада батыл өзгерістер тудырды. Дүниенің шоғырланған кіндігі Рим империясы болып қалуымен қатар, ендігі жерде ілгері жылжудың орталық салмағы жабайылар еліне және ертедегі Шығыстың ендігі ашылып жатқан жаңалықтарына қарай ауды. Мұның өзі Полибийді бүкіл дүние жүзілік тарихты одан алыста отырып-ақ, логикалық ойлау тәсілімен түсінуге бір табан жақындатты. Бұл факторлардың шарықтау шегі дүние жүзілік дін идеясына барып ұласты. Ал ол идея дүниежүзілік империяның мақсатына өте-мөте сай келді де, ақыр соңында ол христиан діні ретінде берік қалыптасты. Мұның өзі адамзатқа деген сенім, құпия сырдың ашылуы және қауіп-қатерден құтылу ретінде қабылданды. Соның нәтижесінде өмірдің мән-мағынасы мен құндылығын түсіну үшін тарихтың шешуші маңыз алатыны жөніндегі ілім пайда болды. Бұл шешуші тарихи оқиға түсінбестік пен күнәһарлықтың қараңғы қапас түніне білімнің құтқарушы жарық сәулесін түсірді. Сөйтіп, алғашқыдағы құлдырау, бірте-бірте құтылу және ақыр соңында жеңіспен аяқталу үдерісі адамзат тарихын әлдебір қайталанбас өзіндік жеке нәрсеге айналдырды. Құдайға сену ендігі жерде қандай да болсын ақыр заманның арғы жағындағы өзгеріссіз қалатын мән-мағына ретінде емес, Жаратушы құдірет иесінің тарихи өмірге баса-көктеп енетін және сол арқылы ғана танылатын нақты да ерікті ісіне айналды. Бұл енді уақыттан тыс субстанциялық таным емес, тарихтың құпия сырлары ашылып жатқан жаңалықтарға және Құдай патшалығындағы ақыр заманның түпкілікті толық мақсатына жету, яғни жер бетіндегі бүкіл дүниені мәңгілік дүниеге айналдыру болып табылады. Осыдан барып тарихи-позитивтікке, қайталанбас жеке даралыққа, тарихи мақсатқа және тарихта сүйіспеншілік атаулыны бұл дүниеге тасқындата құйып жатқан Құдайды ең жоғары дәрежеде танып-білуге деген ынта-жігер де күшейе түседі. Мұның өзі, сөз жоқ, орасан зор өзгерістердің жасалуына және тарихтың дүниеге көзқарасты қалыптастырудағы маңызының арта түсуіне алып барып соқтырды. Алайда, шын мәнінде алғанда, мұның өзі тіпті де тарих емес, ал тарихтың қағидаттары туралы тап осылай ойлау тарих философиясы болып табылмайды. Мұның нағыз орталығында мынадай ой жатыр: шын мәніндегі нақты тарихтан, әрбір тарихи зерттеуден және әрбір өткінші уақытша нөсерден шығарылған ғажайып-керемет, құдай-адам дегеніміз сонымен қатар тарихи құбылыс және уақыттан тыс ғажайып-керемет, құтқарушы керемет, тарихтың құрсаулы қабығымен бүркемеленген ғарыштық оқиға болып табылады. Мұнда шын мән-мағынасы тұрғысынан алғанда, бұрынғы уақыттан тыс құбылысты және метафизикалық субстанциялылықты жаңа уақытша-жеке дара тіршілік етумен тамаша ұштастыру жатыр. Ал мұның өзі христиандық ғажайып-кереметтің мән-мағынасы болып қала береді және оны ежелгі, сондай-ақ барлық жердегі сақталып отырған ғажайып-кереметтерге сенуден, ең болмағанның өзінде орталық ғажайып-кереметтерге сенуден, ежелгі халықтар мен пұтқа табынушылардың сенімінен бөліп қарастырады. Бірақ мұның өзі де тап әлгі оқиғалар сияқты, шын мәніндегі тарих болып табылмайды. Өйткені олардың теориясы тіпті де философия емес, әлдебір беделге және жаңадан ашылған құпия сырларға деген сенімге негізделген ілім ғана. Ал өз кезегінде мұның өзі де адамзат өмірінің қозғалысымен және оның ақырымен тек сырттай әрі қалай болса солай, немқұрайды ғана байланысады. Бұл ілім қалай дегенде де зиялы ақсүйектер қауымының мәдениеті мен діннен тысқары өмірді белгілі бір шектен тыс қамтуға қабілетсіз. Сондықтан да ол бұқаралық-қауымдық мәселелерді түсіндіру үшін стоиктердің бұрыннан табиғи адамгершілікке негізделген, қатып-семіп қалған абстрактылы (дерексіз), бірақ өздеріне пайдалы деп тапқан догмаларын алып қолданды. Бұл ретте ежелгі дәуірдің ақырғы кезеңі мен орта ғасырдағы нақты жағдайларға байланысты күнәһарлықты танып-біліп, ақ-қарасын ажыратуға болмайды деген теорияның көмегін пайдаланды.Осы жерде біз тап Христ-Логос туралы соқыр сенімдегі сияқты тарихи бастаудың тарихтан тыс-ежелгі замандағы-радионализммен байланысының бар екенін көреміз. Сөйтіп, стоицизмнің бірнеше бейшара теориясы қайтадан жанданды. Тарихтың шын мәніндегі мол байлығы мен оның проблематикасының этикаға тигізген ықпалы жоқ еді. Осылай болса, барлық материалдарды толық қамтитын шын мәніндегі тарих философиясы да ешқашан болған емес, қайта оның есесіне, шын мәнінде қатып-семіп қалған соқыр сенімдер мен шіркеу тарихы, яғни әрекет ететін тұрақты ғажайып-кереметтер мен Ібілістің азғыру әрекеттерінің тарихы ғана болды. Міне, тап сондықтан да шіркеудің үстемдігі жүріп тұрған кезде тарихқа деген мұндай сенім шынында да сақталып қалды. Жаңа заманның тууына байланысты, оны ең алдымен қазіргі өзгеріп жатқан жалпы жағдайдағы сыншыл тарих пен мәдениет проблемалары ғана ығыстырып шығарумен келеді. Бұған дейін ақыл-парасатқа салып ойлау ежелгі жалпы тарихтың бір кезде нағыз философы деп атанған Юлий Африкан, Евсевий, Иероним және Августин іргетасын қалаған наным-сенімге негізделген таураттық-шіркеулік тарихпен астасып, өзара ұласып жатқан болатын. Бірақ олар тарих философтары деуден гөрі, оған қарама-қарсы әлдебір компиляторлар (өзіндік қосқан ешқандай үлесі жоқ, өзге әркімдердің еңбектерін пайдаланушылар) және догматиктер еді. Сондықтан да олар өмірде болып жатқан не нәрсенің барлығын да ғажайып-кереметтер мен ежелгі мектептердің конвенционалдық ескі дәстүрлеріне деген соқыр сенімдердің негізінде пайда болған тар шеңберге алып барып тыққылады. Тап сол тар шеңберге ортағасырлық ілім де, мысалы, Оттон Фрейзингенский сияқты, өзінің барлық қағидаларын енгізуге тырысты. Бұл екі жағдайда да шын мәніндегі тарихи ақыл-парасатпен ойлауға ұқсас ортақ ешнәрсе шыға қоймайды. Өйткені мұның өзі ежелгі ерте замандағы христиан дінін Рим империясына қолданып көрген кәдімгі жай ғана тар шеңбер, әлемнің солтүстік бөлігіндегі дүниенің кеңейтілген мол мөлшердегі көріністеріне негізделген әрі әлемнің суреттері орналастырылған шеңбер ғана болатын. Мұның ең биік шыңы аузыменен құс ұстаған теңдесі жоқ шешен әрі жылпос саясаткер Боссюэнің «Discours sur Г histoire universelle» деген еңбегі еді.

Осы бір шіркеулік догматикалық дүниенің ыдырап тарап кетуінен кейін, өзінен-өзі мейілінше түсінікті екеніндей, дүниеге көзқарастың мұрагері әрі негіздері ретіндегі тарих пайда бола қойған жоқ, оның есесіне, ежелгі мән-мағыналар мен субстанциялық философия табиғат заңдарының кәдімгі жаратылыстану-математикалық метафизикасына айналуы орын алды. Жалпы алғанда, тарихи ақыл-парасатпен ойлау деңгейіне көтерілуге дейін тіпті де қол жеткен жоқ. Заттардың ұлы кітабында ендігі жерде еркіндікке шыққандықтан, сыншыл тарих та қатып-семіп қалған католиктік догматтарды протестанттық немесе гуманистік сын ретінде тас-талқан етумен шектелді немесе династиялық және ұлттық мүдделерге қызмет ете отырып, панегирикалық (шектен тыс мақтаншақ отаншылдық) көпірме сөздер мен билеп-төстеушілердің ұлылығы мен құқықтарын асыра мақтаумен болды немесе, Италиядағы дүр сілкінген ұлттық сезімді басшылыққа ала отырып, халықтардың қалай пайда болғанын мадақтаумен айналысты. Міне, мұның бәрі де уақыттың практикалық бағыттарының ықпалы қалай да анықтаған жекелеген оқиғалардың тарихы болды. Әрине, олар біресе неғұрлым риторикалық бағыт сипатында, біресе заңнамалық құжаттар сипатында жазылды. Бұл ретте тек мавршылдардың филологиясы ғана белгілі бір жеке мүдделерден бөлек, нақты түпнұсқа көздеріне негізделген, монастырь тәртібін шын мәнінде қатаң сақтайтын әйелдердің іс-әрекетінің нәтижесі сияқты нақты тарихты бере алды. Философтар өздерінің жасаған жүйелерінде тарихқа және қоғам туралы ілімге тек қосымша материалдар ретінде ғана орын берді. Оларда, Декарттың жасағаны сияқты, өздерінің өмірге деген жеке көзқарастарын білдірді, немесе, Гоббс пен Спинозаның жасағаны сияқты, ол ғылымдарды рационализм (таным теориясындағы білімнің қайнар көзі мен өлшемі парасатты ақыл-ой деп санайтын ағым) мен механикалық көзқарастарға бағындырды. Ежелгі ескі замандағы және христиандық табиғи құқықтың қайта өзгеруі кезінде бұдан тарих философиясы пайда болғанға дейінгі жасанды жалған құқықтар жиынтығы туындады. Кант пен Фихтеге, Бентам мен Контқа дейінгі қолданыста болып келген және олардан кейін де елеулі ықпалын жоғалтпаған осы заманғы зайырлы ақсүйектік табиғи құқық пайда болды. Алайда ол рационалдық құрылым арқылы тарихи сананың жолындағы соңғы кедергі болды және оған еріксіз түрде қалай да мемлекеттің есеңгіреп естен танып қалуына, бюргерліктің жоғары дәрежеге жетуіне және жаңа әдебиеттің пайда болуына байланысты бұл философияны халық арасына кеңінен танымал ету, сайып келгенде, қалай дегенде де, сол дәуірдің тарихи сана-сезімінің оянуымен қосылып, бірігуге тиіс еді. Ағарту дәуірінің мақсат-мұраттарынан тарихтың биік шыңдарын көру қажеттігі туды. Рас, ол кезде тарихтың ең қажетті нормалары мен мақсаттары натурализммен және рационализммен байланысты жүйелерден шығарылып келді. Бірақ ол нормалар бұған дейін ешқашан қолданылып көрмеген жаңа, тіпті шіркеу үстемдік еткен барлық кезеңге қарама-қарсы нормалар сияқты болып шықты. Сонымен қатар көз жетерлік көкжиектен енді-енді ашылып жатқан жаңалықтар мен отарлау әрекеттері, салыстырмалы этнография мен эмпириялық тәжірибе деректерінің жиынтықтары, тіпті Еуропа шеңберінен тыс дүние де көріне бастады. Ал одан әрі алыста бүкіл Ағарту дәуірінің, ежелгі ескі заманның «Quarelle des anciens et des modernes»-кe алғашқы серпін берген қайнар көздері де айқын елестеді. Міне, содан келіп, Вольтердің атап көрсеткеніндей, histoire philosophigue немесе philosophic de lihistoire пайда болды. Мұны ол Ағарту дәуірінің бүкіл сан алуан түрлі көріністері және адамзат прогресінің идеялары ретіндегі рационалды мақсаттың жалпы көрінісі деп атады, тарихтың философиялық тұстарының жаңадан ашылуы, Боссюэнің католиктік тарих философиясының мейлінше осы заманғы проблематика тұрғысынан өзгеріске ұшырауы деп білді. Ал мұның өзі, тарихи ерекшеліктер мен өз дәуірінің қаншалықты биікке көтерілгені туралы сананың оянуын қоса алғанда, сонымен қатар тарих философиясының басталуы да болды. Дүниеге көзқарастың құрамдас бір бөлігі және оны қалыптастырудың құралы ретінде ғылыми тұрғыдағы тарихи ақыл-ой тап осы кезден ғана бастау алды. Дүниеге және құндылықтарға шын мәніндегі көзқарас, рационалдық тұрғыдан және табиғи құқықтың қағидаларына сәйкес, бұдан бұрын да анықталған болатын. Бірақ тарихи прогресс пен бұлыңғыр көрінетін көмескі нәрселер туралы нақты түсініктер рационалды мәдени мақсат-мұраттарды жарқырата көрсетті әрі оларды жандандыра түсті, сондай-ақ әрекет етуші белсенді адамның жауапкершілік сана-сезімін арттырды, мәдениеттің жеңісінен басталған салтанатты сезімге бөледі, бұдан да әрі шексіз жоғары көтеріле беру мүмкіндігінің бар екені туралы сезімді оятты. Сонымен қатар ендігі жерде прогрестің және сол арқылы шын мәніндегі тарих пәнінің иесі бұрынғыдай шіркеу болудан қалды. Бұдан былай оған иелік ету тарихты мемлекеттік және мәдени тұрғыдан терең түсінетін халық бірлігінің қолына көшті. Ал мұны сырттай бақылау арқылы пайымдау тарихтың қозғалысына басшылық ету сезімін тудырды. Оның қажеттіктерін елеп-ескеріп, басшылыққа алып отыру арқылы тарихтың мән-мағынасы азаматтық бостандыққа қарай ілгері басу тұрғысынан түсіндірілді.

Бірақ мұның өзін де әлі сөздің толық алғандағы шын мағынасында тарих философиясы, өмірдің мақсаттарын тарих тұрғысынан танып білу деуге болмайды. Бұлай деудің негізгі себебі — ол әлі тым рационалды сипатта қалып қойды. Дипломатия, заң және саясат салаларында тарихпен көп айналысып, талай тер төккен Лейбництің өзі де, философиялық көзқарас тұрғысынан алып қарағанда, мұның ғарыштық сипаты бар екенін, сондықтан да, атап айтқанда, тап тарихи сипаты жоқ екенін атап көрсетіп, континуум (көптеген теориялардың көмегімен үздіксіз ұзақ уақыт дәлелдеу не теріске шығару) идеясын ұсынды да тарихты теология мен рационализмнің аралас қоспасының билігіне берді. Ал континуум идеясын оның математикалық түрінен арылту қажет болды. Өйткені ол өзінің орасан зор жемісті нәтижесін тек басқа салаларда қолданғанда ғана бере алатынын айқын көрсеткен еді. Тарих философиясында өзіне бұзып-жарып жол салған ең күшті тасқын ретінде танылған, жаңадан туындап келе жатқан тарихи рухтың өзін-өзі танып-түсіну теориясының негізін қалаған және бұл теорияны табиғатты картезиондық (жартылай әрі екіұшты) зерттеу ісімен қатар қойып салыстырған Виконың «Seienza nuova» деген аса терең мағыналы еңбегінің өзінде де ондай пайдакүнемдік-априорлық және эмпириялық-апостериорлық (тәжірибе нәтижелеріне негізделген), тарихи жеке жағдайлардың барысында пайда болған әлеуметтік-ұжымдық зерттеу деп танылғандықтан, тиісті қолдау көрсетілген жоқ. Ал Вико филологияны философияның деңгейіне дейін көтермек болған еді. Бірақ ол тарихтағы табиғат заңдары мен католиктік ілімдердің көріпкелдік туралы қатып-семіп қалған қағидаларын бір-бірімен былықтыра араластырудың шеңберінен шыға алған жоқ. Тарихтың ахуалын тарихтың өзіне дейінгі кезеңдерде бәрінен де күшті болды деп түсінген және тарихтың алдында тұрған мақсатты әсіресе шіркеудің қызметінен айқынырақ көрген Вико бұған дейін тарихтың құндылықтары мен мақсатты проблемаларының қаншалықты маңызды болғанын жеткілікті сезіне алмаған еді. Содан соң бұл салада тың серпін туғызған алғашқы романтик Руссо болды. Тарихтың құндылықтары атаулыны жоққа шығаруға тырыса тұра, ол әлгі құндылықтардың маңызына қатысты проблеманы шын мәнінде алға қоя білді және табиғатты өзінің математикалық емес, поэтикалық тәсілмен түсіндіруімен қатар, Құдайды өмірдегі барлық нәрсені қозғалысқа келтіруші алып құдірет иесі ретінде түсіну керек деген тұжырым жасады. Руссо тарихты жоққа шығарып жойып жіберген алғашқы қарапайым қоғамның анайы сатысындағы мақсат-мұраттар мен тарихтың жасалуын жеріне жеткізе аяқтаған толық демократияның екі арасында осылай тұрақсыз толқумен болды. Ол өзінің осы әрекеті арқылы тарихтың осы заманғы философиясының дамуына, сондай-ақ оның басты-басты екі бірдей бағытының — позитивистік ағылшын-француз және пайдакүнемдік неміс бағыттарының дамуына аса күшті серпін берді. Оның үстіне, бұл дамуды, шамасы, Руссоның идеяларына негізделген Француз революциясы одан сайын күшейтіп жіберді, сондай-ақ дүние жүзілік жаңа дәуірдің шымылдығын ашып, тарихты бұрынғыдан да тереңірек парасатты ой елегінен өткізуге мәжбүр етті. Француз революциясының идеяларына қарсы келушіліктен және оның телеологиялық (ғылыми қорытындыларды теріске шығаруға тырысатын идеалистік жалған ілім) және жалпы алғанда әмбебап ойлау жүйесіне бейімділік танытудан шын мәнінде осы заманғы тарих философиясы келіп туындады. Руссоның ықпалымен пайда болған немістік тарих философиясы Канттың араласуы арқылы таным теориясы мен метафизиканың терең түкпірлерінен, табиғаттың заңдылықтарына қарама-қайшы мораль дүниесіндегі рухани тарихи өмірден еркіндіктің өзіне тән ерекше қасиеттерін аман алып шығуға кірісті. Ол, яғни тарих философиясы, прогресс атаулының мақсат-мұраттарын соның өзінен пайда болатын бостандық әлемі патшалығының формальды мақсат-мұраттарына қарай шексіз жақындата түсуге ықпал етеді және дамудың нақты үдерісін сол мақсат-мұраттың жүзеге асуы және нақтылана түсуі деп қарастырады. Тарих — табиғаттан өзіндік ерекшелігі бар бостандық әлемі және сол табиғат пен бостандықты бір-бірімен тығыз байланыстыратын заңдарға сәйкес әрекет етеді. Тарихтың нақты мазмұны жөніндегі молырақ деректі тарихи қалыптасудың барысын көре білудің және тарихты ақиқат ретінде сырттай пайымдап білуден туындайтын адамгершілік мақсаттарына қол жеткізудің арқасында бәрін де ақылмен болжап білген данышпан Гердер берді, ол бұл істі Кант пен Гаманның сонау сыншылдыққа дейінгі көзқарастарын зерттеуден бастаған еді. Одан кейін бұл іске іле-шала Гете, Вильгельм Гумбольдт, Шлейермахер және романтиктер кірісті. Содан соң тарихтың өзіндік даму заңдылығы және тарихтан рухани құндылықтардың мазмұнын жасау жөніндегі екі бағыттың бар екенін ең алдымен Гегель айтып берді. Оның пайымдауынша, басты мақсатты еуропалық адамгершілік қасиеттер және оны өз бойына сіңірген мемлекеттің өзі белгілеп, өзі айқындап береді. Сөйтіп, тарихтың терең түкпірінен сарқып алынған нақты деректерге негізделген ілімге сырттай әсер ететін үстірт ілім ретінде қосылған математикалық-жаратылыстану тұрғысындағы көзқарасқа батыл қарсы шығуға қол жеткізілді. Немістің философиялық-тарихи ой-пікір көзқарасымен қатар, өзінің сипаты жағынан мүлде басқа, прогресс мақсаты атаулыны Бэконның жақсылық пен пайданы ғана көздейтін утилитаризмі тұрғысынан түсінуге, ал прогресс заңдарын табиғат туралы математикалық ілімнің тұрғысынан түсінуге негізделген ағылшын-француз ой-пікірінің көзқарасы да өзіндік жолымен алға басып келді. Алайда мұнда да энтузиазм мен телеология өз бастауларын Руссодан алатынын көреміз. Бұдан кейінгі кезде Сен-Симон табиғат заңдары бойынша дамитын прогресс қозғалысын тап сол заңдарға негізделген, бірақ құр қиялдан пайда болған утопиялық нәрсемен ұштастыру арқылы түсінуді ұсынды. Рас, бұл идеяны оның жолын қуушы Коит, Милль және Герберт Спенсер неғұрлым ұстамдылықпен тартына қолданды. Халықтың білім дәрежесін арттыру мен индустрияны дамыту — өмір заңы, либерализм немесе социализм алыс болашақтың мақсат-мұраты. Позитивистік, яғни жаратылыстану-ғылыми тәсілдің қолданылғанына қарамай, тарих, адамзаттың тарихын танып білу және сол танып-білудің өзінен алынған оны жүзеге асыру құралдары бұл жерде бүкіл ғылымның биік шыңы мен бірлесу нүктесі, сондай-ақ болашақтың практикалық іс жүзіндегі көзқарасының негізі ретінде бой көрсетеді. Оның үстіне, тап сондықтан да тап сол жолмен осы заманғы революциялық, анархистік мәдениеттің кеселді ақауларын жеңіп шығуға ұмтылыс танытады. Неміс және ағылшын-француз тарих философиясы арасындағы айырмашылық, міне, тап осы жерде айқын көрінеді. Неміс тарих философиясы өзінің діни-мистикалық пантеизмдік-теизмдік сипатымен ерекшеленеді және соның салдарынан да жеке адамға тән мистерия (діни сенім) бірінші кезекке шығады, ал ағылшын-француз тарих философиясы атомистикалық-математикалық сипатымен ерекшеленіп, бәлкім, өз негізінде емес, тек өз нәтижелері бойынша ғана nouveau christianiste немесе religion de I' humanite энтузиазмімен бірлесе алады. Егер әдетте ағылшындарда кездесе беретіні сияқты, мұндай бірлесу болмай қалған жағдайда онда әлдебір күмәнді нәрселермен, бұрынғы көзқарасынан бұлжымайтын ортодоксалды жағдаймен немесе мұның екеуімен де ұштасып, бірігіп кетеді.

Сонымен, тарих философиясы қалай дегенде де дүниеге көзқарастың нағыз орталығына шығып, оған аса күшті ықпал ете бастады, Вольтер мен Гердерден бастап Гегель мен Контқа дейін үздіксіз даму және байи түсу жолымен келе жатыр. Осы заманғы мәдениеттің күрделілігі, оның христиандыққа, ежелгі заманға деген сыншыл көзқарасына негізделген қарым-қатынасы, тарихи көкжиек кеңістігінің құбыла өзгеріп отыруы және мәдениеттің тарихи элементтерінің бәсекелестігі, революциялық күйзелістер және тарихқа арқа сүйейтін реакция — міне, мұның бәрі де тарихтың және тарих философиясының жасалуын талап етті. Алайда неміс тарих философиясында да, ағылшын-француз тарих философиясында да шешуші табысқа қол жете қойған жоқ. Бұлай болу себебін тарих философиясының осы екі жағдайда да эмпириялық-тарихи зерттеулерге қарсы қатты күшейген күреске душар болуынан деп түсіндіру керек. Өйткені ондай зерттеулер тап осындай қарама-қарсылықтың барған сайын шиеленісе түсуіне жағдай жасап, итермелей берді. Романтика мен позитивизм ондай зерттеулерге зор күш берді, тарихқа дейінгі кезенді және тарихтың өзін қалай зерттеуді үйретті. Алайда эмпириялық тарих осының өзінде жеке дербестік алып үлгерді. Бұл ретте оған алғашқыда түпнұсқа материалдар мен филологияға, содан соң саяси, әлеуметтік және экономикалық қозғалысқа сын көзімен қарау күшті ықпал етті. Өйткені ол әрбір егжей-тегжейлі нәрсені зерттеу жұмыстарына тәжірибе жүзінде анықталып, белгіленген әдістерді қолданды, өзінің зерттеу ауқымын философиялық жүйенің ұзақтығына тәуелсіз, неғұрлым тар көлемдегі, бірақ бүгінгі күннің кезек күттірмейтін практикалық мүдделерін көздейтін, әсіресе ең алдымен жер-жерде пайда болып, етек алып келе жатқан ұлттық қозғалыстардың мүдделерінен туындайтын мәселелерді қамту арқылы айқындап алды. Сонымен бір мезгілде, екінші жағынан, яғни философия жағынан алып қарағанда, тарих философиясының алғы шарттары түгел жойылды. 1848 жылдан кейінгі кездің — философияның тоқырауға ұшырап, математикалық-механикалық жаратылыс тану ғылымдары қайтадан қолдау тауып, күшейе түскен жылдардың өзіндік бір ерекшелігі идеалистік XVII ғасырдағымен салыстырғанда, ендігі жерде оның не толық метафизикалық сенімсіздікке, не материалистік сипаты айқын бейнеленген натуралистік эрзац-метафизикаға алып барып соқтыруында болды. Осы жағдаймен қатар, жаратылыс тану ғылымдары биологиядан және таза механикалық мәні бар даму ұғымынан үстем болып, тарихты да осы өз салаларына қарай тартты. Халыққа кеңінен тарап, танымал болған әдебиетте мұның өзі прогреске материалистік тұрғыдан сенуге қарай жетеледі. Ал тарихи ғылым өз жолы, өз бағытымен жүре берді. Онда мамандандыру, кәсіби тұрғыдан алғандағы еңбек бөлінісі және эмпириялық дәлме-дәлдік үстем болды. Тарих Геродот пен Фукидид заманынан бері біртұтас және тап солай жалғасын тауып келе жатқан және саяси өмірді зерттейтін, тек екінші кезекте ғана философияның ықпалына бейімделетін арнаулы ғылым саналады. Философия туралы мүлде дерлік сөз болмайтын жерде ол философия тарихы ретінде өз ауруының тарихы туралы ғана хабарлап, өзінің ажалы жеткені, өлгені жөніндегі куәлікті ұсынатын болды, ал тарих философиясы туралы, әрине, сөз етудің де реті жоқ еді. Тарихи зерттеулер әдеттегіден әлдеқайда күшті ынта-жігермен кең ауқымды көлемде әрі табысты жүргізіле берді. Бірақ оның философиялық тұрғыдан алған әлдебір өзіндік бағыты мен көздеген мақсаты болған жоқ. Сөйтіп, тарихтың өзі де эмпириялық ғылымға айналды. Ол да табиғат тану ғылымдары сияқты, сан салаға бөлініп, жүздеген пәндерді құрады. Міне, бұл екі жағдайда да жалпы негіздер түрі ретінде заң мен байланыс алынады, бірақ олар зерттелмейді. Мұның өзі — позитивті ғылымдардың гүлденіп дамыған, сыншыл эмпириялық зерттеулердің аясы тар өз мақсатына жету үшін жоғары деңгейге көтерілген, эмпириялық сыншыл рух салтанат құрып, көп жағдайда тамаша жетістіктерге қол жеткізіп жүрген кезде орын алып отырған жағдай. Бірақ бұл жағдайдың өзі де бірте-бірте әлсіреп, керітартпа ескішілдікке душар болған еді. Ұлттық бірлікке жету талпынысы қанағаттандырылып, саяси тарих белгіленген шарттылық талаптарына ие болған кезден бастап Германияда бұл екі жағдай да өте күшті сезілді.

Соның нәтижесінде біздің бүкіл баяндауымыздың жоғарыда атап көрсетілген алғашқы аяқ алыс нүктесін анықтаған жағдай, міне, осылай қалыптасқан болатын. Оны жұрттың алдына жайып салуға көпке дейін мүмкіндік табылмады, ал бұл екі арада философияның қайта өрлеуі де қажет болды. Ол, философия, қандай алғашқы аяқ алыс нүктесінен қалай қайта өрлесе де, оған аяғы насырға шабатын салдарлар тән болып келеді. Ол, әрине, жаратылыс тану ғылымдарын олардың құқығынан айыра алған жоқ, өзінің оларды алмастыруға да мұршасы болмады. Сондықтан да оның оларды мойындайтын әрі оларға алғышарт ретінде қызмет ететін жағдайды қабылдауына тура келді. Соның арқасында және оларға деген қарым-қатынастың көмегімен рухтың белгілі бір мағынада бірінші орындағы басымдығы бекітілді. Мұның өзі философияның логика, таным теориясы және әдістеме түрінде өзінің жеке саласын жеңіп алуының нәтижесінде мүмкін болған еді. Ол одан әрі қарай деректерді танып білуді танып білуші рухтың бірлігіне тағы да бағындырды. Бұл үшін оның Кантқа жүгінуіне тура келді. Ал Кант қарапайым сыпайылық таныта қойған жоқ. Сөйтіп, ол метафизика, этика және тарих философиясы саласына барынша терең бойлап кетті. Бірақ жағдай ақырында былай болып шықты: Кант өзінің априорлық шартты келісім теориясына сәйкес, ең кемінде, бүкіл философияның, соның ішінде өз философиясының да, күйреуі кезіндегі табиғатты танып білудің және нақты өмір шындығының әрқашан тұрақты маңызы болатынын көз жеткізе дәлелдеп берді. Рас, тарихқа мұндай жаңа кантшылдықтың тигізген пайдасы шамалы ғана болды. Өйткені Кант өзінің таным теориясы табиғатты математикалық-механикалық, таным тұрғысынан тану сияқты етіп жасаған болатын және оны қандай жағдайда болса да принципті түрде тіпті рухани құбылыстар әлемінің өзін де белгілі бір себепті байланыстарды анықтау арқылы зерттеуге бағындырды. Сөйтіп, танымның жаңа кантшылдық теориясы өзінің сан алуан толып жатқан салаларының бәрінде де толығымен немесе басым көпшілік жағдайда табиғатты белгілі бір себепті байланыстар арқылы танудың априорлық алғы шарттарына қарай бағытталды. Бұл априорлық рухтың о бастағы дербестігі мен ерекшелігінің қалдығы болып табылады және тап солай болғандықтан да, жалпы алып қарағанда, рухтың кәдімгі қарапайым деректерге қатысты бірінші орындағы басымдығы сақталып қалған. Алайда мұндай жағдайда тарих не табиғаттың бір бөлігіне айналар еді, не, егер Канттан кейін іле-шала тарихтың ен маңызды түйіні ақыл-ой еркіндігі деп мойындалатын болса, онда еркін ерік білдіру үйлесімінің бұл жүйесі ерік бірлігінің логикасы ретінде құрылған болар еді де, онда тарихтың бүкіл нақты байлығы жоқ болып, көзден бұлбұл ұшар еді, ал этикалық заңдардың бірлігі тап табиғат саласындағы табиғат заңы сияқты асқақ мақсат-мұраттар ретінде қатыгез зорлық-зомбылықтың салтанат құруын жүзеге асырар еді. Бұл екі жағдайда да тарих, өзінің философиялық негізделуі бар болғанына қарамай, дүниеге көзқарасқа күшті және жедел ықпал ету қабілетінен айырылды. Ең әуелі тарихтың құндылығы мен мазмұнының шын мәніндегі маңызы қалмады, ол өзінің нақты дербес өміршеңдігін және сан алуан бағыттарының ынталы ширақ әрекеттерін жойып алды. Жағдай таным мен психологияға талдау жасаудың тым таянып қалуына байланысты мұның соңғысын, яғни психологияны, философияның тәжірибеге негізделетін экспериментальды жаратылыстану ғылымдарына жақындап келе жатқан бірден-бір бөлімі деп қарастыра бастаған кездің өзінде де жақсара қойған жоқ. Психологияны бейне бір рух деп аталады-мыс деген ғылымның немесе психологиялық ғылымдардың негізі ретінде қалыптастырып, қайта құрастырды. Мұның өзі механиканы немесе қуат көздері туралы ілімді бейне бір жаратылыстану ғылымдарының негізі ретінде қалыптастырып қайта құрастыру сияқты бір нәрсе болып шықты. Ондағы мақсат тарихтың психологиялық заңдарын іздестіріп табуға тырысып бағу, сөйтіп, оны ғылым деңгейіне дейін, яғни жаратылыстану ғылымдарына әлдебір ұқсастық табуға дейін көтеруге ұмтылып көру болатын. Бірақ тарих тап сол кезде өзіндік жаратылыстану ғылымына айналып шыға келді, онда рухтың дербестігі мен белсенді әрекеті жоғарыда атап көрсетілген заңдарды танып білу шеңберінде шектеліп қалды, баға беру мен белгілі бір бағыт ұстау өзінің барлық терең тамырларынан жұрдай болды, ал тарихи өмірдің кең ауқымды толық болуы ең тәуір дегеннің өзінде көркем драма түрінде қабыл алынды, ал көп жағдайда кәдімгі қатардағы психологиялық үдерістердің заңды түрде байланыстырылған кешендері болып шықты. Сонымен қатар дарвинизмнің ықпал етуімен жабайы адамдардың психологиясынан бастау алып, әр пәнді оқып үйреніп, зерттеу кезінде алуан түрлі «кешендерді» басып өту арқылы бүгінгі заманға дейін жетуге тура келді. Бірақ соның өзінде де оны түсінуде өздерінің психикасынан емес, қайта жабайы адамдардың психикасынан бастау алуды артық санады.

Ал рух, алдын ала әртүрлі іс-әрекеттердің жасалғанына қарамай, тіпті де тәуелсіз болды әрі өмірдің терең түкпірлеріне емін-еркін енуді және тарихтан өзіне қажетті нәрселерді сан алуан тәсіл түрлерімен сарқып ала беруді талап етті. Бұл оқиғалардың алдыңғы шебінде Чемберлен немесе Rembrandt-Deutschen тұрпатындағы диалетанттар (өздерінің шама-шарқының келер-келмейтініне қарамастан, әлдебір өнермен немесе ғылыммен айналысуға құмар әуесқой жандар) жүрді, одан соң Гобино, Рёскин, Лагард тәрізділердің шәкірттері пайда болып, тарихи сахнаға шықты. Тарихтың тағы да натурализмге қарсы шығуына тура келді және өзінің мақсат ететін нәрселерін негіздеп беруді философиядан талап етті. Қайтадан жанданып келе жатқан философияның сол кездегі жағдайы оның бұл міндетті шешуге тек логиканың және тарихтың таным теориясы тұрғысынан ғана келуіне мұрша берді. Тарихтың мақсаты мен мән-мағынасы туралы тарихи үдерісті талқылаудың қажетті құрылымын жасау жөнінде ойланудың өзінен де бас тартуға тура келеді деп саналды. Бұл жағдай шын мәніне келгенде бейне бір құдіретті күш, теология және мифология сияқты көрініп, мәселені таза себепті байланыстар арқылы шешуге бағдар ұстаған әдістемені қатты үрейлі масқара қорқынышқа бөледі. Міне мұндай жағдайда тарихи логика өзін айқын танытқан мәлімдеме жасады. Ол жаратылыстану ғылымдары саласындағы себепті байланыстардың психологиядағы себепті байланыстардан толық айырмашылығы бар екенін, тарихтағы зерттеу әдісінің жаратылыстану ғылымдарындағы зерттеу әдістерімен салыстырғанда логикалық тәуелсіздігі мен өзіндік ерекшелігі бар екенін, тарихтағы себепті байланыстар туралы ұғымдардың алда тұрған мақсаттармен және құндылықтармен біте қайнасқан тығыз байланысты екенін, сондай-ақ биологиялық және тарихи өмір шындығының логиканың тап өзі талап ететін метафизикалық ерекшелігі бар екенін атап көрсетті. Мұндай түсінікке алып баратын жолды алғаш рет ашқандар Лотце мен Зигварт болды, ал Вундт шөре-шөре аралық көзқарасты ұстанды. Дильтей, Риккерт, Виндельбанд және Ласк монизмнің тәсілін толығымен жойып жіберген тарихи логиканың тәсілін жасады. Зиммель тарихи ұғымдар басынан кешірген өмір шындығының қаншалықты терең өзгерістерге ұшырағанын көрсетіп берді. Бұл өзгерістер тап жаратылыстану ғылымдарындағы ұғымдардың көмегімен жасалатын, өзінің тұрпаты жағынан мүлде өзгеше нәтижелер беретін өзгерістер болып шықты. Шелер, Макс Вебер, Шпрангер, Г.Майер, Эд.Мейер, Ксенепол, Шуппе сияқты басқа да зерттеушілер әлгі түсіндірулер атаулы әрекеттерге түрліше түсініктемелер берумен айналысты. Ал Бергсон тарих тұрғысынан ойлау жүйесін механикалық емес биологиямен байланыстырды және басқа кімдермен болса да салыстырғанда, математикалық және тарих тұрғысынан ойлау жүйелерінің арасындағы айырмашылықты неғұрлым терең ашып көрсетті. Міне, осының нәтижесінде тарихи логикаға жол салынды. Ал тарихи логика соның арқасында дүниеге жаратылыстану ғылымдары тұрғысындағы көзқараспен қатар, тарихи тұрғыдағы көзқарасты да қалыптастырды немесе, дұрысырақ айтқанда, оны қайта жандандырды, тәсіл монизмін тағы да жойды, сондай-ақ табиғат әлемімен қатар өмір сүретін екінші әлемді көзімізге көрсетіп берді.

Алайда ойлау қабілеті, ең алдымен практикалық өмірдің өзі, мұны тіпті де қанағат тұтқан жоқ. Олар сонымен қатар тарихтың мақсат-мұраты мен рухани мазмұны туралы, өткен заманнан өсіп шыққан қазіргі заманның дамуы туралы және одан таралып шығып, болашақтың дамуын айқындайтын жаңа бағыттар туралы, тарихты философиялық тұрғыдан қайтадан ой елегінен өткізу туралы тың деректерді талап етті. Дамудың өзінен-өзі белгілі де ақылға қонымды сияқты көрінетін көптеген схемалары, яғни нобайлары, ұлттық, шаруашылық немесе көркем өнер сипатындағы қас-қағым сәттік өтпелі мақсаттарының міндеттерін шешуге қолдану үшін оп-оңай құрылып, жасала қоятын сияқты. Мұның өзі бүкіл ақылға қонымды, өзінен-өзі түсінікті сияқты нәрсенің шын мәніндегі манызды проблеманы қамти алатын, сонымен қатар оны байқатпайтын, сездірмейтін қабілеттерінің бар екенін де айқын аңғартады. Рухани жағынан азып-тозып біткен адамдар тарапынан етек алған анархия тудырған бейберекеттік, ешнәрсені де дұрыс танып білуге болмайды дейтін сенімсіздік (скептицизм) және эстеттендіруші релятивизм (объективті болмысты біліп болмайды, танымның бәрі болжам ғана деп білетін жалған ілім) адамшылыққа тура келгенімен де іс жүзінде төзуге болмайтын нәрсеге айналды. Міне, бұл жерде Лотце дүниеге жаратылыстану ғылымдары тұрғысындағы көзқарасты құндылықтардың автономиялы идеализмімен ұштастыра білген ең бірінші ойшыл ғалым болды. Онымен бір кезде және одан кейін де бұл салада халыққа тәрбие беруге бейім тұрғандығымен ерекше көп жұмыс істеп, көзге түскен ғалым Эйкен мен өзімен-өзі жайлап қана томаға-тұйық жүретін сабырлы Густав Клас еді. Бұл екеуі де Шеллингтің шәкірті Стеффенсеннің жұмыстарын басшылыққа алды және одан әрі алға жылжыту арқылы ұлы дәстүрді жалғастыра түсті. Э.Гартманн өзіне әрқашан үлкен ықпал етіп келген Шопенгауэрді Гегельмен байланыстырды. Бұлардың қатарына Гегельдің диалектикалық-құрылымдық- телеологиялық бағытын өздеріне алып пайдаланған марксистер де қосылды. Олар философия үшін ең қиын да қолайсыз жылдар болған кездің өзінде де тарих философиясын халық бұқарасының асып-тасып кернеген үмітіне сай жанға жайлы жұбаныш түрінде қабылдап, бірден-бір мойындаған адамдар болды. Тарих философиясына теологтар да көңіл болып, едәуір назар аударды. Өйткені олар өздерінің құпия тылсым сырларды ашу мен ғажайып кереметтерді мадақтау теориясының негіздерін тарихи сыншылдық біржола жойып жібергеннен кейін тарих философиясының көмегімен христиан діні саласында ең жоғары маңызды мән-мағына негізін қалауға тиіс болды. Соның нәтижесінде Шлейермахердің және бәрінен де бұрын Гегельдің ықпалы тағы да арта түсті. Ал бұлардың жақтастарының басым көпшілігі Англия мен Америкада барлық уақытта да сақталып келеді. Мысалы, Дильтей дейтін ойшыл ғалым Шлейермахердің философиялық-тарихи этикасын қабыл алды. Бұл этиканың Канттың философиясынан, классицизмнен және романтикадан бастау алып, пайда болу үдерісін егжей-тегжейлі баяндау арқылы ол өзіне күмәнмен қараушылардан, тарихты негізге ала отырып, тарихи құндылықтар жүйесі деп тануына әбден болатын нәрсені де тартып алды. Сөйтіп, сайып келгенде, тарихи логика мен тарих философиясы бір-бірімен қосылып, Гегельді қайта өрлетіп, биікке көтерген көптеген жұмыстар пайда болды. Гартманн сияқты әрі нәзік, әрі терең ойлы философ та ұмыт қалған жоқ. Өзінің рухы жағынан көрнекті ойшыл ғалым Якоб Буркхардт барлық проблемаларды, әсіресе қалай дегенде де тарихи ұлылыққа қатысты ұғымдармен байланысты проблемаларды, жинақтап жан-жақты қамтыды. Рух туралы ғылымдар саласында біздің дәуіріміздің ұлы революционері саналатын Ницше тарихтың арнаулы ғылым ретіндегі бүкіл түкке алғысыз мән-мағынасыздығы мен жемісті нәтиже бермейтін бос әурешілік екенін толық көрсетіп берді және даму ұғымын фантастикалық қиял тұрғысынан түсінген ол қоғамнан тыс адамның жаңа эсхатологиясын (дүние мен адамның ақыр замандағы және одан кейінгі тағдыры туралы діни жалған ілім) жасады. Бұл ілім бойынша әлгі қоғамнан тыс адам тарихты толық жеңіп шығып, оны ақыр аяғына дейін жеткізеді. Ол дәуірдің және бір ұлы революционері Карл Маркс тарихты әлеуметтік ғылым саласына қолдануда оны утопиялық тәсілмен тым революцияшылдандырып жіберді. Міне, содан бері біздің жастарымыз, бір жағынан, болашақтағы құндылықтардың негізін өз қолдарымызбен қалаймыз деген ойда болып, тарихты өлердей жек көрген көзқараспен, екінші жағынан, болашақты өткен дәуірдің қойнауынан органикалық тығыз байланысты түрде шығарып алуға мүмкіндік береді деген сенімнің екі арасында қобалжыған толқумен жүр. Бұл екі жағдайдың да философиялық-тарихи сипаттағы негізі бар және өзінің мазмұны жағынан жаңа бағыт ұстауды мақсат етеді.

Сонымен, біз ойламаған жерден тағы да жаңа практикалық өмір талап еткен тарих философиясының орталығынан бір-ақ шығамыз, ал оның өзі дүниеге көзқарастар жиынтығының ортасынан табылады. Алайда тарих философиясының іс-әрекеті мен маңызы туралы әлі де алуан түрлі дау-дамайлы айтыс-тартыс жалғасып келеді, сондай-ақ оның болашақтағы болжамды даму жолдары да әртүрлі.

Бұл жаңа тарих философиясының жоғарыда суреттелген даму деректеріне сәйкес, бірден екі түрлі даму жолы айқын бола кетеді: бірі — формальды тарихи логика жолы, ал екіншісі — үдерістің мазмұнды құрылымы. Сайып келгенде, бұлардың, сөз жоқ, өзара бірігіп, сәйкестеніп шыға келетіні алдын ала белгілі бола тұрса да, оларды бір-бірінен мұқият айыра білу қажет. Дегенмен де бұл екеуі өз алдына бөлек әрі дербес, логикалық тұрғыдан ерекшелене алатын проблемалар болып табылады. Сондықтан да бұлардың әрқайсысының өзіндік жеке-жеке ықпалды іс-әрекеті мен маңызы бар. Бұдан бұрынғы тарих философиясының кемшілігі болды — көп жағдайда проблемаларды бір-бірімен араластырып, шатастырумен келді және эмпириялық тарихты басшылыққа алып, логикалық негіздер құру қажеттігін ұмыт қалдыра берді. Гегельдің логикасы да материалдық тарих философиясының алуан түрлі деректеріне толы болды. Қандай жағдайда да философияның қазіргі ахуалында мұндай бөліну қажет-ақ. Міне, бұл тұрғыдан алып қарағанда тарихи логика — неғұрлым дұрыс әрі айқын жол басы. Оны толып жатқан бағыттары және мақсаттар мен құндылықтар жөніндегі белгіленген тұжырымдары бар материалдық тарих философиясын қабыл алуға тәуекел ете алмайтындардың да қолдануына болады. Бұған мысал ретінде Эдуард Мейердің өзінің кең ауқымды ерте дүние тарихына «Антропологияны» немесе тарихтың психологиялық таным теориясын алдын ала жолданған шолу ретінде бергенін айту керек. Ол мұны формальды тарихи логикамен теңестіреді және өзге нәрсенің бәрі де ескіріп тозып қалды деп оның негізі ретінде қарастырады. Шынында да, тарихи логиканың неғұрлым объективті және жалпыға бірдей ортақ маңызы бар ойлау тәсілі болып табылатынын, оның үстіне, сонымен қатар эмпириялық зерттеуге жақындығын, сондай-ақ оның материалдық тарих философиясына қатынасының қандай екенін анықтау өте қиын міндетке жататынын мойындамауға болмайды.

Тәржімалаған Мыңбай Ілес





ТЬЕРРИ ОГЮСТЕН

(1795-1856 жж.)

ОГЮСТЕН Тьерри (Thierry) — француз тарихшысы, француз тарихнамасындағы романтикалық бағыт негізін қалаушылардың бірі, Жазу академиясының мүшесі (1830). 1813 ж. мектеп бітіргеннен кейін К.А. Сен-Симонның хатшысы болады.

Сен-Симонның идеяларының ықпалы О. Тьерридің тарихи тұжырымдарына ықпал етті. О. Тьерри пікірі бойынша, тарихтағы басты субъект — дворяндыққа қарсы тұрған «халық»; тарихи үрдіс екі таптың арасындағы күреспен анықталады: үшінші сословие (буржуазия мен шаруалар) және дәрежесі теңестірілген сословие (дворян және дін өкілдері) арасындағы; таптық күрес екі «нәсіл» арасындағы тартысқа ұласты: жеңілген «нәсілдер» жаулап алушы «нәсілдерге» (Францияда галло-римляндар франктерге қарсы, Англияда англо-сактар нормандарға қарсы); жаулап алушы «нәсілдер» бұдан былай дәрежесі теңестірілген таптарға айналады («Франция тарихы туралы хаттар», «Англияны нормандардың жаулап алу тарихы»).

Англияны жаулап алғандығы туралы еңбекте, «Меровингтер заманынан әңгімелерінде» Тъерридің шығармашылығының романтикалық жағы: баяндаудағы көңіл-күйдің басымдылығы, тарихи оқиғаларды драматикалық үстемдеу, жергілікті басымдылықты құрайтын бөлімдерге деген сүйіспеншіліктер айқын байқалады. Тьерри басты деректер ретінде хроникалар мен аңыз әңгімелерді көбірек қолданды.

Тарихшы О. Тьерридің басты мақсаты өткен оқиғаларды көркемдік жағынан қаз-қалпына келтіруде өзінің ішкі пайымдауы арқылы жеткізу болды.

Өзге тарихшы-романтиктерден оның айырмашылығы, ол ортағасырды аса жақтамады, оны «әскери деспотизм», өрескел күштер билігі ретінде суреттеді. 1830 жылғы шілде революциясынан кейін О. Тьерри еш ойланбастан Шілде монархиясын қабылдады. О. Тьерридің саяси көзқарастарындағы оңшыл эволюция оның тарихи тұжырымдарына да өзгеріс әкелді. «Үшінші сословиенің қалыптасуы және даму тарихының тәжірибесі» атты еңбегінде ол негізінен екі тап арасындағы (ал бұрын «нәсілдер» арасындағы) келісімге келе алмайтын айырмашылық туралы айтпайды, дворяндықтың жағымды рөлін көрсетіп, оның жауынгерлігін, отаншылдығын бейнеледі.

Пролетариат пен буржуазия арасындағы бітіспеушілікті ашып көрсеткен 1848 ж. революция, осы уақытқа дейін таптар арасындағы күрес буржуазия жеңісімен аяқталады, немесе үшінші сословие—біртұтас тап деген ойды ұстап келген О. Тьерриді шошытты. Сондықтан ол 1848 ж. буржуазия мен пролетариат арасында қақтығысты келешекте қайталануға тиіс емес тарихи қателік ретінде дәлелдеуге тырысты.

О. Тьерри көптеген еуропалық буржуазиялық тарихшыларға үлкен ықпал етті. К. Маркс Тьерридің үшінші сословие тарихы туралы еңбектерін жоғары бағалап, оны француз тарихнамасындағы «таптар күресінің әкесі» атады, сонымен қатар ол үшінші сословиенің бірлігі туралы О. Тьерридің тұжырымдарының буржуазиялық сипатын ашты, оның ішіндегі қарама-қайшылықтың тарихи тамырының жоқтығын дәлелдеді.

Огюстен Тьерри

НОРМАНДАРДЫҢ АНГЛИЯНЫ ЖАУЛАП АЛУ ТАРИХЫ

Бірінші кітап

Кіріспе

Қазіргі Еуропаның басты мемлекеттері енді жер аралық бірлікке жетті, және олардың бір әкімшіліктің, біртұтас білімді ортада тұруы әр мемлекеттің тұрғындарын олардың әдет-ғұрыптарының, тілінің және отаншылдығының ұқсастығына әкелген сияқты. Алайда осы мемлекеттердің әрқайсысы осы аудандағы ғасырлар бойы жиналған тайпалардың адамдарындағы айырмашылықтың тірі айғағы болып табылады. Бұл тайпалардың айырмашылығы әртүрлі кейіпте көрсетілген. Кейде олардың жергілікті аңыздарының, саясаттық сенімдерінің, тілдерінің айырмашылығы және табиғаттық жаукештігі оларды біртұтас басты халықтан айырықша көрсетеді; басқа елі аздау аудандардан кейде тілдік айырмашылығы өзара бір-бірімен жауласқан тайпалар болса да, олардың аумақтық шекараларын білдіреді. Қазіргі заманнан көбірек артқа жүрген сайын бұл айырмашылықтың іздері де көбейе түседі; географиялық сызықтың ішінде бір елдің атауымен аталып жүрген халықтың арасында көптеген елдердің бар екендігі айғақ бола бастады: ежелгі ережелерге деген отаншылдық сенімділік, оқу-ағарту ісінің жетістіктеріне қарама-қайшылық және білімнің аздығы деген сенімде болғанда, осы елдердің арасынан аумақтық тілден басқа толық және дұрыс тілдерді кездестіре бастадық. Осылайша, қоғамдық маңыздылығын жоғалтып алған айғақтар енді тарихи маңыздылығын сақтайды. Қазіргі замандық өркениеттің бірыңғайлығына сәйкес келмейтін нәрселердің барлығына тарихта философиялық жиіркеніш енгізген болсақ және тарихи құрметке ие деп тек қана атаулары кездейсоқ, ой оқиғалары осы өркениеттің тағдырымен байланысқан елдерді санасақ, онда тарихты жалған түрде көрсеткеніміз.

Еуропалық материктің және осыған жақын жағалаулардың елдері әр кезеңде бір-біріне шабуыл жасап, жерлерін тартып алған болатын, олар тек қана жеңілген тайпалардың қатты тойтарыс беруінен, немесе табиғи кедергілер болғанда ғана тоқтайтын. Осылайша, әр заманның жеңіліске ұшыраған елдері бір-бірінің әртүрлі бағыттағы елара қозғалысының тайпалық бөліктеріне айналды. Осы шабуылдардан кейін ежелгі тайпалар азырақ жанұяларға дейін азайып, алқаптарды тастап, тауларды паналайды, осылайша, олар кедей болса да, тәуелсіз болып қалған, ал оларды жаулап алған елдерді өз кезегінде басқа елдер жаулап алып, тығылып паналайтын жерлер болмағандықтан, оларды құлдыққа айналдырған.

Англияны 1066 жылы нормандық герцог Вильгельмнің жаулап алуы — Еуропадағы жер жаулап алудың ең қорытындысы. Сол оқиғадан кейін тек қана саяси жаулап алулар болды, бұл жабайылардың жаулап алуынан мүлдем басқаша болды. Жабайылар жанұялық шабуылдар жасап, алған жерлерін бас-басына бөліп, жеңілгендердің өмірін ғана сақтап, жаңа қожайындарына ешқандай қарсыластық көрсетпейтіндей жұмысшыларына айналдырған. Бұл нормандардың шабуылы V ғасырда Рим империясына елдердің көшуі оқиғасынан біздің заманға жақын кезде болған, Англияны жаулап алу оқиғасынан өте көп ескерткіш бар. Бұл жазба ескерткіштер ортағасырлық шабуылдар жайлы тура түсініктер береді, ол деректер шабуылдардың қалайша жасалып, қандай ұрлықтар болғанын, жеңілгендердің көрген зорлықтарын және шабуылшыларға қалай тойтарыс берген амалдарынан мағлұмат береді. Өзіне тән деректер мен бояулармен жазылған бұл сурет оқиға болған уақыты мен орны шектеулі болғандығына қарағанда, мол тарихи қызығушылық тудыруы керек, себебі Еуропаның бар елдері, тіпті қазіргі заманда да ортағасырлық шабуылдардан қалған бір нәрсенің бары белгілі. Осы шабуылдардың арқасында олар өздерінің географиялық шекаралары, есімдері және де көбінесе ішкі білімдері, былайша айтқанда, жағдайларға және сословиелерге бөлінуінің себепкері болған.

Бір-біріне сенімсіздікпен қараған және де қоғамдық қағидалары мен ойлары үшін бір-бірімен жауласқан жоғарғы және төменгі сословиелер, көп елдерде, жеңген елдер мен жеңілген елдер — өтіп кеткен замандар. Осылайша, жаулап алғандардың қылышы Еуропаның тұрмысын жаңартып, көптеген ыдыраған тайпалардан құралған әр халыққа өз таңбасын қалдырды. Жаулап алушылардың нәсілі халық ретінде жойылып, жоғарғы сословиеге айналды. Ол таптан әскери дворяндықтар құрылды; өзінің жоғалып кетпеуі үшін төменгі сословиеден қызығушылар мен қызық, оқиғалар іздеушілерден толықтырылып тұрды. Әскери дворяндықтар жаулап алушы ретінде жұмысшылар мен бейбіт елдерге әскери билік заманында билік жүргізді. Меншік жерінен, бостандығы мен өзіндік билігінен айырылған, қарумен емес, адал еңбегімен күн көріп жүрген, қамалдарда емес, тауда өмір сүріп жүрген нәсіл, жаулап алғандардың әскери қоғамынан бөлек қоғамдастық құрды. Ежелгі жаулап алушылардан тұқымдық не саяси жағынан келетін дворяндардың феодалдық құрылысы әлсіздене бастаған сайын, жұмысшылар табы өз қамауларынан римдік өркениетін сақтап, алға жылжи бастады.

Осы кезге дейін осындай ұлы оқиғаларды суреттей келе, жаңа елдердің тарихшылары өз замандарының түсініктерін, мінездері мен саяси тұрмыстарын өткен заманға ауыстыра берген. Феодалдық дәуірдің жылнамашылары Филипп-Августтың барондары мен перлерін Карломанның ауласына ауыстырған, олар жаулап алу дәуірінің жәбірлеу әрекеттері мен қатігездігін феодализмнің дұрыс бастауы мен арнайы салттарынан ажырата алмаған. Монархиялық дәуірдің тарихшылары тек қана мемлекеттердің тарихшылары бола тұра өте тар ойларға сүйене отырып, одан да көп әбігершілікке түсті. Олар XVII ғасырдың кең де күшті король билігінің алғашқы германдық жаулап алушыларын да, XII ғасырдың феодалдық корольдерін де тарихтан ысырып тастады. Бір мемлекетте бір әмірші мен бір аула болған заманында өмір сүрсе де, олар осы тәртіпті өткен заманға ауыстыра салған. Францияның тарихын алатын болсақ, галлдардың түрлі шабуылдарында, түрлі мінезді, шыққан тегі әртүрлі, бір аймаққа сыйысқан, — (себебі көптеген халық болған,) — елдердің көші-қондарын, және де алты жүз жылдың ішінде осы елдердің бір аса таяққа бағынғаны да, тарихшылардың мән бермей, атүсті қараған деректері мен айғақтары. XVII ғасырда пайда болған тарихшылар өз дәуірлерінің ықпалында болған. Орташа сословиенің жетістіктерінің куәгерлері болған тарихшылар олардың ортағасырлық заң тәртіптері мен сенімдіктеріне қарсы болғандарын көре келе, осы сословиенің бұрынғы заманда азаматтық күнкөрістерін әрең қолдана жүргенін құптай алмай, сол заманның деректерін толық емес суреттеген. Олар айғақтарды сана мен құқық үшін жәбірлеген: бұл адамдар мен қоғамның ойларында төңкеріс жасау үшін қолданылатын әдіс, бірақ тарих жазуға лайықсыз әдіс. Алайда бұл жағдайға таңданбайық, ақылдылыққа қарамастан, өз ғасырынан асып кетуге де болмайды, әр жаңа дәуір жаңа көзқарастар мен ерекше формалар береді.

Біздің заманымызда тарихты бір ғана ойдың есебіне жазуға болмайды. Біздің ғасыр осыған жол бермейді. Ол өзіне барлығы баяндалып, әр дәуірдегі халықтардың бар болғандығын суреттеп, түсіндірілгенін, әр өткен ғасырға өзінің тура мағынасы, ерекшелігі мен орны болғанын талап етеді. Мен ұлы жағдайларға байланысты, өзім жазған тарихта осы талаптарды орындауға тырыстым. Мен түрлі жағдайларды суреттеуде де, сол әңгімедегі адамдар мен халықтардың мінездемесін жазуда да тек қана тура жазба ескерткіштер мен шығармаларға сүйендім. Осы деректерден алынған мәліметтерде тиісілмеген жазбалар аз қалды деп ойлауыма әбден болады. Өз оқырманымды қай заманға да, қай жерге апарсам да, аз танымал тайпалардың халықтық салт-дәстүрлері және ежелгі халық поэзиясы маған адамдардың тұрмысы, сезімдері мен ойларына көп сілтемелер берді.

Әңгімеде мен ежелгі тарихшылардың, сол дәуірдің және сол дәуірге жақын замандастарының тілдеріне жақындау болуға тырыстым. Кейде олардың жетіспеушіліктерін толықтыруда, олардың жалпы ойларын сол ойларға мені жетелеген мысалдармен толықтыруға мәжбүр болдым. Оқырманның ежелгі әңгімеден жаңаша түсініктемелерге асып кетпеуі үшін, және де шығармамның жылжазбалар мен қазіргі заман пікірлерінен айырмашылығы болуы үшін, мен баяндау әдісін ұстандым. Егер де мен пікір жазудың орнына жайттарды, тіпті айғақтар мен жалпы қорытындыларды әңгімелеп берген болсам, онда мен көптеген адамдарға тарихи өмір берген болар едім, және де осылайша, халықтардың саяси тағдырына бір адамның қатынасы мен қызықтары жайлы әңгімеге адамдық қатынасын қоздырған болар едім.

Осылайша, мен бұрын Галлияда орналасқан нормандардың Англияны жаулап алу кезеңіндегі пайда болған халық күресі жайлы толығырақ суреттеймін; тарихи іздерге жүгіне келе, бір елде жәбірлене қосылуға мәжбүр болған жауаралық қатынаста тұратын екі халық туралы; осы екі нәсілдің араласып кетуі мен, бір ортақ тілі, мінезі, елі және біркелкі құқықтары, қажеттері пайда болғанға дейін олардың көп уақыт арасындағы соғыстары және бөлінуге әрекеттенуі жайлы қарастырып отырдым. Бұл ұлы оқиға Британ аралында, Ирландияда болған, және де Францияға да қатысы болды, себебі материктің бұл өңірлерінде араласу себебімен Англияны жаулап алушылардың корольдері болған. Жағалаудың екі жақ өңірлерінде де олардың кәсіпорындары көптеген халықтардың саяси және қоғамдық өмірін өзгертті, сондықтан да көптеген халықтардың тарихы бізге беймәлім. Оларды қоршаған қараңғылық өздерінің тарихшыларының жоқ болғандығынан емес, керісінше олардың қосылып кеткен ұлы халықтардан бөлек көрсететін айрықша белгілері ол халықтардың өз тұрмыстық мінезінде еді.

Осы еріксіз қосылуға тойтарыс бере тұра, олар ұлы оқиғалармен деректелген саяси жағдайларын жария етті, осы кезге дейін бұл оқиғалар біреудің намысына тиді ме, басқаша кездейсоқ себептер болды ма, бұрыс жазылып келді. Бұл жаңа шығарымдар Еуропаның ішіндегі елдердің көптүрлілігінің және алғашқы ұлы нәсілдердің бар екендігі жайлы шешілмеген жайттарды табуға септігін тигізер. Менің философиялық көзқарасымнан, өзім ұстанған суреттеп айтудың орнына мен, ғылымға, маған осылайша айтуға рұқсат болса, шыныменен пайдалы нәрсе істегім келді: валльдықтардың, таза асылды ирландықтардың, материктің бриттері мен нормандарының, әсіресе Оңтүстік Галлия мен Лyapa арасын, Рона мен екі теңіздің арасын паналаған көптеген тұрғындары жайлы тарих құрғым келді. Ұлы тарихи оқиғалардың маңыздылығын ысырмай, осы ұмытылған халықтарға жетелеген жергілікті оқиғалар тарихымен мен ерекше махаббатпен айналыстым. Олардың тағдырындағы төңкерістерді қысқарта айтуға мәжбүр болған мен, әділетсіздікті түзетуден ләззат ала отырсам, бір жағынан, оларға жаным ашиды. Шынында да, жаңа ұлы мемлекеттердің негіздері олардың күштерін білдіреді; ежелгі қоғамның қалдықтарынан жаңа қоғамдар пайда болды, осы қайта жаңғыру шаралары салдарынан көптеген халықтар қайғырып, өздерінің бостандықтары мен халықтық атын жоғалтып алды, олардың халқының аты басқа халық атауына өзгертілді.

Алайда, осындай қирату қозғалысы керек болғандығын білемін. Бұл қозғалыстың басында қаншалықты заңсыз, және зорлықты болғанымен, аяғы еуропалық өркениетке әкелді. Ұлы келешекке адамзат үшін берері мол осындай өркениетті құрметтей отыра, басқа да өркениеттің құлдырауын аяуға болады, олар да тағдыр басқаша болғанда, бәлкім, көркейіп, жемісін берер ме еді.

Менің кітабымды оқығанда, көптеген жаулап алулардың тарихын, осыған дейін жаңа тарихшылардың әдістерінен керісінше оқығанда оқырман таңданбас үшін осы түсініктемелерді келтіріп отырмын. Олардың барлығы өздеріне дұрыс көрінген жолмен жеңімпаздан жеңілгенге келеді, жеңіліске ұшырап тығылғандарға қарағанда, жеңіс әміріне жеткендердің лагеріне тоқтауды жөн көрген, осы жаулап алуларды толығымен болғанын, тек қана жаулап алушының өзін әмірші ретінде жария еткенде растайтын, алайда келешекте саясаттың жойып жіберерліктей тойтарыс беретініне мән бермеген. Сондықтан біздің кезеңге дейінгі Англияның тарихын жазушылары үшін Гастингстегі шайқастан кейін Вильгельм-Заңсыз туғанның таққа отыру кезеңінен кейін сакстар жоқ болып кеткен. Ағылшын халқына ұлы адам, жазушы Вальтер Скотт оның XI ғасырдағы түп атасының бір күнде жойылып, жоқ болып кетпегендігін ашты.

Саны көп халық тез арада жауланып алынбайды деп өздерінің ресми жәбірлену актілерінде баяндалған. Грек халқының қайта жаңғыруы — өздері билік жүргізетін жаулап алғандардың тарихын өз тарихы ретінде есептеуі түсініксіз қателік екендігінің дәлелі. Бұрынғы отандарының қайтып орнына келмейтінін білетіндердің жүректерінің түбінде отаншылдық аяныш сезімі ұялайды. Егер де бұл сезім әскер жинай алмайтын болса, олардан партизандар топтары және таулар мен ормандарды паналайтын саяси жаналғыштар құралады, олар басшабар жаңғырықта өлгендерді сорлап өлгендер қатарына қосқан. Міне, осындай жаңа тәсілдер грек халқы жайлы оқиғалар ашты, мен де англ-саксондық нәсілден тапқандарымды, басқа тарихшылардың іздемеген жерінен таптым: халық поэзиясынан және аңыздардан. Гректердің түріктердің билігіне бағыну жағдайы мен англдардың нормандықтарға бағыну жағдайларының ұқсастығына аса көңіл бөлу керек. Бұл ұқсастық тек қана материалдық құлдыққа айналдыруда ғана емес, сондай-ақ халық дінінің жәбірленуінің аянышты көңіл күйінде; болып жатқан оқиғаларға сенгіштігінде; бұл ұқсастықтың ұнамдысы - олардың өздерін жеңгендерді жек көруінде, және көптерінің жеңіліспен келіскендеріне қарамай, жеңіліске жеткісі келмей, әлі де шайқасып жатқандарға ерекше қызыққандарында. Осы жайттар адамның мінез ерекшеліктерін зерттеуде кейбір жағдайларды анық етеді.

Англияның тарихы жауланып алынғаннан кейін нәсілдердің көзқарастары бойынша бұрын-сонды еленбеген жайттарға ерекше маңыз береді, және де белгілі болған, бірақ та дұрыс емес түсіндірілген жайттарды жаңа түрде көрсетеді. Король Генрих II мен Том Бекет архиепископ арасындағы көпке созылған жауластық — осындай бір оқиғаның түрі. Осы шығармада бұл жайттардың барлығы дерлік басқа да елге жағымды деректермен келісілмей баяндалған. Тарихтағы екі танымал тұлғаның шайқасы жайлы әңгімелерде тарихшы-философтар әлсіз де бақытсыз жаққа бұрыс қараған, себебі олардың бір-біріне деген жаукештігінің түп негізін жете білмеген. Адамға деген жақсы сезімдер мен әділетті өздері көтерген болса да, олар жәбірлеп өлтірген адамға деген ережелерден аттап өте берген. Алты жүз жыл өткеннен кейін олар аса қатігездікпен оның естелігін масқара еткен; алайда Том Бекетті XII ғасырдың жауларының жек көруі мен XVII ғасырдың философтарының әділетсіздікпен қарауының ешқандай да ұқсастығы жоқ. Генрих II азамат-король болған емес, діни тәуелсіздіктің тартып алушысы да, папа әміршілігінің жүйелі жауы да болған емес, керісінше, ол оқырман кейін көз жеткізер басқа болды, оның архиепископқа деген жеккөрінішті сезімдеріне қарсы папаның жәрдемдесуін өзі сұратқан.

Егер де нормандық нәсілден шыққан бесінші корольдің бірінші королімен келіспеушілігінің маңызды жайттары жеңгендер мен жеңілгендердің арасында өшпеген жеккөрушілікке қосылған болса, онда маңыздылығы кем емес, Иоанн мен Генрих III билігі кезеңінде басталған ұлы азаматтық соғыс үкіметтік емес, таптық соғыс болған.

Шынында да, соғыстың себебі нормандық нәсілден шыққан барондардың Англия корольдерінің басқа шақыртқан елдердің жаулап алуынан қорыққан үрейі; олар келген елдер поатуандықтар, аквитандар, провансальдар да өздері жүз елу жыл бұрын сакстардан тартып алғандай, олардың да жер меншіктері мен билігін тартып алуынан қорықты. Сондықтан да бұл материалдық себептер Англияның королдарына барондар мен рыцарларды саяси мекемелер орнату себептерімен қарсы қойды. Осындай аристократтық қозғалыстарды халық қолдады, оның бір ғана себебі болды: олардың барлығында байлар мен кедейлердің, сакстар мен нормандардың екінші рет жаулап алу салдары ашаршылық пен қолайсыз жағдайға тап болу үрейінің бірдей болғандығында еді.

Ортағасырлық жаулап алулардағы саясаттық жайттар, және де сондағы діннің атқаратын маңызы мені папа билігінің жетістіктері мен католиктік шіркеудің бірлестігіне деген жаңа көзқарасқа жеткізді. Осыған дейін тарихшылар осы билікті метафизикалық жайттарға байланыстырды, алайда жеңістердің барлығы дерлік, материалдық нәрселермен алынды. Папалардың өздері ешқандай әскери жорықтарға шықпаса да, ұлы шабуылдар мен жаулап алушылардың жетістіктеріне қосыла салатын, тіпті тілші жаулап алушыларға да қосылатын. Христиандық Еуропаның тәуелсіз шіркеулерін жоюы, сонымен қатар бірталай халықтардың жойылуы — римдік шіркеуінің алдын ала қабылдап қойған «бүкіләлемдік» шіркеу атағын иеленді. Қылыш пен семсердің арқасында жеткен әрбір жеңістер, римдік аулада V- XIII ғасырлар арасында пайдаланған римдік шіркеулер орта ғасыр тарихында әлі де келтірілмеген түрлер, осы шіркеулерге күпірлік және бөлінгіштік деген атақ берген, соған қатысы бар халықтар сияқты, мен де бір түрлі сезімде болдым. Бұл халықтар да, шіркеулер де кінәсіз жойылды: өздерінің сенімдері мен басқаруы үшін күрескен тәуелсіздік олардың христиандықпен аласталған әдеп-ғұрыптық бостандығы еді.

Енді мен осы кітаптың жоспары мен тізімін айта кетейін. Тақырыбына сәйкес, нормандықтардың жаулап алуына қатысты толық баяндамаланады: бұл баяндама екі қысқартылып айтылған әңгімелерге қосылған, біріншіден, бұл жаулап алудың себептері мен дайындықтары жайлы жайттар, екіншіден, жаулап алудан кейінгі болған, және солардың салдары жайлы жайттар баяндалады. Осы ұлы оқиғаларға қатысы бар, пайда болған және қосылған тұлғалардан бұрын, оқиға болған жерлермен оқырманымды таныстыруды жөн санаймын. Сол үшін бірде мен Ұлыбританияға келемін, бірде материкке келемін, олардың пайда болуы мен ішкі және сыртқы жағдайын, Англия мен Нормандия Герцогтігінің елдерінің алғашқы өзара қосылуларын көрсетемін, олардың осы қосылулары жаукештік қатынастарға айналғаны соншалықты, осы жайт нормандардың Англияға баса көктеп кіргені тәріздес болып қалды. Гастингтік шайқаспен аяқталған осы шабуылдың жетістіктерінен кейін дәуірді басқадай көрсететін, таралымы, құрылысы мен шайқастардың айнымалы салдары келеді.

Бірінші дәуір — жер жаулап алу: ол 1066 жылдың 14 қазанында гастингтіктердің жеңісінен басталады, және де жаулап алушыларды асықпай оңтүстіктен солтүстікке қарай, шығыстан батысқа қарай таратады; ол 1070 жылмен аяқталады, ол кезеңде басты қарсыласу пункті жойылған және күшті адамдар мойынсұнған, немесе елден кеткен болатын. Екінші дәуір - саяси жаулап алу; ол біріншісі аяқталғанда басталған, бұл жерде жаулап алушының англ-саксондық халықтар мен құрылысын жоюға арналған іс-әрекеттерін көруге болады. Бұл оқиға саксон тайпасының соңғы жетекшісінің өлім жазасына кесілуімен және де сол тайпаның епископына төмендеуі жайлы жазамен 1076 жылы аяқталады. Үшінші дәуірде өзінің жаулап алған табыстарын реттеп, жаулап алушылар заң бойынша жерлерді (заңдық меншікке десе де болады) жеке меншігіне айналдырды. Жаулап алушылар жер қожайындарына айналып, король әмірлігіне қызмет етуге ант беруді қайта жаңғыртып, алғаш рет жорыққа шығатын әскер ретінде емес, тұрғылықты халық ретінде болады, сөйтіп, 1086 жылы үшінші дәуір аяқталады.

Төртінші дәуірде жаулап алушылар жаулап алған жерлер үшін, сонымен қатар үкіметтік билік жүргізу үшін өзаралық және азаматтық соғыстар бастайды. Барлық дәуірлерге қарағанда осы дәуір ең ұзағырақ болды, ол 1152 жылы Англия тағына үміткерлердің өлімімен аяқталды. Тек бір ғана үміткер қалды, ол анжуйлық граф Жофруа мен императрица Матильданың ұлдары, Вильгельм-Жаулапалушының (Завоеватель) немересі Генрих еді. Соңғы бесінші дәуірде Англия мен материктің нормандары өз тіршіліктері мен күштерін, өзара сыртқы шабуылдар мен кәсіпорындарын, жұмсайды, және де өздерінің ерекшеліктерін жерлерінің айналасына таратады. Осы материктегі соғыстар жаңа жерлер мен саяси жаулап алушылардың негізі Генрих II мен оның мұрагері Ричард I болып табылады. Бұл дәуір англ-нормандық билікке қарсы ауытқулармен XIII ғасырдың алғашқы жылдары ақталды, бұл ауытқулардың соншалықты күштілігі тіпті Нормандия, королдар мен барондардың, рыцарлар мен Англияны жаулап алушылардың отаны, мәңгілікке осы мемлекеттен кетті.

Белгіленген әртүрлі дәуірлерге англ-саксондық халықтың тағдырының өзгерістері тән: алғашында ол жер меншігін жоғалтады, содан кейін өзінің саяси және діни құрылысы; содан, өздерін жаулап алушылардың корольдері мен көтеріле бастаған вассалдарына бөлінгенін пайдаланып, біріншілерінің жағына тұрды, олардың азғантай мерзімге болса да өздерінің тәуелсіздігін алуын көздеді, немесе күшпен бостандық алуға тырысты; ақыры, нормандықтардың қайта пайда болған бірлестігімен ойрандатылған олар өздерінің саясатынан, мемлекеттік актілерден және тарихтан жойылып, мемлекеттің төменгі сословиесіне дейін түсіріледі. Содан кейін, өте сирек, бұл көтерілістерді сол заманның жазушылары жай ғана байлар мен кедейлер арасындағы келіспеушіліктер деп атай салған, осыған сәйкес келетін 1196 жылы Лондонда болған табиғи сакс бастаған жағдай, оқиғаның жаулап алулар қатарына қосылғанын толық баяндай отырып, аяқтаған.

Осы тарихпен нормандық жаулап алуды тәмамдай келе, мен осы шығармада айтылып кеткен түрлі тайпаларға жататын жергілікті тұрғындардың тарихын қысқартылған түрде жалғастырдым. Өздерінің күші мол халыққа тойтарыс бергенін, олардың жеңілістері мен жеңгендердің орталарына қосылуын, болған және жоспарда қалып қойған көтерілістер жайлы, соларға ықпалы тиген халықтардың тілінің, әдет-ғұрыптарының, елінің қосылуын және қосылған уақытын — осылардың барлығын мен түсіндіріп, көрсеткім келді. Шығармамның соңғы бөлімінде мен әр тайпаға ерекше бап бөлдім, кейіннен фрацуздық болып кеткен материктің тұрғындарынан бастадым. Артынан, өздерін қазір ағылшын санайтын кейбір елдер туралы, мысалы, жаулап алуларды бастарынан кешірген, діндері мықты валльдықтар; ешқашан жауланып алынбаған және саяси иеленуден бас тартып, қарсыластық білдірген шотландықтар; халық білімі мен әр жанұяның тыныштығы мен жақсылығын ойлап, бостандық алудың орнына англ-сакстар сияқты құлға айналғанды тиімдірек көрген ирландықтар; және де уақыт күннен күнге әлсіздеткен, халықтық өзгерістері таптық өзгерістерге айналған Англияның нормандық және саксондық нәсілді тұрғындары жайлы жаздым.

Енді, тек қана, тарихқа енгізген менің басқалары тәрізді аса қажет болып көрінген, көбінесе материалды жаңа туындыларымды түсіндіру ғана қалды. Жаулап алушылар мен олардың тұқымдарының есімдерін жазуда ағылшын әліпбиін қолдану тарихшылардың тайпаларды ажырату көзқарастарын азайта түсті. Мен олардың барлығына жоғарғы сапада жергілікті ерекшелікке жету үшін өздерінің дұрыс бет әлпетін қайтардым, себебі — ол тек қана тарихпен айналысу ғана емес, ол тарихи шындық. Мен сондай-ақ саксондық кезеңге жататын Англия тарихы мен германдық кезеңге жататын Францияның тарихындағы есімдерді өз атауына келтірдім. Сол себептен де, әр кез келген оқиғаны баяндағанда басқа кезеңнің айтылғандарын, сондай-ақ ортағасырлық саяси ерекшеліктер мен айғақтарды ажырату үшін де ертедегі уақыттың да, жаңа буындарын да, атақтарын да қолданбадым. Осылайша, мен барлығын — саяси оқиғаларды, әдет-салттар мен мінездерінің толық атауларын, және де өз есімдерін толығымен қайта шығаруға бел будым. Әр уақыт кезеңіне, менің ойлауымша, өзіне ғана тән кейпін, ерекше сызықтарын, және де басқаша айтқанда, оның толық болмысын көрсету әрекетімде мен, дұрыс білімдерден айырмашылығы бар, тарихтың осы бөліміне дәлдік пен айғақтар енгізгім келді.

Тәржімалаған Ф. Атабаева





ЛЮСЬЕН ФЕВР

(1878-1956 жж.)

ФЕВР Люсьен — француз тарихшысы. Парижде орта мектепті бітірген. 1947 жылдан бастап Франция тарихшыларының Ұлттық комитетінің төрағасы болған.

Л. Феврдің негізгі зерттеу бағыты дәстүрлік позитивтік тарихнамадан қол үзуге деген ұмтылыспен байланысты болған. Ол тек қана жазбаша мәтіндерге сүйене жасалған позитивтік әдістемелік тарихи ғылымнан бас тартуға шақырып, өткен тарихты археологиялық, әлеуметтік, тіл тарихы, техника, дін мәселесі, агромәдениет және сол сияқты бағыттардағы еңбектер мен әдістерді пайдаланып зерттеу қажеттілігін талап етті.

Ғылымды ұйымдастырушы ретінде бар қызметін Л. Февр гуманитарлық білімді жетілдіруге, гуманитарлық мамандықтар саласындағы ғалымдардың бір-бірімен өзара әрекет етулері үшін қажетті мекемелер мен баспаларды құруға арнады. Л. Феврдің негізгі ілімдері — «дәуір» және «өркениет». Ол менталдық жөніндегі ілімді ортаға енгізіп, оның ақыл көңіл-күйіне, бұқаралық психологиялық ерекшелікке және ұжымшылдық елестетуге қатыстығын көрсетті. Менталдыққа байланысты сала бір дәуірдегі барлық өкілдерді біріктіреді. Менталдық дегенімізді қолмен ұстап, көзбен көруге болмайды, оны адамзат іс-әрекетінің барлық нәтижелерін дереккөз ретінде пайдалана отырып, зерттеуге болады: ол тек қана жазбаша мәтіндер ғана емес, сонымен бірге жұмыс құралдары, қарапайым ырымдар, наным-сенімдер және т.б. Л. Февр үшін экономикалық айналадағы құбылыстардың өзіндік психологиялық феномені, сенімдері мен нанымдарының дәлелдері бар.

Л. Февр тарихилық туралы мәселені қарастырғанда, мысалы ортағасырлық, тіпті қайта өрлеу кезеңіндегі адамдар қоршаған ортаны түсіну үшін көзімен көргенге емес, құлағымен естігенге көбірек сенген жөн деп айтқан. Қазіргі заманның кейбір зерттеушілері оны әлеуметтік тарих пен теориялық рефлексияға деген көзқарасқа немқұрайлық танытты деп әңгіме қылады.

Люсьен Феврдің тағылымдары

Тарихқа деген қызыға ынта қою біздің көз алдымызда қайта жанданып, қайта күшейіп келеді. Бұл қызыға ынта қою казіргі заманнан кері кету, одан бой тасалау әрекеті болып табылмайды, керісінше, оған қарама-қарсы себептерден туындап отыр. Қазіргі жүріп жатқан оқиғалардың мән-жайын түсіну және дүниеде белгілі бір бағдар ұстау үшін өткен өмірден, оның таяудағы және алыстағы кезеңдерінен, отандық және дүниежүзілік тарихтан алынған берік сүйеніш-тірек керек, әрбір адам, әрбір азамат тарихқа жеке өзінің қандай қатысы бар екенін, өз елінде және дүние жүзінде болып жатқан оқиғалар үшін қаншалықты жауапты екенін барған сайын айқынырақ және күштірек сезінуде. Ол саналы түрде немесе ырықсыз сезім түйсігі арқылы өміріміздің тұтас бір кезеңі бойына үзіліп қалған «заманалар байланысын» қайтадан қалпына келтіруге тырысады. Тарихты білу қоғамның сана-сезімін қалыптастыруда барлық уақытта да аса маңызды жағдай болып келді: өзін-өзі тек тарихи перспектива тұрғысынан ғана, оның үстіне, жеткілікті дәрежедегі терең әрі кен көлемді тарихи перспектива тұрғысынан ғана тани алады, ол үшін өзін өзге адамдармен — өзге өркениеттің адамдарымен, әлдеқашан өтіп кеткен дәуірлерде өмір сүрген адамдармен салыстыруы тиіс болады. Міне, тап сондықтан да біздің отандастарымыздың бойында азаматтық сезімнің дүр сілкініп оянуы өздерінің түп тамырларын күшті қарқынмен қызу іздестірумен жалғастыра түсуі — әбден тарихи нәрсе.

...XX ғасырдағы тарих ғылымында Феврдің алатын орны ерекше. Ол сол ғасырдағы аса көрнекті тарихшылардың саңлақтары тобында проблематика, әдістеме және зерттеу практикасы салаларында өшпес із қалдырған жаңашыл ғалым-тарихшы ретінде ерекше жоғары тұр. Батыс тарихнамасында, бәлкім, оның достары әрі әріптес серіктері Марк Блок пен Фернан Бродельді қоспағанда, Люсьен Феврден өзге бірде-бір тарихшыдан соншалықты жиі дәйектеме алынбайды. Ол күні бүгінге дейін аса ірі бедел әрі үлгі-өнеге иесі болып қалып отыр. Оның ғылыми қызметі тарихи ой-толғауларды дамытудағы елеулі жаңа кезеңнің бастамасы болды. Тарих ғылымындағы аса көрнекті жаңашыл ғалым әрі ұйымдастырушы Февр бұл ғылымның Франциядағы ақыл-ой ағымында лайықты да көрнекті орын алуын қамтамасыз етті. Бродель оны Жюль Мишле заманынан кейінгі аса ірі француз тарихшысы деп атады.

***

Люсьен Феврдің (1878-1956) француз тарихнамасындағы ерекше орны оның Париждегі Жоғары қалыпты мемлекетті бітіріп шыққаннан кейін көп кешікпей-ақ айқын болды. Ол өз әріптестерінің арасында дүниеге көзқарасының жан-жақты кеңдігімен, мәселені қоя білуінің сонылығымен және тарихи зерттеу ісіне о бастан-ақ пәнаралық байланыс тұрғысынан келуге құмарлығымен ерекшеленді. Дижон университетінің жас профессоры ол 1911 жылы «Филипп II және Франш-Конте» деген тақырыпта диссертация қорғады. Онда осы провинцияның тарихы саяси, әлеуметтік, діни салалар бойынша зерттелді және жаратылыстану-географиялық орта мен адамдардың сол ортамен өзара қарым-қатынасына ерекше көңіл бөлінді. Февр адамдардың, қоғамдардың табиғи ортадағы сирек кездесетін ерекше құбылыстарды мұқият зерттеуді нығайта түсу қажеттілігін тарихшылардан әрқашан талап етумен болды. Өйткені ол экология деген ынта-ықыластың күшті болуы керектігін өзгелерден көп бұрын болжап білген еді. Ал ондай ынта-ықылас сезімі аз ғана ғалымдардың бойында экология кенеттен жаппай күйреп, күйзеліп, қауіп-қатер төндіргеннен кейін ғана ояна бастады.

Мәселеге бұл тұрғыдан келу «Жер және адамзат эволюциясы: тарихқа географиялық кіріспе» (1922) деген жинақтаушы еңбегінде бұрынғыдан да күштірек айқын көрінді. Автор бұл еңбегін Анри Берр негізін құрған әрі өзі редакциялаған «Адамзат эволюциясы» атты серия үшін жазған болатын. Бұл кезде Февр Страсбург университетінде (1919 жылдан бастап) дәріс оқи бастаған еді. Бұл университет Эльзас Францияға қосылғаннан кейін елдегі жетекші ғылыми мекемелердің біріне айналған болатын. Онда ақыл-ой күшімен зерттеу жүргізу үшін аса қолайлы жағдай қалыптасты. Февр үшін бұл кезде әлеуметтанушы М.Хальбвакспен, психолог Ш.Блондельмен, құқық және шіркеу тарихшысы Г.Лебрмен географ А.Болигпен арадағы достықтың және ақыл-ой өрісі жоғары олармен жиі-жиі күштірек пікір алысуының маңызы зор болды. Тарихшы Феврдің қалыптасуына «Адамзат географиясы» мектебінің өкілі П.Видаль де ла Блаш, француз әлеуметтану мектебінің басшысы Э.Дюркгейм және философ әрі әлеуметтанушы А.Берн сияқты көрнекті ғалымдар зор ықпал етті. Мұның соңғысы өзінің тарих саласындағы білімін елеулі түрде жаңартып, толықтыра түсуді өзінің алдына мақсат етіп қойған-ды.

Алайда француз тарих ғылымының одан кейінгі тағдыры үшін ерекше маңызды оқиға Феврдің Марк Блокпен жақындаса түсуі, ол жақындықтың айнымас берік достыққа ұласуы және ұдайы бірге қызметтес болуы еді. Бұл екеуі құрған «Экономикалық және әлеуметтік тарихтың жылнамалары» (анналдары) журналында бір кезде Анри Берр «Тарихи жинақтаушы журнал» басылымында көздеген бағыт одан әрі жалғастырылды және дамытыла түсті. Жылнамада тұрақты тақырыптық айдар ашып алған Блок пен Февр өздерінің қарқынды қызметін одан әрі өрістете түсті. Бұл ретте мына жағдайды атап айтсақ та болады: журнал өмір сүрген алғашқы жиырма жылдың ішінде Февр онда мыңға таяу дерлік мақалаларын, сын тұрғысында жазылған шолуларын, жаңа кітаптар мен бағдарламалар туралы заметкалары мен пікірлерін жариялады. Осы жазған жұмыстарының барлығында да ол тарих ғылымы туралы өз түсінігін барынша жүйелі түрде қорғаумен болды. Февр гуманитарлық білімді жаңартудың өзіндік ерекше жоспарын жасады. Ол жоспар жаңа басылым «Француз энциклопедиясының» (1932) негізіне алынды. Бұл ретте әртүрлі пәндер арасындағы кедергілерді жеңіп шығу, эмпиризм мен деректер суреттемесінен гөрі, алда тұрған проблемаға артықшылық беру қамтамасыз етілді.

1933 жылдан бастап Февр — Париждегі Коллеж де Франс профессоры. Екінші дүниежүзілік соғыстан кейін ол француз тарих мектебінің жұртшылық кеңінен таныған басшысына айналды. 1947 жылы Февр Жоғары дәрежелі зерттеулердің (экономикалық және әлеуметтік ғылымдар саласындағы) практикалық мектебінің (ал қазір - Әлеуметтік ғылымдар саласындағы жоғары дәрежелі зерттеулердің практикалық мектебі) өзі негізін қалаған VI секциясын басқарды. Онда Февр Ф.Бродельдің және Ш.Моразенің көмегімен өзінің бағдарламасын — адам проблемаларына пәнаралық тұрғыдан келуді жүзеге асыру шараларын жүйелі түрде жүргізді. Феврдің қызметі мен лауазымдарының тізімі тым ұзақ. Ол — Француз институтының (Моральдық және саяси ғылымдар академиясы) мүшесі, Франция тарихшылары Ұлттық комитетінің төрағасы, Екінші дүниежүзілік соғыс тарихы жөніндегі комитетінің төрағасы, Франциядағы білім беру реформасының жобасын жасау жөніндегі комиссияның мүшесі, ЮНЕСКО-дағы француз делегациясының мүшесі, «Дүниежүзілік тарих дәптерлері» журналының редакторы, «Екінші дүниежүзілік соғыс тарихы журналының» негізін қалаушы, «Қарсыласу рухы» сериясы ғылыми кеңесінің төрағасы, «Француз энциклопедиясы» басылымының жетекшісі. Февр өз өмірінің соңғы күндеріне дейін «Жылнамалар» (Анналдар) журналы редакциялық алқасын басқарды. Ол журнал соғыстан кейінгі жылдары «Экономика, өркениет, қоғам жылнамалары» деп аталды.

Февр Францияның маңдай алды бірінші тарихшысы деген беделге ой-өріс ауқымының өте-мөте кеңдігі арқасында және энциклопедиялық білімдар ғалым, ғажайып стилист әрі шешендігі күшті пікір таластырушы ірі тұлға ретінде XVI ғасыр тарихы жөніндегі зерттеушілер арасында ие болды. Оның «Тағдыр: Мартин Лютер», «Ориген мен Деперье немесе Кимвал бітімінің құпиясы», «Гентамерон төңірегі: қасиетті махаббат және кәдімгі махаббат», әсіресе «XVI ғасырдағы сенімсіздік проблемасы: Рабленің діни наным-сенімі» деген кітаптары тарихи өмірбаян немесе рухани өмір тарихы очеркінің шеңберінен тыс мәселелерді қамтиды. Феврдің бұл жұмыстарында мынадай мәселе қамтылды: Реформация немесе Ренессанс кезіндегі әйтеуір бір белгілі қайраткерге оның өз дәуірі мен ортасы берген ақыл-ойдың шегі қандай? Жеке адамның ақыл-ой өрісіне қатысты өмірбаяны, Феврдің пайымдауы бойынша, қоғамның тарихы сияқты әлдебір нәрсе: әлгі қоғамның қаһарман қайраткерлерінің қол жеткен табыстары ұжымдық тәсілмен қамтамасыз етілді. Ұлы адам — өз заманының перзенті, ол өз заманының мәдениетін ең жақсы біліп, мейлінше жетік түрде көрсете алатын, сондай-ақ дүниені танып білудің тәсілдерін толық меңгерген адам болуы тиіс. Бірақ ол ұжымдық сананың ортасында бейне бір еріп, езіліп, жоқ болып кетпеуі керек. Февр өзінің «Лютерінде» XVI ғасырдың бірінші жартысындағы қаһарман қайраткер мен неміс қоғамы арасында пайда болған шиеленісті жағдайға жіті көз жібереді. Рабленің немесе Лютердін өзіндік ойлау стилін жасай келе, Февр сонымен қатар олардың өз дәуірінің стилін танып білуге де талпына тырысады. Міне, тап сондықтан да ол адамның дүниеге көзқарасы қалыптасатын тарихи ахуалды қалпына келтіре суреттеуге ұмтылады. Дәуірді қаһарман қайраткер жасамайды, дәуір қаһарман қайраткерді туғызады, қалыптастырады. Сондықтан да әр дәуірдің қалдырған мәтіндерін дұрыс «оқи білу» қажет. «Шеңбер орталық нүктені айқындайды, ал әлгі Рабле мен Лютер «дәуірдің қаһарман қайраткерлері» емес, оның «герольдтары» ғана.

С.Ф. Мажитов

Люсьен Февр

ТАРИХ ҮШІН ТАЙТАЛАС

Тарих пен тарихшының ар-ождан соты

1892-1933

Өткен өмірге кайтып оралу да, өзіңе өзіңнің қайтып оралуың да жоқ... «Domine non sum dignis» (Құдай, өзің кешіре көр, қолдай көр) — осы Коллеждің табалдырығын тұңғыш рет аттаған әрбір адамның аузынан тап осындай сөздің еріксіз айтылатыны белгілі. Өйткені мұнда көзге көрінбейтін көлеңкелердің көптігі сонша — оны жан-жағынан қоршап алып, әрбір басқан қадамын қадағалайды. Сөйтіп, әлгі адам өзінің дәрменсіздігін айқын сезінеді. Мұндай жағдайдың өз басымда да болғанын жасырып қалу мен үшін үлкен ұят. Оның үстіне, жаңадан келген лектордан оның тыңдаушылары мен әріптестері қайдағы бір мән-мағынасыз қызыл сөздердің қардай бораған тасқынын күтпейді. Олардың ойында жаңа ұстаз өзінің барлық күш-жігерін нағыз ерлікпен аямай жұмсап, бойымызға күш-қуат дарытатын шығар деген үміт қана болады. Не үшін олай етуім керек? Бұл сұраққа жауап беруім үшін мен кәдімгі тарихшы ретінде ең алдымен белгілі даталарға тоқталып өтуге тиістімін.

1892 жыл: Альфред Мори қайтыс болғаннан кейін Коллеж де Франс жабылып қалды. Ондағы мақсат бір ғасырдан астам жұмыс істеп келген жалпы тарих және қолданбалы тарихи тәсіл кафедрасын жауып, қайта құру еді. Оның бұрынғы атауы тарих және мораль кафедрасы болатын. Тап осы кафедра өзінің классик Донудан бастап романтик Мишлеге дейінгі басшыларына оқыту ісінің тамаша әрі жаңаша жүйесін жасап, одан әрі дамыту мүмкіндігін берген болатын.

1933 жыл. Арада қырық жыл өтті. Коллеж ең жаңа тарихқа қолданылатын Жалпы тарих және тарихи тәсіл кафедрасын ашуға қол жеткізді. Оның осы заманғы өркениет тарихының кафедрасы деген ресми атауы Коллеж маңдайшасында осы уақытқа дейін айдай айқын жазулы тұрса да, мен оны өзімше емін-еркін аударып, жоғарыдағыдай атадым.

1892 және 1933 жылдар. Мұның өзі екі түрлі дата болғанымен, бір ғана проблеманы білдіреді. Тап сондықтан да мен қажет болуына қарай, сіздердің алдарыңызға осы проблеманы жайып салмақпын. Ал бұл проблеманы шешу үшін өзіммен замандас ұрпақтың өкілдері қабылдаған идеялар мен олардың өздерін оқытуға қолданылған тәсілдерге, ешкімнің беті-жүзіне қарамай, әрі бұрмалап, бұра тартпай, тура талдау жасасам, сіздер мені өзіне-өзі әбден риза, тоқмейілсіп паңданған біреу екен деп ойлап қалмауға тиіссіздер. Өйткені мен бұл жерде кәдімгі барынша айқындыққа деген бой бермейтін ұмтылысты және бұдан былай өздеріңізбен бірге жүріп өтетін ортақ жолдың қандай болуын қажеттігін көрсетуді ғана мақсат еттім.

I

Коллеждің 1892 жылы Тарих және мораль кафедрасын жауып, қайта құруға деген өзіндік негізі де бар еді. О баста бұл кафедра әр жеңістің соңына ілесіп ұшып отыруы үшін емес, қайта ондай жеңістерге жол бастайтын ізашар болуы үшін құрылған-ды. Бірақ 1892 жылы тарих, сол кездегі түсінік бойынша, кескілескен шайқасты аяқтап, біржола баянды жеңіске жетті деп саналған еді. Мұндай түсінік барлық жерде орныққан болатын: дипломды тарихшылардан аяқ алып жүргісіз лицейлерде де, тарих кафедралары бейне бір сән-салтанатын кіргізіп, ерекше көрік беріп тұрған университеттерде де, тарихқа деген ынта-ықылас мейлінше күшейе түскен арнаулы оқу орындарында да тап сондай пікір үстемдік алды. Өзінің ернеуінен асып төгілген мұндай пікір тасқыны ендігі жерде білім беру жүйесінің барлық бағыттарына, халық ағарту ісі саласындағы барлық ректораттар мен жоғары дәрежелі орындарға дейін жетіп үлгерді. Қоғамдық салада такаппар да қуатты сипат алған тарих ендігі жерде рухани салада да өзінен-өзі сенімді тоқмейілсіген паңдыққа душар болды, бірақ әлі де болса ұйқысынан толық оянған жоқ еді.

Ал оның философиясы ше? Огюст Конттың, Тэннің және Клод Бернардың шығармаларынан үзіп-жұлып алынған формулалардан әзер дегенде зорға құрастырылған ол философияның үңірейген тесіктері мен дал-дал жыртығын эволюционизмнің жалпақ та жұмсақ жастығы тап осы мақсат үшін арнайы тігілген, сәтті табылған зат сияқты көзден таса етіп, жасырып тұрды. Сөйтіп, тарих өзін өте-мөте жақсы сезінді, әлгіндей көңілді жай таптыратын ой-пікірлер ағысымен ілгері жылжи берді. Оның үстіне, менің өзімнің талай атап айтуыма тура келгеніндей, тарихшылардың философияға деген пәлендей ынта-ықыласы да бола қойған жоқ. Менің есіме Шарль Пегидің «Екі апталық жазбаларының» ең өткір жазылған нөмірлерінің біріндегі мынадай бір күлкілі жағдай түсіп отыр: «Әдетте тарихшылар тарихпен ғана айналысады, оның шеңберінен тыс мәселелер мен мүмкіндіктерді ойларына да алмайды. Бұл ретте олар, сөз жоқ, дұрыс айтады. Шынында да, әркімнің өз ісімен ғана айналысқаны жақсы. Жалпы алғанда, тарихшының тым тереңге бойлай бермей, тарихпен ғана айналыса бастағаны дұрыс-ақ. Осылай болмаған жағдайда ол ешқашан ешнәрсені де бітіре алмас еді». Орлеандық қуақы адамның осы бір кең пейілділікпен айтылған алдамшы сөзін оқып шыққан сол кездегі тарихшылардың көпшілігі оның мазмұнындағы ащы кекесіннің дәмін байқамай, бас шұлғи мақұлдаған жоқ па екен деп қауіптенемін...

Мұның бәрі де мәселенің сыртқы жағына ғана қатысты. Ал оның ішкі жағына келетін болсақ, істің жайы әлдеқайда қарапайым екенін көреміз.

Тарих дегеніміз — тарих. Тарихтың о бастағы алғашқы анықтамасы осы болатын. Алайда егер кімде-кім оған, шынында да, дәлірек анықтама бермек болып, күш-жігер жұмсай қалса, онда ол адам әдетте кісі таң қаларлық тәсілмен тарихтың өз пәнінен емес, қайта оның техникалық құралдарының арсеналдық қорынан бастау алған болар еді. Мен тіпті былай деп айтар едім: сол арсеналдық қордан небары бір бөлігінен ғана бастау алар еді.

«Тарихты мәтіндердің көмегімен ғана оқып, зерттеуге болады». Бұл — кеңінен мәлім көрнекті формула. Ол өзінің құндылықтарын күні бүгінге дейін жоғалтқан жоқ. Ал ол құндылықтардың, сөз жоқ, баға жетпес артықшылықтары бар. Өздерінің көп оқып, көп білетін білімдарлығын заңды түрде мақтаныш ете алатын ақкөңіл де адал еңбеккерлер үшін бұл формула қалай болса солай құрастырыла салған, жеңіл-желпі ғылыми еңбексымақ туындыларға қарсы кескілескен тайталас шайқастарда шын мәніндегі құпия пароль мен жауынгерлік ұран ретінде қызмет етті. Алайда тереңірек ойлап қарасақ, бұл формуланың қауіпті жағы да бар екенін көреміз. Өйткені ол әртүрлі, бірақ гуманитарлық пәндермен бірге жасасып, бірге әрекет етіп келе жатқан жалпы ортақ бағытқа қарсы шыққан сияқты әсер қалдырады. Бұл формула тарих пен көне жазбалар арасында тығыз байланыс бар деп білген болатын және мұның өзі тарихқа дейінгі кезеңді зерттеумен айналысатын ғалымдар — осы атаудың өзі-ақ, қаншалықты айқын көрсетіп тұр десеңізші! — адамзат тарихының барынша кең көлемді тарауларының бірін мәтіндердің көмегінсіз-ақ бұрынғы қалпына сәйкес жазып шығуға ынталана тырысқан кезбенен тұспа-тұс келді. Бұл екі арада экономикалық тарих дүниеге келді. Ол өзінің алғашқы кезінен бастап-ақ адамзат еңбегінің тарихы болуды қалады. Бірақ ондай еңбек тарихын оқып білуге бола ма екен? Оның қандай ерекшеліктері бар екенін содан бір жыл бұрын тап осы Коллеждің қабырғасында Франсуа Симиан талдаған болатын. Ол техниканың дамуы туралы ұғым қалыптаспай тұрып, тек қана жазба түрінде қалған қағаздар мен папирустардың негізінде еңбек тарихын оқып-үйренуге болмайды деген қорытынды жасаған-ды. Сондай-ақ гуманитарлық география да пайда болды. Ол жас ғалымдардың назарын бірден өзіне аударды. Ал олар шындыққа сай және нақты зерттеулерге шу дегеннен-ақ кірісіп кетті. Соның нәтижесінде бұрынғы тыныс алуға ауасы ауыр аудиторияларды (дәрісханаларды) бейне бір көгілдір аспанның кеңістігі мен сарқыраған сулар, жасыл ормандар мен елді мекендер толтырып шыға келгендей болды — қысқасы, бүкіл жанды табиғат жайлап алғандай болды. «Тарихты мәтіндердің көмегімен ғана оқып-зерттеуге болады» деген формуланы қабыл алудың өзі-ақ алуан түрлі жазиралы ландшафттарға мұқият бақылау жасауды, таяу және алыс географиялық байланыстарды нәзік түсінуге тырысуды, адамдардың өздері мекендеген жерлерде сонау неолит дәуірінен бастап көптеген ұрпақтардың қажырлы еңбегі арқасында қалдырған іздерін зерттеу жұмыстарын бірден тоқтатуға әбден жетіп жатыр еді. Ал ол зерттеу жұмыстары қай жерлерді орман басып жатуы тиіс еді, қай жерлер егістік алқапқа айналуы керек еді деген сұрақтарға жауап табуы, болашақ замандарға алғашқы қауымдық қоғамдағы адамдар ұйымдарының алғашқы тарихи тұрғыдан алғандағы тұрпаты қандай болғаны туралы деректер қалдыруы тиіс болатын.

Біздің бақытымызға қарай, ежелгі қауым тарихын зерттеушілер сол бір сіресіп қатып қалған формуланың адамды жарымжан ететін қыспағына түсе қоймады. Қазба жұмыстары тарапынан ұдайы қолдау тауып, үсті-үстіне жаңа деректермен толығып отырған, мәдени ескерткіштер мен күнделікті тұрмыста қолданылатын заттардың үлгілерімен байи түскен, соның арқасында ұстап көруге болатын және нақты заттарға — металл балғаларға, күйдірілген керамикадан немесе шикі балшықтан жасалған ыдыстарға, таразылар мен олардың тастарына, қысқасы, ұстап көруге болатын нақты заттардың бәріне тікелей қатысты, байланысты болған зерттеу жұмыстары, әсіресе белгілі бір аймақтың өзіндік ерекшеліктеріне мейлінше тәуелді болған, сөйтіп, жаңадан оянып келе жатқан «топографиялық сезімнің» және ізгі адал ниетпен пайда болған «географиялық сезімнің» көмегімен мұқият жүргізілген зерттеу жұмыстары жоғарыда аталған өте-мөте қатаң шектеулері бар тұжырымды формулалардың алдын ала дайындап қойған талаптарына құлдық ұрып, бас ие бағынған жоқ.

Неғұрлым кейінгі тарихты оқып-үйрену саласындағы істің жайы мүлде басқаша болды. Өздерінің интеллектуалдық мәдениеті тек қана мәтіндердің, оларды оқып үйренудің, оларға түсініктемелер берудің негізінде қалыптасқан жастар өздерінің үйреншікті әдістерінен қол үзбеген бойда — өйткені олардың қабілеті мәтіндерді оқу бойынша ғана бағаланатын - лицейлерден ендігі жерде институттарға, Сорбоннаға, мәтіндерді оқып-үйрену мен оларға түсініктемелер беру жөніндегі таныс еңбек күтіп тұрған факультеттерге қарай ағылды. Рас, жазу столы мен қағазға таңылуды қажет ететін бұл еңбек төзімді болуды талап ететін. Есік, терезені іштен жауып алып, ерінбей еңбек етуге тура келді. Міне, осыдан барып, бейне бір өмір бойы көңнің иісін сезініп көрмеген, тозығы жеткен ескі картулярларда сақталған қағаздарды қопарыстырудан өзге ешнәрсені білмейтін шаруалар пайда болады. Міне, осыдан келіп, феодалдық жер меншіктерінің ешкімге таныс емес иелері, олардың басы артық қорларын не істейтіні белгісіз немесе барщина мен оброк тұрғысынан алып қарағанда, өз меншігіндегі жерлердің не екенінен, бұл ретте адамдар арасындағы қатынастардың қандай болатынынан, сондай-ақ ақшалай табыстардың қалай құйылып жататынынан хабар жоқ шаруалар пайда болады. Сөйтіп, тарих олар үшін бейне бір атақты бай әйелге, ал сіңірі шыққан экономикалық кедей тіршілік онымен салыстырғанда адам аярлық салдыр-салақ, кір-қожалақ нас әйелге айналды. Тарихтың ақша туралы да, несие туралы да түсінігі болған жоқ. Ол үшін ауыл шаруашылығы, өнеркәсіп, сауда-саттық дегендердің бәрі де әлдебір дерексіз ұғымдар қалпында қалды. Соның салдарынан да тарих өзінің барлық игілікті де мән-мағынасы жоғары саналатын нәрселерге, мәтіндік және әдеби ізденістердің асыл мұратты әрі ақсүйектікке тән риясыз әрекеттеріне қатысы бар екенін білдіріп, соларға қарай бет бұрды. Ол Францияда Қайта өрлеу дәуірінен бері мұндай қызмет түріне көрсетіліп келе жатқан орасан зор құрметке осылай бөленді. Егер біз тіпті қазірдің өзінде, яғни 1933 жылы, университеттерді бітіріп шығатын тарихшы түлектерден тарихи тақырыпқа жазылған небары төрт жазбаша жұмыс, мүмкіндігінше, «тамаша деңгейдегі» соншалықты баяндама жасау ғана талап етілетінін есімізге түсірсек; егер біз өткен заманның көрінісін — оның бүкіл материалдық және рухани өмірін, экономикалық және әлеуметтік саясатын — көз алдымызға қайта елестетуді үйретуді ғана қалағандықтан, университеттердің өздерін бітіріп шығатын тарихшы түлектерден статистикалық кестелерді оқи білуді, оларды өз бетінше жасай білу және оларға талдау жасай білу қабілетін де, құқық тану мен оның эволюциялық дамуының бастапқы кезеңдерін білуді де талап етпейтінін есімізге түсірсек, онда олардың саяси экономияның қарама-қайшылыққа толы теорияларымен жете танысуды ғана емес, сонымен қатар күнделікті айналымда жүрген ақша бірлігінің не екенін ақылға қонымды етіп дұрыс түсіндіріп беруді, іс жүзінде қор биржасынан тыс тасада немесе депозит банкі терезесінің сыртындағы қалтарыста не болып жатқанын білуді де талап етпейтінін көреміз. Осының бәріне қоса университеттер өз түлектерінен тіпті әлгі мәтіндердің мазмұнын сын тұрғысынан қарап, ой елегінен өткізуді де талап етпейді, оның есесіне оларды барынша жалаң жылтыр сөздермен — даталарды, тарихи қайраткерлердің аты-жөндерін және жер-су атауларын тізіп шығумен ғана шектеліп, өз міндеттерін адал орындаудан оп-оңай құтылып кетуге баулитынын да байқаймыз. Егер біз осының бәрін ескеріп, есімізге түсірсек, онда «тарихты мәтіндердің көмегімен ғана оқып, зерттеуге болады» деген формуланың мән-мағынасы қандай екенін, сөз жоқ, жете түсінетін боламыз.

Бірақ деректердің өздеріне де мәтіндер арқылы қол жеткізуге болады емес пе? Әрине, солай. Тарихшының міндеті деректерді іздеп тауып, оларды содан кейін іске қосу дегенге кім де болса келіседі. Мұның бәрі де дұрыс, мұның бәрі де айдай айқын нәрсе. Бірақ тым жалпылама. Егер тарихқа әртүрлі деректердің бірден-бір жиынтығы деп қарайтын болсақ, мұның өзі ерекше айқын аңғарылады. Мысалы, «пәленбай король пәленбай жылы пәлен жерде туылды. Ол пәленбай жерде, одан соң түгенбай жерде өз көршілеріне шешуші соққы берді» деген сияқты. Өте жақсы-ақ: оның тууы, жеңіске жетуі туралы айтылатын деректер жинастырыпты дейік. Енді олардың ең сенімді дегендерін іріктеп алдық дейік. Осының бәрін барынша рет-ретімен дәлме-дәл баяндап шықтық дейік. Сонда мұның өзі тым қиын жұмыс бола қойғаны ма?

Ал ғасырлар бойы құны төмендеп келе жатқан Тур Тиврін (Францияның Тур қаласынын атына байланысты ақша бірлігі, ол 1799 жылға дейін айналымда болып келді) қалай етеміз? Немесе белгілі бір уақыт өткен сайын бағаның арта түсуі барысында жалақы мөлшерінің кеміп бара жатқаны жөнінде не айтпақшымыз? Ал мұның бәрі де тарихи деректер екені дау тудырмайды. Оның үстіне, мұның өзі, біздің көзқарасымыз бойынша, әлдебір корольдің өлімі немесе баянсыз бітімнің жасалуы сияқты деректермен салыстырғанда, әлдеқайда маңызды. Бірақ біз әлгі сұрақтарға тікелей тез жауап таба аламыз ба? Жоқ, таба алмаймыз! Ол үшін көптеген деректердің дәлме-дәл мұқият зерттелуі әрі қатаң талап қоюшы зерттеушілердің өзара тәжірибе алмасуы, ол істі бірінен кейін бірі жалғастыра түсуі, сөйтіп, өте баяу жүргізілген қыруар жіті зерттеулер барысындағы бақылаудың жеке-жеке майда түйіршіктер түріндегі деректерінің көмегімен алуан түрлі құжаттардан әзер дегенде іріктеп алынған сандық деректердің көмегімен жинақталған мол мәлімет қажет болады. Ал ондай деректер өзінен-өзі оп-оңай қолға түсе қоймайды. Бұл ретте бізге басқа біреулер: «Мұның бәрі де нақты деректердің өзі емес, олардың жиынтығы ғана» деп қарсы шықпай-ақ қойсын. Өйткені тарихтың атышулы атомы сияқты деректі қайдан алуға болады? Равальяктың Генрих IV-ні өлтіргені тап сондай дерек емес пе? Бірақ осының өзін тереңірек талдап көруге, оның материалдық және рухани құрамдас элементтерін бөлшектеп қарауға тырысайық. Оны жалпы тарихи заңдылықтардың әрекет етуінің күрделі қорытындысының салдары, уақыт пен кеңістіктегі өзіндік жеке орынның жағдайлары ретінде осы бір қасіретті қайғылы оқиғаға қатысты басты роль атқарған белгісіз немесе белгілі адамдардың әрқайсысының өзіне тән ерекшеліктерін жеке-жеке алып қарастыруға тырысып көрейік. Сонда біз әбден шатасқан күрделі мәселенің өзінен-өзі ыдырап, бөлшектеніп, сала-салаға айнала бастағанын ашық байқаймыз. Нақты деректер қайда? Тарихшының өз жанынан қайдағы бір болжамдар мен ұйғарымдар жасауының көмегімен немесе әлдебір азапты көп еңбектену және жұртты қызықтыруды қажет ететін жұмыс жүргізу арқылы қолдан жасалатын, қайта жасалатын, ойдан шығаратын деректері болмайды.

Бұл жерде, сөз арасында айта кетейік, ерекше тартымды бір себеп бар. Ол — тарихтың зерттеуші үшін өте қызықты бастапқы кезеңдері, оларды өздерінің ашылуын ынтыға күтіп жатқан құпия жұмбақ сырлар, ұмыт болған ақиқат шындықтар ауқымы. Мұның өзі бейне бір ол шеті мен бұл шетіне көз жеткізу мүмкін емес кең-байтақ шөл секілді. Соның арасында жер асты суларының қайнар көзін іздеп табатын және керемет қажырлы еңбек жұмсау арқылы тыңнан ашылатын білім көздерінің жазиралы оазисін жасай алатын мүмкіндік болса ғой, шіркін!

Енді біз күні кешеге дейін студенттерге жиі-жиі оқытылып келген және бір қызық қағиданың іргесін шайқалтып көрейік. Ол қағида мынау: «Тарихшы деректерді іріктеп жинап алмауы тиіс. Іріктеп жинағаны несі? Оның бұлай етуге қандай құқығы бар? Мұнда қандай қағидат басшылыққа алынбақ? Іріктеп жинап алу дегеніміз ғылыми әдістемені жоққа шығару ғой...» Бірақ кез келген тарих деректерді іріктеп жинап алу ғой.

Ол дегеніміз кездейсоқтыққа байланысты өткендегінің кейбір іздерін жою мен кейбір іздерді сақтап қалу болып табылады. Ол дегеніміз адамның ойлау қабілетінің ерекшеліктеріне қарай деректерді іріктеп тандап алу ғой: өйткені зерттеуші қажетті құжаттарды жетіп артылатындай мол мөлшерде жинап алғаннан кейін, олардың санын қысқартып, ықшамдай түседі, кейбіреулеріне ерекше назар аударып, енді біреулеріне азырақ мән береді. Ақыр соңында — бұл ең маңыздысы, — мұның өзі тарихшы өзінің жұмысы үшін қажетті материалдарды өзі жасауы, немесе, қажет болса, қайта жасауы кезіндегі деректерді іріктеп тандап алуы болып шығады. Ол енді бұрынғыдай бейне бір ел кезіп жүріп кездейсоқ оңай олжа тауып алу мақсатымен ескі-құсқы шүберек жинаушы адам сияқты, өткен өмірге бет алды сапар шекпейді, өзінің ойындағы айқын мақсатты, шешілуі тиіс проблеманы, мұқият тексеруден қайта-қайта өткізілуі керек болжамды ұдайы басшылыққа ала отырып сапар шегеді. Ал мұның бәрінің де мәселені «ғылыми тұрғыдан» шешуге ешқандай қатысы жоқ деп пайымдау дегеніміз ғылым туралы, оның ерекшеліктері мен әдістемелері туралы біздің өзіміздің ешқандай да айқын түсінігіміз жоқ екенін, мұны мойындауымыз қажет екенін көрсетеді. Сонымен, тарих жазушы ғалым өз микроскопының әйнегімен ғана қарау арқылы тікелей жалаң деректерді бір-бірінен ажырата алуға қабілетті бола ала ма? Өйткені оның жұмысының мән-мағынасы, былайша айтқанда, өзі бақылау жүргізуі тиіс нысандарды өзі жасайды, бұл ретте оларды көбінесе едәуір күрделі техникалық тәсілдерді қолданудың көмегімен жасайды. Әзір болған «кесінділерді» және «препараттарды» зерттеуге тек содан кейін ғана кіріседі. Мұның өзі тіпті де оп-оңай жұмыс емес; көзің көріп тұрған нәрсені суреттеп жазу онша қиындық келтірмейді, оған қарағанда суреттеп жазылуға тиіс нәрсені іздеп тауып, көру әлдеқайда қиын.

Деректерді айқындап алу, содан кейін оларды іске қосу... Бұл — өзінен-өзі белгілі нәрсе. Бірақ бұған абай болу керек. Сондықтан да еңбек бөлінісінің тиімсіз болуынан, иерархиялық билікке душар ететін нәрседен сақтаныңыз. Бір қарағанда сыпайы әрі ұстамды көрінетін, бірақ іс жүзінде өте енжар әрі топас қайраткерлерге қолдау жасаудың тіпті де қажеті жоқ. Өйткені олар деректерді, ешқандай белгілі мақсат көздемей-ақ, жинап алады да, содан соң ол деректерді жүйеге келтіре алатын адамды күтіп, қол қусырған қалпында ұзақ уақыт бойы еш әрекетсіз отыра береді. Тарихтың алқабына әлдебір қайырымды тас қашағыш біреулер аздап қана шала-шарпы өңделген үйінді тастарды сеуіп, қараусыз тастап кеткендей, ал ол тастар шебер сәулеткерді күтіп жатқандай көрінеді. Бірақ оның келуіне пәлендей сене қоймайтын да сияқты. Ал маған ол келе қалған күннің өзінде де әлгі жатқан тұлғасыз үйінді тастарға назар аудармай, құрылысты емін-еркін бос жатқан жерге салуға кірісіп кететін сияқты болып көрінеді. Мұндағысы -механикалық еңбек, ал ондағысы — шығармашылық ізденіс шабыты; мұндағысы — көмекші жұмысшылар, ал ондағысы — қолдары қолдарына жұқпайтын тәжірибелі шебер-құрылысшылар. Мұндай жағдай тіпті ештеңеге де жарамайды. Адамдардың күш-жігерінің тірнектеп жинаған бір түйірі де босқа кетпеуі үшін барлық жерде де жасампаздық жұмыс шабытты жүргізілуі тиіс. Деректі айқындап алу оны өзің жасап алу болып табылады. Басқаша айтқанда, белгілі бір нақты сұраққа белгілі бір нақты жауап іздестіріп табу керек. Өйткені белгілі бір нақты мәселенің нақты сұрағы жоқ жерде, жалпы алғанда, ешнәрсенің де болуы мүмкін емес.

Бұл ақиқаттың барлығы да өз шәкірттерін болжам жасауға деген қасиетті өшпенділік рухында тәрбиелеп келген көптеген тарихшылардың назарынан жиі-жиі тыс қалып қойды. Өйткені олар ғылыми әдістеме және ғылыми ақиқат туралы қаншалықты лепірме қызыл сөздерге жомарт болғанына қарамай, мұны Ғылым деп аталатын саланың алдында кінәлі болудың ең жаман, ең ауыр түрі деп санады. Олардың тарихының маңдайшасында оттай жарқыраған әріптермен көрнекі етіп жазылған «Hypotheses non fingo» («Ойдан шығарылған болжамдарға жол жоқ») деген сөздер алыстан көз тартатын. Ал деректерді саралап топтастыру саласында олар бір ғана тәсілді — хронологиялық реттілікті қатаң сақтауды ғана мойындады... Қатаң сақтауды дей ме? Мұны Мишле шеберлікпен деп басқаша айтқан болар еді. Бірақ тап сол кезде Мишле мен тарихтың екі ортасында ешқандай да ортақ нәрсенің жоқ болғаны кімге болса да айдай айқын емес пе? Біздің оқып үйренген тарихымыз (мен бұл жерде іс-қимылдың аяқталған түрін білдіретін етістікті жиі қолданамын, бірақ сіздер бұдан мені тым аңқау екен деген қорытынды жасап жүрмеңіздер), бізді үйретуші тарих шын мәніне келгенде қазіргі шақты өткен шақтың көмегімен тым асыра дәріптеу болып келген еді. Бірақ ол тарихтың мұндай жағдайын көргісі де, мойындағысы да келген жоқ.

Францияның тарихы Цезарьдың «Жазбаларының» бас жағында суреттелген Рим Галлиясынан бастап 1933 жылғы Францияның қазіргі шекараларына дейінгі аралықта уақыт ағынында жүзіп келе жатқан, бірде-бір рет апатқа ұшырамаған, бірде-бір рет не оңға, не солға бұрылып кетпеген қайыққа ұқсайды. Ол су асты жартастарына соғылып қираған да жоқ, небір күшті иірімдерде суға батып та кеткен жоқ. Сөйтіп, ол өзінің жүзу сапарының мақсатына жеткен бойда былай деп айта алған болар еді: «Міне, қараңдаршы, сонау Галлиядан жүзіп шығып, ешқандай кедергісіз қазіргі Францияға дейін аман-есен келіп жеттім — біздің ұлттық тарихымыздың адам таң қаларлық тұрақты екендігінің дәлелі тап осының өзі емес пе?». Мұның 1933 жылға дейінгісінің бәрі де дұп-дұрыс дейік. Ал 1933 жылдан бастап тарихшылар енді әлгі ағысқа қарсы жүзіп, үлкен арнаға келіп құйылып жатқан, бірақ басқа бағытқа бұрып алып кететін, басқаша сөзбен айтқанда, Цезарьдің өзіне тікелей төте жолмен тартпайтын салалардың барлығын да зерттей бастады. Бұл мемлекеттік ағын тасқыны оларды барған сайын күштірек қызықтыра түсті. Өйткені олар, тарихшылар, апатты және қасіретті оқиғалардан, қысқа мерзімді басқыншылықта болу және аннексиялар төлеу сияқты масқаралық деректерден тұратын тірі тарихқа өздерінің тарапынан ойдан шығарылған және, сайып келгенде, оған өлі сипат беріп келген әрекеттеріне өздері де көз жеткізді.

Бірақ тарихи атласқа жанадан көз жүгірте отырып, өзіміз Франция деп атайтын елдегі (оның бұл атауды ғасырлар бойы өзгеріссіз иемденіп келе жатқанын ұмытпауымыз керек) бір-біріне өзара ұқсастығы жоқ, адам таң қаларлықтай қыруар мол сыртқы пішіндердің бар екенін көз алдымызға елестетіп көрейік. «Бұрын не болса, қазір де сол» деген еріксіз таңылған формуладан арылуға тырыса отырып, өзіміз үшін оғаш нәрсе көрінетін формациялардың бірінен соң бірі ауысып келгеніне ойша көз жіберіп қарайықшы. Олар: Франция және Испания, Франция және Рейн облысы немесе Франция және Англия, Франция және Италия, Франция және Нидерланды... Егер осы тарихи қорытпа қоспалардың ең болмаса біреуі өмір сүрген болса, онда оның қалай пайда болғанына тарихтың өзі жете көз жіберіп, іздеп таба алатынына күмәнданбаңыздар. Болған нәрсенің бәрін түгел санап шыға алмайсың. Бірақ, егер біз ондай барлық кездейсоқ оқиғаларды, босқа күшеніп-тышанған нәтижесіз әрекеттерді, бір жақтан екінші жаққа сенделіп, сергелдеңге түсудің бәрін бірдей назарға алмайтын болсақ, онда тарих дегеніміз қаншалықты қатып-семіп қалған жансыз дүниеге айналатынын кім білсін! Осы кафедрада тұрып, мен тек қана ғылым тілінде сөйлесуден басқа да мүмкіндігімді пайдалана алар болсам, онда мен былай деп қосар едім: тарихқа тек қана осы тұрғыдан қарар болсақ, оның өзі қаншалықты қатер төндіретінін кім білсін!?

Енді Рейн тарихын алып қарайық. Сіз ол тарихты қайдағы бір орындалмайтын қияли сенімді ақ көңілмен басшылыққа ала отырып, жаза бастар едіңіз. Өйткені сіз өзіңізді бейне бір оқиғалар ағысымен төмен түсетіндей сезінесіз. Ал шындығына келгенде сіздің әуелі оқиғалар бастау алатын жоғарыға көтерілуіңіз керек болатын. Сөйтіп, сіз қазіргі Рейннің біз үшін қандай екендігінен — халықтардың бір-біріне деген өзара өлердей өшпенділігінің бейнесі болып табылатын шекаралық өзеннен, жауласушы саясаткерлердің қан сасыған ойынының ордасына айналған жерден бастау алар едіңіз. Сонымен, сіз Цезарьдың «Жазбаларындағы» атышулы әрі көріпкелдік туралы айтылған жерге дейін бірте-бірте ақырын жүріспен жеттіңіз дейік. Онда «Галлия мен Германияны» бір-бірінен бөліп жатқан Рейн өзені туралы сөз болады. Содан соң сіз ақкөңілділікпен кері бұрыласыз. Бұған өз еркіммен келісуге мен де әзірмін. Бірақ сіз ендігі жерде бүкіл сапарыңыздың барысында қолыңызға бір шынжырдың екі ұшын бірдей қалтырап-дірілдеп ұстауға мәжбүр боласыз. Сөйтіп, сіз қызу қанды ыстық осы заманды бір кездегі өтіп кеткен ғасырлар қойнауына өзіңіз алып барғаныңызды байқамай да қаласыз. Сіз оны сол жерден тап өзіңіз алып барған қалпында таба аласыз. Ал мұның барып тұрған реакцияшыл әдістеме болып шығады. Бірақ оның тап осылай екеніне сіз көңіл де аудармайсыз. Бір кезде Вильгельм II ұсынған бұл әдістемені өздерін жасампаздық шығармашылықтың бейне бір інжу-маржанындай кісімси сезінгендер іліп ала насихаттап, дәріптей жөнелді. Олардың ойынша, өткен заманның бүкіл жиынтығы бейне бір өздерінің өмір сүруіне әзірлік жасау және өздерінің түпкі ойлары мен мақсаттарын ақтап, қорғап қалу ғана сияқты еді. Бұл ретте олармен дауласып жатудың тіпті де қажеті жоқ. Бірақ бұған ғылымның қаншалықты қатысы бар?

Сонымен тарих өзінің салтанатты шеруін аяқтады дейік. Оның сырттай қарағандағы күш-қуатына сүйсінбеуге болмайды. Алайда ол бірте-бірте өзінің ішкі күш-қуатынан айырыла бастады. Тарих, сол кездегі жұрттың айтқанындай, барынша қатаң айқындалған мазмұны бар белгілі бір пән болып табылмайды. Ол небары әдістеме ғана, гуманитарлық ғылымдардың әмбебап дерлік әдістемесі ғана; ол әдістеме әлі қалыптасу үдерісі үстінде деп саналады. Бұл әдістемеге белгілі бір мәтінде «тарихты құрастыру үшін қажетті құрал» деген анықтама берілген болатын. Сонда бұл әдістеменің шындығында бүкіл ғылым атаулыға қолданылатын ортақ әдістемеден — танымды жанама түрде өзара байланыстыратын әдістемеден сәл-ақ айырмашылығы бар екен. Тарих өзінің бағыт-бағдарын тіпті де жоғалтқан жоқ, бірақ соның жолында шын ақиқат мән-мағынасынан айырылып қалды. Бұл жөнінде оның есіне салғандар — мен бұл жерде ең алдымен «Тарихтағы топтастыру журналының» қызметкерлерін және олардың тікелей басшысы Анри Беррді, 1911 жылдың өзінде-ақ өзінің сын және теория тұрғысындағы «Тарихтағы топтастыру» деген эссесіне арнаған алғы сөзде соншалықты көрегендікпен әрі аса ерлікпен былай деп жазған адамды айтып отырмын: «Тарих өзінің өмірмен байланысын шектен тыс ғылыми сипатта болуы салдарынан жоғалтып алыпты-мыс деп пайымдаушылар бар. Ал мен мұны соған керісінше, тап сондай ғылыми сипаттың кемдігінен орын алды деп білемін». Тарихтың есіне осы жағдайды батыл түрде салғандар, сөз жоқ, болашақтың жанашыр жаршылары бола білді. Бірақ олардың қолдарында бүгінгі күннің өкімет билігінің тимегені өзінен-өзі белгілі жайт.

II

Міне, жандану басталды. Бірақ күтпеген жерден әрі қиын жағдайда басталды. Дағдарыстың күшейіп тұрған, күмән-күдік атаулының көп кезі.

Күмән-күдікті соғыс тудырды. Өздерінің бейбіт кәсібіне қайта кіріскісі келгендер бастарынан кешірген күмән-күдіктен арыла алмады. Егер дүниеге ажал сепкен дүлей дауыл болып өтпегенде, өзіміздің кездескен жеке мақсатымыз тіпті де басқаша болар еді деген армандарын бір минөт те ұмыта алған жоқ. Сонымен қатар оларды қазір бұл жарық дүниеде жоқ, аяусыз қатыгездікпен қырғынға ұшыраған екі бірдей ұрпақтың атқаруы тиіс болған міндеттерді де өз мойындарына алуы күтіп тұрды. Ал әлгі екі ұрпақтың майдан шебіне таяу алқаптардағы ормандарда кездесетін, адам көргісіз болып қираған ағаштар сияқты қалдықтары ғана сақталған еді...

«Тарихпен айналысу: тарихты оқыту; кей жерлерде суып қалған, кей жерлерде әлі жып-жылы сақталған кез келген қоламта күл-қоқыстың үйінділерін қопарыстыру арқылы біреулердің отқа оранып, күлге айналған өмірлерінің жансыз іздерін іздеп табуға болады... Осының бәрі не үшін керек? Одан әлдеқайда маңызды, егер турасын айтар болсақ, әлдеқайда пайдалы міндеттер бізден ендігі қалған күш-жігеріміздің сарқа жұмсалуын шынымен-ақ талап етпейтін болғаны ма?».

«Тарихтың банкротқа ұшырауынан» өздеріне әлдебір жұбаныш тауып, күмән-күдік білдіру әншейін ғана жеңіл-желпі нәрсе еді. Тарихты алдағы болашақтан ешнәрсені де алдын ала көре білмеді, ол туралы алдын ала ешнәрсе де айтып бере алмады деп кінәлау; оның жасаған «заңдарының» күйрегенін келемежге айналдырып, оларды түкке тұрғысыз нәрсе деп, күлкі ету; кезінде Фредерик Роның пайымдағанындай, «тарихи материализм» пердесінің арғы жағына бой тасалаған «экономикалық епиритуализмді (дүниенің рухани мән-мағынасын ғана мойындайтын философия)» қорлау; әсер етуші күшін ешкім де жоққа шығармайтын моральдық күш-қуаттың жеткілікті мүмкіндіктеріне күмән-күдік келтіру; орта туралы, оның адамға тигізетін әсері туралы сұраққа Бернард Шоудың мынадай сайқымазақ бұралқы сөзімен «Ақыл-есі дұрыс адам өзін қоршаған ортаға бейімделеді, ал ақымақ адам оны өзіне бағындыруға тырысады. Осыдан келіп, кез келген прогресс дегеніміз ақымақтардың қолымен жасалады деген қорытынды жасауға болады» деп жауап беру. Міне, осы күлкілі жағдайлардың бәрінде де тарихшылар үшін болашақты алдын ала көріп білмеді және пәлендей бір ерекше қызықты ешнәрсе бермеді деген дәнеңе де жоқ. Өйткені оларға о бастан бір-біріне ұқсамайтын қосарланған бірнеше екі түрлі саланың өмір сүретіні өте жақсы белгілі. Олар: таным саласы және іс-әрекеттер саласы, ғылым саласы және шабыт-жігер саласы, өмір сүруге әбден қатысы бар заттар әлемі және әлі дүркірей өсу үдерісіндегілердің әлемі. Мейлінше дұрыс деп танылған тарихи заңдар адамның ерік-жігерін шынымен-ақ басып тастай ала ма? Дербес, қызу қанды жасампаздық ұмтылысты белгілі бір ортадағы езіп-жаншу дәстүрлеріне, қоғамдық институттардың сірескен кертартпа әрекеттеріне қарсы күресте қажетті қару бола алмайды деуге кімнің батылы бара алады? Болашаққа қатысты көзқарас тұрғысынан келгеннің өзінде тіпті жекелеген жаңашылдар күш-жігерінің өзі де олар қарсы күрескен тәртіптің қалдырған мұралары арасынан сөз жоқ көзге түсетіні күмән тудыра алмайды емес пе?

Тарихты қоршаған және айнала жиегін шектеген нәрсе атаулының бәрінің де дағдарысы әлдеқайда күшті әрі елеулі болды. Біз өзіміз соншалықты мақтаныш тұтқан, өзіміздің қызметіміз үшін өте қолайлы кеңістік майданы бола білген, сол кездегі әлем алғаш рет және барлық уақыт мызғымастай етіп берік сенімге бөлеген тұстас заманымыздың; геометрия деңгейіне дейін көтерілген физиканың өте-мөте қатаң математикалық сипаты үстем болған, ал сол физиканың өзі материяны бүкіл қасиеттерінен жұрдай етіп, оны қарапайым ұзын бойлық сызығына ғана айналдырды, — табиғи құбылыстар жөніндегі бұл ғылым адамның «Менінің» қолынан келмейтін объективтілікке жету үшін бар күшін сала ілгері ұмтылды, құндылық атаулыны саннан емес, сападан табуға тырысты; әсіресе адамзат қызметі туралы ғылым, ал бұл ғылым әдістемелердің гуманитарлық саласына қолданылуы арқылы қалыптасқан болатын және аса қатал детерменизммен шектелген пәндер саласында күні бүгінге дейін сақталып келген еді, міне, осының бәрі де жаңа идеялардың қажымас күшті қысымынан, физиканың сан ғасырлар бойғы берік тіреулерін босаңсытып, іргесін шайқалтқан бейне бір жер асты дүмпулері әсерінің күшінен тұтасқан қалың қабаттарымен қоса қирады.

Сонымен, мұның өзі жойқын жаңа ағым, жаңа леп жайпап кеткен ескі идеялар мен ескі ілімдердің банкротқа ұшырап жойылуы болып шықпақ па? Тіпті де олай емес! Өзінің тереңдігі қандай болғанын айқын көрсететін геологиялық шөгінділерін қалдырмайтын теңіз болмайды. Әлде бұл мұраттардың күйреуі, қарапайым дөрекілікке немесе жаңартылған дүмше мистицизмге қайта оралу қажеттігі ме? Тіпті де олай емес! Қайта, керісінше, олардың бәрінің де баюы әрі көлемін кеңейте түсуі болып табылады. Оның үстіне, — қазіргі кезде өзімізді қызықтыра түсіп отырған нақты мәселе туралы айтатын болсақ, — мұның өзі екі саланың — бұған дейін бір-бірінен тұңғиық шыңырау арқылы бөлініп жатқан объективті табиғат саласы мен субъективті рух саласының арасындағы біздің көптен бері алдын ала айқын көре алмай, бұлдыр елестетіп келе жатқан жаңа байланыстардың, оларды өзара байыта түсетін қарым-қатынастардың орнау мүмкіндігі болып шығады...

Қазір идеялардың осы бір орасан зор өзгерістерінің ғылымдардың ортақ ордасына жаңа ғана әзер енген тарихқа қалай, қаншалықты және, атап айтқанда, оның қандай бөлшектеріне қозғау сала алатынын сөз етіп жататын кез емес. Ондай терең талқылау жасау үшін тұтас бір кітап жазу керек болмағанымен де, кем дегенде, лекциялардың толық курсын оқу қажет болар еді. Сондықтан да бірнеше қарапайым мәселеге тоқталумен шектеліп көрейік. Соншалықты жан түршігерлік күйзелістер барысындағы тарихты қайдағы бір қатып-семіп қалған, өзінің ескі дағдыларының шырмауынан шыға алмаған деп қарастыруға бола ма? Осыдан кейін біз өзіміздің идеяларымыз бен әдістемелерімізді өзге ғылымдардың идеялары мен әдістемелерімен үйлестіру қажеттігін сезіне аламыз ба? Ең бастысы — ғимараты жарықшақтанып, қирағалы тұрған тарихты қайтадан қалпына келтіруге тырысу қажет пе?

Тарихты қандай негізде қалпына келтіруге болады? Бұл сұраққа жауапты алыстан іздеудің қажеті жоқ. Оны адамгершілік деп аталатын берік негізде ғана қалпына келтіру керек.

Тарих — әлдебір заттар немесе құбылыстар туралы ғылым емес, адам туралы, адамзаттың өткен өмірі туралы ғылым. Адамдар ұстанатын идеялардың оларға тәуелсіз болуы мүмкін бе? Мүмкін емес. Өйткені идея дегеніміз адамдардың, яғни біздің әрқайсысымыздың өмірден алған әсерлерімізден, естеліктерімізден, оқып білгендеріміз бен әңгімелесулерімізден құралатын ақыл-ой жиынтығымыздың бір бөлігі ғана болып табылады. Міне, осыдан кейін идеяны оны туғызушылардан, ол идеяларға ұдайы орасан зор құрметпен қарап, үздіксіз жетілдіріп, өзгертіп отыратын адамдардан бөліп қарауға бола ма? Болмайды! Өйткені бір ғана тарих бар. Ол — Адамның тарихы, осы сөздің барынша кең мағынасындағы тарих. Мына бір жағдайды еске түсірейікші. Тап осы Коллеждің қабырғасында Мишель Бреаль «Сөздердің өмірі» деген кітап жазған Джеймс Дармететтердің жаңылыс кетіп алжасқан қателіктеріне өлтіре соққы берген болатын. Өйткені ол кітаптың басты кейіпкері кәдімгі адам емес, оның тілі еді.

Тарих — Адам туралы ғылым. Оның әртүрлі деректерді пайдаланатыны өзінен-өзі түсінікті нәрсе. Өйткені ол деректер — адамдардың өмірінен алынатын деректер. Бұл жерде тарихшының міндеті — кезінде қандай да болсын белгілі бір деректердің куәгері болған, кейінірек оларды басқа да идеялармен қатар санасына сіңіріп сақтап қалған, сөйтіп, ол деректердің мағынасын ашып беру мүмкіндігіне ие болған адамдарды дұрыс түсіну.

Тарихтың мәтіндерді пайдаланатыны да өзінен-өзі түсінікті. Бірақ олар да адамдарға тән мәтіндер ғой. Ол мәтіндерді құрайтын сөздердің өздері де адами мән-мағынаға толы. Ол сөздердің әрқайсысының өз тарихы бар, олардың әрқайсысы әр дәуірде өзінше естіліп, өзінше мағына беріп келген. Тіпті ол сөздердің материалдық, заттарға тікелей қатыстыларының өздері де өз мағыналарына тек ілуде бір рет қана толық сәйкес келеді, өздерінің қасиеттерін тең немесе бағасы бір мағынада тек ілуде бір рет қана білдіреді.

Тарих мәтіндерді пайдаланады. Бұған қарсы дау айтпаймын. Бірақ барлық мәтіндерді пайдаланады. Бір адамның (физик Буасстың) атап айтқанындай, өмір шындығынан қол үзіп қалған тарихшылардың барлық пайдалы материалдарды: адам аттарын, жер-су аттарын, даталарды, белгілі елді мекендерді, тағы басқаларды жетіспей тұрған олқы орындарды толтыру үшін ерекше артықшылығы бар деп жәдігерлік материалдарды да пайдалана береді... Ал әртүрлі өлеңдер, суреттер, пьесалар ше? Бұлардың бәрі де адамдардың қайнаған қызу өмірі тарихының ойға толы, белсенді іс-әрекетке шақырып тұратын деректердің қайнар көздері, құнды куәлары саналады.

Тарихтың мәтіндерді пайдаланатыны — ашық аспандағы жарқыраған күн көзі сияқты айқын нәрсе. Бірақ ол мәтіндерді ғана пайдаланбайды ғой. Ол, табиғи сипаты қандай екеніне қарамай, деректердің барлық қайнар көздерін пайдаланады. Ол бұл ретте атам заманнан бері айналымда келе жатқан дерек көздерін де, әсіресе жаңадан пайда болған пәндердің тез гүлденіп өскен жетістіктерін де, атап айтқанда статистиканың; өкімет билігі басында отырған корольдер мен княздарды халықтың қалай ауыстырып отырғанына қарай, генеологияның орнын басқан демографияның; Мейенің сөзімен айтқанда, кез келген тілдік құбылыс қоғамның даму барысындағы ілгері басқан белгілі бір елеулі қадам болып табылады деп санайтын лингвистиканың; жекелеген адамдарды зерттеуден белгілі бір топтар мен бұқара көпшілікті зерттеуге көшкен психологияның — бәрін бірдей тізіп, санап болмайды - дерек көздерін де пайдаланудан еш тартынбайды. Осыдан сан мыңдаған жылдар бұрын жайқала өсіп тұрған ағаштардың гүлдеріндегі тозаңдар солтүстіктегі батпақты алқаптың бетіне қонған болатын. Сол тозаңды микроскоптың көмегімен зерттейтін қазіргі ғалым оны сол аймақты мекендеген ежелгі халықтың өміріне арналған қызықты зерттеуінің негізіне алады. Алайда ол зерттеулерді тарих ғылымы мәтіндерден мұқият жинастырып алынған деректерге топонимика мен археология салаларынан алынған деректерді қосқан күннің өзінде де ойдағыдай жүргізе алмаған болар еді. Бұдан сан мыңдаған жылдар бұрынғы гүл тозаңдары тарихи дерек көздеріне ғана айналған. Тарих ол тозаңдарды өзінің керек ететін тәтті балына айналдырып алған болатын. Тарих адамның алғыр ақыл-ойы ойлап таба алатын немесе солай етуді ұсынатын, сөйтіп, жоғалған мәтіндердің және ұмыт болған деректердің олқы орындарын толтыруға құштарлық танытатын ешнәрседен де бас тартпайды, оларды пайдаланып қалуға тырысады...

Бір-біріне жақын және алыс пәндердің арасындағы байланыстардың жаңа түрлерін үздіксіз орнатып, нығайта беру; зерттеудің белгілі бір нысанында әртүрлі ғылымдардың өзара бірлескен күш-жігерін арттырып, шоғырландыра түсу — өзіндік томаға-тұйықтық пен өзіндік шектелуден арылуға ұмытылған тарихтың алдында тұрған қазіргі ең басты әрі ең маңызды міндет, міне, осындай. Бұл міндет — кейінге қалдыруға болмайтын ең шұғыл әрі ең жемісті нәтижелерге жеткізетін міндет.

Бұл жерде әңгіме ұғымдарды өзара алмастырып пайдалану туралы ғана емес. Ал мұның өзі кей-кейде өте қажет те болады. Ең алдымен, зерттеу жұмысының әдістемелері мен рухы туралы мәселеге тоқталып өтейік. Бүгінгі таңда мұның өзі, әдеттегідей сияқты, жекелеген жалғыз-жарым ізденушілердің көршілерінен көмек сұрауға мәжбүр проблемасына ұқсайды. Ертеңгі күні біз мамандығы әртүрлі ғалымдардың өздерінің күш-жігерлерін бір ұжымның шеңберінде шоғырландыра жұмсап, ынтымақтаса еңбек ететінінің куәсі боламыз: мысалы, физик проблеманы көтеріп, алға қойса, математик соншалықты асқан шеберлікпен меңгерген ғылым тілін қолдана отырып, ол проблеманы талдап зерттеуге өз үлесін қосады, ал астроном болса, аспан әлемінің шексіз кеңістігіндегі белгілі бір жарық шырақтарды таңдап алып, оларды мұқият бақылауға кіріседі. Мен болашақтағы істің жағдайы тап осындай болады деп ойлаймын. Мұның өзі зерттеу жүргізушінің жұмысындағы оңаша оқшаулау сипатын жояды. Жұмыс жеке адамның өзіндік жеке ісі, оның жеке рухани саласы болудан қалады. Бірақ еңбектің жеке адамға тән сипатының белгілі бір мөлшерде жоғалуының есесін оның арта түсетін тиімділігі толығымен қайтарады. Қолөнершілік кәсіптің заманы, біздің қалаған-қаламағанымызға қарамай, бірте-бірте өте шығады. Өздерінің өзге де әріптес бауырлары сияқты ғылымдағы бейберекет жеке дара еңбек ететін және бәрін де өзінше дербес және қол еңбегімен атқаратын адамдарды — ал біздің бәріміз де тап солардың өздері сияқтымыз — тіпті олардың толып жатқан кемшіліктеріне және дарақы іс істегеніне қарамай, тым жақсы көреміз. Олар өздерінің әдістемелерін өздері жасайды, зерттейтін салаларын өздері айқындайды, өз бағдарламаларын өздері түзеді. Бірақ ондай бейберекет жеке қолөнершілер көп ұзамай-ақ біздің көкжиегімізден көрінбей, жоқ болып кетеді де, жансыз сұлулықтың қыруар мол қалың тобына қосылады. Сөйтіп, жер бетінде және бір жаңаша сұлулық бой көрсетіп, өзіне тарта бастайды.

Ғалымдардың ынтымақтастығы, әдістемелердің бір-бірімен үйлесімділігі, әртүрлі пәндердің бір-біріне ұқсас даму жолдары пайда болады. Филологияның бір саласынан — бұл жерде мен Еуропада санскриттің ашылуына байланысты XVIII ғасырда пайда болған салыстырмалы филология туралы айтып отырмын, — жаңа ғылым, лингвистика бөлініп шықты. Бірақ ол тарихи тіл біліміне тәуелсіз тілдік құбылыстарды статистикалық тұрғыдан зерттеуге кірісерден бұрын өзін тап осы пәнге ғана дерлік арнады. Мұндай эволюция дамудың болашақ алыс кезеңіндегі қарапайым дөрекі бейнесі түрінде қызмет ете алады. Тарихи жүйелерді, егер қажет болса, халықтар мен ұлттарды, жалпылама зерттеуден тарихи деректерді статистикалық зерттеуге (күні бұрын дәл тауып айту қиын болатын түрдегі, өйткені ондай түр көп жағдайда аралас пәндердің қаншалықты прогресшіл екеніне байланысты болмақшы) көшкен кезде осылай болады. Ал мұның өзі тарихта қайткен күнде де болмай қоймайды... Әзірше осыған келісіп, тоқтала тұрып, тарихқа жалпы адамзаттық проблемаларды көтеруден өзге міндеттерді жүктемей-ақ қояйық. Мұның өзін бізден гуманизмге деген құштарлықта, тарихтың әйтеуір бір кезде тарихи деректер туралы ғылымға айналатынын алдын ала көре білуіміз де талап етеді.

Сонда ол өзінің дербес заңдары бар ғылымға айналатын болғаны ма? Әбден мүмкін. Бәрі де нені заң деп атауымызға байланысты. Осы бір лепірме сөз өзінің көптеген, кейде бір-біріне қарама-қайшы мән-мағынасымен салмағын арттыра түседі. Егер заң белгілі бір іс-әрекет жасауға мәжбүр етіп, итермелейтін болса, онда біз, жоғарыда атап айтқанымыздай, оған қасарыса қарсы шығамыз. Адамның емін-еркін ықыласты құлшынысын өткен заманның езіп-жаншып мерт ететін зіл батпан салмағының астында қалдырмауға тырысамыз. Өйткені біз нағыз тарихшылар болып табыламыз, біз жұрттың бәріне естірте: «Ондай заң бізге ешқандай міндет жүктей алмайды» деп үсті-үстіне қайталап, жар салуымыз керек. Дегенмен де бұл жерде қайдағы бір өткен заман туралы сөз болып отыр? Қайдағы бір бұлдыраған сағым қиялдан аулақ болуға тырысып көрейік. Адам өткен өмірді тап сол қалпында есінде өзгеріссіз сақтай бермейді, оны ұдайы қайта жаңғырықтырып отырады. Мұның жеке адам ретіндегі және қоғамның мүшесі болып табылатын адам ретіндегі дерексіз шыңдыққа да қатысы бар. Ол адам өткен өмірді өзінің есінде бейне бір солтүстіктегі сірескен мәңгі мұз қабаттарының қойнауында сан мыңдаған жылдар бойы қатып-семіп қалған ежелгі зілдерді (мамонттарды) сақтағаны сияқты етіп сақтай алмайды. Ол өткен өмірге бүгінгі күннен кері қарай көз жүгіртеді, сөйтіп, өткен өмірді соның призмасы арқылы танып біледі және соның тұрғысынан түсіндіреді.

Шамасы, әдеттегі ең танымал, үйреншікті мысал келтіру қажет-ақ дейік. Ондай мысалға тіпті таяуда және толық негізі бар сілтемені Марк Блок жасады. Ол мысал әдеттегі ортағасырлық құқық саласынан алынған еді. Көптеген ғасырлар бойы қандай да болсын белгілі бір жөн-жобалар мен атқарылуы тиіс міндеттер атаулының бәрі де сонау есте жоқ ескі заманнан бастау алып, әлі де күшін сақтап келе жатқаны үшін ғана заңды деп саналып жүрді. Сөйтіп, әрбір адал ниетті судья заңды ақиқатқа жету үшін өткен заманға көз жүгіртуге тиіс болды: Маған дейін мұндай жағдайда не істеуші еді? Ежелгі әдет-ғұрып жолы қандай?» дейтін. Бірақ бұған қарап, құқықтық нормалар жүздеген жылдар бойы өзгеріссіз қалып келді деген қорытынды жасауға бола ма? Тіпті де болмайды: олар үздіксіз дамып отырады және тез дамумен болды. Мұның өзі шіркеудің үстемдік еткен уақыты мен реформация аралығында христиан дінінің қалай құбылып, қалай өзгеріп отырғаны сияқты нәрсе еді...

Өткен заманға тап осы тұрғыдан қарауға не себеп болды? Бұған өмірлік қажеттілік себеп болды. Тозығы жеткен көне деректердің, идеялардың, әдет-ғұрыптардың толып жатқан жан түршіктірерлік көріністеріне қарсы жасалатын еріксіз қорғаныс түйсігі себеп болды. Бұрыннан бар дәстүрді осы заманғы жаңа мазмұнмен толықтырудың ең бірінші тәсілі — оған қарсы күрес ашу. Объективті тарих ғылымының қорғаныс түйсігі бір қарағанда ондай болмауы тиіс сияқты көрінуі әбден мүмкін. Түсініктеме берудің мұндай тәсілдерін кері ысырып тастай отырып, тарих идеялар мен қоғамдық институттардың рет-ретімен келетін жүйесін алғашқы балауса балғын кезіндегідей етіп қайтадан қалпына келтіруге барынша ерлікпен орасан зор күш-жігер жұмсайды. Алайда ол бұл міндетті орындап шығудың бүкіл қиындықтарын да өлшеп білуге қабілетті. Тарих соншалықты ұзақ ғасырлар бойы бос жатқан, өткен заманның мәнерлі даусын мәңгілік болашаққа жеткізу үшін жазып алынған сиқырлы ғажайып аппаратты ешқашан тауып алып, іске қоса алмайтынын өте жақсы біледі. Ол деректерді талдап түсіндіреді. Оларды рет-ретімен топтастырады. Оларды қайта орналастырып, өзіне қажетті жауапты ала алады. Ал мұның бәрінде де ұлы мәртебелі Ғылымды қорлап, масқара етудің, құқығына қол сұғып, озбырлық жасаудың ешқандай да белгісі жоқ. Ғылым пілдің сүйегінен қалап тұрғызылған мұнараның үстінде жасалмайды. Ол қайнаған қызу өмірдің қалың ортасында пайда болады және оны кәдімгі тірі адамдар, өз дәуірінің нағыз перзенттері жасайды. Ол адамзат қызметінің мүмкін болатын сан алуан түрлерімен мың-мыңдаған өте нәзік жіңішке әрі шиеленісе шырмалған жіптермен тығыз байланысып жатады. Кей-кейде ол тіпті сәнқойлықтың ықпалын да басынан кешіреді. Өзге де бірқатар гуманитарлық ғылымдармен бір қазанда біте қайнасқан, Пуанкаренің сөзімен айтқанда, «өткен заманның жұмбағын оймен шеше алатын» бұл ғылым өзге пәндерге тән күдіктер мен үрейлі абыржудан арыла ала ма? Былай деп айтайық: ғылым өткен заманды қайта тірілткенде ол өзінің сиқырлы таяқшасымен оның белгілі бір жекелеген бөлшектерін ғана, атап айтқанда өзіме қызмет етуге тиіс биік мұратқа, белгілі бір уақытқа қатысты кұндылықтары бар бағалы бөлшектерін ғана қозғайды... Ал енді заңдар туралы мәселеге қайтып оралайық.

Заңдар дегеніміз не? Егер біз заңдар деп бұған дейін бет-бетімен шашырап жатқан деректерді топтастырып, белгілі бір серияларға біріктіретін әлдебір жалпы формулаларды түсінетін болсақ, онда біз формулаларды неге қабылдай бермейміз? Міне, тап осылай еткенде тарих жалпы ғылым атаулының нағыз ортақтығын айқын сезіне алатын болады, тап солай еткенде ол өзінің өзге пәндермен қандас қарындас екенін бұрынғыдан да айқын сезіне алады. Ал өзге пәндердің бүгінгі таңдағы басты міндеті логика мен нақты өмір шындығы арасындағы үйлесімділікті табу болса, тарихтың алдында тұрған тап сондай міндет — өзінің атқаруы тиіс қызметін қолында бар мүмкіндіктерімен үйлестіре білуі.

Бұл оңай міндет емес. Қазір барлық жерде, қай ғылым саласының арасында болса да, жаппай алауыздық, ширыққан шиеленіс, қым-қиғаш қарама-қайшылық жайлаған кез. Тіпті осы Коллеждің қабырғасының өзінен де біздің осындай дәрменсіздігімізге санын шапаттай табалап, қуанатын адамдар да табылады. Мейлі, табалап қуанса, қуана берсін! Бірақ олар бір нәрсені ұмытып жүр: әрбір жаңа ғылыми жетістіктің негізінде міндетті түрде қарама-қайшылық рухы болады. Ғылымдағы қол жеткен табыстар дегеніміз — айтыс-тартыстың жемісі. Дін де өзіне тап осылай нәр алады және діннен безген азғындардың күпірлігіне қарсы күрес барысында да дамып, күшейе түседі. Opartet haereses esse (азғын күпірлердің болғаны жақсы).

Мен өзімнің лекциямды оқыр кезде осы айтылған идеяларды тиісінше толық түсіндіруім үшін қанша уақыт, қандай күш-жігер жұмсауым керек екенін есептеп шығардым. Менің мақсатым сіздердің алдарыңызға әлдебір тұтас жүйені жайып салу болған жоқ: өзімді сіздерге таныстыруды, сіздермен өзімнің көздеген ой-пікірімді бөлісуді, өзімнің құштар құмарлығым мен осал тұстарым туралы айтып беруді, ең бастысы, өзімнің сіздерге деген ізгі сезімімді білдіруді ғана ниет еттім.

Осы Коллеж өзінің төрт жүз жылдық мерейтойына орай шығарған мерекелік тамаша басылымда адамды тебірентпей тұра алмайтын бір құнды құжат бар. Ол құжат Поль Азардың тікелей күш-жігер жұмсауымен қайтадан қалпына келтірілген екен. Аталмыш құжат - Мишленің автографы (қолтаңба жазбасы). Ұсақ әріптермен бір бетке толтыра өз қолымен жазылған. Мазмұны — өзінің соңғы оқыған лекцияларының бірінің қысқаша нобайы. Тарихтың ұлы романтик-ақынының қайталанбас қуатты ырғағына толы леппен жазылған осынау бір бет қағаздан мынадай жағдайларды толық түсінуге болады:

«Мен ешқандай партияда жоқпын... Неге? Өйткені мен тарихта тарихтан өзге ешнәрсені де көрген емеспін...

Менің өз мектебім жоқ... Неге? Өйткені адамдардың ақыл-ойына өз билігімді жүргізгім келген емес, керісінше, оларға мейлінше еркіндік беруге, оларды ізденістер жасауға және жаңалықтар табуға құлшындыра итермелейтін жасампаздық күшті бөлісуге тырысып бақтым».

Менің бүгінгі бастаған оқыту тәсілім ерте ме, кеш пе, әйтеуір бір кезде аяқталған уақытта мынадай мақтанышқа лайық болуды мен де қалаған болар едім:

«Ол тарихта тарихтан өзге ешнәрсені де көрген жоқ... Ол тарихты оқыту барысында өзге адамдардың ақыл-ойына билігін жүргізуге ұмтылған емес. Өйткені, ол Клод Бернар мен Мишленің бір ауыздан қосыла айтқанындай, адамның рухын езгіге салып, еріксіз қанауға бейім жүйені жақтаған жоқ. Оның есесіне идеялар мен теорияларға зор ынта қойды. Идеяларға ынта қойған себебі — ғылым атаулы ақыл-ойдың өзіндік және жасампаздық күшінің арқасында ғана дамып, ілгері басады. Теорияларға ынта қойған себебі — ол біздің бәріміздің әлгі теориялар табиғи құбылыстардың ұшы-қиыры жоқ ұшан-теңіз көп әрі өте күрделі жағдайларын түгел қамтуы мүмкін емес екендігін түсінетінімізді және тап солай деп есептейтінімізді білді. Солай бола тұрса да, тап сол теориялар ғылымының адамзат ақыл-ойының көкжиегін кеңейте түсу жөніндегі тойымсыз әрі тынымсыз ықылас-тілекпен барған сайын жоғары көтеріле беруіне қызмет ететін текпішекті баспалдақтар болып табылады және ғылымның асқар биігінің шыңдардың шындарына шығуға, яғни түпсіз терең қараңғылық қойнауынан жарқырап шығып келе жатқан шұғыланы толық көре алатын шырқау биікке ешқашан толық көтеріле алмайтынын күні бұрын айқын біле тұра, жоғары көтеріле беруін ешқашан тоқтатпайды».

ТАРИХПЕН ҚАУЫШЫП ҚАЛАЙ ӨМІР СҮРУГЕ БОЛАДЫ?

Кіріспе сөз

Мен тарихты жақсы көремін. Жақсы көрмесем, тарихшы болмас та едім. Өз өміріңді екіге бөлу, оның бірін күнкөріс кәсібіне арнау, былайша айтқанда, өз еркіңнен біржола шығарып алу, ал екіншісін өзіңнің жеке басыңның күнделікті қажеттерін қанағаттандыру деп бөлу болса, оның үстіне, таңдаған кәсібің рухани салаға тікелей қатысты болса, міне, мұның өзін нағыз жан түршігерліктей қиын-қыстау ауыр жағдаймен бірдей деуге болады. Бірақ мен тарихты жақсы көремін, сондықтан да мен бүгін сіздерге өзімнің жақсы көретін пәнім туралы біраз әңгіме айтып бермекпін.56

Мен өзімді бақытты сезінемін. Мұның өзі әбден табиғи нәрсе. Мен жанрларды бір-бірімен шатастырып алуға онша бейім адам емеспін. Сондықтан да лекция орнына қайдағы бір уағыздар айтудан аулақпын. Солай бола тұрса да, менің сіздерге мына бір жайды айтуымның реті бар. Мен 1899 жылы осы оқу орнына бір жыл әскери қызмет атқарып келгеннен кейін (ал ол кезде біздің ұрпақтың еркек кіндік жастарының маңдайына жеті жыл әскери қызмет өтеу жазылған болатын) тап мына өздеріңіз сияқты арнайы келіп түсіп, филология факультетінде оқуға жазылған едім. Мұным өзіме өзім жасаған сатқындық сияқты көрінді. Өйткені балалық шағымнан бастап-ақ болашақта мен тарихшы болуым керек деген сенімде едім. Бірақ бәрібір Ұлы Людовик лицейінде жоғары дәрежедегі шешендік өнерден дәріс алу үшін екі жыл уақытым кетті, Эмиль Буржуаның «Шетелдік саясат оқулығын» екі жыл бойы көз майын тауыса, шұқшиып оқуыма тура келді. Сөз арасында айта кетейін, Эмиль Буржуа менің осындағы, осы Жоғары педагогикалық училищедегі ұстаздарымның бірі болды. Анатоль Франс бала кезінде өзінің Франция тарихын «егжей-тегжейлі етіп» жазуды армандағанын айтады. Біздің лицейлеріміздің мұғалімдері кіп-кішкентай Анатольдің сол бір балалық шағындағы арманын жүзеге асыруға бет қойған сияқты болып көрінуі әбден мүмкін. Тарихпен айналысу олар үшін барлық ұсақ-түйек нәрселерді іздеп тауып, егжей-тегжейлі зерттемегенімен де, ең болмағанда, Шарнасе мырзаның солтүстіктегі патша сарайларында атқарған қызметін толық қамтуы керек сияқты еді. Кімде-кім осы тәріздес ұсақ-түйек нәрселерді өзінің әріптестерімен салыстырғанда неғұрлым көбірек қамтыса, жеңімпаз болып шығатыны өзінен-өзі белгілі. Сонда ол тарихпен айналысуға жарамды деп саналды!

Міне, осы қағида күні бүгінге дейін онша өзгере қойған жоқ қой деп қауіптенемін. Ұлы математик Анри Лебег - ол біздің Коллеж де Франстағы әріптесіміз болатын, таяуда осы коллеж қабырғасымен біржола мәңгілік қоштасты — бірінші курстағы әзіл-оспағына өмірінің соңғы күндеріне дейінгі әрқашан адал үйреншікті әдетімен бірде маған былай деді: «Менің ойымша, екі түрлі математика бар. Бірі мектеп инспекторларының үрей ұшыратын математикасы, оны өзімнің де онша түсіне бермегенімді мойындауыма тура келеді; екіншісі — түсінікті математика. Мен мұны күн сайын дерлік дамытып отырдым, өзімді азар да безер ететін қиындықтары жоқ екенін көрдім». Міне, тап сол сияқты екі түрлі тарих ғылымы жоқ па екен өзі? Ал жұрттың бәрі де оның біріншісімен ғана қақтығысып қалып жүргеннен сау ма? Бұған жауап табу — қиын мәселе. Мен бұл жерде, қалай дегенде де, тарих ғылымының екінші түрі туралы ғана сөз етпекшімін. Тарих қандай болса, тап сол туралы айтпақшымын. Мен де оны дамыта түсуге тырысамын. Өйткені мен оны жақсы көремін.

І

«Тарих қандай болса, тап сол туралы» деген не өзі? – деп таң қаларсыздар. – Бұл өзі әлдебір жаңылыс нәрсе емес пе? Бізге «экономикалық және әлеуметтік» тарих туралы лекция оқылады деп уәде берілген еді ғой. Бірақ бұл жерде менің сіздерге ең алдымен айтайын дегенім мынау: шын мәніне келгенде, «экономикалық және әлеуметтік» деген тарих атымен жоқ. Мұның себебі экономикалық және әлеуметтік нәрсенің бірден-бір мүмкін болатын байланысы, немесе кинотеатрдың әлдебір директорының сөзімен айтқанда, мүлде ерекше байланысы бола алмайды. Тап осы тұрғыдан алып қарар болсақ, біздің саяси және әлеуметтік, әдеби және әлеуметтік немесе тіпті философиялық және әлеуметтік байланыстар туралы сөз етуімізге де болмайды. Осындай қосарланған эпитеттерді қалай болса солай, ойланып жатпастан-ақ өзара байланыстыра салу әдеті – әлдебір ақылға қонымды дәлелге тіпті де негізделмеген нәрсе. Мұның өзі тап-таза тарихи, анықтама беруге келгенде оп-оңай табыла кететін дәлелдер. Ал біздің талдап отырған формуламыз, сайып келгенде, ұзаққа созылған айтыс-тартыстардың жаңғырығы немесе солардан қалған мұрадан өзге ешнәрсе де емес. Оған тұтас бір ғасыр бойы негіз болып келе жатқан нәрсе — тарихи материализмнің проблемасы деп аталатын мәселелер. Осы бір әбден тозығы жеткен әрі мезі еткен формуланы қолдана отырып, экономикалық және әлеуметтік тарих туралы сөз қозғай қалсам, мені оның әлдебір шын мәніндегі құндылығы туралы қиялға бой алдырады екен деп ойлап қалмаңыздар. Біз Марк Блок екеуіміздің журналымыз «Анналдардың» мұқабасына әдеттегі дәстүрлі қолданысқа еніп кеткен осы бір-екі сөзді қолданған кезімізде айқын түсінген нәрсеміз мынау болатын: «әлеуметтік» деген сөз, атап айтар болсақ, өзіне ұзақ жылдар бойы қыруар көп мағына телінгендіктен де, ақыр аяғында ешқандай дерлік мағына бермейтін сын есімге айналып тынды. Біз оны сондықтан да таңдаған болатынбыз. Оны сәтті таңдап алғанымыз сонша — тіпті кейбір мүлде кездейсоқ жағдайларға байланысты бұл сын есім қазір тек «Анналдардың» мұқабасында ғана жүр. Оның үстіне, тағдырдың кейінгі қатал талқысына сай «экономикалық және әлеуметтік» деген тіркестер бірте-бірте жай ғана «әлеуметтік» деген сын есімге айналды. Тағдырдың бұл қатал талқысын біз күлімсірей қуанып қарсы алдық. Өйткені «әлеуметтік» деген осы бір көмескі бұлдыр әрі екіұшты мағынасы бар сөз тарихи көрегендіктің өзі әдейі жасап, біздің іске қосуымыз үшін ғана арнайы ұсынған нұсқау сияқты болып көрінді. Басты мақсаты төрт қабырғаның ортасында томаға-тұйық, тым-тырыс отырып қалмай, керісінше, өзінің рухын — ашық сыншыл әрі кез келген пайдалы бастамаларды қолдайтын рухты — дүниенің төрт бұрышына кеңінен, емін-еркін, тіпті әдейі таратуға тырысу болып табылатын біздің журналымыздың бағыт-бағдарын теріс ниетті көлденең көзден көлегейлеп тұратын жарнама қызметін атқаруға тиіс болды.

Сонымен экономикалық және әлеуметтік тарих дегеніміз жоқ болып шықты. Тарих қандай болса, тап сондай тарих өзінің тұтас қалпында өмір сүреді. Өзінің табиғаты жағынан әлеуметтік болып табылатын тарих та бар. Өткен замандардағы адамдардың қызметін және олардың қол жеткізген табыстарын мейлінше алуан түрлі, жер бетін және ғасырлар жүйесін рет-ретімен толтырған, бірақ қалай дегенде де бір-бірімен өзара салыстыруға болатын қоғамдар шеңберінде қарастырып, жан-жақты зерттейтін (мұның өзі әлеуметтану ғылымының аксиомасы болып табылады) тарихты мен танымның ғылыми тәсілі деп білемін. Рас, менің бүл анықтамам тым шұбалаңқы да ұзақтау. Бірақ мен қысқа, адам таңқаларлық ғажайып қысқа анықтамаларға онша илана бермеймін. Ал менің әлгі анықтамам өзінің қолданылған терминологиясы арқасында, менің ойымша, көптеген жалған проблемаларды ығыстырып шығарып, жоқ етеді.

Сонымен мен тарихты ә дегеннен-ақ танымның ғылыми тәсілі деп атадым, ғылым деп атаған жоқпын. Себебі «Француз энциклопедиясының» жоспарын жасаған кезімде оның негізінде, сол кездегі қалыптасып, орныққан салттың талап еткеніндей, ғылымды жалпылама жүйелеп топтастыруды алғым келмегені сияқты болды. Әсіресе мынадай себебі де бар еді — ғылым түрлері туралы сөз ету дегеніміз, ең алдымен, олардың нәтижелерінің жиынтығы туралы, немесе егер қажет болса, олардың әлдебір бай қазынасы, нағыз таза немесе жалған болғанына қарамай, азды-көпті қымбат та асыл заттар туралы ақыл-ойды дамыту болып табылады. Бұл ретте нағыз ғалым адамның серіппелі қозғаушы күші не нәрсе болып табылатындығына баса назар аударудың қажеті жоқ, — бұл жерде мен айрықша атап көрсетуге тұратын Алаңдаушылықты, яғни дәстүрлі анықталған ақиқаттарды үздіксіз және еліге қызығу жолына түсу арқылы емес, қайта ақылға қонымды және дұрыс тәсілмен қайта қарауды, бұрын белгілі нәтижелерді (бұрыннан қажет немесе енді ғана қажет бола бастаған кезде) қайта өндеуді, қайта бағалауды, қайтадан ой елегінен өткізуді айтып отырмын. Мұның өзі бұрынғы нәтижелерді жаңа ұғымдарға бейімдеу, содан барып өмір сүрудің уақыт пен адамдар, яғни уақыт шеңберіндегі адамдар үздіксіз шындап әзірлеген жаңа жағдайларына көшу мақсатымен жасалуы тиіс.

Екінші жағынан, мен адамдарды да ұмыт қалдырмаймын. Адамдар тарихтың шын мәніндегі бірден-бір нысандары болып табылады. Тарих — антропологиямен, психологиямен, лингвистикамен және басқаларымен қатар барлық жүйедегі және барлық дәрежедегі гуманитарлық пәндер тобымен үйлесе кететін ғылым. Тарих — әлдебір дерексіз, мәңгілік, мән-мағынасы жағынан өзгермейтін, әрқашан тек өздеріне ғана ұқсайтын адамдарды емес, қайта өздері мүшелері болып табылатын қоғамның шеңберіндегі адамдарды, сол қоғамдардың даму барысындағы белгілі бір дәуірдегі мүшелері болып табылатын адамдарды — өздеріне толып жатқан міндеттер жүктелген, қызметтің сан алуан түрлерімен айналысатын, қыруар бейімділігі мен дағдылары бар, бір-бірімен мидай араласып кететін, қақтығысып қалатын, біріне-бірі өзара қарсы шығатын, ақыр аяғында белгілі бір ымыралы келісімге келетін, сөйтіп, Өмір деп аталатын әлдебір modus vivendi орнататын адамдарды, олардың өмірін зерттеу тақырыбы етіп алатын ғылым.

Осылай қарастырылған адамды іске қосу үшін өзімізге ыңғайлы кез келген жерінен -аяғынан, қолынан, тіпті шашынан мықтап ұстап, бері сүйреуге болады. Осылай тартқаннан кейін біз оны сөзсіз толық күйінде өзімізге қосып аламыз. Адамды мүше-мүше етіп бөлшектеуге болмайды. Олай етсе, өліп қалады. Осы заманның ұлы тарихшысы Пирени бірде өзінің әріптес бауырларын «өмірді сүйетін және оған тіпті үңіліп қарай білетін адамдар» деп атаған еді. Ал бұл екі арада ол адамдар өткен өмірді зерттейміз деп, көп жағдайда мәйіттерді мүше-мүше етіп боршалаумен айналысады. Қысқаша айтқанда, адам дегеніміз біздің түсінігімізде өзіне тән қызмет түрлерінің түгел жиынтығы болып табылады. Бұл ретте тарихшының да сол қызмет түрлерінің бірімен, атап айтар болсақ, экономикалық қызметпен ерекше ынта қойып айналысуына әбден болады. Бірақ оған бір ғана шарт қойылады: ондай қызмет түрлерінің кез келгені қашан болса да барлық адамдарды олардың өздері құрған қоғамдардың шеңберінде түгелдей қамтитынын естен шығармауы керек. «Экономикалық» деген эпитетпен дәстүрлі түрде қосарланып жүретін «әлеуметтік» деген эпитеттің мән-мағынасы да тап осында жатыр. «Әлеуметтік» деген эпитет біздің зерттеу жұмыстарымыздың пәні, кәдімгі шындығының әлдебір үзіндісі емес, адамзат қызметінің ерекшеленген жеке құбылысы емес, қайта адамның өзі де мүшесі болып табылатын және әлеуметтік топтардың аясында қарастырылатын адамның тап өзі екендігін тағы бір рет есімізге салады.

Мен осының алдындағы пайымдауларымның едәуір дерексіз сипатта болғаны үшін кешірім өтінемін. Мен оларды баяндау барысында өзімнің осында келгендегі шын мәніндегі түпкі мақсатымды да, оның терең мағыналы себептерін де есімнен шығарған жоқпын. Кеше мен сіздерге Мишленің 1914 жылы басылып шыққан кітабынан қызықты әрі тамаша мәтін оқып бердім. Ол осы училищенің үшінші курсын бітіріп, оның қабырғасынан көп ұзамай провинцияларға аттанатын студенттердің алдында 1834 жылғы 10-маусым күні оқылған лекциядан алынған үзінді болатын. Мишле онда өзінің жас шәкірттерінің көңілін көтеріп, сергіте түсуді көздеген еді. Өйткені оларды алыс шет аймақтардағы кішкентай қалашықтарда орналасқан король колледждерінде мұғалім болудың ауыр кәсібі күтіп тұрған. Ал ол жерлерде ғылыми мұрағаттар да, каталогтендірілген кітапханалар да жоқ еді. Ол жаққа барған жас түлектердің сапар шегіп, серуен құруына да мүмкіндігі қалмайтын, тіпті ол жақтан қашып кету жолдары да кесіліп тасталған болатын. Мишле өз шәкірттеріне, егер олар тарихшы болуды шын қалайтын болса, өздерін тағдыр айдап алып барған кез келген жерде қалай жемісті жұмыс істеуге болатынын үйретуге тырысты. Қазір сіздердің алдарыңызда тұрған проблемалар едәуір басқаша. Алайда сіздерге, әрине, кейбір ескертулер жасау арқылы мен де бір кезде өзінің бүкіл беделін салып, шешендік өнерінің бүкіл күшін жұмсап, данышпандардың ақыл-ойының қызу қабілетін пайдаланып, студенттердің өздеріне деген сенімін күшейткісі келген Мишле сияқты әрекет жасап көруді қалаған болар едім. Егер мен сіздердің тарихқа деген әлі берік қалыптасып, беки қоймаған қабілет-бейімдеріңізді байқай алсам немесе тиісті қолдау көрсете алсам; егер мен сіздерді ғылымның осы саласына байланысты ескірген көзқарастардан алдын ала арылта алсам, тым көп жағдайда тарих деп ұсынылатын жалған нәрселерге жанасып, тікелей араласудан — сіздердің құлақтарыңызға ұзақ уақыт бойы құйылып, бастарыңызды қатырып келген емтихан тапсыру кезінде қашан докторлық дәреже алғанға дейін талап етілетін нәрселерден құтқара алсам (мұндай масқара жағдайдан докторлық дәреже алғаннан кейін ғана, соның өзінде де барлық уақытта емес, құтылуға болады), тарихшы адамның қоғамда лайықты өмір сүруіне әбден болады дегенді сіздердің саналарыңызға сіңіре алсам, онда мен өзіміздің сүйікті училищемізге деген өз борышымды ішінара болса да өтей алдым деп санар едім.

Тарих бүгінгі тандағы ізденістердің алдыңғы шебінде келе жатқандардың алдына, — кеменің жоғарғы палубасында тұрып, алыстағы көкжиекке қажымай-талмай көз жіберетіндердің алдына қойып отырған ең маңызды зәру мәселелердің проблемаларын сіздерге баяндап шықпасам және оны өздеріңізбен бірге зерттеп, танып білмесек, онда мен сіздерді өз айтқандарыма иландыра алар ма едім?

Мәселенің қалай қойылуы кез келген тарихи зерттеу ісінің басталуы және аяқталуы болып табылады. Проблема жоқ жерде тарих та жоқ, тек бәтуасыз мылжың сөздер мен әркімнің еңбектерінен үзіп-жұлып құрастырылған үзінділердің жиынтығы ғана болады. Естеріңізге түсіріп көріңіздерші: мен тарихи «ғылым» туралы ештеңе айтқан жоқ едім ғой, мен «ғылыми негізде жүргізілетін зерттеу» деген сөз тіркесін ғана пайдаланған болатынмын. Осы бір үш-төрт сөз әлдебір еріккеннің ермегі сияқты айтыла салған нәрсе емес. «Ғылыми негізде жүргізілетін зерттеу» деген формула осы заманғы кез келген ғылыми жұмыстың негізінде жататын екі түрлі іс-әрекетті қамтиды. Олар: проблемалардың қалай қойылуы және алдын ала қандай болжамдардың жасалуы. Бұл іс-әрекеттің екеуі де менімен замандас ұрпақтың өкілдеріне қайдағы бір аса қатерлі де қауіпті азғыру болып табылады деп түсіндіріліп келді. Өйткені ол кезде проблемалардың қойылуы да, болжамдардың алдын ала жасалуы да сатқындық деген ұғыммен бірдей еді — аталмыш тәсілдерді қолданып пайдаланған тарихшы объективтіліктің бейне бір қоршауда қалған қасиетті қаласының қамалына субъективтіліктің «Троян атын» кіргізіп жіберетіндей көрінетін...

Ол кезде тарихшылар «деректерге» балаларға тән құмарлықпен әрі қастерлі құрметпен қызыға қарайтын. Олар ғалым дегеніміз микроскоптың оптикалық әйнегіне көз жіберген бойда-ақ деректердің толып жатқан жаңа үйінділерін таба қоятын адам деген мейлінше аңғал әрі жүрек тебірентерлік адал кәміл сеніммен өмір сүріп келді. Ол деректер көрегендіктің адамға мейірімді қамқорлықпен бере салған сол адам үшін ғана арнайы жасалған, тек тіркеуге алу ғана қалып тұрған сыйы сияқты әсер қалдыратын. Ондай тәсілге табынушылардың кез келгені нағыз микроскоппен ағзадағы ткань жасушаларының гистологиялық кесіндісіне өз өмірінде ең болмаса бір рет мұқият көз жіберіп қараса, онда гистология ғалымның препаратты (бақылап зерттеуге әзірленген кесінді бөлшегі) бақылаудан гөрі, оны ой елегінен өткізуге көбірек мән беретінін байқар еді және тап сондай ой елегінен өтпеген препараттың барынша дерексіз нәрсеге айналатынына кәміл сенер еді. Күні ілгері белгілі бір идеяны басшылыққа алған тарихшымыз гистологтың ұзақ та мұқият күш-жігер жұмсауымен әзірленген препараттың сырына қанығып, оны меңгеріп алған соң бас-аяғы айналдырған бес минуттің ішінде зерттеушінің өзінің қосатын жеке үлесінің маңызды екенін түгел сезінер еді. Өйткені әлгі зерттеуші қалай дегенде де өзінің алдына күні бұрын белгілі бір проблема қойып, белгілі бір болжам жасау арқылы ғана әрекет еткенін біледі.

Тарихшы да тап осылай әрекет етеді. Бірақ оған ешқандай да көріпкелдік қасиет әлдебір сиқырлы ғажайып тәсілмен толық көлемінде белгілі, мызғымайтын, өзгермейтін, нақты өмір шындығына сай келетін дайын деректерді бере салмайды. тарихи деректер, мейлі олар қаншалықты ұсақ-түйек болса да, оларды болмысқа алып шығып, іске қосқан тарихшыға байланысты маңыз алады. Біз деректердің, тіпті өзіміз көбінесе бас ие мойындауымыз мүмкін деректердің өздерінің де, былайша алып қарағанда өзінен-өзі мейлінше тап-таза дерексіз нәрселер екенін білеміз. Оларды дәлме-дәл анықтау үшін біздің алуан түрлі жанама деректерге, кейде бір-біріне қарама-қайшы деректерге жүгінуімізге тура келеді. Сондықтан да оларды іріктеп, таңдап алуға мәжбүр боламыз. Сонымен біз бұл жерде мынадай қорытынды жасауға таяндық: тым көп жағдайда тап-таза деректер түрінде ұсынылатын оқиғалардың барысына қарай өзінен-өзі жазылған тарихқа енгізіле салуға тиісті қыруар мол деректердің өздерінің де тарихы бар. Ол -тарихшылардың танымдық және саналылық прогресінің тарихы. Олай болса, деректердің дұрыс екендігін қабылдап, мойындаудан бұрын біз оны негізге алып, арқа сүйеген зерттеушінің сын тұрғысындағы жұмысымен өзімізді алдын ала таныстыруды талап етуге құқықтымыз. Өйткені ол деректер осы зерттеушінің санасында тұңғыш рет белгілі бір жүйелі де қисынды тізбекке айналады.

Егер тарихшы өзінін алдына белгілі бір нақты проблема көтеруді қоймаса, немесе ондай проблеманы көтере тұра оны шешуге мейлі кәсіптік тұрғыдан, мейлі техника немесе ғылыми күш-жігер жұмсау тұрғысынан болсын, ол жағы бәрі бір, көмектесуге тиісті болжамдар жасамайтын болса, онда менің ол тарихшы өзінің ақыл-ойы жағынан бағымындағы малды оның басы ауған жақтағы алғашқы бағытқа қарай айдап сала салудың дұрыс емес екендігін, ондай малдың өрісте жөнді жайыла алмай, тоз-тозы шығып шашырап кететінін, сондықтан да оны белгілі жайылымға айдап апарып, арқандап бағудың тиімді екенін аз да болса түсіне алатын қатардағы қарапайым бақташының ең соңғы дегенінің өзінен де артта қалып қойған екен деп пайымдауыма толық негізім бар болар еді. Ал әлгі бақташы сонда да мұндай тарихшыдан сөзсіз ақылды әрі дұрыс жасаған болып шығады.

Ал сіздердің қалауларыңыз қандай? Тарихтың біздегі ең таңдаулы профессорларының бүкіл күш-жігері қалың кітаптардың әлдебіреуін ғылыми тұрғыдан әзірлеуге баяғыдан бері жұмсалып келе жатқан кезде, мұқият әзірленіп, шебер құрастырылған, алуан түрлі деректерден, цифрлар мен даталардан, суреттердің, түрлі романдар мен машиналардың тізімінен аяқ алып жүргісіз етіп толтырылған осы бір қомақты еңбектердің, Француз институтының, Сорбоннаның, жарқыраған жарнамалары алыстан көз тартып, кейбір туристік қонақ үйлерге ұқсас басқа да жергілікті университеттердің жарқ-жұрқ етіп от шашатын мақтаншақтық жарнама белгілерімен әшекейленіп, безендірілген фолианттардың (үлкен қалың кітап) бірінде: «Біздің зерттеулерімізге тура келетін кезең -біздің тарихшыларымыздың аса бір қызықты кезеңдерінің бірі — өткен кезеңнің жалғасы, ал келесі кезеңнің бастамасы болып табылады; ол өзінін аяқтаған және жаңадан бастап берген кезеңдері жағынан алғанда біз үшін тең дәрежеде тамаша» деген сияқты тағы басқа да ой-пікірлер күтпеген жерден ұшыраса кеткен кезде біз өзіміздің тарихымызды күлкіге айналдырып, одан бас тартып жатқанын, тіпті ақылды деген адамдарымыздың өздері де осындай идеясымақтарды таратуға қаншама күш-жігер. қаншама қаржы, қаншама қымбат бағалы сапалы қағаз жұмсалып жатқанын іштері удай ашып, көріп-біліп отырса да, тарихымызды қорлап, масқаралаудан көз алдымызда тайынбай отырғанын көргенде оған таң қалуды еріксіз тоқтатамыз; осы бұлбұлдай сайраған жаттанды жансыз тарихқа көрсетіліп отырған қолдауға әлгіндей мол шығын жұмсалып жатса да, одан аттай тулап қуанған жүректің дірілін ешқандай және ешқашан да байқай алмайсың. Бұл жерде мен Поль Валеридің сөзін келтіре кетейін: «...ұлы ұлттар мен ұлы адамдардың бұрын өздеріне белгісіз болып келген нәрсенің алдындағы аса күшті сезімдерінің бірі болып табылатын жүрек дірілі болады. Олар: тұтас халықтар өздерінің тағдыры шешілетін орасан зор шайқас алдында сезілетін жүрек дірілі; атаққұмар, мақтансүйгіш адамның енді бір сағаттың ішінде өзінің не таққа отыратынын, не басы кесілетін жақта отыратынын біле алмай, қалтыратып-дірілдеп күй кешкен кезіндегі жүрек дірілі; жаңа ғана жасалып бітіп, тұғырға орнатылған мүсіннің үстіне жабылған жамылғыны шешіп түсіруге әзір мүсінші де, әлі ешкім кіріп көрмеген жаңа ғимараттың айналасын қоршап тұрған саты ағаштарды алып тастауға белгі берілер кездегі сәулетші де тап осындай жүрек дірілін бастарынан кешіреді». Тарихқа жасалған осы бір тасқынды шабуылдың қай-қайсысында да жастардың оны соншалықты жексұрын көріп, көкірегінен кері итергендей әрекетінде де, менің замандас ұрпақтарымның көз алдында тарихтың бірте-бірте кері кетуі мен шын мәніндегі дағдарысқа ұшырауында да ешкім күтпеген, адам таң қаларлықтай ештеңе жоқ — бәрі де баяу, бұлжымайтын, болмай қоймайтын рет-ретімен жүріп жатты. Дегенмен де мына бір жағдайды естеріңізден шығармаңыздар: менің осы училищенің табалдырығын аттаған кезімде тарих кескілескен шайқаста жеңіп шыққан болатын. Оның үстіне, шектен тыс зор табыспен жеңіп шықты. Шектен тыс зор табыспен деуімнің себебі — ендігі жерде тарих өз алдына бөлек, оқшау пән болудан қалды. Шектен тыс зор табысты деуімнің бір себебі — ол адамзат қызметінің барлық түріне бірдей еркін қолданыла беретін әмбебап әдістеменің пішінін қабылдады. Шектен тыс зор табыспен деуімнің тағы бір себебі - тарих туралы әлі оның мазмұны бойынша емес, дәлірек айтқанда, тарихи деп айтуға тіпті де келмейтін, жай ғана әлдебір сын тұрғысындағы әдістеме бойынша пайымдайтын керітартпа пікірдегілер (ретроградтар) әлі күнге дейін кездеседі.

Тарих барлық гуманитарлық пәндерді бірінен кейін бірін өз жағына шығарып алды. Әдеби сын Постов Лансонның белсене қатысуымен әдебиет тарихына, ал эстетикалық сын қаһарлы Кураждың жолын қуушы шәкірт, «Лувр мектебінің жай атқыш Юпитері» атанған Андре Мишельдің күшті ықпалымен өнер тарихына айналды. Құдайды танып білу мүмкіндігі туралы ежелгі ерте заманнан бері созылып келе жатқан дау-дамай ендігі жерде діндер тарихы болып шыға келді. Өзінің қол жеткен табыстарына тоқмейілсіген, жеңістерін мақтаныш еткен, материалдық жетістіктерінен басы айналған тарих енді табысқа мастана бастады. Оның ілгері басқан қадамы кері кетті. Бұрыннан белгілі ақиқатты қайта-қайта мыжи берді, ешқандай жаңа нәрсе беруге дәрменсіз болғандықтан, бір орында тұралап тұрып қалды. Тарихтың үні жыл өткен сайын көрден шыққан жексұрын мыңқылға көбірек ұқсап бара жатты.

Ал бұл екі арада өзге жаңа пәндер одан әрі дами түсті. Психология Рибонің, Жаненің және Дюманың ықпалымен өз әдістемесін жаңартты, сонымен қатар өз зерттеулерінің жаңа нысандарын тандап, айқындап алды; Дюркгеймнің, Симианның және Мосстың үніне құлақ асқан социология (әлеуметтану) өз алдына шын мәніндегі жеке ғылымға айналды, ол сонымен қатар ғылыми мектептің де негізін қалады. Ал гуманитарлық географияны оқытуды Видаль Жоғары педагогикалық училищеде алғаш рет бастады, содан соң одан әрі оқытуды Деман-жон Сорбоннада және Жан Брюн Коллеж де Франста жалғастырды. Бұл пән уақыттың нақты мұқтажы мен талабына жауап беретін болды. Ал бұрын қалай болса солай жүргізілген, тарихи зерттеулердің кез келген шындығымен байланысы үзілген кезінде ондай талаптарды қанағаттандыра алмайтын еді, не дипломатия тарихына, не саясат тарихына бет бұруға бейім тұратын, ал мұның бәрі де тарихтың өз проблемасына тікелей қатысты емес болатын. Жас ғалымдардың басым көпшілігінің өздерінің күш-жігерін әлі жаңа пәндерге жұмсауға тырысты. Содан кейін сұрапыл соғыс бүрк ете түсті де, дағдарыс қайта күшейіп кетті — біреулер тарихты тастап қаша жөнелсе, енді біреулер оны күлкіге айналдыра бастады. Ал тарих біздің ақыл-ойымызда тым үлкен орын алатындықтан да, оның басына түскен ауыр қасіретті қиыншылықтарға қалай болса солай, немқұрайды қарап отыра алған жоқпыз. Тарихқа жасалып жатқан әділетсіз шабуыл мен қисынсыз қиянат туралы ауыз көпірте сөйлеп, қос иықты қиқаңдата беруден ештеңе де шықпайды. Ал біздің тарихшы жас ғалымдарымыз көп жағдайда тап осындай адамдар екенін көрсетті. Оның үстіне, тарихқа жасалып жатқан шабуылдар қатерлі де азапты ауыр дерт екенін ескерсек, одан неғұрлым тез айығуға тырысқанымыз жөн, яғни тарихтан түңілмеуіміз, оған деген үмітіміз бен сенімімізді жоғалтпауымыз керек — біздің кезімізде орын алған тарихпен айналысу уақытты босқа өткізіп, қор қылу деген зиянды, сананы улайтын теріс түсініктен тезірек арылуымыз қажет.

II

Осы дертті жеңіп, одан арылу керек. Бірақ оның жолы қандай? Өз тағдыры өзімен біте қайнасқан тарих пен онымен туыстас, тектес пәндердің арасындағы байланыстардың бар екенін — ондай байланыстардың бар немесе жоқ екенін білсеңіз де, білмесеңіз де, қаласаңыз да, қаламасаңыз да — айқын сезініп әрі ұғына отырып қана, аталмыш дертті жеңіп шығуға болады.

Мишле 1834 жылы оқыған лекцияларының бірінде өз шәкірттеріне былай деген еді: «Тарих дегеніміз Стерннің романына ұқсас: қонаққа арналған бөлмеде не болып жатса, ол ас үйде де қайталанады. Немесе бір-бірімен салыстырылған екі хронометрдің жүрісін алайық: оның біреуі сағаттың бір екенін көрсетсе, екіншісі — сағат бірден екі жүз лье өткенде оның қоңырауын сылдыратады. Мен сіздерге және бір мысал келтірген болатынмын. Ол мынау: «Бұл тұрғыдан алғанда, орта ғасырлар да шет қала алмайды. Абелярдың философиясы бостандық сағатының соққанын көрсетсе, пикардиялық коммуналар оның шабуылға шыққан сағатын құттықтап қарсы алады». Ақылға қонымды тұжырымдамалар. Сөз реті келгенде айта кетейін, Мишле адамзат қызметінің сан алуан түрлері арасына иерархия сияқты әлдебір нәрсе орнатуға тіпті де тырысқан емес, ол иерархиялық жіктеуге әуес болмайтын, оған қарапайым тас қалаушының мынау бірінші қаланған қатар, міне, екіншісі, міне, үшіншісі — ал мынау үйдің бірінші қабаты, міне, екінші, міне, үшінші қабаты деген сияқты анайы метафизикасы мүлде жат еді. Ол генеологиямен де: оның шыққан тегі мынадай, ал пәленшеден, пәленше түгеншеден туған деген шежіремен де айналысқан жоқ. Мұның бірін де жасамады. Ол бүкіл тарихи құбылыстардың бәріне ортақ әлдебір ахуалды ғана ойда ұстады. Ал бұл идея — әлдеқайда сыпайы, нәзік те терең идея. Сөз арасына айта кетейін, біз өзіміздің жасырақ кезімізде қандай жөнсіз қателіктерге жол бердік десеңіздерші! Электр кеңінен қолданылған дүниеде өмір сүре жүріп, оның қыруар мол бейнелерімен салыстырулар жасауымыз мүмкіндік беретінін елеп-ескермей, сонау алыс ғасырлар қойнауынан жеткен көне метафораларды осы уақытқа дейін мардымсыған маңғаздықпен мақтана пайдаланып келеміз. Ол ғасырлардың аса ауыр, қайталанбас әрі епетейсіз болғанына қарамай, солай етіп келдік. Біз қасарыса түсіп, тарих жөнінде баяғыдағыдай ескіше ойлап, ескіше сөйлеуден арылмадық: қайдағы бір үйдің тұрғызылған қабаттары, қабырғаға қаланған кірпіштің қатарлары, жұмыр тастар туралы — үйдің іргетасы мен төбесі туралы ойлаумен жүрміз. Ал бұл екі ортада электрге байланысты пайда болған қыруар мол құбылыстарға — сымның бойымен жүгіріп өтіп жатқан токқа, фазалардың ауыспалылығына, қысқа тұйықталу дегенге — олардың бізге қыруар мол бейнелі мысалдар қазынасын беріп, ой-өрісімізді кеңейте әрі икемді ете түсетініне назар аудармадық. Сонымен, бәрі де тап бұрынғысындай ескі таптауырынмен жүріп жатыр. Теориялық тарихпен айналысуға ниет еткен маман адам енді Клод Бернардың «Тәжірибелік медицинаға кіріспе» деген еңбегін қайта-қайта оқып шығуға бас қояды (әрине, бұған өзінің әуесқой ынта-жігері жететін болса). Сөйтіп, ол ғылыми ой-пікірдің жалпы жағдайы қандай екенімен танысады. Өйткені осы бір ғажайып тамаша еңбек қазір өзінің таза тарихи құндылығын ғана сақтап қалуымен қызықтырады. Бұған таңғалудың қажеті жоқ - ол осыдан тұтас бір ғасыр бұрын жарық көрген болатын. Жаны жайдары ақкөңіл Платтар бір кезде жұртты аң-таң қалдырып, түсінбестік тудырған мақала жазған еді. Ол мақала Коперниктің ғылыми жүйесінің кезінде тез тарала алмай, адамдардың санасында күрт өзгерістер туғызбағаны туралы болатын. Әрине, тап сондай адам таңғаларлық оқиғаға арнап, одан да қызықты мақала жазуға әбден болар еді. Өйткені біздің дүниеге көзқарасымыз осы уақытқа дейін емін-еркін жайбарақат негізделіп келген ескі ғылыми жүйенің бәрінің де іргелері шайқалып, соңғы отыз-қырық жылдың ішінде қазіргі физиканың тегеуірінді қысымының ықпалымен қопарыла құлады. Жүйелер туралы сөз ету былай тұрсын, ендігі жерде олардың ең негізгі қағидаларының өзін де қайта қарап, жаңадан кайта құруға тура келеді. Мұны детерменизм туралы ұғымнан бастап түгел қайта қарау керек. Ал енді жүз жыл өткеннен кейін, менің ойымша, ғылымда жаңа төңкеріс болған кезде, қазіргі қолданылып жүрген ұғымдарымыз да өзгеріп, ескіріп қалғандай көрінетін болады. Міне, сол кезде гуманитарлық ғылымдар саласында, ең алдымен, тарих ғылымы саласында, жұмыс істейтіндердің арасынан ақылды да білімді адамдар шығып, өздерінен бұрынғы Францияда (мен бұл жерде өз елімізбен ғана шектеуді жөн көрдім) ерлі-зайыпты Кюрилер, Ланжевен, Перрен, Морис және Луи де Бройль сияқты ғалымдардың болғанын еске алады, олардың теориялық еңбектерін де қолға алып, кейбір үзінділерін пайдаланып, өздерінің еңбектеріндегі теориялық қағидаларды ретке келтіретін болады. Әрине, олардың енді толық жүз жыл өткеннен кейін, едәуір кешігіп барып осылай етуі әбден мүмкін.

Дегенмен мұның бәрінің де пәлендей ерекше маңызы жоқ. Өйткені тарихшылар жалпы ғылым басынан кешірген дағдарыстың тек бұлардың ғана ғылымына зардабын тигізбегенін назардан тыс қалдыруы мүмкін. Тарих душар болған дерт мәселенің бір жағы ғана, атап айтқанда, адамзат рухы душар болған ғаламат ұлы дағдарыстың тарихи жағы ғана болды. Немесе, дәлірек айтқанда, бұл дерт ғалымдардың Ғылымға деген көзқарасындағы белгілердің бірі және сонымен қатар таяуда болып өткен тым елеулі өзгерістердің қалдырған салдарларының бірі.

Ғалымдар (немесе, дұрысын айтқанда, зерттеушілер, яғни ғылымды жасаушылар, оны ілгері жылжытушылар және көбінесе түгелдей зерттеу жұмыстарына беріліп кететіндер, бірақ оларды ой елегінен өткізумен айналыса бермейтіндер) меңгерген барлық жаңа тұжырымдамалардың іс жүзінде бастау алатын нүктесі болғаны тіпті айдай айқын нәрсе. Ол нүкте — ғылымның ғимаратын түгелімен тітірете шайқалтқан, аса ұлы әрі драмалық тартысқа толы салыстырмалылық теориясы. Ол біздің замандас жас ұрпаққа тап осындай елес беріп, әсер қалдырған болатын.

Ол кезде біз баяғыдан бері, ғасырлар бойы тек сезімге негізделген деректерге сүйену арқылы қалыптасқан барынша саяси әрі бірте-бірте ұғымдар жүйесін ешқандай алаңсыз әрі барынша енжарлықпен қабылдаған едік. Мұның өзін антропоморфты (адамға тән ойлау және сезіну қабілеті тірі табиғатқа да тән) деп атауға әбден болатын. Ең алдымен, физиканың жалпы атауының астына білімнің бұған дейін үзік-үзік, жеке-жеке оңашаланған әрі бытыраңқы түрлерінің жиынтығы шоғырлана қалыптасты. Ол осының бәрін белгілі бір сезім мүшесінің көмегімен белгілі болған деген тұрғыдан өзара салыстыруға келетін деректер ретінде қамтыды. Мысалы, оптика көру мүшесінің, акустика есіту мүшесінің көмегімен пайда болған. Ал жылу туралы ұғым сезім түйсігі мен бұлшық еттің жиырыла ширығуы нәтижесінде байқалады. Ең күрделі нәрсе механикада — қозғалыс туралы ғылымда кездесті. Өйткені қозғалысты көру мүшесі арқылы да, бұлшық еттердің жиырылып ширығуы арқылы да қабылдап, сезінуге болатын еді. Сөйтіп, ол өз бойына шығу тегі әртүрлі сезім болып табылатын деректерді біріктіре қамтыған ғылымға айналды. Бұл ғылым неғұрлым күрделі болғанымен, өзге ғылымдарға қарағанда неғұрлым тез дамыды. Бәлкім, мұның сыры оның айқын сезілетін нақты пайданы неғұрлым көбірек келтіруге қабілетті екендігінде болар. Ал адамдар оған практикалық және техникалық тұрғыдан көбірек қызықты: өйткені механика адамдардың түрлі машиналар жасап алуына көмектесті. Соның арқасында олар мысалы, ағаш тілетін машиналарға немесе жел диірмендерге ие болды, гидравликаның бұдан әлдеқайда күрделі проблемаларымен айналыса бастады, дәрінің күшімен оқ ататын қару түрлерін жасап, оларды барған сайын, жетілдіре түсті. Атап айтқанда, металдардан қуатты да қаһарлы зеңбіректер құйды. Мұның өзі неғұрлым күрделі баллистикалық міндеттердің шешілуін талап етті. Бірақ физиканың практикалық тиімді пайдасы әлдеқайда аз сезілетін өзге салалары тым баяу дамыды. Әсіресе оның электр мен магнетизге байланысты ең жаңа салалары артта қалып қойды. Өйткені оларда сезім мүшелері арқылы тікелей бақылауға болатын нәрселердің бәрі немесе бәрі дерлік назардан тыс қалып қоюмен болды.

Механика физиканың осы айтылған сан алуан салаларының бәрін де бірте-бірте өзіне қаратып, қалай бағындырып алды. Бірақ мен бұл жерде мұның бәрін де суреттеп, баяндап жатуға тәуекел етпей-ақ қояйын. Өйткені мұның өзі оңай жұмыс емес, оның үстіне, сайып келгенде, менің баяндауға тиісті тақырыбыма тигізетін пайдасы да жоқ. Механика әуелі акустиканы меңгерді, есіту түйсігін ауадағы тербелістің көмегімен түсіндірді. Содан кейін барып аспан әлемінің механикасын меңгеруге кірісті. Бұл ретте аспандағы жұлдыздардың қозғалысын біздің арғы ата-бабаларымыздың басында олардың өздерінің бұлшық еттерінің жиырылып ширығуы негізінде пайда болған кәдімгі тап-таза адами заңдармен байланыстыра баяндады. Ақырында механика өзінің тәсілдері мен заңдарын жылу туралы ілімнің бүкіл саласына түгел таратты — сұйықтық пен газ туралы ілімнің бүкіл саласына түгел таратып үлгерді. Оптика, механизм, электр сияқты салалар бәсекеге төтеп бере алғанымен де, олардың тәуелсіздік күні бітуге таяу деп саналды. Сонымен картезиандық физиканың, дүниежүзілік геометрияның жалпыға бірдей ортақ әрі күмән тудырмайтын салтанатты жеңісін алдын ала тойлай беруге болатын еді. Ең күшті орасан зор үміттердің орындалатын күні де жақындап келуі тиіс болды — психиканы физикаға түпкілікті таңып, бағындырып беретін, болмай қоймайтын әрі жеңісті жұлқыныстың жүзеге асуы тиіс екені туралы жұрттың бәрі де алдын ала болжам айтумен, сәуегейлік танытумен, көріпкелдік жасаумен жүрді. Бұл ретте біз де, тарихшылар да, мына ғылымиландырылған кеңістік әлемінде өзімізді қай кездегіден болса да өте жақсы сезінетін болдық. Өйткені бізге оның әрбір бұрышы қазірдің өзінде мұқият нөмірленіп, бөлініп қойған сияқты көрінген еді. Бірақ аяқ астынан бұрқ ете қалған күшті революцияға кез болдық. Ол біртұтас революция екі кезеңде жүзеге асты: оның алғашқысында мүлде күтпеген жағдай байқалды — электр, магнитизм, сондай-ақ тіпті оптика да күні бұрын сәуегейлік болжам жасап, қазірдің өзінде бәрін де бағындырып алдық деп, той тойлап, мерекелеп жатқандарға берілу туралы тіпті де ойына алмайтындықтарын көрсетті. Осыған іле-шала тағы бір ашықтан-ашық алауыздық пайда болды. Ол кезінде Коперник жасаған бақылаулардың негізінде Ньютон ұсынған механика мен Ампер және Фарадей жүргізген тәжірибелердің негізінде Максвелл ұсынған электродинамиканың арасында орын алды. Бірақ Уақыттың, Кеңістіктің және Массаның (материяның инерциялық қасиетін анықтайтын шама) ежелден келе жатқан ұғымдарын жаңаша пайдалана отырып, бүкіл физиканы толығымен қамтып, өз құшағына алған және бұрынғы тұжырымдамалар үстемдік құрып тұрған кезде басы бірікпей, бытыраңқы күйінде қалған факторларды заңдардың бір буда шоғырына айналдырған әрі неше түрлі ғажайып кереметтер жасай алған синтездік әдіске электродинамика да орын босатты.

Осы уақыт ішінде биология саласында да тап осыған ұқсас революция болды — ол микробиология тудырған революция еді. Жүргізілген зерттеулердің барысында ағзалар туралы ұғым пайда болды. Ол ағзалар бір миллиметрдің мыңнан бір бөлігіндей келетін орасан көп жеке жасушалардан тұрады екен. Ал бұрынғы жай көзбен бақыланатын жанды ағзалар ол кезде физикалық-химиялық жүйелердің пішініне ие бола бастаған еді. Микробиология зерттейтін ағзалар механикалық заңдарды, салмақтың ауырлығы туралы ұғымды және басқа да бірқатар қағидаларды қолдануға болмайтындай дерлік басқа жүйелер болып шықты. Бұл ағзалар ерте кездегі пайда болған теориялар тұрғысынан түсіндіруге мүлде келмей қойды. Ерте кезде ғалымдарға органикалық табиғатта, ең болмағанда, өзінің элементарлық қарапайым көріністері кезінде бейне бір классикалық механиканың заңдарына бағынатын сияқты әсер ететін. Ал микробиология ашқан ағзалар өздерінің қарсыласу қабілеті жоқ жүйелер, яғни толтырылғанынан гөрі, бос қалған қуыстары көп жүйелер, көпшілігі тұла бойын күш өрістері толтырып, шырмап жатқан кеңістік небәрі жай учаскелер ғана болып табылатын жүйелерге айналды. Сөйтіп, адамдар дүниенің бүкіл бейнесін аяқ астынан күрт өзгертіп жіберді. Енді оның алдында, бір жағынан, өзінің жеке денесіне ұқсас, жай көзбен де көруге болатын, ағзалар жай қарапайым жанасып, ұстап көру түйсігінің көмегімен сезуге болатын жүйелер пайда болды; күрделі механикалық жүйелерге ие ағзаларға — бұл жерде, ең болмағанда, қан айналымын еске түсірейікші, — Евклид геометриясына негізделген классикалық механиканың заңдарын бұрынғы кездегі сияқты толық қолдана беруге болады. Бірақ, екінші жағынан, оның алдында сол ағзаны құрайтын миллиардтаған жасушалар пайда болды. Сондықтан да ол ағзаның қаншалықты орасан зор және соншалықты өте күрделі екенін көз алдымызға елестетуге біз мүлде дәрменсізбіз. Жасушалар деңгейінде болып өткен үдерістер біздің сезіміміз арқылы қабылдайтын түйсік-түсініктеріміз деңгейіндегі ұғымдармен ұдайы қарама-қайшылықта болып келеді. Таяуда ғана жүргізілген зерттеулердің барысында біздің назарымызға соншалықты тез, кенеттен іліккен органикалық құрылымдар бұрын ақылға қонымды деп аталып келген қағиданың мән-мағынасына қарама-қайшы болып шықты, оның шеңберіне сыймады. Бос қуыстардан құралып тоқылған ол органикалық құрылымдар биологтарға дискрециялық (өз қалаулары бойынша әрекет ету) ұғымдарды қалай пайдалану керектігін үйретті, сөйтіп, ол физикаға кванттық теориямен бір мезгілде кіргізілді. Ғылыми түсініктер жүйесіне бұған дейін салыстырмалылық теориясы енгізген түсініксіз шатақ жағдайды одан сайын асқындырып, күрделі етіп жіберген кванттық теория себептіліктің ежелден бар әрі дәстүрлі идеясының өзін күмәнді жағдайға душар ету арқылы детерменизм ұғымының аяғын аспаннан келтіре аударып тастады. Сөйтіп, деректерге негізделген кез келген позитивті ғылымның күмәнсіз деген негізін, ескі классикалық тарихтың мызғымас берік тірегін тас-талқан етіп құлатты.

Сонымен, ғалымдардың көптеген ұрпақтары дүние туралы ғасырлар бойы қалыптастырып келген біртұтас берік түсінігі алғашқы ауыр соққының өзінен-ақ быт-шыты шыға қирады. Дүние туралы қалыптасқан ол түсінік дерексіз, жалпылама жинақталған, әз түсінігі өзінде жасырын жатқан дүние туралы түсінік болатын. Ендігі жерде біздің танымымыз өзіміздің түсінік-ұғымымыздың мөлшерлі өлшемімен кенеттен асып кетті. Нақтылылық дерексіздіктің шеңберін тас-талқан етіп осылай қиратты. Дүниені ньютондық, немесе ақыл-парасатқа негізделген рационалдық механиканың көмегімен түсіндіруге тырысқан әрекеттің күлі көкке ұшып, осылай толық күйреді. Енді ескі теорияларды жаңа теориялармен алмастырудың қажеттігі туды. Біздің дүниеге деген көзқарасымыз осы уақытқа дейін негізделіп, жайбарақат жайлы тыныштықта болып келген ғылыми түсінік-ұғымдардың барлығын да қайта қарау керек болды.

Бұл жерде осы қайта қарау ісінің барлық егжей-тегжейін анықтау тым ұзақ уақыт алған болар еді. Сондықтан да оның бәрін қамти алған ауқымдылығына ғана тоқталып өтуге тура келеді. Тарихи деректің, ғылыми заңдылықтың, кездейсоқтықтың, тап сол сияқты жалпы және тұтас алғандағы ғылымдар туралы, үлкен әріптен бастап жазылатын Ғылым туралы барлық түсініктердің де тұжырымдамалары түгел қайта қаралды. Иерархиялық тұрғыдан топтастырыла жіктелген ғылымдар туралы түсінік — бір кезде Огюст Конт оларды өзінің көз алдына тап осылай елестеткен болатын, — екі есе ауыр зардап шекті. Мұның себебі, біріншіден, ғылыми жұмыс бірлігінің тереңде жататынын түсінбеуде, екіншіден, оның нақты жағдайын қолдан жасалған қолайлы жалған жағдаймен әдейі алмастыруда жатқан болатын. Мысалы, осындай жағдайдың салдарынан білім шыңына геометрия мен менменсіген механиканы көтеру орын алды. Ал олар біріне-бірі өзара жағына түсіп әрі өздерін барынша жетілгенбіз деп тәкаппарлықпен дандайсып, өздерінің заңдарын — ақиқат туралы абсолютті, дүниежүзілік әрі өте қажетті заңдардың теңдесі жоқ үлгісі ретінде де, әрі биік мұраттар ретінде де өзге ғылымдарға еріксіз тықпалай түсті. Алайда ғылымдар дегеніміз не өзі? Олар жер қыртысының әдеттегі сейсмикалық зілзала сілкінтіп, шайқалтып жіберетін учаскелері ғана. Олар жер бетіне атқылаған магмалар тасқыны болып табылады. Ашылатын ғылыми жаңалықтар олардың әрқайсысының терең қойнауында, қақ ортасында емес, шекараларында, шет жақтарында, елеп-ескерусіз қалған жерлерінде жатады. Өйткені олар тап сондай жерлерде бір-бірімен өзара араласа алады. Ғылымдар дегеніміз, міне, осы! Ал үлкен әріптен бастап жазылатын Ғылымға келсек, ол да өз тарапынан Өнермен жақындаса түседі. Ол туралы айтар болсақ, Бертлоның талдауға негізделген органикалық химия туралы 1860 жылы айтқан сөзін жалпы алғанда тап сол қалпында қайталаумен шектелуге болар еді. Химияның алғашқы табыстарынан басы айналған ол: «Химия өз нысандарын өзі жасай алады!» деп, бар дауысымен жар салған болатын. Содан соң былай деп қосып қойған еді: «Химияны өнермен туыстыратын бұл жасампаздыққа бейім қабілет оны, химияны, жаратылыстану және тарих ғылымдарының қатарынан тез бөліп әкетіп, үздік етеді». Өйткені бұл ғылымдар, деп нақтылай түсті ол, «өз зерттеулерінің нысандарын дайын күйінде басқа жақтан алады, олар ғалымның еркіне және қызметіне тіпті де тәуелді болмайды». Ол ең жаңа химияның «табиғи заттар тәрізді және соларға тән ұқсас қасиеттері де бар көптеген жасанды заттарды өзі жасап шығаруға әбден қабілетті» екенін ескертті. Ескірген айырмашылық мынада: бір кезде ғалымдарға өздерінің жұмсайтын бүкіл күш-жігерінің мақсаты сияқты болып көрінетін нәрсе, яғни танымға қол жеткізу, ендігі жерде мәселенің мәнін түсінуге барған сайын жиі-жиі әрі көбірек орын беретін болды; қазіргі ғалымдар Ғылымды барған сайын жиі-жиі тап жасампаздықтың өзі деп тани бастады, бізге оны «өзінің нысандарын жасаған кезінде» көрсетіп, оған зерттеушінің тікелей өзінің ұдайы араласатынын — оның ерік-жігерінің, жасампаздық белсенділігінің қатысы күшті екенін айрықша атап өтетін болды.

Бүгінгі ғылыми ахуалдың жағдайы, міне, осындай. Біздің жастық шағымызда салтанат құрған ғылымның ахуалына мұның ешқандай да қатысы болған жоқ. Ол кездегі ғылым, негізінен алғанда, өзінен-өзі белгілі, дәлелдеп жатуды қажет етпейтін қағидаларымен іргесі шайқала күшті күйзеліске душар болды, қатты сынға ұшырады. Сөйтіп, өткен заманның үлесіне тиді. Ғалымдар оның негізгі қағидаларынан әлдеқашан бас тартып, оларды басқа қағидалармен алмастырған болатын. Міне, осының бәріне байланысты менің сіздерге өте қарапайым бір сұрақ қоюыма рұқсат етіңіздер: енді біз, тарихшылар, бұл жаңа қағидаларды өзіміз үшін қай уақытқа дейін іске жарамды деп санай алар екенбіз? Егер біз өзіміз қазіргі қолданылып жүрген ғылыми түсініктердің бүкіл материалын осыдан бірнеше ондаған жыл бұрын ғылыммен, осы сөздің тұп-тура наполеондық мағынасында алғандағы ғылыммен, дене еңбегін қолданып және ешқандай қоспасыз таза ғылыммен айналысқан адамдардан алған болсақ, ондай түсініктерге қасарыса қарсы болуымыздың әлдебір мән-мағынасы қала ма? Осы бір тозығы жеткен, ескірген түсініктерді неғұрлым дәл, қазіргі жағдайдың талаптарына неғұрлым сәйкес келетін жаңа тұжырымдамалармен алмастыратын уақыт әлдеқашан жеткен жоқ па? Немесе тым болмаса осыдан жарты ғасыр бұрынғы «ғылымдардан» риясыз ақ көңілмен бас тартуымыз керек, өз теорияларымызды жасап, оларды ой елегінен өткізген кезде оларға арқа сүйеп, сілтеме жасамауымыз қажет. Өйткені ол ғылымдар естеліктер саласына әлдеқашан өтіп кетіп, тек қана елес беретін көлеңкелерге ғана айналған. Сұрақтың сыры, міне, осында жатыр. Оған дұрыс жауап беру дегеніміз тарихтың дағдарысынан арылу, одан аман-есен құтылып шығу болып табылады. Егер барлық, ғылым бір-бірімен ынтымақтастық ниетте әрі өзара тығыз байланысты деген пайымдауды әділетті деп білсек, онда әлгі сұрақтың жауабы өзінен-өзі белгілі бола кетеді. Бұл жерде салтанатты пішінмен менменси кекесін айтудың ешқандай да мән-мағынасы жоқ.

Біздің көз алдымызда кеңінен қанат жайып, өріс алып отырған орасан зор тартысты драма, міне, осындай. Ол — шын мәнінде орасан зор тартысты драмалардың бірі. Өйткені қыруар көп өзге драмалар өз оқиғаларының шиеленісетін және шешілетін түйіндерімен қоса, бәріміздің көз алдымызда болып жатса да, біз оларға бір минут те уақыт бөліп, назар аудара бермейміз. «Апыр-ай, бұған жететін уақытым болса ғой, шіркін!» деп аһ ұрып, өз жөнімізбен жүріп кете береміз. «Прогресс қасіреті» деп аталатын бір трагедиялық шығарманың мазмұнын әлдебір шегініс не салыстыру ретінде сіздерге қандай ынта-ықыласпен айтып бергім-ақ келіп тұрғанын білсеңіздер ғой, шіркін!» XIX ғасырдың қуатты буржуазиялық қоғамдарын және оларды жігерлендіре түскен бейнесін сіздердің көз алдарыңызға елестетуге мейлінше құштар болып-ақ тұрмын! Олар өздерінің күш-қуаты зор қоғамдарын Ақыл-парасат заңдарына арқа сүйей отырып құрды, ал оларға таза рационалистік (ақылға қонымды, пайдалы) философияның көмегімен күшті қолдау көрсетіп келді. Ал содан соң, XIX ғасырдың аяғына қарай, яғни дүние жүзін бөліске салуға байланысты қиындықтар айқын байқалған кезде, ұйымдасқан бұқара халық өздерінің әл-ауқат жағдайларын арттырып, жақсарта түсуді табандылықпен барған сайын күштірек талап ете бастаған кезде, олар, алпауыттар, өздерінің дүниеге көзқарасын кенеттен күрт өзгертіп, Ақыл-парасаттың өзін кеме бортының сыртына лақтырып тастауға дейін барды. Бірақ мұның өзі олардың ендігі өмірі кезінде, бұрын өздерінің әкелері прогресс деп атап, жер-көкке сыйғызбай, мақтап ала жөнелген Ғылымның төл туындысына айналған техникаға тәуелді болып қалған кезде орын алды. Ондай төл туынды оларға қызмет етуден бас тартып қана қойған жоқ, сонымен қатар оларды қанай бастаған да болатын. Сондықтан да олар Ғылым мен Прогреске сенуді қойып, бұлардың күйреген күйзеліске душар болғаны туралы даурыға жөнелді... Расында да, нағыз патетикалық қарама-қайшылық осындай-ақ болар. Бірақ одан құтылудың жолын табу онша киын да емес еді. Ол үшін әлгі адамдар өздерінің техникалық жетістіктерінен зардап шегіп, қанауға душар болғанын, мұның өзі олардың Ғылымның адами құндылығына сенуден қалуының салдары екенін білулері керек болатын. Ешқандай да биік, асқақ мақсат адамдарды әбден таптауырын болған үйреншікті көкжиектің шеңберінен тысқа қарай қызықтырып тарта алмайды. Ол адамдардың мақсаты қатардағы құралдарға ғана, ал өздері азат адамдардан құлақ кесті құлдарға айналады.

Мұның өзі — бізге, тарихшыларға тағылым аларлық ұлы сабақ. Тарих дегеніміз — адам туралы ғылым. Мұны естен шығаруға болмайды. Ол — адамзат қоғамдарында үздіксіз болып жататын өзгерістер туралы ғылым, олардың өмір сүрудегі жаңа жағдайларға — материалдық, саяси, моральдық, діни, ақыл-парасаттылық жағдайларына ұдайы және сөз жоқ мұқтаж болуға бейімделуі туралы ғылым. Ол — барлық дәуірлердегі сәйкестіктер туралы адамзат болмысының әртүрлі және бір мезгілдегі жағдайларының — материалдық жағдайларының, техникалық жағдайларының, рухани жағдайларының арасында өзінен-өзі орнайтын тепе-тендік туралы ғылым. Тарих өзінің өмірге жетелейтін жолын тап осылай табады. Тарих тап осылай құлдардың бейне бір қатыгез бақылаушысы сияқты, ең жексұрын мақсатты (осы сөздің дәл мағынасында) көздемейтін, яғни өлілердің тірілерге қалдырып кеткендей ерік-жігерін күштеп орындатуға бармайтын болады. Осы залда өз ғұмырын тарихи зерттеулер жасауға арнағысы келетін жастардың жиналғанын көріп, өзімді бақытты сезініп тұрғандықтан да, менің сіздерге мейлінше айқын етіп былай деп айтқым келеді: тарихты жасау үшін арқаларыңды өткен заманға қарай бұрып, өздеріңіз алға қараңыздар. Ең алдымен, өмір сүре біліңіздер. Өмірге белсене араласыңыздар. Рухани өмірдің сан алуан салаларына атсалысыңыздар. Тарихшылар, сіздер географтар да бола біліңіздер! Құқықтанушылар да, әлеуметтанушылар да, психологтар да болуға тырысыңыздар; физикалық әлем туралы бас айналдырарлық жылдамдықпен өте тез жаңартып жатқан орасан зор ұлы ағымға көз жұма қарамаңыздар. Сонымен қатар күнделікті практикалық өмірден де қол үзіп қала көрмеңіздер. Ақжал толқындарын аспанға ата құтырынып жатқан көк теңізге оның жағасында жайбарақат отырып, енжар жалқаулықпен қарау сіздерге тіпті де жараспайды. Егер долданған дауылды күні кеменің бортында келе жатсаңыз, теңіз ауруы салдарынан жанын қайда қоярын білмей азап шеккен Папургаға да, тіпті желкеннің діңгегін жабыса құшақтап, көзін аспаннан алмай, Құдайға жалынып-жалбарына дұға оқыған ақкөңіл Пантагрюэльге де ұқсай көрмеңіздер. Жан бауырларыңыз сияқты, білекті батыл сыбанып жіберіңіздер де, матростарға көмек көрсетуге асыға ұмтылыңыздар.

Бар болғаны осымен тына қояды деп ойлайсыздар ма? Тіпті де олай емес. Егер сіздердің нақты іс-әрекеттеріңіз ақыл-оймен, ал тарихшы сіздердің өмірлеріңіз өздеріңіздің адами өмірлеріңізбен байланыспайтын болса, онда әлгі айтылған әңгімелердің түкке де пайдасы жоқ. Іс-әрекет пен ақыл-ойдың арасын бөліп тұратын ешқандай қалқа да, ешқандай кедергі де жоқ. Тарих сіздерге жансыз-тәнсіз көлеңкелер ғана кезіп жүретін қалың ұйқыдағы мылқау мазарат сияқты көрінбеуі керек. Сіздер жым-жырт ескі сарайға баса көктеп, тіпті ұрыс сала кіріп барып, онда мәңгілік ұзақ ұйқыда жатқан ару тарихқа жан бітіруге әрекет етіңіздер — сырттағы шайқастың ыстығы басылмай жатып, әлгінде ғана ұрыс даласында шаң-тозаң басқан, жеңілген жексұрын жаудың қаны жұққан үсті-бастарыңызды сүртініп үлгермей-ақ, терезелерді айқара ашыңыздар, сарайдың іші таза ауаға, жарыққа және адамдардың у-шуына толған кезде өздеріңіздің жас та ыстық лептеріңізді ұйқыда жатқан арудың мұз болып қатып қалған еріндеріне үрлеңіздер...

Бірақ дүниенің бірлігін — бұған дейін сілесі қатып, құр сүлдері қалған, қанға бөккен жәрдемге мұқтаж дүниенің бірлігін — сырттай араласу арқылы ғана қайтадан қалпына келтіру мүмкін емес. Оны әркім өзінің бойындағы терең ақыл-ойды риясыз жасалатын іс-әрекетпен жарасымды үйлестіру арқылы ғана қалпына келтіре алады. Ол үшін әркім осы жолға толық, берілуі керек. Тек осылай еткенде ғана біз өзіміздің жанымызды жегідей жейтін күдікті күмән атаулыдан арыла аламыз, өзіміздің күш-жігерімізге деген сенімге ие боламыз және мен өзімнің лекциямның бас кезінде айрықша атап өткен аса маңызды сұраққа — «Менің құқығым бар ма?» деген сұраққа «Бар» деп онды жауап ала аламыз.

Менің сіздермен әңгімемнің күтпеген жерден басқаша бағыт алып кеткені үшін кешірім сұраймын. Мен бұл сөзімді, ең алдымен, тарихшыларға арнаймын. Алайда олар сөз арнаудың мұндай үлгісі тарихшыға мүлде жараспайды деп санайтын болса, онда мен олардың маған мұндай кінә тағардан бұрын жақсылап тұрып тереңірек ойналып көрулерін жалбарына сұраған болар едім.

Тарих та басқа кәсіп түрлері сияқты, өзінше кәсіп болып табылады. Ол да ақ ниетті адал жұмысшылардың, өзгелер жасаған жоспар бойынша жұмысты дұрыс атқара алатын тәжірибелі мердігерлердің болуын қалайды, оларға әрқашан мұқтаж болады. Оған жақсы инженерлер де қажет. Олар әр нәрсеге, әр іске өзінің іргетасының биіктігі деңгейінен ғана қарауға тиіс емес. Олар әртүрлі жоспарлар, оның үстіне, жай ғана емес, кең көлемді, бәрін де қамтитын жан-жақты жоспарлар жасауы керек. Содан кейін оларды жүзеге асырумен ақ ниетті адал жұмысшылар және тәжірибелі мердігерлер айналысатын болады. Ал кең көлемді әрі бәрін де қамтитын жан-жақты жоспар жасау үшін ауқымы кең әрі айқын ақыл-ой қажет. Не нәрсеге болса да ақыл-парасатпен әрі қырағылықпен жіті қарап үйренген жөн. Олар өз заманының ілгері жылжу ырғағы мен талабына сай жұмыс істей алуы тиіс. Қайдағы бір ұсақ-түйек, тар көлемді, жүрек айнытар жексұрын, заманы өткен ескі-құсқы атаулыны өлердей жек көруі керек. Бір сөзбен айтқанда, дұрыс ойлай білу қабілетінің болуы қажет.

Ал біздің соңғы жарты ғасырдағы тарихшыларымызға тап осылай ойлай білу қабілеті жетіспейді. Мұны ашық мойындаудан ұялудың қажеті жоқ. Ендігі жерде олар дұрыс ойлай білу қабілетіне ие болулары тиіс. Бұлай болмаған жағдайда: «Тарихпен айналысуға бола ма?» деген сұраққа менен кейін іле-шала: «Жоқ. Болмайды!» деп, барынша айқын сеніммен жауап қайтаруға тиіс боласыздар. Өздеріңіздің жеке ғұмырларыңызды босқа рәсуә етпеңіздер. Олай етуге ешқандай да құқықтарыңыз жоқ. Келесі жолы мен сіздерге тарихты өзге пәндермен байланыстыратын қатынастарға деген кең ауқымды әрі айқын көзқарас туралы айтып беруге тырысамын. Өйткені ол сіздердің нақты міндеттеріңізді анықтап алуларыңызға тіпті кедергі келтірмейді. Қайта мейлінше көп көмектеседі! Егер менің келесі лекцияларым сіздерге, болашақ тарихшыларға, неғұрлым қызықты болып, талғамдарыңызға бұдан да көбірек ұнаса, онда мен сіздерден дегенмен де мына дүниедегі нәрсенің барлығы да бір-бірімен өзара тығыз байланысты деген қарапайым ақиқатты ешқашан естен шығармаңыздар деп өтініп сұраған болар едім. Сондай-ақ сәулетші үшін кең ауқымды ортақ мәдениеттің, шамасы, қарапайым тас қалаушының практика жүзінде меңгерген дағдылы қабілетінен гөрі әлдеқайда пайдалы екенін де ұмытпаңыздар.

Менің бүгін сіздерге еш нәрсені де тұспалдап жатпай-ақ, турасынан тіп-тіке, ешбір бұрмаламай айтпақ болғаным, міне, осылар еді. Менің осы айтқандарымды шыдамдарыңыз жетіп, ынтамен тыңдағандарыңыз үшін сіздерге көптен-көп рақмет!

Тәржімалаған Мыңбай Ілес





ЗИГМУНД ФРЕЙД

(1886-1939 жж.)

Зигмунд ФРЕЙД— австриялық дәрігер және психолог. Оның психикалық, талдау және әлеуметтік психология-проблемалары бойынша жазған ғылыми еңбектері — көп жылғы ғылыми ізденістің нәтижелері. Ғалымның «Тотем және табу», «Тапқырлық және оның ойланбай айтылатын шешендік өткір сөздерге қатынасы», «Жыныстық қатынастар психологиясы жөніндегі очерктер», «Мен» және «Ол» сияқты көптеген еңбектері ғылыми ортаға кеңінен танымал.

1886 жылы 6 мамырда, Пруссия мен Польшамен шекаралас жатқан Фрайберг қаласында (Моравия) дүниеге келді. Зигмунд кедей жүн сатушы әкесі Фрейд Якобтың көп балаларының үлкені болатын. 1859 ж. Фрейдтер Лейпцигке, сосын Венаға көшеді. Фрейд өзінің балалық шағын «кедейшілік пен қайыршылық, қайыршылық пен күйкі бейшаралық» деп есіне алатын.

Ол лицейде өзінің тілдерге, әдебиетке, әсіресе антикалық әдебиетке деген қабілетімен ерекшеленетін, философия мен жаратылыстануға, әсіресе Ч.Дарвиннің тәліміне, ал кейінірек — саясат пен марксизмге әуес болатын. Оның лицейлік досы Генрих Барун, Каутский мен Либкнехтпен бірігіп Die Neue Zeit (неміс социал-демократиялық, партия мекемесін) құрып, оны қызметтесуге шақырды. Бірақ Фрейд сол кездері өзінің нені қалайтынын түсіне алмай әлек болды. Алдымен, ол құқықтанумен айналысуды ойлады, сосын — философиямен, бірақ нәтижесінде 1873 ж. ол Вена университетінің медициналық факультетіне түсіп, оны тәмамдағаннан кейін 1876-1882 жж. ол Гельмгольцтің ізбасары Э.Брюккенің хайуанаттар физиологиясының зертханасында жұмыс атқарды. Шарко мен Берхеймнің невроздарды гипнотикалық тәсілмен емдеу жөніндегі сынақтары және веналық дәрігер И.Брейердің бақылаулары, Фрейдің ерекше психологиялық концепциясын жасауда өз ықпалын тигізген еді.

1881 ж. Зигмунд Фрейд медицина саласында ғылыми дәрежеге қол жеткізіп, 1885 ж. дейін психиатриялық ауруханада жұмыс істейді. 1885 ж. — Вена университетінің приват-доценті. 1896 — 1902 жж. ол психоанализ теориясын құрастырып, бұл теория XX ғ. ең ықпалды психологиялық ілімнің біріне айналады. Фрейдтің жұмыстары 1902 ж. жемісті болып, ол Вена университетінің неуропатология профессоры болып тағайындалды; бұл қызметті ол 1938 жылға дейін басқарды.

1922 ж. Лондон университетінің адамзаттың бес данасы — Филон, Мемонид, Спиноза, Фрейд және Эйнштейн құрмет көрсету салтанаты Зигмунд Фрейдтің нағыз даңқының көрінісі болды.

Қырық жылдан астам уақытын Фрейд психоанализдің теориясы мен тәжірибесін құрастыруға арнады. 1930 жылы ол Гете сыйлығымен марапатталып, 1936 ж. Қорольдықтың ғылыми қоғамының (Лондон) шетелдік мүшесі болып сайланады.

1938ж. Австрияны нацистер басып алғанда Фрейд еврейлік геттоның тұтқыны болды: оның төлқұжатын тартып алып, мүлкі мен кітапханасын тәркіледі. Берлинде оның кітаптары жұртшылық алдында өртеліп, оның ізбасары және Дуниежүзілік психоаналитикалық қоғамның басқарушысы, сүйікті қызы Аннаны гестаповшылар қамауға алды. Халықаралық психоаналитикалық қоғам Фрейдті құтқаруға тырысты, бірақ фашистер өтем талап етті. Фрейдтің емделушілерінің бірі, Мария Бонапарт ханшайым, оның бостандығы үшін 100мың шиллинг төледі. Фрейдтің жанұясы Лондонға көшіп келді, ал оның төрт қарындасы газ камераларында өлтірілді. Сол жылдары Фрейдтің денсаулығы мүшкіл тартты (бұрындар, 1923 ж. сәуір айында, Фрейдке ауыз қуысы қатерлі ісігіне операция жасалған болатын). Міне, ол өзінің ақырғы күнін өзі белгіледі: 1939ж. 23 қыркүйегінде Фрейдтің емдеуші дәрігері, оның сұрауымен морфийдің шектен тыс мөлшерін егеді. Ол 1939 ж. 23 қыркүйегінде Лондонда, 83жаста қайтыс болды.

Фрейдті ғалым деп те, көреген деп те, қазіргі заманның көптеген салаларын байыта түскен, ғылымдағы жаңа бағыттың негізін қалаушысы деп те атайды. Тұлғаның психоаналитикалық концепциясын дамытумен, адам әрекетінің негізгі ықпалдаушы күші ретіндегі құштарлық теориясын құрастырумен қатар, 3.Фрейд қоғамдық институттардың қызмет атқару механизмдерін талдады.

Алдағы тәжірибеге сүйене отырып, З.Фрейд невроздарды емдеудің «катартикалық» әдісін ойлап тапты, бұл емделушінің ығыстырылған естеліктерінің ашылуына психикалық қарсыласуы феноменін ашуға және цензураның психикаішілік факторының бар екендігін анықтауға мүмкіндік берді. Бұл Фрейдке есті және ессіз факторлардың бірлігіндегі тұлғаның динамикалық концепциясын құруға итермеледі. 1894 ж. З.Фрейдтің «Қорғаушы невропсихоздар», ал келесі, 1895 ж. И.Брейнермен біріккен «Истерияларды зерттеу» еңбегі жарық көрді. Психоанализ тарихы осы сәттен басталды деуге болады. Бұл еңбектердің мәні психотерапияның шектерінен әлдеқайда ауқымды болды. Бұл жерде тұлғаның ішкі қалыбының сыртқы әлеуметтік-мәдени әлеммен байланысы көрсетіліп, ал психология — өзін-өзі бақылау (интроспекция) сияқты жалғыз әдісі бар, адамның ішкі жан-дүниесін зерттейтін ғылымнан, сыртқы мәдени құбылыстарды, адамдардың шынайы әрекеттесулерінің ерекшелігін зерттейтін пәнге айналды. Психоанализдің дәл осы тұғыры, адамдардың мінез-құлқындағы ұлттық-мәдени стереотиптердің әртүрлі жақтарын зерттеу пәніне айналдырды. Әртүрлі мәдениеттердегі алуан түрлі психикалық дисфункциялардың болуын түсіндіретін мінез-құлық теориясы әлі күні де антропологияда қолданып келеді. З.Фрейдтің мәдениеттерді талдаудағы психоанализінің тағы бір мағыналы жағына, құштарлық қуаты (қалыбына қарай — негізінен сексуалды сипаттағы), тікелей шығысын таба алмай (мәдениет, оның қағидаларымен тежелген), патологиялар мен ессіз түрлердегі айналма сипатқа енеді деген ережесі жатады.

Бұл кітапта З.Фрейдтің «Тотем және табу» («Totem and tabu», 1913) атты еңбегінен үзінділер келтірілген. 3.Фрейд психоанализді халықтар психологиясының мәселелеріне қолданып көріп, осылайша, «бір жағынан — этнологтар, лингвистер, фольклористер мен т.б., ал екінші жағынан —психоаналитиктер арасындағы бітістірушіге» айналды.

З. Фрейд

ТОТЕМ ЖӘНЕ ТАБУ Алғашқы қауым мәдениеті мен дінінің психологиясы

I

Жақын туыстар арасындағы жыныстық қатынастар тудыратын үрей

Тарихқа дейінгі дамудың барлық сатысынан өткен адам туралы біз оның өзінен кейін қалған заттар мен әртүрлі бұйымдар бойынша, оның біздің заманымызға дейін тікелей немесе дәстүрлі аңыз-әңгімелерде, қиял-ғажайып және басқа ертегілерде айтылып келуімен жетіп үлгерген өнері, діни наным-сенімі және дүниеге қандай көзқараста болғаны туралы деректер бойынша, сондай-ақ оның ойлау жүйесінің біздің өзіміздің қазіргі әдет-ғүрыптарымыз бен мінез-құлықтарымызда сақталып қалған қалдықтары бойынша ғана білеміз. Солай бола тұрса да, ол сонымен қатар белгілі бір мағынада біздің заманымыз да болып табылады. Өйткені, біздің ойымызша, алғашқы қауымдық кұрылыстың халықтарына өте жақын, әрине, бізге қарағанда өте жақын адамдар күні бүгінге дейін өмір сүріп келеді. Сондықтан да біз оларға ежелгі дәуір адамдарының тікелей ұрпақтары әрі өкілдері деп қараймыз. Қазіргі жабайы және жартылай жабайы халықтар туралы біздің пікіріміз осындай. Сондықтан да олардың жан дүниесінің сырлары бізді қатты қызықтырады. Өйткені біз одан жеке өзіміздің даму жолдарымыздың жақсы сақталып қалған алғашқы кезеңі мен деңгейін байқай аламыз деп ойлаймыз. Егер бұл болжамымыз дұрыс болып шықса, онда біздің салыстыруымыз «алғашқы қауымдық құрылыс халықтары психологиясының, этнографияның көрсетіп отырғанындай, психикалық талдау жасау арқылы өзімізге жақсы таныс жүйке ауруына шалдыққан адамдардың психологиясына ұқсастығы әлдеқайда мол болып шығуы тиіс. Ал мұның өзі әлгі екі салада да өзімізге таныс нәрсені мүлде басқаша тұрғыдан көруімізге мүмкіндік берер еді.

Бірқатар сыртқы және ішкі себептерге байланысты әлгіндей салыстыру жасау үшін менің бізге этнографтар айрықша бөліп, атап көрсеткен, барып тұрған ең жабайы, бейшара халдегі әрі өте аянышты тайпаларды, атап айтқанда, ең жас құрылық саналатын Австралияның - басқа жерлерде әлдеқашан жойылып кеткен көптеген көне жануарларды біз үшін арнайы сақтап қалғандай болған құрылықтың — байырғы жергілікті тұрғындарын таңдап алуыма тура келді.

Әдетте Австралияның байырғы жергілікті тұрғындары өзіндік ерекше нәсіл ретінде қарастырылады. Оларда өздерінің ең жақын көршілері - меланезиялықтармен де, полинезиялықтармен де және малайялық халықтармен де не дене бітімінің пошымы жағынан, не тілдік ұқсастығы жағынан ешқандай туыстық жақындық белгілері байқалмайды. Олар үй салудың, тіпті лашық тұрғызып алудың не екенін де білмейді, жер жыртып, егін екпейді, иттен өзге үй жануарларын асырамайды, тіпті қарапайым қыш күйдіріп, көзе-құмыра бұйымдарын жасаудан да хабарсыз. Олар өздері аулап, ұстап алатын аңның етін, әртүрлі өсімдіктердің өздері қазып алатын тамырларын ғана қорек етеді. Олардың арасында корольдер де, көсемдер де жоқ.

Жалпыға ортақ істің қай мәселесін болса да, ересек ер адамдардың жиналысы шешеді. Жоғары дәрежелі тіршілік иелеріне құрмет көрсету түрінде әлдебір діни ықпал бар деп ойлаудың өзі өте-мөте күмәнді. Теңіз жағалауындағы тұрғындармен салыстырғанда құрылықтың орталық аймақтарында су тапшылығы салдарынан көп қиындық көруге мәжбүр тайпалар өмірдің ең қатал жағдайларына төзіп, үздіксіз күрес жүргізумен күн кешеді. Шамасы, тап сондықтан да олардың тұрмыс-тіршілігі қай жағынан алып қарағанда да, мейлінше қарапайым әрі бәрінен аянышты болуы керек.

Осы бір адам аярлық халдегі қазіргі бейшара, тыр жалаңаш әрі қатыгез жандарды біздің ұғымымыздағы адамгершілік мінез-құлықпен өздерінің жыныстық нәпсіқұмарлығын жоғары дәрежеде шектей алады және ұстамды түрде қалыпты қарым-қатынас жасай қояды деп үміттенуіміздің мүмкін еместігі өзінен-өзі түсінікті. Бірақ, солай бола тұрса да, бізге олардың соншалықты күшті мұқият қамқорлықпен және азапты қаталдықпен өздерінің алдарына мақсат қойып, туыстық жағынан өзара жақын жандармен жыныстық қатынас жасаудан үзілді-кесілді бас тартатыны да белгілі. Ол аз десеңіз, олардың бүкіл әлеуметтік ұйымы да тап осы мақсатты көздейді немесе тап сондай жетістік жағдайындағы байланыста болады.

Австралиялықтарда бұл тұрғыдан белгілі бір діни немесе әлеуметтік шектеулер жоқ, оның есесіне оларда тотемизм жүйесі бар. Австралиялық тайпалар шағын топтарға немесе рулық қауымдарға бөлінеді және олардың әрқайсысы өз тотемдерінің атымен аталады. Сонда тотем дегеніміз не? Ол көбінесе еті тағам ретінде пайдаланылатын, ешқандай зияны жоқ немесе қауіп төндіріп, үрей тудыратын жануарлар, ал кейбір сирек жағдайда бүкіл шағын топқа белгілі бір ықпалы тиетін қарым-қатынасы бар өсімдік түрлері немесе табиғаттың дүлей күштері (нөсер жаңбыр, су тасқыны) болып келеді. Тотем, ең алдымен, бүкіл шағын топтың арғы атасы саналады, оның үстіне, желеп-жебеп жүретін және болашақты болжап, алдын ала ескертіп, айтып отыратын, әдетте басқа біреулер үшін қауіпті болса, да өзінен тараған ұрпақтарды түгел танитын және оларға жақсылық жасайтын аруақ болып табылады. Бір тотемнен тарайтын адамдар өз тотемін өлтірмеу (көзін жоймау) және оның етін жеуден (немесе басқа да құшырлана ләззат алатын нәрселерден) бас тарту жөніндегі қасиетті міндеттемесін орындамай, бұзғаны үшін қатаң жазаға тартылатындығымен де бір-бірімен тығыз байланысты болып табылады. Тотемнің белгісі бір ғана жануармен немесе бір ғана тіршілік иесімен емес, сол тұқымның немесе түрдің бүкіл өкілдерімен тікелей байланысты. Әрбір тотемнің адамдары өз тотеміне арнап мезгіл-мезгіл мерекелер өткізіп тұрады. Оларда адамдар алуан түрлі салтанатты ресми би билейді, өз тотеміне тән қимыл-қозғалыстарды бейнелейді немесе соған еліктеп, ұқсап бағуға тырысады.

Тотем ұрпақтан ұрпаққа не ана жағынан, не ата жағынан мұра ретінде беріліп, одан әрі жалғасады. Оның алғашқыда барлық жерде ана жағынан беріліп, кейінірек келе-келе ата жағынан мұра ретінде берілуі әбден ықтимал. Әйтеуір бір тотемде болу австралиялықтардың барлық әлеуметтік міндеттемелерінің негізін құрайды; сөйтіп ол, біріншіден, бір ғана тайпаның шеңберінде шектеліп қалып қоймайды, екіншіден, қандас туыстықты соңғы орынға қарай ығыстырады.

Тотемнің белгілі бір аймаққа немесе тұрғын жайға байланысты қатысы жоқ. Бір тотемдегі адамдардың бір-бірінен бөлек жақта тұра беруіне және басқа тотемдегі адамдармен тату-тәтті аралас өмір сүре беруіне әбден болады.

Енді біздің, ақыр аяғында, тотемдік жүйенің психикалық тұрғыдан талдаушыны қызықтыратын ерекшеліктерін атап көрсетуге көшуіміз керек. Тотем бар жердің барлығында дерлік мынадай заң қатаң сақталады: қандай да болсын бір тотемнің мүшелері бір-бірімен жыныстық қатынас жасамайтын болуы тиіс, олай болса, бір-бірімен некеге де тұра алмайды. Міне, мұның өзі тотемге байланысты эксогамияны құрайды.

Осы бір қатаң сақталатын тыйым салушылық — өте тамаша нәрсе. Ол біздің тотем туралы осы уақытқа дейінгі түсінігімізге немесе оның қасиеттеріне байланысты ешқандай да ақталуымызды қажет етпейді. Сондықтан оның тотемизм жүйесіне қалай еніп кеткенін түсініп білу де мүмкін емес. Олай болса, бізді, кейбір зерттеуші ғалымдардың: эксогамия алғашқы кездегі — өте ерте замандағы және тап қазіргі кездегі мағынасы жағынан алып қарағанда — тотемизмге ешқандай да қатысты болған емес, бірақ кейіннен, белгісіз бір кезде, оған пәлендей терең байланысты болмаса да, некеге катысты шектеулер қою қажет болған кезде оған теліне салған болуы керек деген пайымдаулары да таң қалдырмайды. Қалай болғанда да тотемизм мен эксогамияның арасында әйтеуір бір байланыстың бар екені және оның өте мықты екені анық.

Алайда тотемге байланысты эксогамияның қамтитын ауқымы кең және ол шеше мен жақын апа-қарындастарға қатысты жыныстық қатынастардан өте қатаң сақтандырып, барынша кең көлемде тыйым салады. Ол ерлердің өзімен қандас ағайындар тобындағы туыс әйелдермен жыныстық қарым-қатынас жасауына рұхсат етпейді. Өйткені ол әйелдерді олардың өздерінің қандас туыстары деп санайды. Былайша қарағанда, осы бір орасан зор көлемдегі шек қоюшылықты психологиялық тұрғыдан ақтап алуға тырысу мүлдем түсініксіз. Ол өркениетті халықтарда осы саладағы бар шек қойып, тыйым салушылықпен салыстырғанда, әлдеқайда асып түседі. Бұл жерде тотемнің (жануар түріндегі) ата-тек ретіндегі рөлі айқындала түсіп, ол өте-мөте маңызды шындық деп қабылданатын сияқты болып көрінеді. Сол бір ғана тотемнен тарағандардың бәрі де қандас туыстар саналады және өз алдына бір топты құрайды, ал ол топтағылардың бәрі де тіпті бір-біріне туыстығы жағынан қаншалықты алыс бола тұрса да олардың бір-бірімен жыныстық қатынас жасауына барынша тыйым салынады.

Сөйтіп, жабайы деп саналатын ол адамдар өздерінің қандас туыстарымен жыныстық қарым-қатынас жасаудан немесе ондай сезімталдыққа бой алдырудан үрейлене қорқудың жоғары сатысында тұрған болып шығады. Алайда олардың нақты қандас туыстықты тотемдік туыстықпен қалай ауыстырғаны бізге онша анық емес. Солай бола тұрса да, біздің осы бір қарама-қайшылықты тым асыра көрсетуіміздің мүлде қажеті жоқ. Оның есесіне тотемдік шек қойып, тыйым салынатын нәрселердің қатарында қандас туыстардың арасында жыныстық қатынас жасауға тыйым да бар екенін ұдайы есте ұстағанымыз дұрыс.

II

Табу және сезімге әуестенушіліктің екіжақтылығы

1

Табу - полинезиялық сөз. Оны біз өз тілімізге аудара алмаймыз. Өйткені бізде ондай ұғымды білдіретін сөз жоқ. Дегенмен ол ежелгі римдіктерге сол кездің өзінде-ақ белгілі болатын. Олардың sacer деген сөзі полинезиялықтардың табу деген сөзімен толық мәндес келеді. Ежелгі еврейлердің kodaucsh деген сөзі де, Африкадағы (Мадагаскар), Солтүстік және Орталық, Азиядағы көптеген халықтардың өздерінше ұқсас атаулармен білдіретін сөздері де полинезиялықтардың табу деген сөзімен мағыналас.

Біз үшін табу сөзі бір-біріне қарама-қарсы екі бағытқа тармақталады. Бір жағынан ол қасиетті, құрметті деген, ал екінші жағынан — сұмдық, қорқынышты, тыйым салынған, зұлым күш деген ұғымды білдіреді. Табудың мұндай қарама-қайшылығын полинезиялықтар noa — әдеттегі, жалпыға бірдей үйреншікті деген сөзбен атайды. Сонымен, табу сөзі әлдебір нәрсені талап ететін сақтық туралы елеспен байланысты болып шығады. Шын мәніне келгенде, табу әртүрлі тыйым салулар мен шектеулер қоюдан айқын көрінеді. Біздің «қасиетті қорқыныш» дегеніміз көп жағдайда табу сөзінің мағынасына сәйкес келеді.

Табуға байланысты шек қоюшылықтар, діни немесе моральдық тұрғыдан тыйым салулармен салыстырғанда, әлдебір басқа нәрсе болып табылады. Олар Құдайдың өсиеттеріне катысты парыздар емес, қайта өзінен-өзі әлдебір нәрселерге байланысты тыйым салушылық қана. Олар моральдық тұрғыдан тыйым салушылықпен салыстырғанда жалпы алғандағы ұстамдылықты талап ететін және осылай талап етуге негіз боларлық жағдайға алып барып соқтыратын жүйеге жатпайтындығымен ерекшеленеді. Табуға байланысты тыйым салулардың ешқандай да негіздері жоқ. Олардың қалай пайда болғаны белгісіз. Бізге түсініксіз тыйым салулар ондай талаптарға бағынып, мойын ұсынғандар үшін өзінен-өзі болмай қоймайтын әлдебір үйреншікті нәрсе сияқты болып көрінеді.

...Алғашқы қауымдық құрылыстағы адамдарға қойылып келген толып жатқан шектеулер туралы сөз ететін болсақ, онда олардың қайсысының қалай пайда болғаны белгісіз екенін көреміз. Ал олардың ойларына бұл туралы ештеңе де кіріп-шықпайды. Сөйтіп, әлгі тыйым салуларға өзінен-өзі түсінікті, болмай қоймайтын нәрсе ретінде ғана бағынады. Табудың талаптарын орындамай, тәртіп бұзу өзінен-өзі ең қатал жазаға душар етпей қоймайды деген кәміл сенімге бой алдырады.

«Табу» деп... бәрін де — адамдарды да, жер-суларды да, заттар мен уақытша жағдайларды да — осы бір құпия жұмбақ сыры бар және оның қайнар көзі болып табылатын нәрселердің бәрін де атауға болады. Табу деп сонымен қатар түрлі тыйым салулар да, олардан туындайтын қасиеттер де атала береді. Табу деп сондай-ақ — осы сөздің дәл мағынасында алғанда — бір мезгілде әрі қасиетті, әрі әдеттегі үйреншікті нәрселердің бәрінен жоғары тұратын, сонымен қатар әрі қорқынышты, әрі зұлым күш иесі, әрі сұмдық құбыжық болып табылатын әлдебір нәрселер де атала береді.

2

Табу проблемасына психикалық талдау, яғни жеке адамның жан дүниесінің санасыз бөлігін зерттеу тұрғысынан келетін кез келген адамның аз ғана уақыт ойланып-толғанғаннан кейін-ақ бұл таң қалдырарлық жағдайлардың өзіне тіпті де жат емес екендігін айтары сөзсіз. Өйткені оған табудың жеке өздеріне арналған тыйым салуларын жасаған адамдар да, сондай-ақ оларды бейне бір бүкіл тайпаға немесе бүкіл қауымға арналған тыйым салулар сияқты, мейлінше қатаң сақтайтын кәдімгі жабайы адамдар да белгілі. Егер ол ондай жеке адамдарды «сырттан жабысқан дерттен зардап шегушілер» деп атауға ауыздары қалыптасып кетпегенде, онда әлгілердің басына түскен жағдайды «табу дерті» деп атағанды дұрыс санаған болар еді. Сырттан жабысқан ондай дерт жөнінде ол адам аурудың клиникалық шығу тегінің (этиологиясының) және психологиялық механизмінің мән-мағынасын қалай дегенде де тек психикалық талдау арқылы ем жасау нәтижесінде ғана, айқындап біле алған еді. Сондықтан да әртүрлі халықтардың психологиясындағы өзіндік құбылыстардың сырын түсіндіру үшін бұл салада соңғы кезде ашылған бүкіл ғылыми жаңалықтарды пайдаланудан мүлде бас тарта алмайды.

Алайда бір нәрсені алдын ала ескерте кетуіміз керек: ондай әрекет жасаған кезде табу мен сырттан жабысқан дерттің бір-бірімен ұқсастығы сырттай қарағанда да айқын байқала алады. Өйткені екі құбылыстың да бір түрге әбден катысты болуы мүмкін. Бірақ ол ұқсастық құбылыстың ішкі мән-мағынасына тіпті де катысты болмай шығады. Табиғат өте-мөте әртүрлі биологиялық қатынастар кезінде бір-біріне ұқсас, тіпті бірдей дерлік түрлерді пайдаланып қалуды жақсы көреді. Мысалы, маржандардың бұтақ жайып тармақталуы мен өсімдіктердің бұтақ жайып өсуін, сондай-ақ көпшілікке белгілі кристалл түрлерінің түзілуін немесе белгілі химиялық шөгінділердің пайда болуын алып қарасақ та болады. Бұл ретте ішкі туыстық текке қатысты ұқсастықты, жалпы механикалық жағдайлардан пайда болатын сыртқы ұқсастыққа қарап отырып, оның дәлелді негізі деп қорытынды жасауға болмайды. Біз бұл алдын ала жасалған ескертуді естен шығармауға тиіспіз. Бірақ ондай мүмкіндіктің орын алуы мүмкін болатыны үшін ғана, біздің өзіміз ниет еткен салыстыру тәсілін пайдаланудан бас тартуымыз — тіпті де қажетсіз нәрсе.

Сырттан жабысқан дерттерге катысты тыйым салулардың (жүйке ауруына шалдыққан жандарда) табуға өте жақын және бірден көзге түсетін ұқсастығы болатын себебі - оларға қатысты тыйым салулардың да өзіндік себептері бар. Алайда олардың қалай пайда болғаны жұмбақ күйінде қалады. Рас, олар әлдебір белгісіз себептермен пайда болды және жеңіп шығуға болмайтын үрейлі қорқынышты екендігінің салдарынан мұқият сақталуы тиіс деп саналады. Жазаға душар болудың сыртқы қауіп-қатері басы артық жай ғана нәрсе саналғанымен, адамның ішкі сезімге негізделген сенімі (ар-ұяты) әлгі тыйым салуларға бас имеу адам төзгісіз ауыр азап шеккізеді деген ойға жетелейді. Сырттан жабысқан дерттен азап шегетін науқас жандардың ең алдымен ауызға алатын басты әңгімесі — жеңіп шығуға болмайтын әлдебір жұмбақ ауыр сезім туралы айтатын сөздері. Ол өзіне тыйым салынған нәрселерді мұқият орындап, қатаң сақтамаса, онда соның салдарынан өзінің төңірегіндегі жақын жандардың әлдебіреуі ауыр зардап шегетін болады деп біледі. Ал ондай жағдайдағы зиянның қандай болатыны белгісіз күйінде қалады және ол туралы мардымсыз деректерді ең алдымен кешірім сұрап, өзінің күнәсінен арылу немесе ондай күнәға батудан алдын ала сақтану әрекеттері кезінде ғана сезініп, біле алады...

Әдетте тыйым салынатын нәрселердің бір бөлігі олардың өз алдарына қойылатын мақсаттарына қарай өзінен-өзі белгілі болады, ал енді бір бөлігі, керісінше, әлдебір түсініксіз, ерсі, мән-мағынасыз сияқты болып көрінеді. Мұндай тыйым салу түрлерін біз «салтанатты рәсім» деп атаймыз және табуға қатысты тыйым салу әдет-ғұрыптарының да түр-түрін кездестіреміз.

Сырттан жабысатын дерттерге қатысты тыйым салу түрлеріне орасан зор жылжымалылық қабілет тән. Сондықтан да олар қандай тәсілмен болса да бір нысаннан екінші нысанға өте тез тарай алады және ол жаңа нысанды, менің өзім емдеген бір ауру әйелдің соншалықты сәтті тапқырлықпен айтқанындай, «емделуі мүмкін емес нысанға» айналдырады. Мұндай «емделуі мүмкін емес нысандар» ақыр аяғында бүкіл дүниеге кеңінен жайылып, оны түп-түгел қамтып алады. Сырттан жабысатын дертке шалдыққандар өздерін өздері бейне бір «емделуі мүмкін емес» адамдар мен заттар сияқты сезінеді және ол дертті өздерінің айнала төңірегіндегілермен қарым-қатынас жасау арқылы олардың бәріне де таратуға қабілетті адамдар бола тұра, емін-еркін әрекет етеді. Жұқпалы ауруларға және оларды таратуға бейімділіктің тап осындай белгілерін біз табуға байланысты тыйым салулардың қандай болатынын айтып, суреттеген бастапқы кезде арнайы атап көрсеткен болатынбыз. Сонымен қатар біз мынаны да білеміз: кімде-кім табу болып табылатын әлдебір нәрсеге жабысып, жақындамау жөніндегі табулық тыйым салуды бұзған жағдайда оның өзі де табуға айналады, сондықтан да оған басқа ешкімнің де жанасып, жақындасуына болмайды.

...Сырттан жабысқан дерттерге байланысты тыйым салулар да адамдарды бейне бір табуға байланысты міндетті тыйым салулар сияқты өздерін-өздері өмірде өте елеулі түрде тартынып ұстауға, өздеріне өздері толып жатқан шектеулер қоюға мәжбүр етеді. Бірақ ондай сырттан жабысқан дерттерге байланысты идеялардың бір бөлігін белгілі бір іс-әрекеттерді міндетті түрде орындаудың арқасында жеңіп шығуға болады. Алайда ол идеялардың сырттан жабысқан дерт түріндегі сипаты бар. Сырттан жабысатын дерттерге қарсы күрестің іс-әрекеттері өзінін табиғаты жағынан опық жеп, өкіну, кешірім тілеп, күнәдан арылу, алдын ала сақтану шаралары және ұдайы тазарып отыру түрінде болып келеді. Сырттан жабысатын дерттерге қарсы жасалатын іс-әрекеттердің ең кеңінен тараған түрі сумен жуынып-шайыну әрекеті болып табылады. Табуға байланысты тыйым салулардың бір бөлігін басқа шаралармен ауыстыруға болады немесе ондай тыйым салулардың талаптарын бұзғаны үшін кейін оған сәйкес түрлі «салтанатты рәсімдер атқару» арқылы күнәдан арылу жолдары да бар. Соның ішінде сумен жуынып-шайынуға ерекше зор мән беріледі.

Сөзімізді түйіндей келе табуға байланысты әдет-ғүрыптар мен сырттан жабысқан жүйке ауруларының ұқсас белгілері, әсіресе мынадай жағдайларда өте айқын байқалатынын атап өтуіміз керек: 1) тыйым салулардың дәлелді себептері белгісіз болған кезде; 2) науқас адамдардың өздерінің ішкі наным-сенім сезімдері мәжбүр ететін жағдайларда; 3) олардың ауруы асқынуға бейім болған және тыйым салынған жағдайлардан тарайтын жұқпалы аурулардың таралу қатері төнген кезде; 4) ондай дерттерге қарсы «салтанатты рәсімдер» әрекеттерін жасау және тыйым салынған нәрселерге байланысты туындайтын өсиеттерді орындау мұқтаждығы орын алған кезде.

Сырттан жабысқан дерттің клиникалық тарихы мен психикалық механизмі бізге, дегенмен де психикалық талдау жасаудың арқасында белгілі боды. Тыйым салынған нәрсеге жанасудан болған әдеттегі үрейлі қорқыныш жағдайында дерттің тарихын былай деп баяндауға болады: әуелгіде, ең алғашқы балалық шақта, «ит қорыған жерге көш» дегендей, тыйым салынған нәрсеге жанасудан өте күшті ләззат алу сезімі оянады. Алайда оның мақсаты баланың күткендегісінен әлдеқайда өзгеше болып шығады. Ал көп ұзамай, оның тап сондай жанасудан ләззат алуына қарсы тыйым салатын сыртқы күш пайда болады. Балаға ондай тыйым салуды жеңіп шығуының сәті түспейтіндей көрінеді де тұрады. Өйткені оның бойынан сыртқы күштер арқа сүйерлік, оларға тірек боларлық зор көлемді ішкі күштер табылады. Сөйтіп, тыйым салу баланың тыйым салынған нәрсемен жанасуына қатысты әуесқой құштарлығынан басым болып шығады. Бірақ баланың қарапайым психикалық конституциясының әсер етуі арқасында оның әуесқой құштарлығын кәдімгі тыйым салу бәрі бір жеңіп шығып, жойып жібере алған жоқ. Тыйым салудың салдары тек мынадай жағдайға соқтырады: әуесқой құштарлық — яғни тыйым салынған нәрсемен жанасудан алынатын ләззат алу сезімі — екінші кезекке ығыстырылды да санасыз іс-әрекетке айналды. Солай бола тұра оның екеуі де — тыйым салу да, әуесқой құштарлық та — сақталып қалды. Мұның себебі — әуесқой құштарлықты біржола жоюдың сәті түспейді, оны тек екінші кезекке ығыстыруға ғана тура келеді. Ал тыйым салуды жойған күннің өзінде ол санада сақталып қалар еді де, бәрібір жүзеге асырыла берер еді. Рас, психикалық тұрғыдан ғана анықталып тіркелген, бірақ мәселенің шешілуі ақыр аяғына дейін жеткізілмеген жағдай да орын алған болатын. Бірақ тыйым салу мен әуесқой құштарлық арасындағы ұдайы қақтығыстың сақталуы салдарынан олардың екеуінің де әрекеттерінен туындайтын бұрынғы жағдай әлі де жалғасып келе жатыр.

Психологиялық констеляцияның осындай тәсіл қолданылған кездегі негізгі сипаты оны жеке адамның негізгі нысанға, немесе дұрысын айтқанда, белгілі бір нақты іс-әрекетке деген қатынасын амбивалентті, яғни сезімнің қосарланған екі жақтылығы деп атауға болатындығынан көрінеді. Ол осы іс-әрекетті, яғни тыйым салынған нәрсеге жанасудың ұдайы қайталанып отыруын қалайды, одан ең жоғары дәрежеде ләззат алуды көксейді. Бірақ ондай іс-әрекет жасауға оның батылы жете бермейді, үрейленіп қорқумен болады. Бұл екі ағымның бір-біріне қарама-қарсы қайшылығын тікелей тура тәсілмен жарастырып, бітістіру тіпті де мүмкін емес. Өйткені ол екеуі — біз тек осылай деп қана айта аламыз -адамның жан дүниесіндегі жеке-дара орналасуы себепті олардың тікелей қақтығысуына мүмкіндік қалмайды. Тыйым салу өзінен-өзі айқын мойындалады, ол тыйым салынған нәрсеге жанасудан ұдайы ләззат алу санасыздық жағдайында ғана орын алады. Сөйтіп, дертті адамның өзі ол туралы ештеңе біле алмайды. Міне, осындай психологиялық жағдайға душар болмаса, онда амбиваленттілік, яғни сезімнің екі жақтылығы, соншалықты ұзаққа созыла алмас еді және әлгіндей жағдайға алып барып ұрындырмас та еді.

Бұл жағдайдың клиникалық тарихында біз тыйым салудың тым ерте балалық шақта араласуына шешуші маңыз берген едік; одан әрі қарай қалыптасу барысында ол роль балалық шақтағы ығыстырып шығару механизмінің үлесіне тиеді. Ұмытшақтықпен, яғни амнезиямен, байланысты орын алған ығыстырып шығару барысында саналы сипат алған тыйым салудың дәлелді себептері қандай екені белгісіз қалпында қала береді. Сөйтіп, тыйым салуды ақыл-ойдың көздегеніндей етіп тас-талқан етіп қирату әрекеттері сәтсіздікке ұшырайды. Өйткені оған қарсы соққы бағытталуы тиісті нүкте табыла қоймайды. Тыйым салу өзінің күштілігі, сырттан жабысатын дерттің сипатына ие болғаны үшін тап соның өзінің санасыз қарама-қарсылығы деген қатынасына, жасырын жабық жағдайда әлі де басып-жаншып тасталмаған, үні өшпеген әуесқой құштарлық ләззатына, яғни саналы түрде түсінуге болмайтын ішкі қажеттілікке көп қарыздар. Тыйым салудың одан әрі тез өзгеріп, басқа күйге ауыса қою және дами түсу қабілетінің болуы санасыз түрдегі әуесқой құштарлықтың ләззаты жол беретін үдерісті, әсіресе оның санасыздық түріндегі психологиялық жағдайлардың арқасында жеңілдетілген үдерісін бейнелейді. Әуесқой құштарлықты қанағаттандырып отыру бір нысаннан екінші нысанға ұдайы ауыстырылып тұрады - өйткені өзінің томаға-тұйық оқшау жағдайда қалуын болдырғысы келмейді. Сөйтіп, тыйым салынған нәрсенің орнына оны ауыстыра аларлық, оның атқаратын қызметін жасай аларлық әлдебір басқа нысанды іздеп табуға тырысады. Міне, тап сондықтан да әрбір тыйым салу өзінің жағдайын өзгертіп отырады және жан дүниесіндегі тыйым салынған қозғалыс атаулының жаңа мақсатына қарай кеңінен тарала түседі. Ығыстырып шығарылған либидоның, яғни әуесқой құштарлық сезімінің тосқауылды бұзып-жарып, ілгері өтуге тырысқан әрбір жаңа әрекетіне тыйым салу тарапынан жаңадан қатаң кедергілер қою арқылы нақты жауап беріліп отырады. Бір-біріне қарама-қарсы екі күштің кескілескен күресінін кесірінен пайда болған кідіріс ол жағдайдан қалайда шығудың, жан дүниесінде болып жатқан шиеленістің үстемдігін бәсеңдетудің, оларға сырттан жабысатын дерттің әсерімен арылудың себепті дәлелдерін іздеп табудың қажеттілігін туындатады. Жүйке ауруы жағдайында мұның соңғылары екі жақты келісімге келу әрекеттерінің айқын көрінісі болып табылады: бірінші көзқарас бойынша, опық жеп, өкініш білдірудің, толып жатқан басқа да теріс істері үшін батқан күнәлерін жуып, олардан арылудың дәлелдері ретінде көрінсе, екінші көзқарас бойынша — тыйым салынған істерге әуесқой құштарлық сезіммен жанасқанын ақтап алатын әрекеттерді алмастыра аларлық нәрселер болып көрінеді. Жүйке ауруының өзіне тән заңы сырттан жабысатын дерттің іс-әрекеттері әуесқой құштарлық сезіміне барған сайын көбірек берілуді және алғашқыда тыйым салынған іс-әрекеттерге жақындай түсуді талап етеді.

Енді табуға ол өзінің табиғаты бойынша біздің науқастарымызға бейне бір сырттан жабысатын дерттерге байланысты жасалатын тыйым салудың тап өзі деген тұрғыдан қарауға тырысып көрейік. Бұл ретте бізге о бастан айқын бір нәрсе бар: табуға байланысты тыйым салулардың біз байқаған көптеген түрі ілгері жылжу не бұрмалану нәтижесінде екінші кезекте пайда болған құбылыстар екенін көреміз. Сондай-ақ, егер біз табуға қатысты ең бірінші және ең маңызды тыйым салулардың қалай пайда болғаны тұрғысынан кейбір нәрселерге көз жібере алатын болсақ, онда біз осының өзін де қанағат тұтып, риза болуға тиістіміз. Одан әрі біз мынаны анық байқаймыз: жабайы адамдар мен жүйке ауруына шалдыққандардың жағдайларындағы айырмашылық жеткілікті мөлшерде елеулі дәрежеде екенін айқын көре аламыз. Мұның өзі олардың арасындағы толық ұқсастықтың жоқ екендігіне және оның барлық жағынан алғанда да бірінен-бірі дәлме-дәл көшіріп алынған дейтін деңгейге жеткенге дейін ауысқан деуге тіпті де жол берілмейтіндігіне дәлел бола алады.

Мұндай жағдайда біз, ең алдымен, былай дер едік: жабайы адамдардан тыйым салулардың шын мәніндегі дәлелді себептері қандай болғанын сұрастырып жатудың ешқандай да мән-мағынасы жоқ. Олай болса, шын мағынасында табудың қалай пайда болғанын да біле ал маймыз. Біз былай деп қана болжам жасауға мәжбүрміз: жабайы адамдар бізге жарытымды ешнәрсе де айтып бере алмайды — өйткені келтіретін дәлелді себептері «саналы түрде» айтылмайды. Бірақ біз табудың қалай пайда болып, қалай қалыптасқан тарихы туралы өз болжамымызды сырттан жабысатын дерттерге байланысты тыйым салулардың үлгісі арқылы былайша құрастыра аламыз. Табу дегеніміз өте ерте кездегі тыйым салулар болып табылады. Ол — бізге белгісіз әйтеуір бір кездегі қарапайым жабайы ұрпаққа оның алдындағы өткен жабайы ұрпақтың қалдырып кеткен, яғни оларға сырттан күшпен таңып кеткен ежелгі тыйым салулары. Ондай тыйым салулар адамдардың әуесқой құмарлыққа өте бейім әрекеттеріне қатысты пайда болған. Сол тыйым салулар ұрпақтан ұрпаққа ауысып, әлі жалғасып келеді. Бәлкім, мұның өзі ата-ананың және қоғамның беделі арқасында қалыптасқан дәстүрлердің салдарынан сақталған болар. Бірақ олардың болашақ ұрпақтардың санасында алдыңғы өткен ұрпақтардан мұра ретінде алып қалған психикалық байлық болып «қалыптасып» үлгерген болуы да ғажап емес. Өзіміз сөз етіп отырған тап осы жағдайда «іштен туа пайда болған» идеялар бар ма еді немесе олардың өздері табудың пайда болған жағдайын мойындауға алып келіп соқтырды ма, әлде мұның өзі тәрбиенің берген нәтижесі ме деген сұраққа дәлме-дәл дұрыс жауап бере қоятын әлдебір адам табыла қояр ма екен? Алайда табудың осынша ұзақ уақыт сақталып келе жатқаны туралы нақты деректен мынадай пайымдау туындайды: сол бір тыйым салынған әрекет тәртібін бұзудың нәтижесінде әуесқой құмарлықтан ең алғашқы рет алынған ләззат сезімі табуға қатысты тәртіпті берік ұстанатын халықтарда әлі күнге дейін ұмытылмай, әлі сақталып келеді. Оларда табуға байланысты тыйым салуларға деген қатынаста амбиваленттік бағыт бар: санасыз түрдегі әрекеті кезінде олар тыйым салынған тәртіпті неғұрлым көбірек көксейді, бірақ сонымен қатар ондай тәртіпті бұзудан үрейлері ұша қорқады. Сөйтіп, олар өздері көбірек көксеген нәрсесінің тап өзінен қорқады, ал ондай қорқыныш әуесқой құмарлықтан алынатын сезімге қарағанда, әлдеқайда күштірек болып шығады. Ондай халықтың әрбір өкілінің қалаған құштарлығы жүйке ауруынан зардап шегетін науқастың құштарлығы сияқты санасыз түрде бой көрсетеді.

Табуға байланысты ең ежелгі және ең маңызды тыйым салулар тотемизмнің екі негізгі заңын құрайды: тотемдік жануарды өлтіруге тыйым салынады және жынысы бөлек тотемдес адаммен жыныстық қатынас жасаудан аулақ болу талап етіледі.

Мұның екеуі де, шамасы, адамдардың ең ежелгі және еліктіріп әкететін ең күшті құштарлығы болса керек. Біз мұның сырын жете түсіне алмаймыз. Сондықтан да бұл мысалдар негізінде алдын ала жасаған болжамдарымыздың қаншалықты дұрыс екенін тотемдік жүйенің мәні мен пайда болуы өзімізге мейлінше түсініксіз қалып отырған кезде зерттей де алмаймыз. Алайда жекелеген адамдарға жасалған психикалық талдаудың нәтижелерін білетін адамның есіне бұл екі табу мәтінінің өзін және олардың бір-біріне ұқсас әрі сәйкес келуін психикалық талдау жасаушылардың балалық шақта болатын инфантильді құштар құмарлық пен жүйке аурулары түйінінін, орталық нүктесі деп санайтынын салады.

Табуға тән құбылыстардың әдеттегі алуан түрлі болып келуі бізді бұған дейін өзіміз хабарлаған жүйелеу әрекеттерін жасауға алып барып соқтырды. Сөйтіп, оның бәрі біз үшін біртұтас нәрсеге — табудың негізін құрайтын тыйым салынған іс-әрекет пен ол қатал тәртіпті санасыз түрде бұзуға деген күшті құштарлық болып шықты.

Біздің білетініміз — бір-ақ нәрсе: тыйым салынған нәрсені жасаған, сөйтіп, табу тәртібін бұзған кез келген адамның өзі де, неге екенін қайдам, табуға айналып шыға келетіндігі. Сонда біз бұл деректің басқа жағдайлармен байланысын, атап айтқанда табудың тыйым салынған нәрселерді жасаған, сөйтіп, табу тәртібін бұзған адамдармен ғана емес, сонымен қатар өз алдына ерекше жағдайларда болатын адамдармен, сол ерекше жағдайлардың өзімен де, сондай-ақ ешкімнің де меншігіне жатпайтын заттармен де байланысты екенін қалай өзара ұштастыра алмақпыз? Барлық алуан түрлі жағдайлардың кезінде де өзгеріссіз қала беретін, бәлкім, ең қатерлі қасиет болып табылатын нәрсе дегенім не өзі? Ол бір ғана нәрсе: адамның бойындағы амбивалентті, яғни қосарланған екі жақты сезімді қоздырып, қызықтыру және оны тыйым салынған нәрсеге қатысты тәртіпті бұзуға деген құштарлықты оятып, алдандыра азғыру қабілеті.

Табу тәртібін бұзған адамның өзі де табуға айналады. Өйткені ол басқа адамдарды өзі жасаған қылыққа қызықтырып азғыра аларлық қатерлі қасиетті бойына сіңіреді. Ол өзге адамдардың қызғаныш сезімін қоздырады: себебі өзге адамдар үшін тыйым салынған нәрсені жасау бұған неге рұқсат етіледі? Ол, шынында да, өзіне еліктіріп азғырып әкетеді. Өйткені кез келген әсері күшті мысал өзгелерді еліктіріп, өзіне ұқсауға қызықтырады. Сондықтан да ондай адамнан әрқашан аулақ болуға тырысу қажет.

Бірақ адамның өзінің де уақытша немесе тұрақты түрде табуға айналуы үшін табуға байланысты тыйым салу тәртібін бұзу тіпті де міндетті емес. Өйткені оның өзге адамдарды тыйым салынған құштарлыққа қызықтырып, олардың бойында амбивалентті, яғни қосарланған екі жақты сезім қақтығысын оятарлық қабілет жағдайының онсыз да болуы ғажап емес. Ондай жағдайға тек қана ерекше оқиғалардың басым көпшілігі катысты және олар қауіпті күшке ие бола алады. Король немесе тайпа көсемі өздерінің артықшылықтары арқылы өзгелердің қызғанышын тудыратын болады. Бәлкім, әркімнің-ақ король болғысы келетін шығар? Марқұмның мәйіті, жас нәресте, ауырып жатқан әйел өздерінің ерекше әлсіз дәрменсіздігімен өздеріне еріксіз назар аудартады, ал жыныстық қатынас жасау қабілеті енді ғана пісіп жетілген жеке адам өзінің жаңадан ләззат алу сезіміне бөлендіру мүмкіндігі бар екендігімен қызықтыра түседі. Сондықтан бұл адамдардың барлығы және әлгі жағдайлардың барлығы бірігіп, табуды құрайды. Сол себепті алдап-арбап, азғырып қызықтыру әрекеттерінен туатын сезімдерге бой алдырмауға тырысу керек.

Енді біз әртүрлі адамдардың бойындағы «Мапа» деп аталатын күштердің бірін-бірі неге азайта түсетінін, тіпті ішінара жойып та жіберетінін түсіне алатын болдық. Корольдің табуы оның қол астындағы бағынышты адам үшін мейлінше күшті, өйткені олардың арасындағы әлеуметтік айырмашылық өте-мөте зор. Ал министр олардың екі арасындағы ешқандай зияны жоқ байланыстырушы қызметін атқара алады. Табу тілінен қалыпты психология тіліне аударғанда мұның өзі мынадай мағына береді: корольмен тікелей жанасуды өзі үшін орасан зор қорқынышты арбасу, оған еліктеу сияқты көретін бағынышты адамдар өздерінің ондай қарым-қатынаста болуын өзге шенеуніктерге ауыстыра алады. Өйткені осылай жасау олар үшін қолайлы болмақ, себебі олардың жағдайы бұлар онша қызыға қоятындай емес, қажет болса, олардың жағдайына бұлардың өздері де қол жеткізе алатын сияқты. Ал министр өзінің корольге деген қызғанышын шектеп, бәсеңдете алады — өйткені өзіне берілген билікті қанағат тұту керектігін ұмытпайды. Сонымен, сиқырлықпен алдап-арбау күшінің ықпалына душар ететін айырмашылық неғұрлым аз болған сайын ол солғұрлым аз мөлшерде қызғаныш тудырады, мұның өзі әсіресе айырмашылық неғұрлым үлкен болған кездегімен салыстырғанда айқын байқалады.

Сонымен, табуға қатысты белгілі тыйым салулардың тәртібін бұзудың қаншалықты қатерлі екенін, ондай тәртіп бұзушыны неге қатаң жазалауды қоғамның бүкіл мүшесінің талап ететінін немесе оған неге кешіріммен қарап, күнәсін жуып-шаюды өтінетінін түсінеміз: өйткені, осылай етпесе, тыйым салынған тотемдік тәртіпті бұзудың зауалын өздері шегіп, зардабын өздері тартатын болады. Егер біз жан дүниеміздегі саналы түрдегі қозғалыстарды санасыз түрдегі сұқтана қызығушылықпен ауыстыратын болсақ, онда, шынында да, үрейлі қорқыныштың төну қатері сақталады. Ондай қауіп-қатердің қоғамды ыдыратып, күйзелуге алып барып соқтыратын еліктеу әрекеттерінен туындауы әбден мүмкін. Егер басқа адамдар қылмыс жасаушыларды жазаламайтын болса, онда олардың өздерінің бойында да қылмыскерлерге тән қызығушылықтардың орын алуына ерік берулері тиіс болып шығар еді.

Табуға байланысты тыйым салулар кезіндегі тәртіп бұзу болып табылатын жанасудың атқаратын рөлі де delire de toucher кезіндегі атқарылатын роль сияқты. Алайда табу кезіндегі тыйым салудың құпия мән-мағынасы жүйке ауруы кезіндегі сияқты арнайы айқын мазмұнға ие бола алмайды. Тікелей жанасу дегеніміз қандай да болсын иемденудің бастамасы, адамды немесе затты өзіне қалай да бағындырып алуға тырысқан әрекет көрінісі болып табылады.

Табуға тән еліктіргіш күштің қандай екенін біз оның алдап-арбағандай қызықтыратын, сөйтіп, тап сондай әрекет жасауға талпындыратын қабілетінің бар екендігімен түсіндірген болатынбыз. Ал табудың әсер етіп, еліктіріп әкету қабілеті, ең алдымен, бір заттан екінші затқа ауысуы, сөйтіп, ол заттың да тотемдік қасиетке ие болып, оны сақтап, қорғаушыға айналатындығы бір-бірімен өзара қабыса қоймайтын сияқты көрінеді.

Табудың басқа нысандарға ауысу қабілеті, жүйке ауруы кезінде дәлелденгеніндей, барлық жаңа нысандарға ассоциативті (ойға байланысты) тәсілмен санасыз түрде құмарта қызығуға біршама бейім тұратынын көрсетеді. Сонымен, енді біздің назарымыз «Мапа» деп аталатын қатері мол сиқырлы күшке мынадай екі түрлі нақты қабілеттің сәйкес келетіндігіне қарай ауады. Олар: біріншіден, тыйым салынған құштарлықтарды адамдардың еске алып отыруын қамтамасыз ететін қабілет, екіншіден, сол адамды қызыға елігіп, құштар болған құмарын қандыру үшін тыйым салынған тәртіпті бұзуға итермелеп алып бара алатын бейне бір әлдеқайда күшті де елеулі қабілет. Алайда бұл екі қабілет бір-бірімен араласа қосылып та кетеді. Біз осылай болды-ақ дейік. Сонда қарапайым жан дүниесінің рухында не болар еді? Ал егер тыйым салынған іс-әрекеттер туралы ойлар еске түссе, бірақ мұның өзі құштар болған құмарлықтан шығу бағытына қарай ойысса, қалай болар еді? Міне, мұндай жағдайда тыйым салынған тәртіп туралы еске түскен ойлар мен қызыға құмартқан құштарлық бір-біріне сәйкес келер еді. Сонымен қатар мынадай жағдайды да ескеру қажет: егер табуға қатысты тәртіпті бұзған адамның үлгі-өнегесі тап сондай қылық жасауға еліктіріп, қызықтыратын болса, онда тыйым салу тәртібінің талаптарына құлақ аспау бейне бір жұқпалы ауру сияқты тез әрі кеңінен тарап кетер еді. Мұның өзі адамнан затқа, бір заттан басқа заттарға ауыса беретін табуды еске салар еді. Егер табуға байланысты тыйым салу тәртібін бұзғаны үшін батқан ауыр күнәні өлердей өкініш білдіріп, опық жеп кешірім сұрау немесе басқадай әрекеттер жасау арқылы жуып-шаюға мүмкін болса, ал мұның өзі адамның әлде бір игіліктерден немесе жеке өзінің еркіндік-бостандықтарынан шын мәнінде бас тартуы болып табылады, онда мұның өзі табуға қатысты тыйым салу тәртібін бұлжытпай орындаудың өзі адамға өте қажет әлдебір нәрселерден бір кездегі бас тартуы болғанын дәлелдейді. Әйтеуір, бір ондай талапты орындамау өмірдің басқа бір саласындағы ізгілікті нәрседен бас тартумен алмастырылады. Табудың салтанатты рәсімдеріне қатысты біз мынадай қорытынды жасаған болар едік: жасаған күнәсі үшін өкініп, опық жеу ол күнәден арылып, тазару үшін жасалатын әрекеттерден бұрын пайда болған.

Енді осы айтылғандарды қорытындылап көрейік. Сонда табуды жүйке ауруына шалдыққан адамның сырттан жабысқан дертіне байланысты тыйым салуларға ұқсастыру нәтижесінде бізде табу туралы қандай түсінік пайда болды деңіз: табу өте ерте заманда сырттан (әлдебір бедел иесінің қалауымен) енгізілген және адамдардың аса күшті құштарлықпен құмартатын әрекеттеріне қарсы бағытталған тыйым салу болып табылады. Ондай тыйым салу тәртібін бұзуға аса күшті құштарлық таныту санасыз түрдегі әрекеттер деп саналады. Табу талаптарын бұлжытпай орындайтын адамдарда табуға тән амбивалентті (қосарланған сезім) бағыттағы әрекет басым болады. Сонымен табуға таңылып жүрген сиқырлық қабілеті бар күш алдау, арбау арқылы құштар құмарлыққа итермелеу қабілетіне барып саяды. Ол кәдімгі жұқпалы ауруға ұқсас. Өйткені жаман әдет те жұқпалы келеді. Себебі тыйым салынған құмарлық санасыз түрдегі басқа бір құштарлыққа ауысады. Табуға байланысты тыйым салынған тәртіпті бұзудан тартыну арқылы өз күнәсінен арылуға тырысу табудың талаптарын қатаң сақтаудың негізінде о баста-ақ тәртіп бұзудан тартынудың жатқанын дәлелдейді.

3

Жаулармен қарым-қатынас жасау

Егер біз жабайы халықтар өздерінің жауларына барынша қатал әрі қатыгез қарайды деп айтуға бейім тұратынымызды көрсетіп үлгерген болсақ, енді өзімізді қатты қызықтыратын мына бір жағдайды да біле аламыз: олар өздеріне жау адамдарды өлтіргеннен кейін табуға қатысты әдет-ғұрыптардың бірқатар талаптарын міндетті түрде орындайды. Ондай талаптарды төрт түрге бөлуге болады. Ол талаптар: біріншіден, жеңген адамның өлтірілген адаммен татуласып, өзара ымыраға келуі; екіншіден, өзін-өзі шектеп ұстауы; үшіншіден, жасаған іс-әрекетіне қатты өкініп, опық жеуі, өзін-өзі күнәдан арылту әрекеттерін жасауы; және, төртіншіден, белгілі салтанатты рәсімді жүзеге асыруы. Табуға қатысты мұндай әдет-ғұрыптардың ол халықтарда қаншалықты жалпы әрі ортақ екендігін немесе тек жекелеген жағдайларда ғана орындалатынын берік сеніммен айту қиын — өйткені, бір жағынан алып қарағанда, біздің қолымыздағы деректер әлі де жеткіліксіз болса, екінші жағынан алып қарағанда, мұның өзі тіпті де қажетсіз нәрсе. Өйткені бізді өзіне қызықтырып отырған өзіндік мәні бар мүлде басқа деректер болып табылады. Бұл жерде қалай дегенмен де ойлантатын нәрсе бар: өйткені әңгіме кісі таңғаларлық жеке жағдайлар туралы емес, жабайы халықтар арасында кеңінен таралған әдет-ғұрыптар туралы болып отыр.

Татуласып, өзара ымыраға келу, өзін-өзі шектеп ұстау, жасаған әрекетіне қатты өкініп, опық жеу, күнәдан арылу әрекеттерін жасау жөніндегі алдын ала белгіленген талаптарды әдеттегіше түсіндірер болсақ, олардың негізінде екі принцип (қағидат) бір-бірімен өзара қабысып жатыр. Табудың өлген адамның мәйітінен онымен жанасқан нәрсенің бәріне бірдей ауысуын және оның рухы алдында үрейлі қорқынышқа бөленуін алайық. Салтанатты рәсімді атқару себебін түсіндіру үшін осы екі жағдайды өзара қалай үйлестіруге болады? Мұның екеуіне де бірдей мән беріп жату қажет пе? Олардың біреуі алғашқы, ал екіншісі кейінгі кезде пайда болған емес пе? Тап осы жағдай туралы ешнәрсе айтылмайды. Оның үстіне, мұны тап басып, дәл айтып түсіндірудің өзі де оңай емес. Мұндай түсініктеме беруге қарсылық ретінде біз өз түсінігіміздің бірлігін былай атап көрсетеміз: алдын ала белгіленген талаптардың бәрін де жауға деген қарым-қатынасқа қатысты амбивалентті (қосарланған) сезімнің тән екендігімен түсіндіруге болады.

Билеп-төстеушілер табуы

Қарапайым анайы халықтардың көсемдерге, корольдерге және дін қызметкерлеріне деген қарым-қатынасында негізгі екі принцип (қағидат) басшылыққа алынады. Ол екеуінің біріне бірінің қарама-қайшы келмейтіні былай тұрсын, тіпті бірін-бірі толықтыра түседі деп айтуымызға әбден болады. Олардан үрейлене қорқу және оларды көздің қарашығындай сақтап, қорғау қажет пе? Мұның екеуі де табудың алдын ала белгіленген толып жатқан талаптарын орындау арқылы жүзеге асырылады. Билеп-төстеушілерден неге сақтану керек екені бұған дейін-ақ белгілі болған: өйткені билеп-төстеуші қайдағы бір құпия әрі сиқырлы, қауіп-қатері мол күштің иесі, оның мұндай күші жанасу арқылы бейне бір электр қуаты тәрізді тез ауысады, тап сондай күшті қуатпен қорғанысы жоқ қарсы жақтың қай-қайсысын болса да ажал мен апатқа душар етеді. Сондықтан да ондай қауіп-қатері мол қасиетті нысанмен біреу арқылы немесе тікелей жанасудың қандай түрінен болса да қашық жүруге тырысу керек. Тіпті олай ету мүмкін болмаған, қауіп-қатерлі салдарлардан алдын ала сақтандыратын салтанатты рәсімдер жасалған кездерде де аулақ болған жөн.

Көсемдер мен дін қызметкерлері сияқты аса қауіпті адамдарды өзге жұрттан оқшау ұстау, оларға өзге адамдардың қолы жетіп бара алмастай етіп, тұрған орындарының айнала төңірегіне берік қамалдар салып, қоршап тастау сияқты шаралардың қажеттілігі туғанына таңғалуға болмайды. Бұл ретте бізде мынадай ой тууы әбден мүмкін: алғашқыда табуға қатысты алдын ала туындаған талаптар бойынша тұрғызылған берік қамалдар әлі де бар және олар сарай маңында салтанатты рәсімдер өткізілетін орын ретінде қызмет етеді.

Бірақ билеп-төстеушілер табуының басым көпшілігі, бәлкім, былайғы жұрттың олардан қорғануы үшін қажет болған еді деп түсіндіру дұрыс та емес шығар. Құқықтық артықшылықтары бар тұлғалармен қарым-қатынас жасау жөніндегі бұған қарама-қарсы көзқарас, яғни олардың өздерінің айнала төңірегіндегі қауіпті адамдардан қорғану қажеттігі табудың пайда болуына ашықтан-ашық себепке айналды, олай болса, ол сарай төңірегіндегі тұрақты мінез-құлық, қарым-қатынас тәртібінің қалыптасып, одан әрі дами түсуіне қызмет етті дей аламыз.

Корольді толып жатқан алуан түрлі қауіп-қатерден қорғау қажеттігін оның қол астындағы бағынышты адамдар үшін орасан зор маңызды шара болғандығымен де түсіндірудің реті бар. Дәлме-дәл айтқанда, билеп-төстеуші тұлға дүниедегі тұрмыс ағымының бағыты қандай болуын анықтайды. Сондықтан да халық оған жер бетіндегі жемістердің өсуі мен пісіп жетілуі үшін өте қажет жаңбырды жаудыртатыны, күннің жарығын түсіретіні үшін ғана емес, сонымен қатар кемелерді жағаға айдап әкелетін желді тұрғызатыны, тіпті қол астындағы бағынышты адамдардың аяқтарын нық басып жүретін жерді жаратқаны үшін де алғыстарын жаудырып, дән риза болуы керек.

Жабайы адамдардың ондай корольдерінің орасан зор күш-қуаты және кімді болса да басынан аяғына дейін байлыққа бөлей алатын, тек құдайларға ғана тән қабілеті бар. Сарай маңындағы бастары жерге жеткенше иіліп, тағзым ететін барынша жағымпаз жандар өркениеттің неғұрлым соңғы сатыларына жеткен күннің өзінде де, оларды осылай деп сендіруге тырысып бағады.

Қолында соншалықты мол, барынша жетілдірілген билігі бар тұлғалардың өздерін айнала қоршаған қауіп-қатерден мейлінше зор қамқорлықпен қорғауды талап етуінің айдай айқын қарама-қайшылық сияқты болып көрінуі әбден мүмкін. Бірақ мұның өзі жабайы адамдар мен король төңірегіндегілердің арасындағы қарым-қатынастарда орын алатын бірден-бір қарама-қайшылық қана емес. Ол халықтар өз корольдерінің жүріс-тұрысын, істеген әрекеттерін мұқият бақылап отыруымыз қажет деп санайды, оның өз қолындағы шексіз мол күшті дұрыс пайдалануын қадағалайды. Олар өз корольдерінің қайырымды ниетінің бар екеніне және ар-ожданының тазалығына иненің жасуындай да сенбейді.

Егер біз қарапайым адамдардың оларды билеп-төстеушілермен қарым-қатынасын қарастыратын болсақ, онда біздің тап сондай оқиға көріністерін суреттеп жазып жатудан гөрі, оның психикалық тұрғыдан талданғандағы мағынасын түсінуге көшуіміз оңай болар еді деген үмітіміз күшейе түсер еді. Ал мұндай қарым-қатынас атаулы — өзінің табиғаты жағынан шиеленісе шатысып жатқан әрі өзара қарама-қайшылықтары да жеткілікті күрделі мәселе. Билеп-төстеушілердің қолында табудың өзгелер үшін тыйым салуларымен мейлінше үйлесіп жататын шексіз мол құқықтары бар. Сондықтан да олар қыруар көп артықшылықтары бар ерекше тұлғалар болып саналады. Олар табудың өзге жұрттың бәріне бірдей қатаң тыйым салатын нәрселерінің қай-қайсысын да емін-еркін жасап, құмарын қандыратын ләззат ала алады. Алайда олардың мұндай еркіндігіне табудың қарсы қоятын басқадай шектеулері бар. Ал бұл шектеулердің кәдімгі қарапайым адамдарға қатысы жоқ. Сөйтіп, бұл жерде алғашқы қарама-қайшылық пайда болады. Ол билеп-төстеуші тұлғаның мол мөлшердегі емін-еркін бостандығы мен өзгелерге зор көлемдегі шектеулер қою арасындағы қарама-қайшылық болып табылады. Ал ондай билеп-төстеушілерге әдеттегіден тыс сиқырлы, алдап-арбаушы күш тән деп саналады. Сондықтан да оларға немесе олардың меншігіне жақындап, жанасып өтудің өзінен қорқады. Сөйте тұра, екінші жағынан алып қарағанда, олармен әлгіндей жандардың өзінен әлде бір жағымды да игілікті іс-әрекеттер күтеді. Мұның өзі және бір айқын қарама-қайшылықтың көрінісі сияқты әсер қалдырады. Алайда мұның өзі жай әсер ғана екені белгілі. Жанды жай таптыратын нағыз емдік және сақтандырушы қасиеті бар іс-әрекет корольдің өз тарапынан болатын ізгі ниет танытылғанда ғана орын алады. Ал корольге немесе онын меншігіндегі нәрсеге былайша жанасудың өзі ғана қауіп-қатерге толы болмақ. Шамасы, мұның өзі оның агрессиялы ашу-ызасына ұшырап қалу оқиғаларына байланысты болса керек. Шешуі оп-оңай табыла қоймайтын және бір қарама-қайшылық бар. Ол әрбір билеп-төстеушінің табиғат құбылыстарына соншалықты зор өктем билік жүргізе алатындығы жөніндегі сенімге байланысты. Сонымен қатар қарапайым халық оны төніп келе жатқан кез келген қауіп-қатерден ерекше қамқорлықпен және шын берілген сеніммен қорғауға міндеттіміз деп санайды. Оның қыруар көп нәрсені жасай алатын орасан зор мол мүмкіндігі бар күш-қуаты бұл ретте корольді қорғап қалуға келгенде бейне бір қауқарсыз нәрсе сияқты болып көрінеді. Бұл жердегі өзара қарым-қатынастың және шешілуі қиын және бір түйіні мынада: билеп-төстеуші өзінің қолындағы орасан мол мүмкіндігі бар күш-қуатты қарамағындағы бағынышты адамдардың игілігіне және өзінің қауіпсіздігін қамтамасыз етуге тиісінше пайдалана білмейді деген сенімсіздік күшейе түседі. Сондай сенімсіздік салдарынан халық оған сенім білдірмейді және оның әрбір қадамы мен басқан ізін мұқият қадағалап отырады. Табудың король бағынуға тиісті тәртіптері сонымен қатар корольді оған төнетін қауіп-қатер атаулыдан, ал қарапайым бағынышты халықты оның өз тарапынан төнетін қауіп-қатерден қорғау жөніндегі осы мақсаттардың барлығына бірдей қызмет етеді.

Марқұм болғандардың табуы

Марқұм болғандардың табуы қарапайым халықтардың көпшілігінде ерекше қорқынышты қауіп-қатерлі екендігімен ерекшеленеді. Мұның өзі, ең алдымен, өлілердің мәйітіне және өлген адамды жоқтап, жылап-сықтап отырған адамдарға жанасудан болатын ауыр салдарлардан көрінеді.

Біздің жақсы негізделген болжамымызға қарағанда, марқұмның мәйітіне деген осындай екі жақты қосарланған сезім - бір жағынан нәзік сезіммен жақсы көруіміз, екінші жағынан жеркенішті сезіммен жек көруіміз - ол адамнан біржола айырылған кезде қатарынан қабат білінеді — әрі оның өліміне қайғырасың, әрі одан құтылғаныңа шүкіршілік етесің. Бір-біріне қарама-қарсы бұл екі сезімнің арасында өзара қақтығыстың пайда болуы тиіс. Өйткені өзара қақтығысып, шайқасушы екі сезімнің біреуі, атап айтқанда жеркенішпен жек көруші сезім, толығымен немесе басым көпшілігінде санасыз түрдегі жағдайда қалады да, қақтығысты шайқастың немен тынатынын айырып білу мүмкін болмайды. Өйткені екі сезімнің біреуіне саналы түрде баға беріп, есебін шығарудың реті келмейді. Мұндайда қолдау көрсетілген сезім, мысал ретінде алатын болсақ, әдетте, өзіңнің сүйікті адамыңның сені қатты ренжіткеніне қарамай, оған кешірім жасағаның сияқты болады. Мұндай жағдайдағы үдеріс (процесс) өзіндік ерекше психикалық механизмнің көмегі арқасында ғана аяқталады және ол психикалық талдау жасау кезінде әдетте проекция деп аталады. Жеркенішпен жек көру сезімі туралы өзің ештеңе білмейсің және бұдан былай да ештеңе білгің келмейді. Өйткені ол адамның ішкі қабылдауынан тысқа шығып, сыртқы дүниеге ауысады, сонымен қатар оның өзінен де бөлініп, басқа біреуге ауысады. Ендігі жерде тірі қалған біздің марқұм болған адамнан құтылғанымызға қуана қоятын жағдайымыз жоқ, біз оны жылап-сықтап жоқтаймыз. Бірақ ол әлдебір белгісіз себеппен әзірейіл сияқты әзәзіл жауыз періштеге айналып, біздің қандай да болсын сәтсіздікке, бақытсыздыққа душар болуымыздан өзіне рахат табатындай сезінеді, тіпті ажал аузына итермелеуге тырысады. Сөйтіп, тірі қалған адамдар ендігі жерде әлгі жан алғыш жауыз періштеден сақтанып, қорғануға мәжбүр болады. Рас, олар іштей азап шегіп, жәбір көруден құтылады, бірақ оның орнына сырттан төнетін қауіп-қатер күшейе түседі.

Марқұм болған адамды жауыз періштеге айналдырып жіберген әлгі проекциялық үдеріс шын мәніндегі жауыздықтың тарапынан қолдау табады дегенді жоққа шығаруға болмайды. Ол жауыздық иелері туралы есте қалып қойған нәрселер болады, оларды сол үшін айыптау артықтық етпейді. Бұл жерде біз олардың жасаған қатыгез жауыздығын, шектен тыс билік құмарлығын, барып тұрған дөрекі әділетсіздігін және басқа да жағымсыз қылықтарын, сондай-ақ адамдар арасында бейне бір нәзік сезіммен жақсы қарым-қатынастар орнататын сияқты көрінетін қитұрқы астары бар алуан түрлі қулық-сұмдыққа толы әрекеттерін еске алып отырмыз. Бірақ бұл жерде мәселе оп-оңай шеше салатындай емес, әлдеқайда күрделі, оны жауыз періштелердің араласуымен проекция арқылы жасалды деп айта салумен іс бітпейді, мәселенің мән-жайын онымен ғана түсіндіре алмайсың. Марқұм болғандардың кінәсі, сөз жоқ, тірі қалғандардың дұшпандық әрекеттерін түсіндіре алатын себептердің бір бөлігін ғана қамтиды. Егер олар соншалықты дұшпандық сезімдерін тудырмаған болса, онда әлгіндей әрекеттер де жасалмаған болар еді. Марқұм болғандардың бар айыбын мойындарына қоя айтудың ең қолайлы кезеңі деп олардың ажал аузында жатқан кезінің саналмауы да сондықтан. Біз ұдайы әрекет ететін әрі дәлелді құлшынысқа итермелейтін санасыз түрдегі жауыздықтан бас тарта алмаймыз. Ең жақын адамдарға, қымбатты туған-туыстарға олардың көзі тірісінде ішкі жан дүниеңде пайда болған, бірақ оларға саналы түрде тікелей немесе басқа бір жолдармен білдірілмеген жауыздық іс-әрекеттер сезімі ретінде қалып қояды. Бірақ мұның одан әрі жалғасуы мүмкін емес. Өйткені өзің бір мезгілде әрі жақсы көретін, әрі жек көретін адамның марқұм болған кезінде қақтығысқан сезімдер шиеленісі күшейе түседі. Өзінің қайнар көзі тым жоғары нәзіктік болып табылатын қайғы-мұң, бір жағынан алып қарағанда, жасырын жауыздықтың бой көрсетуіне төзе алмайтынын, ал екінші жағынан алып қарағанда, бұл жауыздық сезімнің әлдебір қанағаттандыру сезіміне ұласуына жол берілмейді. Сайып келгенде, мәселе түйінінің шешілуі санасыз түрдегі жауыздықты проекция арқылы немесе рәсімдер жасау арқылы ығыстырып шығаруға дейін жетеді. Ал қара жамылып, аза тұтудың белгілі бір уақыты өткеннен кейін қарама-қарсы сезімдердің шиеленіскен қақтығысы өзінің мән-мағынасы мен өткірлігін жояды. Сөйтіп, марқұм болғандардың табуы бірте-бірте әлсірей береді немесе біржола ұмытылады.

...Табудың мән-жайын түсіну ар-ожданның табиғатын және оның қалай пайда болғанын білуге мүмкіндік береді. Ар-ождан туралы жалпы түсінікке кеңінен тоқталып жатпай-ақ, табуға қатысты ар-ождан туралы, сондай-ақ табуға қатысты тыйым салу тәртібін бұзғаннан кейінгі кінәні мойындау қажеттігі туралы айта беруге болады. Табудың ар-ожданы дегеніміз, шамасы, ең ежелгі ар-ождан түрі болуы әбден ықтимал. Өйткені біз одан табуға қатысты адам таңғаларлық қасиеттер мен қабілеттерді айқын көре аламыз.

Ұят дегеніміз біздің әр қайсымызда бар белгілі бір құштарлыққа қатысты талап-тілектердің жөнсіз орындалуына жол бермеуді іштей сезініп, дұрыс қабылдау болып табылады. Бірақ ондай жол бермеу ешқандай дәлелді себептерді қабылдай бермейді, ол өзінің дұрыстығына күмән келтірмейді. Мұның өзі адам өзінің кінәсін сезінген жағдайда, өзіміздің кейбір белгілі талап-тілектерімізді жүзеге асырған әрекеттерімізді іштей айыптап, өкінішке берілген кезімізде бұрынғыдан да күштірек әрі айқын сезіледі. Бұл жерде қарсы дау айтып, дәлелді негіз іздеп жатудың қажеті жоқ; ұяты бар адамның қай-қайсысы да әлгіндей өзін-өзі айыптаудың әділетті екенін жете сезінуі тиіс, жасаған теріс қылығы үшін жазғырудың дұрыс екенін мойындауы керек. Тап осындай белгілер жабайы адамдардың табуға деген қарым-қатынасын сипаттайды; табу дегеніміз ар-ұяттың өктем үні, оның талабын орындамай, тәртіп бұзу өзінің пайда болуы жағынан мүлде белгісіз дәрежедегі сияқты тап сондай тым белгісіз мөлшердегі айыптың адам айтқысыз ауыр азабын сезінуге душар етеді.

IV

Тотемнің инфалтильді түрде қайта оралуы

1

...Тотемизм Австралияның, Африканың және Американың кейбір өте қарапайым, жартылай жабайы халықтарының дінін алмастыра алатын және олардағы әлеуметтік ұйымның негізін қалайтын өзіндік жүйе болып табылады.

...Тотемнің, әйтеуір, бір киелі затқа соқыр сеніммен иландыратын фетиштен айырмашылығы бар. Ол — тотемнің ешқашан бір ғана затпен шектеліп қалмайтындығы, қашан болса да тұтас бір топты, әдетте жануарлардың немесе өсімдіктердің белгілі бір тұқымдарын түгел қамтитындығы, сирек жағдайда болса да, жансыз заттардың әлдебір тобын, одан да сирек жағдайда қолдан жасалған жасанды заттарды қамтитындығы.

Қалай дегенде де тотемді үш топқа бөлуге болады:

1. Тайпалық тотем. Оны құрмет тұтуға бүкіл тайпаның мүшелері түгел қатысады және сол тотем ұрпақтан-ұрпаққа мұра ретінде ауысады.

2. Жыныстық тотем. Оған тайпаның барлық ер адамдары немесе әйел адамдары жатады, оның үстіне жынысы бөлек адамдар олардың тобына қосыла алмайды.

3. Жеке адамның тотемі. Ол жеке адамға ғана тән және оның ұрпақтарына мұра ретінде ауысып отырады.

Тайпалық тотем (рулық, туыстық қауым) бір тотемнің атына ие, өздерін қандас туыстар, арғы аталары бір және бір-біріне деген өзара жалпы міндеттері, сондай-ақ өздерінің тотемдеріне деген ортақ сенімі арқылы берік байланысты ер адамдардың және әйелдердің бірін-бірі қатты құрметтеп, қадір тұтатын топтары болып табылады.

Тотемизмді әрі діни, әрі әлеуметтік жүйе деуге болады. Мұның өзі, діни тұрғыдан алып қарағанда, адам мен оның тотемінің екі арасындағы өзара құрмет пен өсиет-парыздардың мұқият сақталып, бұлжымай орындалуы арқылы, ал әлеуметтік тұрғыдан алып қарағанда, рулық, туыстық қауым мүшелерінің бір-бірінен және өзге тайпаларға деген өзара міндеттерінің орындалуы арқылы білінеді. Тотемизмнің неғұрлым кейінгі кездегі тарихында бұл екі жақты жүйенің бір-бірінен бөлініп, ажырауға бейімделе бастағаны байқалады: әлеуметтік жүйенің көп жағдайда діни сипат алуға көше бастағаны, ал бұған керісінше, тотемизм қалдықтарының бір кезде тотемизмге негізделген әлеуметтік жүйе жойылып кеткеннен кейін де, онда едәуір сақталып қалғаны белгілі болып отыр. Біздің біліміміздің қазіргі деңгейінде тотемизмнің қалай пайда болғанын берік сеніммен дәл айтып беру мүмкін емес, олардың, жоғарыда айтылған екі жүйенің, о баста бір-бірімен байланысы қандай болғанын да біле алмаймыз. Дегенмен де жалпы алғанда тотемизмнің бұл екі жүйесінің о баста бірінен бірінің бөлінбестей біртұтас болуы әбден ықтимал.

Тотемизмнің әлеуметтік жүйесі, ең алдымен, толып жатқан тыйым салулар мен шектеу қоюлардың мейлінше қатаң сақталуынан көрінеді. Тотемнің рулық, тайпалық қауымдарына мүше адамдар біріне-бірі ағалы-інілі, апалы-сіңлілі жандар деп саналады, олар біріне-бірі көмектесіп тұруға, біріне-бірі жанашырлықпен жәрдемдесіп жүруге міндетті. Егер рулық, тайпалық қауымның бір мүшесін басқа жақтың бір адамы өлтіріп кетсе, онда бұл қанқұйлы қылмыстың орын алуына бүкіл тайпаның мүшелері жауапты саналады және олар төгілген қан үшін кек алуды талап ету бәріміздің бірдей ортақ борышымыз деп біледі. Тотемдік байланыс отбасылық байланыстан әлдеқайда мықты келеді. Олар бір-бірімен тіпті де бірдей бола алмайды. Өйткені тотемнің ұрпақтан-ұрпаққа ауысуы әдетте тек шеше жағынан жалғасады, ал оның алғашқы кезде әке жағынан жалғасуы, бәлкім, ешқашан болмаған да шығар.

Табудың бұған сәйкес келетін шектеулері — рулық тайпалық бір қауым мүшелерінің бір-бірімен некеге отыруына, сондай-ақ жыныстық қатынас жасасуына тыйым салынатыны. Міне, мұның өзі тотемге байланысты ең белгілі, бірақ жұмбағы мол экзогамия болып табылады.

Тәржімалаған Мыңбай Ілес





ЭДУАРД ФРИМАН

(1823-1892 жж.)

ФРИМАН Эдуард — белгілі ағылшын тарихшысы; Оксфорд университетінің жаңа тарих профессоры болған.

Э. Фриман еңбексүйгіштігімен және ғылымда жан-жақтылығымен танылған. Оның жалпы жетістігі — фактілерді шынайы топтастыра білуі және олардың мазмұнындағы ерекшелік пен бастапқы ойын анық жеткізе алуы. Э.Фриманның танымалдығы осымен ерекшеленеді. Оның «Нормандық жаулап алу тарихы» және «Вильгельм Рыжий тарихы» атты ірі зерттеулері көпшілікке танымал. Мұнда тұңғыш рет О. Тьерридің, еңбектерінде кездесетін кемшіліктер мен қателіктерді байқауға болады. Сонымен қатар оның әңгімелері нақты дереккөздерге сүйенеді.

Э. Фриманның көзқарасы тарихта анық мінезделеді: «Тарих—адамның саяси болмысы ретіндегі ғылым». Ол еуропалық тарих фактілерін, негізінен, саяси тұрғыдан қарастырады. Бірақ оның еңбектерінде кездесетін кейбір біржақтылықтар жетістіктерін жоққа шығармайды. Дегенмен біржақтылық Э.Фриманның тарихшы ретіндегі жалғыз ғана кемшілігі емес. Ол дереккөздерді жиі қолданып, оларды жан-жақты пайдаланбай, кейбір фактілерді ойлап шығарады. Бұл жағынан қарағанда, ол тарихи үрдістерді біржақты саяси тұрғыдан қарастыратын Ранке өсиетінде тәрбиеленген неміс тарихи мектебінен әлдеқайда алыс еді.

Фриманның тарихқа көзқарастары, оның бүкіләлемдік тарихты тек саяси тұрғыдан, тарихта саяси формаларды және олардың сабақтастығын дамыту тұрғысынан қарастыру мәнері, оның тарихты адам туралы ғылым, саяси нәрсе ретінде анықтауының өзі — біржақтылық, тіпті тікелей қателік деп танылуы мүмкін; соның өзінде оның тарихқа көзқарастарының тереңдігі мен өзіндік сонылығы, орасан білімдарлығы мен тамаша баяндауы, тіпті онымен тарихи үдерістердің мәнісі туралы көзқарасы үйлеспейтін адамдарды да оның еңбектерінің терең тағлымдылығын мойындауға мәжбүр етеді, сөйтіп оның шығармалары тарихқа ең жоғары мағынадағы жалпы білім беретін ғылым ретінде ықылас қоятын жандардың қай-қайсысы үшін де өте қызығып оқитын дүниеге айналады.

Эдуард Фриман

ТАРИХТЫ ЗЕРТТЕУ ӘДІСТЕРІ

ТАРИХ ПРОФЕССОРЫНЫҢ МІНДЕТТЕРІ ТУРАЛЫ

Өзіме үкімет жүктеген жаңа міндетті атқаруға кірісер алдында, қазір өзім ауыстыруға тура келіп тұрған атақты ғылымның бұдан сәл ғана бұрын осында өз сөзін аяқтағанын еске алмау маған мүмкін емес. Әрине, оның соңғы сөздері, тек бұл ұғымның ресми мағынасында ғана соңғы болғаны мен үшін қуанышты. Біздің жетекшіміз бізден кетті, бірақ ол бізден мәңгілік оралмасқа әкетілген жоқ. Бұдан былай басқа, жоғары міндеттерді атқаруға шақырылған оның өзінің бұрынғы еңбектерін де аяқсыз қалдырмасына біздің сенуімізге болады; оның ара-тұра уақыт тауып, өзі де бұрын жұмыс істеген салада еңбек етушілерге көмектесіп тұрарына да біз сене аламыз. Және оның орнына келуді өзіне үлкен құрмет санайтын әрі бұл орынға, — мұны батыл айта аламын, — өзінің мақұлдауымен келген адамға ол ерекше ықыласпен көмектеседі деп үміттенемін. Оның үстіне, мен осы кафедрада ауыстырған ғалым аман-есен, сау-саламат екені, менің онсыз да оңай емес профессорлық міндеттерімді ауырлата түскені де бәріміз үшін қуанышты жайт. Мен енді өзімді салыстыру жалпы қауіпті көрінетін ғалыммен үнемі салыстырылу қаупіне душар боламын. Сіздерге енді епископ Честерскийдің соңғы лекциясының әсерінен арылмаған кезде менің кіріспе лекциямды тыңдауға тура келеді. Мен де ол сияқты, сіздердің алдарыңызда соңғы рет сөйлегенде, бірақ ол секілді басқа қызметке ауысу үшін емес, ресми міндет атаулыдан босау үшін кетерімде, өзімді дәл сондай бақытты сезінермін, менің ізашарым оқығандай тамаша лекция оқуға шамам келер деп үміттенемін. Сіздермен айырылысар сағат соққан кезде, мен де осы кісі секілді, сіздер үшін қолымнан келгеннің бәрін істедім, және сіздер яки сіздердің орындарыңызды басатын тыңдаушылар менің ісімді, біз менің ізашарымның ісін жалғастырғанымыздай етіп, жалғастырар деген қуанышты сеніммен айырылысармыз деп үміттенемін.

Алайда қазір алдарыңызда сөйлеп тұрған мені мен осы кафедрада бұдан сәл ғана бұрын сөйлеген, әсіресе менің алдымда ғана, мен оның өзінен мұраға алған кафедраның тарихына араласқаннан кейін, өте күшті сөйлеген адам екеуміздің арамызда бір маңызды айырмашылық бар. Әдетте, кіші үлкеннен мұраға алады. Бірақ таңданарлық кездейсоқтық бойынша, менің бұл кафедраны маған дейін иеленген, "әлі де сау-саламат жүріп жатқан, өзім мейлінше құрмет тұтатын достарымнан мұраға алуыма тура келді, дегенмен оларды құрметтеуім, біз әдетте, өзімізден жасы үлкен, және ресми ұстаздарымызды ерекше қадірлеудей емес. Менің осы кафедрадағы екі ізашарымның соңғысы менен бірнеше жасқа кіші, алғашқысы да жасырақ. Мен үшін көп ретте тиімсіз болатын бұл жағдайдың кейбір тиімді жақтары да бар. Бұл кафедраның — епископ Честерскийдің кезінен де бұрынғы, бізден алыста қалған кезі менің есімде, ол үшін мен мүлде өкінбеймін. Осында отырғандардың бірен-сараны ғана мен секілді бұдан қырық екі жыл бұрын Жаңа тарихтың лекцияларын тыңдағанын есіне түсіре алады. Бізден осынша жырақта қалған жылдарды есінде сақтағандар, сірә өздері. Арнольдтың лекцияларын тыңдаған уақытты да ұмытпаған болар. Мен адамгершілік пен құқық пәнінің осы бір ұлы мұғалімін қандай да бір жергілікті, дәстүрлі және жеке наным-сенімдерден мүлде азат адам болды деп айта аламын. Мен оның шәкірті де, ізбасары да болған жоқпын. Мен онымен ешқашан әңгімелескен де емеспін, мен оны тек лық толы аудиторияда сөйлеп тұрған профессор ретінде ғана тыңдай алдым. Соның өзінде мен оны басқадай кім-кімді еске алғандағыдан да, құрметпен еске түсіремін. Мен одан өзім құрмет тұтып отырған ізашарымнан да көп нәрсеге үйрендім. Мен тарихтың не екенін, оны қалай оқып, зерттеу керек екенін Арнольдтан білдім. Енді, міне, өзім алып отырған кафедра оның кафедрасы екенін ерекше зор құрметпен еске аламын, сонымен бірге бұл кафедрадағы менің қызметім, белгілі бір дәрежеде, ол жүргізген күресті жалғастыру болар деп үміттенемін. Мен одан шындықты үйрендім, сөйтіп, шындықты қорғау қандай бір сыртқы жағдайдың өзінде де менің бүкіл өмірімнің басты міндетіне айналды. Мен Арнольдтан шындықтың не екенін білдім, тарихты зерттеу атаулының өзегі әрі өмірлік қуаты болуға тиісті — тарихтың тұтастығы туралы шындықты білдім. Егер менің осы кафедрада қандай да бір ерекше міндетім бар болса, ол — нақ осы шындықты насихаттау, жеке өзімнің идеяларымда емес, менің ұлы ұстазымның идеяларын насихаттау болғаны. Егер адам, өзіне дейінгі осындай жан-жақты дарынды ғалымның ісін, тіпті көп жылдар өткеннен кейін мұраланған кездің өзінде, оған үлкен жауапкершілік жүктеледі. Тарих ғылымы содан бергі уақытта көп тындырды, ал Арнольдтың иығына көтерілген, сөйтіп, Арнольдтың өзі көргеннен де арырақтағыны көре алған біздің замандастарымыздың осы бір қадірі асық ғалымды елеусіз қалдыруға мүлде қақысы жоқ. Бірақ шындықтың мәнісін соншалықты қарапайым әрі шынайы сөздермен баяндап бере алатын ғалым енді табыла қояр ма екен? Егер ол тек қарапайым баяндаушы ғана болса, соның өзінде оқиғаны көп адамдардың қолынан келмейтіндей дәрежеде әңгімелеп берген болар еді. Аннибалдың қорқынышты елестерін бізді діріл қақтыратындай етіп, әңгімелеп беруі, Марцелдің жартаста өлуін суреттеуі — аз еңбек емес болатын. Бірақ Арнольд жай ғана әңгімелеуші болған жоқ, ол бізге тарихтың адамгершілік тәлім беретінін дәлелдеп берді. Өзі баяндаған тарихтың әр бетінде Арнольд — әділ қазы, біздің заманымыздың ғылыми тарих философиясымен таныс емес, бірақ қылмыс табысқа жеткізген күннің өзінде оны қылмыс деп атаған, әлсіздің құқығын таныған қазы болды. Дегенмен, мен Арнольдтың әлемнің саяси тарихын бүтін біртұтас тарих деп оқытқанын, тарихи баяндаудың шынайы өміршеңдігі мен тарихты оқытудың шынайы пайдалылығын тақырыпты ешқандай мәніссіз күшпен болу жолымен әлсіретіп, жоюға болмайтындығын үйреткенін ерекше маңызды санаймын. Ол бізге, оның өз сөзімен айтар болсам, «негізсіз ежелгі тарих атап жүрген тарих», шын мәнінде ең жаңа тарих, ең өміршең, болашақ барлық ғасырлар үшін тәжірибелік тағлымдары неғұрлым бай тарих екенін айтатын. Бұл шындықты мен оның нақ өзінен есітіп білгенмін, енді өзім алған кафедрада осы шындықты өзгелерге жеткізуге күш салу менің басты міндетім болмақ. Егер мен тарихты зерттеудегі жасанды кедергілерді қирату үшін бірдеңе жасай алатын болсам, егер мен адамдарды «ежелгі» деп аталатын тарихтың «жаңа» тарихсыз жағдайда қондырмасының жоқтығынан, қажетсіз іргетасқа айналатынын, ал «жаңа» деп аталатын тарихтың «ежелгі» тарихсыз жағдайда іргетасының жоқтығынан, қалт-құлт етіп құлағалы тұрған қондырмаға айналатынын түсінуге мәжбүр ете алсам; егер мен тыңдаушыларымды халқымыздың түпкі аталары, ежелгі аңыздағы Ангуль мен Дань, біздің тіліміздің, біздің заңдарымыздың, біздің бүкіл тарихи болмысымыздың мифтік өкілдері Эллен мен Латиннің туысқан бауырлары және олармен тең екендігіне сендіре алсам; егер мен, тым болмағанда, сіздердің біреуіңізді, қашанда менің өзім жұмыс істегендей, адамзат ұрпағының бір саласының тағдыры өзінің жарығымен басқа бір саласының тағдырына жарық түсіре алатын бір-бірімен тектес дереккөздердің көмегімен жұмыс істеу қажеттігіне иландыра алсам; егер мен сіздерді өзіммен бірге Клисфеннің, Лицинийдің, Симон Монфордың қызметін әрбір даму сатысы біркелкі түсіндірілуге және бірдей тәсілдер арқылы зерттелуге тиісті біртұтас жанды бүтіннің бөлігі ретінде қарастыру қажеттігіне иландыра алсам, иә егер мен осылай істей алсам, онда мен өз міндетімді орындалды деп санай аламын; сөйтіп, мен бұл міндетті, өз көрінде жатса да, өз мұрагерінің аузымен сіздерге тіл қатып жатқан ұстаздың адал шәкірті ретінде орындап шыққан боламын.

Мен, осы кафедраға ие болғалы отырған профессор, басқалардың бәрінің арасынан бірінші құрмет көрсетуге тиісті адамның атын атап, оған тиесілі қошеметімді жасадым. Алайда әлі де біздің арамызда жүрген, құрметке лайықты басқа ғалымдар да бар, олар жайында айтылуға тиісті сөзді толық айтпағанымды біліп тұрмын. Арнольдты тағдыр бізден тым ерте, күш-қуаты толысып, кемеліне келген кезде алып кетті, соның өзінде көп іс тындырған оның әлі де берері көп еді. Біз одан айырылып қалдық, бірақ көп ұзамай оның орнына лайықты ізбасарлары келді. Арнольдтың кафедрасы оның рухын бойына сіңірген, тарих тек өткеннің саясаты екенін, ал саясат тек ағымдағы тарих екенін түсінген санаулылар қатарында болған тамаша адамның қолына өтті. Тарих кафедрасы ойшыл ғалым, ағылшын тілінің білгірі саналатын ізгілікті адамның, біз әділдік пайғамбары деп атай алатын адамның қолына өтті. Годвин Смиттің есімі екі жарты шарда да, шындықты қорғар сәтте, немесе жамандықты әшкерелер кезде, ешкімнің бет-жүзіне қарамай тура айтатын адамның аты ретінде құрметпен аталады. Ол бізден өз еркімен кетті және бізден өз ұлтымыздың басқа бұтағына шындықтың шырағын ала кетті, сондықтан біз оны жоғалттық деп өкінудің орнына, ол барып жеткен бізге туыстас жер үшін қуануға тиіспіз. Арамызда жоқ болса да, ол бізді оқытуын жалғастырып жүр; бәлкім, кейбір шындықтар оған мұхиттың арғы бетінде біздің Ескі Дүниедегіден гөрі, анығырақ көрінетін болар. Биыл ол шындық пен салауатты ақыл-ойға тағы бір қызмет көрсетті. Құны толық томдарға тұратын мақалаларының бірінде ол бізге Англия шекараларының шынайы ұлғаюын неден көру керек екендігін көрсетеді. Ол мұндай кеңеюді империяның шекараларын кеңейтуден көрмейді, керісінше, империяға қарама-қарсы нәрсені кеңейту деп түсінеді, шекараны ұлғайту иеліктерді көбейту емес, — бұлайша ұлғаю кез келген шығыс әміршісінің қолынан келеді, — ерікті Англияның, өткен замандағы ерікті Эллада секілді болашақта, жоғары әлемдік тұрғыдан көріну қабілетіне ие болуы деп біледі. Ол бізге сөздердің мағынасы мен құбылыстардың шындығын көрсетті, ол бізге жаңа ағылшын елдерінің, Англияның тілі мен заңдарының жаңа ошақтарының дамуынан, нақ Британия тағының провинциялары болуды доғарғаннан кейін ағылшын халқының отарлары болған елдердің дамуынан «ұлы Британияны» көрмегенмен, «Жаңа Англияны» көруді үйретті.

Тағы бір адамға басқалардан кем құрмет көрсетілмеу керек екеніне мен сенімдімін, бұл — мен оның орнына келген, университетте және коллегиялардың бірінде менің ізашарым болған, ал одан бұрын коллегиялардың бірінде менің мұрагерім болған адам. Сол бір ескі кездерде, мен бірінші болып, — бұл орыннан толық дәмелі екенімді мәлімдей аламын, — оның аса қабілетті екенін өзгелерден анық көріп білген едім; мен оның бойында, өзіміз аттап басқан сайын кездесіп жүрген кәдімгі ақылды әрі пысық адамдардан артығырақ ерекше бір қасиеттің бар екенін сол кезде-ақ түсінген болатынмын. Жұрттың, оның ішінде өздерін маман сан адамдардың мен көп айтатын, бірақ ол туралы ешкім ештеңе білмейтін, Стеббс дегеніңіздің өзі кім деп сұраған уақыттың өткеніне онша көп болған жоқ. Ал енді ағылшын конституциясының тарихшысы, шіркеу соттары комиссиясының құрметті мүшесі кім, Екінші Генрихтің портретін салған және осы арқылы Сегізінші Генрихтің тірі бейнесін жасауға баршадан артық қабілетті екенін көрсеткен кім екенін жұрт бір-бірінен сұрамай-ақ біледі. Маған өзімнің ұзақ өмірімде көптеген ақылды және оқымысты адамдармен таныс-біліс болу бақыты бұйырды, олардың талайы о дүниелік болды, талайы арамызда сау-саламат жүр. Солардың ішінде екі адам бәрінен биік тұр — олардың біреуі өз замандасымыз, екіншісі аға ұрпақтың өкілі; біреуі менің ескі әрі жақын досым, ал екіншісі — мен аяғының алдында оның шәкірті секілді тізерлеп отыратын ғалым. Осы екі адамды мен шын жүрегімнен жақсы көріп, басқалардың бәрінен артық құрмет тұтамын. Осы екі адам — қасиетті Давид кафедрасының марқұм епископы мен қазіргі епископы Честерский, Конноп Тирльуэлл мен Вильям Стеббс, олардың не оқытатынына ешқандай күдік келтірмей, бәрін де ала беруге болатын ғалымдар ретінде ерекшеленеді. Басқа ғалымдардың танымал болуы, анағұрлым жарқын бейнесімен ерекшеленуі мүмкін, бірақ олардың бірде-біреуі жайында осы екі ғалым туралы айтқанымды айта алмаймын, өйткені бұл екеуінің білімі ешқашан өздерінен айнымайды және олардың кесімді тұжырымдары қашанда әділ. Мен епископ Честерскийдің шығармаларын зер салып оқығанда, оның жинаған деректеріндегі барлық тұжырымдармен келістім деп айта алмаймын, бірақ мен осы деректерді баяндағанда қандай да бір кемшілік кездестірмегенімді дәлелдей аламын. Егер оның шығармаларынан кейде бір кемшілікке ұқсас немесе жете қарастырылмаған жәйтті кездестірдім деген күннің өзінде, түптеп келгенде, бұл жете қарастырмау ол емес, менің өзім жіберіп отырғаным анықталатын. Оның өзімен және еңбектерімен отыз бес жылғы таныстықтан кейін, мен оны көзі тірі ғалымдардың ішіндегі жөн сұрауға лайықты бірден-бір абыз деп, және оның жауабындағы шындыққа күмән келтірудің өзі әдепсіздік болар еді деп батыл айта аламын.

Біз ғасырлар бойына жоғалтып алмаған және өзіміздің достарымыз әрі серіктеріміздей көретін осындай адамдардың, осындай ізашарлардың орнын басып отырған сәтте, мен өзімнің жаңа міндетімнің жауапкершілігі мен ауырлығын ерекше сезінемін. Менің қазіргі жасымда, өмірдің жемісті кезеңі артта қалған кезде, қызметтің жаңа саласына ауысу және адам оны өзінше әрі өзінің мінез-құлқы мен шұғылданатын шаруасының сипатына неғұрлым сай келетін тәсілмен атқаратын жағдайда, мұндай міндетті жақсы атқару оңай іс емес. Мұндай жағдайда, Аристотельдің және оның ұстазының пікіріне қарамастан, жұмыстың бір ғана жарамды әдісі болуы мүмкін емес деуге батылдық еткім келіп тұр. Мен өзімнің екі атақты ізашарымның да өздерінің ісін өте жақсы атқарғанына, бірақ әрқайсысы өзінше атқарғанына сенімдімін; бұған қоса, олардың жұмысының жемісті болуы нақ осылайша, әркім өзінше, бір-бірінің әдісін қайталамай жұмыс істеуінің арқасында мүмкін болғанына да сенімім кәміл. Оларға, сондай-ақ біздің бұрынғы ұстаздарымызға да, Цицеронның ұлы шешендер мен олардың ізашарлары туралы айтқан: «Omnes inter se dissimiles fuerunt, sed ita tamen, ut neminem sui velis esse dissimilem», — деген сөздерін бағыштауға болады. Сондықтан менің мәнерім өзімнің ізашарларымнан өзгеше болады, сонымен бірге мен өз міндетімді өзімше орындап, ізашарларымның ешқайсысына еліктемеуге тырысатындықтан, міндетімді де соғұрлым жақсырақ атқаратын болармын деп болжасам, бұл менің тарабымнан тым батыл кеткендік болмас деп ойлаймын. Менің университетке көп жылға созылған үзілістен кейін оралып отырғаным және бұл аралықта елеулі өзгерістер болғаны туралы сіздерге айтуымның еш қажеті жоқ; қазіргі оқыту мен әкімшіліктегі жәйттердің көпшілігі маған мүлде таныс емес екенін айтуым да қажетсіз. Бір кезде мен емтихан қабылдау жүйесімен таныс болатынмын, бірақ сол тұста да өзгерістердің тым жиі жасалатынын байқайтынмын, сөйтіп, өзімді емтихан алушы етіп тағайындаған сайын, маған жаңалықтарды іс барысында игеруге тура келетін, енді менің бұрынғы тәжірибем ежелгі тарихқа айналып отыр. Егер менің осыдан отыз сегіз жыл бұрын, екі семестр бойында, қазір университет реформасы жойып жіберген өз коллегиямда қызметте болғанымды есептемесек, университетте оқытудан да, университетті емес оқытудан да мүлде тәжірибесі жоқ адаммын. Даярлану ісінде мен «жаттау» деген жағымсыз сөзді қолданғым келмейді, студент өз семестрі үшін, немесе барлық емтиханнан өткен бакалавр менен әлдеқайда тәжірибелі. Бірақ мен бұл жөніндегі тәжірибесіздігімді кемшілік болар деп ойламаймын; әркімнің өз міндеті бар, сондықтан мен — бұл пайымдау жұртқа қаншалықты таңданарлық көрінсе де — студенттерді емтиханға даярлау, өзім сіздерге оқитын дәріс профессоры міндеттерінің бір бөлігін құрамайды деп ойлаймын. Профессордың өз міндеттері бар, олар едәуір маңызды, бірақ бұл міндеттер, менің пікірімше, мүлде басқа бағыттағы міндеттер; олар емтихандағы жетістік немесе сәтсіздік әрқашан есепке алынатын оқытудың ең ауқымды және еркін түрінен де мүлде ерекше болып келеді.

Профессордың рөлі оқытатын пәніне сәйкес, осы пәннің маңызына сәйкес немесе, дәлірек айтқанда, пәннің университет курсында алатын орнына сәйкес өзгереді. Әлдебір себеппен пәнді санаулы ғана шәкірттер оқып-үйренетін болса, профессор университетте бұл пәнді оқытатын жалғыз ғана мұғалім болса, оның осы ғылыми пән дамуының жоғары дәрежедегі өкілі бола тұрып, оқытудың ең қарапайым және бастапқы түрлерімен айналысуға тиіс болатыны айтпаса да түсінікті. Араб тілінің профессоры, мысалы, мен таныса алмағаным үшін жиі өкінуге тура келетін үлкен әдебиеттің білгірі болғанымен, араб әліппесіне тек студенттерді ғана емес, қажет деп табылған жағдайда кафедрадағы жолдастарын да оқытуға тиісті. Еуропа бостандығының ең ежелгі сонымен бірге ең жаңа тілінің профессорына да, Империяның өлмейтін тілінің, консулдар, цезарлар мен папалар тілінің профессорына да мұндай міндет жүктелмейді. Грек тілінін профессоры әлі күнге дейін тірі осы тілдің дамуының Гомердің дастанынан Регастың жырына дейінгі, Hekataios прозасынан Трикипустың прозасына дейінгі барлық сатыларының, барлық кезеңдерінің білгірі болуға тиіс. Сондай-ақ, латын тілінің профессоры да Империя тілінің Арвальдік ағайындылардың жырларынан Бернард Клервоскийдің гимндеріне дейінгі, Невий мен Метелл пікірталастарынан XIII ғасырдың аты белгісіз ақыны алғаш рет парламент реформасының бағдарламасын тамаша баяндаған «Saturnians» шығармасына дейінгі бүкіл даму сатыларымен таныс болуға тиіс. Егер біз олардан тек бастапқы тілдің тағдырын ғана емес, туынды тілдердің тағдырын да шолып шығуды, бұл тағдырды Лациум тілінің Рейн бастауларында немесе Дунай сағаларында қабылданған барлық түрлері бойынша шолып шығуды талап ететін болсақ, онда біз ерекше талап та қоя алмайтын боламыз. Бұл екі профессор да, грек тілінің профессоры мен латын тілінің профессоры өз кафедраларын ғылымдардың ішіндегі ең кең және ең терең, ең ежелгі және ең жаңасының мәңгі, өлмейтін тілдердің тарихы туралы ғылымның өкілдері ретінде ұстап отыр. Бірақ оларды, осындай кең ауқымды әрі терең тіл білімдерімен бірге, мен айтып өткен, араб тілі-профессорына жүктелгендей міндеттерден құтқаруға болады. Университеттегі кез келген ғылыми пәннің, профессордың өзінен басқа студенттері де, мұғалімдері де жетіп артылатын пәннің профессоры туралы да осыны айтуға болады. Егер мен өзім алып отырған кафедраның маңызын көтергім келсе, білімнің қандай да бір ірі саласының профессоры, Тиберий патшаның пікірі бойынша, мемлекет басшысының жағдайында болуға тиіс деген болар едім. Мемлекет басшысы консулдың, қазының немесе претордың міндеттерін атқаруға тиісті емес; тарих профессоры да дәл солай, коллегияның «туторы» немесе жеке «тутор» (ағылш. «tutor» — репетитор, жеке үй мұғалім. ауд.) міндеттерін орындамауға тиіс. «Majus aliquid et excelsius a professore postulatur». Оның міндеті — студенттерді емтиханға дайындау емес, емтихандар өткізетін және мүлде пайдасыз, тіпті зиянды болатын, тек құрал ретінде қолданылатын дипломдар берілмеуін қадағалайтын өкілдің қызметін атқару. Ол ғылымның өкілі болуға тиіс. Ол, егер қажет болса, тақырыпты зерттейтін кез келген адамға, біздің есінен айырылғанша қызық қуу және есінен айырылғанша емтиханға әуес болу пайда болған заманда, ғылым үшін ғылыммен айналысуға бос уақыт тапқан адамға, оның жас шамасына, ғылыми дәрежесіне қарамастан, көмекші және жетекші болуға тиіс.

Бірақ ол, ең алдымен, жас, ғылымнан бірдеңе білетін, бірақ әлі де көп нәрсені оқып-үйренуі қажет бакалаврларға ерекше көңіл бөлуге тиіс, ал олардың арасынан, әсіресе мұның өзі жүргізетін ғылыми пәнді басқаларға оқытатын адамдарды ерекше назарда ұстауға тиіс. Профессор да, бұл жас адамдар да — ұстаздар, дегенмен олардың мақсатты міндеті жөнінен бір-бірінен айырмашылықтары бар, сондықтан профессордың оқыту ісіндегі жеке тәжірибесі енді басқаларды оқытумен айналысатындар үшін пайдалы болуы мүмкін. Соның өзінде де оның мақсатты міндеті олардың мақсатты міндетінен өзгеше екендігі даусыз. Ол өз лекцияларында жеке өзінің зерттеулерінің және басқалардың зерттеулерінің, мұның пікірінше, тыңдаушыларға беретін идеяларының бәрін атап көрсетуге, тыңдаушысы оларды фактілермен таныстыра алатынның бәрін көрсетіп беруге тиіс. Бірақ, бұлай еткенде, оның осы секілді неғұрлым жеңіл, неғұрлым көрнекті және, бәлкім, оның өзіне де, тыңдаушыларға да мейлінше ұнамды іспен шектелуіне болмайды. Ол өзінің мақсатты міндетінің неғұрлым маңызды жағын ұмытпауға тиіс. Ол біздің заманымызда ең өткір тілді, ең айқын дәлелді тарих лекциясының тек дереккөздерден, мәтіндерге түсіндірмелерден тұруы керек екенін өзі де әрқашан есте ұстауға, басқалардың да әрқашан есіне салып отыруға тиіс. Ол өзінің жеке көзқарастары туралы айта алатынның бәрін, қандай да бір жаңа неміс кітабынан оқып білгенінің бәрін түпнұсқадағы дереккөздерді суреттеу үшін ғана пайдалануға тиіс, оларды дұрыс және жеткілікті зерттемей өткір тілділікке салынудың қандайы да тек бос сөз, маңызсыз шатпақ қана болып шығады. Ол өзі де, заңдарды және көзкөргендердің айтқандарын, хартиялар мен жылнамаларды, өткен ғасырлар туралы сақталып қалған, пергаментке жазылған немесе тасқа сызылған есептерді зерттеуге, басқаларды да осыған ден қойғызуға тиіс. Ол өзі де осы заманғы мәтіндерді, осы заманғы ескерткіштерді төзімділікпен зерттеуге, шамасы жеткенше басқаларды да осыған көндіруге және тартуға тиіс, талайлар мұндай дереккөздерді онша елемейді, олардан гөрі күні ертең-ақ басқа теориялармен ауыстырылуы әбден мүмкін теорияларға көбірек көңіл бөледі. Ол іргетас қалаумен айналысуға тиіс; түпнұсқаны мұраланудың осы іргетасы қаланғаннан кейін, оның үстіне барлық сөз құйындарына төтеп беретін құрылыс тұрғызуға болады. Тарих профессорына «кұмдағы» теорияның үстіне іргетассыз ғимарат салатын адамдармен, әлдебір даулы әрі күңгірт тарихи кезеңмен, одан бұрынғы және кейінгі дәуірлерді білместен-ақ, айналыса беретін адамдармен, оқиғаны көзбен көргендердің айтқанындай емес, өздеріне ұнаған әлдебір саяси немесе теологиялық, философиялық немесе артистік доктринаны қорғауға қолайлы болатындай күйде көргісі келетін адамдармен айтысып жатудың қаншалықты қажеті бар?.. Тарих профессоры мұндай істен бұлтара алады, ол оқиғалардың табиғи жолмен өрістеуіне мүмкіндік бере алады, ал құмға салынған ғимараттың өзінен-өзі құлайтыны, оны құлату үшін жел де, дауыл да керек емесі белгілі.

Сіздер профессордың міндеті жөніндегі менің көзқарасымның өте жоғары екенін көріп отырсыздар. Біз өзіміз жетуіміз мүмкін мақсаттардың ең биігіне, алдымызға ең жоғары, бәлкім, біз жете алмастай мақсат қойғанда ғана жете аламыз. Басқаша айтқанда, профессор тым болмағанда, өзі ұстап отырған кафедрадағы ғылыми пәннің толық білгірі болуға тырысуы керек; ол осы пәнді білуге, сөздің кең мағынасында жан-тәнімен берілуге тиіс. Егер бұл міндетті орындауға ақыл-ойы немесе адамгершілік қасиеттері аздық етсе, онда оның профессор роліне жарамағаны. Егер талап етілетін қасиеттер оның бойынан табылса, әрине, ол өз саласының білімін қалай еткенде жақсы дамытуды өзі шеше алады. Сондықтан тек тарих профессорына ғана емес, барлық басқа ғылыми пәндердің профессорларына да оқытудың қандай да бір қатаң әрі бұлжымас кодексін күштеп танудың қателік болары даусыз. Мен профессордың рөлі туралы өз түсінігім, университетті қайта құрушылардың ол жайындағы түсінігінен мүлде өзгеше деп ойлаймын. Соңғы реформа біздің еркімізбен жасалмағандықтан, ол бізге сырттан таңылғандықтан, мен бұл тақырып жайында еркін айта аламын. Мен өмір бойы университет ғылым ошағы немесе ғылыми зерттеу ошағы болуға тиіс деп сеніп келдім, ал соңғы жылдары қайта құрушылардың басты мақсаты оқу мен зерттеуді оқушылар үшін жеңілірек ету, бәлкім, сөздің әдеттегі мағынасында айтқанда, ұнамсыздығын азайту болған секілді. Бірақ соңғы кезде жасалған ережелер күткенге қарама-қарсы жәйтті көрсетіп отыр. Әрине, комиссия (университеттерді қайта құру жөніндегі) оқыту ісіне кедергі келтіру және оның ресми өкілдерін кемсіту үшін қолынан келгенінің бәрін жасауды мақсат етуде деп пайымдау оңай емес. Бірақ, егер ол осындай мақсат қойған болса, оған жетудің өте оңтайлы құралын таңдаған деуге болады. Университеттің жаңа жарғысы профессорды ғылымның өкілі емес, оны қарапайым мұғалім, репетитор (usher) деп санайтын, оның өзінде де — осылай айтуға батылым жетеді — тым төмен типтегі репетитор деп санайтын секілді, ендігі жерде оны қатаң және ұсақ жарлықтармен байлап ұстамаса, сірә, жарғы міндеттейтін жұмыстан жалқауланып кететін болар. Іске осындай көзқарастан өзге ештеңе де профессордың өз қарауындағы ақыл-ой күштерін толық дамытуға мұншалықты кедергі келтіре алмайтыны, оны өз ісіне жай ғана қызмет міндетіне қарағандай дәрежеде қарауға мәжбүр ете алмайтыны және бұл іске толығымен берілуіне бөгет бола алмайтыны анық. Соңғы уақытта коллегиялардың негізін қалаушыларды коллегия мүшелерінің өмірі мен қызметін бақылайтын қатаң және бұлжымас ережелер жасағаны үшін мазақтап күлетін адамдар аз болған жоқ. Міне, енді білім барынша гүлденген кезде, соңғы қайта құру шаралары бойынша, біз нақ сол ескі ережелердің өзіндей дерлік ұсақшыл тәртіптердің, профессорларға арналған тәртіптердің жиынтығын алып отырмыз. Бұлар жас жігіттер мен олардың тікелей тәрбиешілерін өз кафедраларында орныға алмайтын адамдарды бақылауды емес, өздерінің білім салаларының білгіріне айналмаса, көздейді. Менің ойымша, бойында профессорға қажетті барлық сапалық қасиеттері бар адам үшін — ал мен бұл университет профессорларының көпшілігі сондай жандар деп ойлаймын — иә, сондай адам үшін мынадай-мынадай сағаттарда мұншама лекция оқисыз, бұған қоса, дәріс бергеніңіз үшін бір комитеттің алдында жауаптысыз, ал енді бір комитетпен ақылдасып отырасыз дегенді есіту оншалықты ұнай қоймайды. Комитеттердің мүшелері мені кешіре жатар, оларға айтарым мынау: мен мұндай комитеттерге, Аполлоний Тианский рақымсыз билеуші жөнінде қандай сезімде болса, сондай сезімдемін: Аполлоний оның басы нешеу екенін және бұл бастардың мойыны мен тістері қандай екенін ажырата алмаған! Шынына келгенде, комитеттердің мүшелері жарғыда көрсетілгендей онша қорқынышты емес деседі. Әрине, комитеттердің мүшелері дұрыс ойлап-пайымдаса, олар өздерін профессордың көзіне шыққан бөрене еткісі келмесі даусыз, ал жарғыны құрастырушылар оларды, сірә, сондай бөрене жасамақ болса керек, оның үстіне профессор да, комитеттердің өздері де осындай өрескел әрі ұсақшыл кысымдарға толы жарғыны жойып жібере алмайды. Әлдебір азат етуші бізге сырттай таңылған істі қиратуды ойластырмайынша, біздің өзімізге салынған бұғауға көнуімізге тура келеді.

Сонымен, қазіргі оксфордтық профессордың кісендеулі жағдайда жұмыс істеуге тура келеді, бірақ соның өзінде, ол бәрібір жұмыс істей алады. «Жаңа тарих» аталатын ғылымның профессоры басқа жолдастарына қарағанда өзін көбірек қысымда қалғандай сезінеді. Өз лекцияларында еске салып өткендіктен, менің «ежелгі» және «жаңа» тарих, «ежелгі» және «жаңа» тіл деген, тағы сол сияқты сөздермен шамаланатын айырмашылықтарды мойындамайтынымды сіздерге тағы да айтудың қажеті жоқ. Өзім «ежелгі» деп аталатынға да, «жаңа» деп аталатынға да арналған ғылыми қызметімнің өне бойында мен осы екі пәннің арасында бар-мыс делінетін айырмашылықты көріп-біле алмадым.

Мен «ежелгі» тарих қай жерде аяқталып, «жаңа» тарих қай жерде аяқталатынын ажырата алмай-ақ қойдым. Және бұл жайында өзгелерден сұрағанымда да, басқа ғалымдардың еңбектерін оқығанымда да, мен бұл жөнінде келіспеушіліктің көп екенін көріп, олардан ештеңе үйрене алмадым. Бірде, достарымның бірі маған жаңа тарихтың француз революциясы заманынан басталатынын айтты. Маған белгілі болып отырғанындай, көптеген адамдар, тым болмағанда, Франциядағылардың көпшілігі осы пікірді мақұлдайды. Ал барон Бунзен болса жаңа тарих Авраамнан басталады деп санайды. Меніңше, бұлар қарама-қарсы шектен шығулар; бұл екі шектің ортасында да қаншама аралық буындар жатыр. Сірә, қандай да бір уақытты анықтаудан бұлтаратындар дұрысырақ жасайтын секілді, енді осыдан туындамай қоймайтын салдар мынадай: демек, анықталмайтын нәрседен айырмашылықты да көруге болмайды дейтіндер мұнан да дұрыс пайымдайды. Қалай дегенмен, университет бұл мәселе жөнінде ештеңе де шешкен жоқ. Отыз бес жыл бойындағы барлық айтыстарда мен жаңа тарихтың басталар тұсын анықтай алмадым. Тіпті соңғы комиссияның да бұлайша анықтау ісін өз міндетіне алуға батылы жетпеді. Жаңа тарихтың профессоры жылына қырық екі лекция оқуға тиіс деген ұсақ жарлық шығарған адамдардың өздері де, оны нақ қырық екі жақсы лекция оқуға қалай мәжбүрлейтінін айтпағаны былай тұрсын, оған нақты не туралы лекция оқу керектігін көрсете алмаған. Олар профессорға «жаңа тарихтың қандай да бір бөлігі туралы» дәріс оқуға жарлық етеді, бірақ «жаңа тарихтың» мәнін ашып айтпайды. Демек, олар біз ұсынған кез келген уақытты қабылдай бермекші. Маған, егер мен «жаңа тарихты» оқытуды төрт корольдің бес корольге қарсы шайқасынан бастасам да, немесе, керісінше, 1789 жылдың алдындағы оқиғалар туралы нақ ашпасам да, бәрібір, жарғы шеңберінен шықпайтындай көрінемін. Бір сөзбен айтқанда, профессор қызметіне қысым көрсетуден -босанудың құралы оның өзінен табылып отыр. Мен, тым болмағанда, өз пәнімнің аясында өзімді еркін сезіне аламын. Бірақ қорықпаңдар, менің бұл еркіндігімді, мені басқа кафедралардың облыстарына басып кірді, бұл үшін олардың өкілдері шағымдануы мүмкін деп түсінбеңіздер. Мен, шындығында, бір-бірінен айырмашылығы жоқ пәндердің арасын босқа айыру Оксфорд университетінің жарғысынан біржолата алынып тастауын, тым болмағанда оны осылай жоюға қарай, жақында Кембридж университетінде жасалғандай қадам жасалуын шын жүрегімнен қалаймын. Енді Кембриджде, парасатты ойлау мен ғылым талабына сәйкес, бір мезгілде Фукидит пен Ламберд Герцфелсдті оқуға болатын кафедра бар. Біздің атақты бауырласымыздың абыройы асып, даңқы арта берсін, солардан үлгі алуға құдай ондап, біздің де ақылымыз жеткей, лайым. Мен енді бұл мәселені егжей-тегжейлі талқылап жатпаймын, ол жайында соңыра айтатын боламын; бірақ осы алғашқы лекциямда мұндай «ежелгі» және «жаңа» деген бөлудің табиғилыққа жат екенін, оның Еуропа тарихының негізгі ұлы фактісін толық және біртұтас баяндауға, нақты айтқанда, Римнің күш-қуатының өсуі мен дамуын баяндауға бөгет болатынын көрсетпей кете алмаймын. Шығыс және батыс империялар жөніндегі түсініктердің таңданарлық шатастырылуы, көптеген ғалымдардың бұл мәселеге қатысты деректерінің ақтаңдақтарға толы екені, едәуір дәрежеде заттарға осы тұрғыдан қараудан туындайды, оларға әлдебір тұтас нәрсе ретінде қараса, өте қарапайым болып көрінеді, ал егер қандай да бір тарихи кезеңді одан бұрынғы және кейінгі кезеңмен байланыссыз қарастырса, олар мағынасынан айырылғандай көрінеді. Соңғы Константиннің қанша-қаншалықты біріншінің соңғы Франциялықты Бірінші Карлдің мұрагері болғанын түсіну, егер Карл мен Константиннің қандай жөнмен және қандай тарихи жағдайлар арқылы Рим республикасының консулы, шешені әрі бас абызы Гай Юлий Цезарь Октавианның ізбасарлары болғанын алдын ала біліп алмасаңыз, мүмкін емес. Сондай-ақ осы республиканың ең жақсы провинцияларының бірі, өзінің шырқау көтерілген кезінде біздің отанымыздың тарихымен тығыз байланысты болған атақты аралдың тарихына үңіліңізші, И. Сицилияға қараңыз: бұл — халықтардың тоғысқан жері, бұл - наным-сенімдердің шайқас алаңы, арийлер мен семиттер қызу, қырғын күрес жүргізген жер осы. Егер біз бір ғана сәтін алып қарасақ, мұндай оқиғалардың тамаша циклі өзінің өміршеңдігін мүлде жоғалтады. Финикиялықтармен күрес те, сарациндермен күрес те, егер біз оларды бөлек, бір-біріне байланыстырмай қарасақ, өз маңызының жартысынан айырылады; Тимолеон бізге Рожерсіз толық бейнесінде, тарихи тұлға ретінде көрінбейді, сол секілді Рожер де Тимолеонсыз көрнекі тарихи кейіпкер бола алмайды. Араларына табиғи айырмашылық жоқ кезеңдерді табиғи емес жолмен болудың зияны университетте оқылатын пәндердің біріне ғана тиіп қоймайды, бұл бүкіл осы оқыту жүйесіне кері әсерін тигізеді. Бізге ХІХ ғасырда кезінде ХІҮ ғасырдың ғалымдары жасағанды жасау керек болады. Олар әлемге ежелгі дүниені ашумен бірдей маңызды болған жаңа білім әкелді. Бізге енді бүкіл әлемді, білім атаулыны — ежелгі мен жаңа, бұрынғы мен қазіргі білімнің бәрін, салалық бөлімдерінің өзара ара қатысына сәйкес біртұтас білімге біріктіруге тура келеді. Он алтыншы ғасыр Греция мен Италия тарихының, тілінің дамуындағы белгілі кезеңдердің өміршеңдігі мен маңызын ашып берді; он тоғызыншы ғасыр бұл кезеңдердің осы елдер мен өзге де елдердің тарихы мен тілінің дамуының басқа кезеңдеріне қатынасын анықтауға тиіс. Тек саяси тарих жөнінде емес, тіл мен өнер жөнінде де осылай істеу қажет. Бізге «осы заманғы мектеп» немесе «осы заманғы көзқарас» қажет емес; бізге «жаңа» тілдер делініп жүрген, «ежелгілерден» өзгеше мектеп қажет емес; бізге «классикалық археология» аталып жүрген кафедра басқа дәуірлер археологиясынан өзгеше кафедра қажет емес. Бұл мүлде жалпы ереже және оның шын мәнінде дұрыс оқытудан яки еркін дәріс беруден өш алу шарасы ретінде Оксфорд университетімен бірге барлық басқа университеттердің тіршілік етуінің өзіне тікелей қатысы бар. Білімсіз әрі шамадан тыс батыл, сөйте тұра өздерін философ санайтын және өзгелер де бұларды көбінесе солай деп танитын адамдар барлық зерттеулердің ең берік негізін құрайтын мәселелерді оқып-үйренуді, онсыз бізге өз мектептеріміз бен аудиторияларымызды жабуға тура келетін оқып-үйренуді, өзінің ғимарат емес, тек оның негізгі екенін ұмытқан жағдайда ғана теріс пайдаланылатын оқып-үйренуді үнемі қорқытумен, оған күлумен келеді. Біз осындай адамдармен күресуге дайындалуымыз керек, егер біз бұған жақсы дайындалсақ,біздің міндетімізде орындалады; бірақ өз ғасырымыздың ұлы жаңалықтары бізге айтқан ғибраттарға саңырау кезде, барлық ғылым салыстыру әдісімен алып жатқан жаңа тіршілік қуатына назар аудармаған кезде, — бір сөзбен айтқанда, «ежелгі» және «жаңа» тарих деп, «ежелгі» және «жаңа» тіл деп бөлуді қоймай қасарысқан кезде, біз оған дайын бола алмаймыз. «Өлі» тіл аталатындарды оқып-үйренуге біздің бөлген уақытымызды бекерге кеткен уақыт, сол сияқты ерте кезде болған елеусіз қоғамдарды оқуға да бізді босқа уақыт шығын етеді деген пайымдау бар. Мұндай пайымдау білімсіздік пен ұшқары ойлаудың салдары екені анық, дегенмен істің қазіргі жағдайында оған қарсылық білдіруге тура келеді, бірақ біздің қарсылығымыздың орынды екені табиғи емес айырмашылықтарды ұстап отырған кезде, сол арқылы қарсыластарымыздың қолына қару ұстатып отырған кезде, толық дәлелденбейді. Білімсіз адамдар «өлі» деп атап жүрген, ал шынын айтқанда тірі, тіпті біздің заманымыздың өзінде дәл солардай адамдардың сөйлеуі мен ойлауына күшті әрі терең әсер ететін, Грекия мен Италияның сол бір көне түрдегі және қазір қолданылып жүрген тілдеріндей тірі тілдер жоқ екеніне біздің бәріміз де келісерміз деп ойлаймын. Егер бұл тілдер «өлі» болса, онда оларды көміп тастаңыздар, немесе, тым болмағанда, мұны осындай рәсіммен айналысуды дұрыс көретін адамдардың еншісіне қалдырыңыздар. Бірақ мәселе біздің оларды әлі тірі деп санайтынымызда, оларды ғимараттың негізгі, іргетасы, тәж-күмбезі, мәдениет пен еркін білім атануға лайықтының бәрінің орталығы санайтынымызда, және оларды біз нақ осылайша «өлі» еместігі үшін емес, керісінше, өмірде бар тілдердің ішіндегі ең жандысы, ең оңтайлысы екендігі үшін солай санайтынымызда болып отыр. Бірақ біз ескіні жаңадан, ата-ананы балаларынан бөлетін болсақ, егер біз сөздердің пайда болуы мен одан кейінгі дамуын білмесек, онда біздің қандай да бір тіл туралы мағлұматтарымыз мүлде жеткіліксіз болатынын жұртқа естірте жария қыла алмасақ, біздің пайымдауымыздың дәлелділігі кеми түседі, біздің бекінісіміз білімсіз адамдардың шабуыл жасауына көбірек мүмкіндік береді. «Ежелгі тілдер» және «жаңа тілдер», латын тілін оның туынды тілі — француз тілімен байланыстырмай оқып-үйрену, ал француз тілін оның атасы — латын тілімен байланыстырмай оқып-үйрену — мұндай олақтық пен әрі негізсіз бөлу біздің қамалдарымыздың ең берік дегенін жау қолына беріп қояды. Мұндай айырулар XVI ғасырда да болған, бірақ оған тандана да, мұны ол кездегілердің бетіне баса да алмаймыз, ал енді біздің XIX ғасырдың ғылымына қатысты осылай айтып отырғанымызды мақтауға да, ақтауға да болмайды. Біздің тілдер туралы айтқанымызда саяси тарих туралы да айтуға болады. Егер біз оз туымызға мен осы кіріспе лекциямда еске салған, Арнольдтің «Грекия мен Римнің шын мәніндегі осы заманғы, бірақ негізсіз ежелгі тарих аталып жүрген» тарихы туралы айтқан алтын сөздерін жазып қоймасақ, онда біздің өз жауларымыздың «ұсақ мемлекеттер» немесе «осыдан екі мың жыл бұрын болған шайқастар» жөнінде бізге тиісуіне лайықты дәрежеде жауап беруге шамамыз келмейді. Әрине, Рим Империясы тіпті «ұсақ мемлекеттер» тақырыбына тақпақ айтып жүргендер үшін де айтарлықтай ұлы болған деп дәлелдеуге болады; бірақ жауларды олардың өз облысында бас салу керек; бізден жырақта қалған осы бір ұсақ мемлекеттердің тарихы, нақ сол жырақтағы ұсақ мемлекеттердің тарихи ретінде, адамзат ілгерілеуінің тарихы туралы ғылымның маңызды бөлігін құрайтынын, және оны оқып-зерттемейінше, кейінгі дәуірлердегі үлкен мемлекеттердің өмірін түсіне алмайтынымызды жалпақ жұртқа жария ету керек. Дәуірдің нағыз тарихи өміршеңдігі оны қазіргі оқиғалардан бөліп алыстатуда емес, керісінше, бұлармен жақын байланыстыруда екенін жұртқа естірте айту керек. Тарихи кезеңдерді бір-бірінен бөлуді қойғанша, сол арқылы оларды шынайы маңызының жартысынан айыруды қойғанша, біз мұны толығымен орындай алмаймыз. «Ежелгі» және «жаңа» аталып жүрген-тарихты жеке мектептерде, жеке кафедраларда ешқандай өзара ішкі байланысы жоқ пәндер секілді оқытуды қойғанша, ол дәрістерді бір-біріне ешқандай қатысы жоқ мұғалімдер мен профессорлардың оқытуын қойғанша өз бағытымызды толық қорғай алмаймыз. Егер біз «ежелгі» тарих, «ежелгі» тілдер шын мәнінде дұрыс және шын мәнінде еркін дәріс берудің бөлігін құрасын десек, онда біздің ережелерімізге шабуыл жасаушылардың бәріне, осыдан қырық жыл бұрын Арнольд бізге үйреткендей, олар негізсіз «ежелгі» атап жүргендердің біз оқып-зерттеп келе жатқандардың ішіндегі ең «жаңасы» екенін ашық мәлімдеуге тиіспіз.

Менің жеке өз басым үшін «жаңа тарих» профессоры деген атау маған салынған бұғау секілді көрінеді. Әрине, бұған көнудің жеңіл болуының себебі бар: «жаңа» тарихтың не екеніне ешкім анықтама бермейді, өйткені мұндай анықтама жасаудың мүмкін емес екенін бәрі де біледі. Бірақ мен «жаңа» тарих анықтамасының біреуін ризалықпен қабылдаған болар едім; менің «ежелгі» мен «жаңаның» арасын бөлетін белгілі бір сызық тартуға тәуекел етуіме болатын бір тармақ бар. Бұл тармақ, бұл тарихи кезең біздің заманымызға француз революциясы секілді жақын да емес, бірақ Авраам дәуірі секілді алыс та емес. Егер сіздер арийлер Еуропасы жазба тарихының алғашқы нышандарын «жаңа» кезеңнің бастауы деп тануға келіссеңіздер, мен «ежелгі» мен «жаңаның» арасына бөлу сызығын тартуға келісемін, ал сіздер бірінші олимпиаданың өткен уақытын немесе одан да алысырақ уақытты осындай нышандар деп танырма екенсіздер. Біз тарихты бөлудің бастапқы нүктесін тек осы кезеңнен ғана таба аламыз; бұдан беріректе, жаңарақ тарихи кезеңдердің қай-қайсысында жүргізілген болу сызығының өзі жасанды әрі қате болып шығады. Біз үшін, Еуропаның барлық қазіргі халықтары үшін, біздің жеке өзіміздің тарихымыз да, бізбен туыстас халықтардың тарихы да осы кезден басталады. Бұл - біздің саяси болмысымыздың басы, біздің ана тілімізбен туыстас тілдердің, әлі күнге дейін біздің барлық зерттеулеріміздің негізін құрап келе жатқан тілдердің шыға бастаған кезі. Еуропалықтардың саяси тарихында, Гректер мен Итальяндардың, Кельттердің, Тевтондар мен Славяндардың тарихының оқиғаларында әлі күнге дейін ойналып келе жатқан үздіксіз ұлы драма осы уақыттан басталады. «Жаңа» тарих атауын ауызға алғанда, мен осы сөздің ең кең мағынасында, біздің өз тарихымыз туралы, тарихтың кейбір салаларынан, мысалы біздің қазіргі тарихымыздың оның бөлігін құрамайтын салаларынан ажыратылатын тарихымыз туралы айтатын боламын. Біздер, жаңа тарихты, яғни соңғы жиырма жеті ғасырдағы Еуропа тарихын оқып-зерттейтін адамдар, ежелгі деп тану жөн болатын тарихқа, сонымен бірге шынымен өлі, қазіргі ғалымдар өлтірген тілдерді зерттеуге қосылған маңызды үлестерді әрқашан құптап, мақұлдаймыз. Афин архонттары мен Рим консулдарының тарихын біз Венеция дождары мен ағылшын корольдерінің тарихы ретінде біздің ғылымымыздың маңызды бөліктері деп танимыз, ал Аккадийлер мен Ассирия туралы табылған есеп-деректерді біз зерттеу үшін өте пайдалы әрі бағалы, бірақ біздің ғылымымыздың аясынан тыс материалдар деп қана танимыз.Зерттеудің бұл екі түрінің арасында жақын байланыс бар; олардың бірі екіншісіне көмектесе алады; бірақ аккадийлер тарихы ағылшын тарихына рим және грек тарихы секілді оқу құралы бола алмайды, ол антропология, палеонтология және геология секілді көмекші құрал болады. Бұл ғылымдардың бәрі де тарих үшін көмекші қызмет атқарады; жалпы, нағыз тарихшыға көмекші құрал бола алмайтын қандай да бір ғылыми пәнді атау қиын; бірақ олар, туыстас ғылымдар болған күннің өзінде, бір ғылымның бөлімдері ретінде емес, өз алдына көмекші құралдар ретінде қызмет етеді. Біздің «жаңа» тарихымыздың шегінен тысқарыда шын «ежелгі» тарихтың зерттеу өрісі жатыр, оның қазіргі Еуропаның саяси өміріне ықпалы болған жоқ, бірақ ол өз зерттеушілері мен оқытушылары бар бөлек білім саласы деп тануға лайық. Біздер, Еуропа тарихын зерттеушілер мен оқытушылар, Еуропа елдерінің тарихымен айналыспағанымен, қазіргі күні де өмір сүріп келе жатқан халықтардың тарихымен айналысатын ғылым салаларының аясында ашылған жаңалықтардың бәрін құшақ жая қарсы алуға тиіспіз. Біз өз елдеріміз бен халықтарымыздың тілдері мен нанымдарының тарихын, кезінде олардың, еуропалық арийлердің тікелей көршілері әрі бақталастары болған халықтардың тілдері мен нанымдарына қарым-қатысын зерттемесек, толық анықтай алмаймыз. Грекия мен Римнің тарихы бізді аттап басқан сайын Еврейлердің, Финикиялықтар мен Арабтардың тарихына апарып жанастырады. Палермо сарайларынан оңнан солға қарай жазылған, норман корольдерінің бұйрығымен сарацин ұсталары жасаған әшекейлі әріптерді көргенде, христиан шіркеулерінің ең керіктісі Юстинианның өрнектері орнына дәл осы әлемдік тілдегі жазбалар қолданылғанын көргенде, біз әрине, араб тарихын зерттеу біздің тарихымызбен қатарлас жүретін, онымен шырмасып та кететін, бірақ бәрібір дербес ғылыми пән екенін мойындауға тиіспіз. Семит тарихының, әсіресе араб тарихының өзінің ерекше зерттеушілері мен оқытушылары болуы тиіс, бұған қоса, біздің зерттеулерімізге оның тікелей қатысы болғандықтан, тарих ғылымының осы екі саласының әрқайсысының зерттеушілері екіншісінің, тым болмағанда, басты фактілерімен таныс болуға тиіс. Финикиялықтардың, Арабтардың және арабтардың дінін қабылдаған халықтардың тарихын өз отанымыз бен өз халқымыздың тарихы секілді білмегенмен, тұрақты әрі қуатты бақталастардың тарихы ретінде білуіміз керек. Өз халқымыздың тарихына қатысты айтарым — ол үшін біз уақыт пен кеңістікте бір ғана шекараны тани аламыз; бұл шекара Римнің саяси, моральдық және діни ықпалында өскен адамдар тұратын жерлермен өтеді; бұл тарихтың бастауын біз Гректер Рим туралы алғаш рет қандай да бір мәлімет алған дәуірдің тұсынан іздеуге тиіспіз.

Алайда өзіміздің жетілмеген әлемімізде біздің жағдайға бағынуымызға тура келеді. «Ежелгі» және «жаңа» тарих деп болу қаншалықты зиянды әрі негізсіз болғанымен, ол университетте жарғыға сәйкес мойындалып тұрған кезде, «ежелгі» және «жаңа» тарихтың жеке кафедралары, профессор бөлімі бар кезде, «ежелгі» профессордың оқыту өрісі бірінші олимпиаданың кезінен де кейінірек дәуірге дейін созылып жатқан кезде, «жаңа» тарих профессоры бұған қарсылық білдіре тұра, өзі оқытатын пәннің атына әлдебір мағына беруге және өзінін «ежелгі» әріптесімен соқтығысып қалмау үшін өзіне қандай да бір арнайы өрісті бөліп алуға тиіс болады. Мен, тым болмағанда, уақытша, университетте тарих пен тілдерді оқыту тәртібі осы заманғы ғылымның дамуына сәйкес қайта құрылғанға дейін, кез келген басқа шарадан жарамды болатын осындай болу сызығын жүргізуді мүмкін іс деп ойлаймын.

Тевтон халықтары империяның аумағын қоныстанған уақыт, бесінші ғасыр — бүкіләлемдік тарихтың ең тамаша кезеңдерінің бірі. Бұл — дәуір ертедегі дәуір, біздің заманымызға дейінгі екінші ғасыр қаншалықты маңызды болса, соншалықты маңызды кезең.

Рим осы соңғы кезеңде Еуропаның басшысына айналды, оның иелігі қандай нақты түрде көрінетіні осы кезде белгілі болды; ал аталған кезеңдердің алғашқысында Римнің саяси күш-қуаты азайған, ал кейбір батыс провинцияларында түпкілікті қираған күндерде, оның тұрақты ықпалы қандай болатыны анықталды. Тарихи дәуірлерді бұлайша бөлу, әрине, қарсылық туғызуы мүмкін, өйткені тарихи оқиғаларға, философиялық көзқарас тұрғысынан қарағанда, Карфаген тонауға ұшыраған ғасыр мен Рим бірінші мәрте тоналған ғасыр белгілі бір дәрежеде өзара байланысты болғандықтан, бөлек қарастырыла алмайды. Мен, шынын айтқанда, тарихи кезеңдерді қандай да бір бөлуге нақ осындай қарсылық білдіруге болатынын дәлелдеп тұрмын, бірақ оларды қайткенмен де бөлу өте керек болған жағдайда, мен ұсынғандай етіп болу, кез келген басқа бөлу түрінен гөрі, аз қарсылық туғызатынын мойындау қажет. Мен көрсеткен дәуір жаңа тарихты зерттеуді бастау үшін өте қолайлы нүкте болып көрінеді; осы дәуірде Батыс Еуропаның ұлы ұлыстарының пайда болуына негіз қаланды; осы дәуірде Готтар Испанияда, Бургундтар мен Франктер Галлияда, Англдар мен Саксондар Британияда қоныстанды. Егер біз толық мың жыл бойы «ежелгі» тарих осы дәуірмен қатарлас жүріп отырғанын мойындасақ, мен бұл дәуірді, белгілі бір жағдайда, «жаңа» тарихтың басталуы деуге көнер едім. Осы мыңжылдық кезең ғылымның екі саласының профессорлары да оқитын дәріс аясына енер еді, бірақ олар бұған әртүрлі көзқарас тұрғысынан қараған болар еді; «ежелгі» профессор оған отаны Рим жерінде — әуелі ежелгі, одан соң жаңа Римде болған адамның көзімен; ал оның «жаңа» әріптесі бұл кезеңге өзінің шығу тегі жөнінен Рим жеріне кейін қоныстанған, Римді жаулап алушылардан оның оқушыларына айналған, сөйтіп, өздерінің корольдеріне өздері. саяси үстемдігін құлатқан мемлекеттің атақ-дәрежелерін беруді жоғары мәртебе санаған неғұрлым жас халықтарға жататын адамның көзімен қараған болар еді. Бір сөзбен айтқанда, «жаңа» тарихтың профессоры, мұндай атауға әлі де қарсылық білдіре отырып, өз зерттеуінің шекті тарауын Тевтондардың қоныс аударуы тыйылып, олар мекендеріне орныққан кез деп таныса, онда ол өте белгілі және түсінікті әрекет өрісіне ие болады. Соның өзінде, егер ол оқта-текте біздің нәсілімізбен бүкіл әлем тарихының сол бір ұлы дәуіріне, Тевтобург орманында тағдырдың жазуымен ерікті Германия тіршілік ететін, ол ерікті Англияны өмірге әкелетін, ал соңғысы өз кезегінде ерікті Американы өмірге әкелетін болып шешілген дәуірге назар аударып тұрса, кешірімді болмақ. Ол тіпті біздің тумаластарымыздың сәтсіз шапқыншылығымен, ерікті Arpinum'a диқандарының қарсыласуы тоқтатқан жорығымен, сондай-ақ Рим қыраны, Мария-қыран Aquae Sextiae даласының үстінде алғаш қанат сілтеген дәуірмен де шұғылдануға құқылы. Оған таза Гректік және таза Римдік жәйттің бәрін оқытудан бас тартуға тура келеді. Тевтон халықтарының және тевтон заңдарының тарихшысы Тацитті, Страбон мен Цезарды зерттеуден толық бас тарта алмайды; бірақ ол, қанша өкінгенімен, өзі қатысқан әрі онда белгілі рөл атқарған оқиғалар тарихын жазып қалдырған адамның жұртқа беретін жан-жақты әрі терең тәлімді тарихынан бас тартуға тиіс. Әмбебап тәжірибелі және әмбебап ойлай білетін жазушыны, Филопоименнің күлі салынған сауытты қолына ұстаған және Карфагеннің өртенуін көзімен көрген, бақылаушы әрі ұстаз адамды — Полибийді зерттеуді ол өзінің «ежелгі» профессор әріптесіне беруге тиіс.

Енді өзіміз оқытатын тақырыпты таңдау және баяндау туралы, сондай-ақ Саларий тақуалары алдында Готт кернейлерінің зәрені алған даусы алғаш рет естілген сол бір ғасырларға жататын мәтіндерді таңдау туралы бірер сөз айтайық. Біздің оқыту жүйеміз толық қайта құрылғанға дейін, мен сіздерге оқытатын ғылыми пәнді парасатты ету үшін қолдан келер шараның ең дұрысы - «жаңа» тарих аталатынмен айналысушы адамдардың бүкіл күш-жігерін ескі Literae Humaniores оқыту мектебінің әдістері бойынша азды-көпті баяндауға болатын кезеңдерді оқып-үйренуге бағыттау болмақ. Бұл мектеп студентті философ, филолог немесе тарихшы етіп шығаруға күш салған емес, бірақ оның өзі солардың бір болуы үшін мүмкін болған құралдың бәрін берді. Жаңа тарих пәнінен емтихан кабылдаушы ретінде ұзақ уақыт істеген кезімде менің байқағаным — ескі әдіс бойынша оқыған студенттер басқа емтихан тапсырушыларға қарағанда, өздерінің мағлұматтылығы жөнінен ғана емес, ескі мектептен алған дағдылары, ежелгі және кейінгі тарихи кезеңдер туралы дұрыс пайымдауға мүмкіндік беретін ойлау дағдылары жөнінен де анағұрлым озық болды. Бізге өз біліміміз саласының игілігін санай алатын сол он төрт ғасырдың ішінен кейбір дәуірлерді басқа дәуірлерден жақсырақ оқып-зерттеу — ойлау мен талқылаудың дұрыс ғылыми дағдыларын игеруге көмектесе алады. Мен соны дереккөздерді өте мол, мұндай шектен тыс молшылық әдеттегідей университеттік оқыту мақсаттары үшін олардың мүлде жоқтығымен бірдей болатын ең жаңа тарихи кезеңдерді зерттеуді немесе даулы дәуірлерді зерттеуді жаратпаймын, мен дұрыс оқып-зерттеу әдісіне мұнан өткен жат әдісті, іргетассыз тұрғызылған ғимарат атауына мұнан лайықты зерттеуді көзге елестете алмаймын. Мен үшін қазіргі заманды зерттеу дереккөздерді шын мәнінде егжей-тегжейлі зерттеуден атымен бөлек нәрсе екені мүлде күмән туғызбайды. Газеттер бізге хабарлаған әлдебір қазіргі оқиға бүкіләлемдік тарихтың бір бөлшегін құрайтыны даусыз, оны тарихи көзқарас тұрғысынан зерттеуге болатыны және солай етілуге тиіс екені де күмәнсіз. Біздер, Италия мен Германия біріккен уақытпен замандас болған, Еуропаның оңтүстік-шығысында жаңа ұлттар қалыптасуының куәсі болған адамдар, Полибийдің немесе Прокопийдің ғасырлары секілді оқиғалар мен ұлы тарихи қайта құруларға бай ғасырда ғұмыр кешіп келеміз. Бірақ өз ғасырымызда университеттік оқытудың тақырыбы ету туралы ұсынысқа қарсы қазір біздің осы ғасырды зерттеуге шығармаларын пайдалана алатын Полибиіміз де, Прокопийіміз де жоқ деген салмақты дәлел айтуға да болады. Еуропа тарихының соңғы екі яки үш ғасыры әдеттегі университеттік оқытудан, емтиханда тексеруге жататын әдеттегі әрі міндетті жұмыстан гөрі, жеке зерттеулер үшін, арнайы курстар үшін анағұрлым лайықты екені күмәнсіз. Осы ғасырлар тарихы туралы білімнің негізділігі одан едәуір ерте кезеңдер тарихы туралы білімнен кем болмауы мүмкін, бірақ мұндай негізді білімді жас кезде алу оңай емес, әрі оны едәуір ежелгі дәуірлер тарихы туралы білімнің емтиханындағыдай тексеру де жеңілге түспейді. Соңғы онжылдықты, әсіресе анық байқалғандай, ең жаңа тарихи дәуірлерді оқып зерттеуге шектен тыс құлшыну, маған қай жағынан алғанда да зиянды болып көрінеді. Ол біз бітеп тастауды басты міндетіміз санауға тиісті тұңғиықты тереңдете түседі; ол жеңіл ойлылық пен бос даңғазалықты туындатады; ол, былайша айтқанда, біздің алдымыздағы ұрпаққа сіңісті болған, ескі мектептің қатаң үйрету әдісіне қарағанда, анағұрлым жеңіл пән ретінде «жаңа» тарихты оқытудан бастай дұрыс болады-мыс деген пікірмен үндесіп жатыр. Мен өзімнің барлық ресми және жеке ықпал-беделімді «осы заманғы» тарих, қалай болғанда да, «ежелгі» тарихтан жеңіл емес екенін дәлелдеуге жұмсайтын боламын. Мен өзімде болатын күш мүмкіндіктің бәрін «тақырыптар» және «кезеңдер» аталатын жалған зерттеуді сенімнен айыруға жұмсайтын және кітап оқып-зерттеудің ескі, дұрыс жүйесіне оралу үшін қолдан келгеннің бәрін жасайтын боламын. Тарихты зерттеудің бірден-бір негізі түпнұсқа мәтіндермен жұмыс істей білуде жатыр. Бұл шеберлік - қандай бір зерттеу үшін де алдымен қажетті шарт, студенттердің өздері де, ал тәрбиеші (тутор) мен профессор олардан да артық шеберлікпен мәтіндерді түсіндіруде, анықтау мен салыстыруда көп іс тындыра алады. Бірақ «кітап» білімі — бәрінің негізі, бастауы, абсолютті қажеттілік; басқасының бәрі де онсыз бос әбігершілік болып шығады. Ал тарихты зерттеуге енді кіріскен адамды, «ортағасырлық» атап жүрген дәуір үшін де, «классикалық» аталатын дәуірдікіндей, көпшілік таныған соны дереккөздер бар екенінің растығына сендіру мұның бәрінен де қиын. «Жаңа» тарих оқуға қолайлы француз және ағылшын кітаптары бойынша зерттеуге болатын және бұл үшін грекше немесе латынша оқудың қиын өнері, сондай-ақ аса ауыр көне француз, көне ағылшын тілдерінде жазылған дереккөздерді оқудың бұдан да қиын өнері талап етілмейтін ғылым ретінде оқытылған кезде, мұны дәлелдеу қаншалықты қиынға соққаны менің есімнен кетпейді. Ал қазіргі күндері кітаптары едәуір ежелгі дәуірлердің бірегей дереккөздері секілді зерттеуге лайықты, ғасырлар тарихын V ғ. басынан баяндайтын жазушылар Еуропаның батысы мен шығысына бірдей жетіп артылатыны, тым болмағанда, біраз адамға белгілі болса керек. Ендігі жерде бұл жазушыларды тек классикалық авторлармен қатар оқып-зерттеу пайдалы болады, бұлайша қатар зерттеген жағдайда ойлау анағұрлым жан-жақты болып, тарихи талдау да едәуір дұрыс жасалады деп дәлелдеу тосын пікір секілді көрінбейді.

Менің енді сіздерге өз ісіме қалай кіріскім келетіні, тарихты оқыту ісіне өзімнің қосар алғашқы үлесіме қандай түр бергім келетіні туралы айтуым қалып отыр. Егер өз жоспарымды орындауға университеттен жеткілікті қолдау таба алсам, тым болмағанда, жылдың жартысында екі бөлек курс оқығым бар. Бір курсты жалпы лекциялар құрайтын болады, олар тіпті тарихты арнайы зерттеумен айналыспайтын адамдардың өзін қызықтырар деп сенемін. Осы курспен қатар мен әр түрлі жазушылардың соны мәтіндері туралы арнайы лекциялар курсын оқымақпын. Бұл курс тарихты арнайы зерттейтін адамдарға арналады. Мен оны тыңдауға, ең кейінгі кездегі грек және латын жазушыларына, көпшілік осы тілдердің ең көне түрлерін зерттеу үшін қолдануға болады деп таныған егжей-тегжейлі және бір ізді зерттеу әдісін қолдануға жарар-жарамасын сынап көргісі келетіндердің бәрін шақырар едім. Осы семестрде мен тарихты зерттеу әдістері туралы бірнеше лекция оқуды көздеп отырмын; ал келесі семестрде Еуропа тарихының басты кезеңдері туралы лекциялар оқырмын деп үміттенемін. Осы екі кіріспе курстан кейін мен өз отанымыздың, шығыс және батыс империялардың тарихы туралы, Сицилия туралы және біздің ғылыми пәніміздің өзім айту керек деп тапқан басқа да тараулары бойынша неғұрлым арнайы тақырыптағы лекциялар оқуды жоспарлап отырмын. Мұнан да арнайы курсқа қатысты айтарым, осы семестрде мен Григорий Турскийдің Франктер тарихынан бастасам деймін. Бұл — жаңа тарих пәні бойынша емтихан тапсырушыларға оқып-зерттеу үшін ұсынылған жазушылардың ең ежелгісі. Мен тарихшылар онымен онша жиі айналыспай жүр деп ойлаймын; менің неғұрлым ежелгі жазушыларды зерттеуден, V ғасырдағы оқиғаларды айтқандарын ғана емес, сол дәуірде өмір сүргендерін зерттеуден бастағым келер еді; менің әсіресе сарай қызметшісі әрі епископ, мадақшы әрі әулие Сидоний Алполинарийден бастағым бар. Бірақ Сидонийдің шығармалары тарихи ескерткіштердің аса құндысы болғанымен, өзінше алғанда, тарихи шығармалар емес. Егер біз «ежелгі» мен «жаңаның» арасындағы айырмашылықты мойындауға міндетті болсақ, онда бізге римдік Сидонийді ежелгі жазушылардың соңғыларының бірі деп санауға тура келеді, ал Григорийге, әрине, Франк болмаған, алайда толық римдік те болмаған Григорийге ортағасырлық жазушылардың алғашқысы ретінде қарауға тура келеді. Зерттеуді менің одан бастағым келетіні де сондықтан; мен оның шығармаларын олардың өзі үшін де, басқа себептерге байланысты да зерттеу тақырыбы етіп таңдадым. Галлияны Франктердің жаулап алуы не екенін білген кезде біз, қарама-қарсы тұрғыдан, Британияны Англдардың жаулап алуының шынайы мәнісін де түсіне аламыз.

Мен осылайша, қалай болғанда да, бір жылға арналған жұмыс жоспарын жасадым. Бұл жоспардың қалай және қаншалықты жүзеге асатыны, бір жағынан профессордың өзіне, ал екінші жағынан бүкіл университетке де байланысты. Егер мен біздің халқымыз бен оған туыстас халықтардың, өздері қайсы бірінде әлі де қоныстанып отырған елдердің аумағына орын тебуінен басталатын ғасырларды олардың алдындағы ғасырларды зерттеуден маңызы кем емес пән ретінде зерттеуге және оны тиісті дәрежеде зерттеу сол алдыңғы ғасырларды зерттеумен қатар жүргізілгенде ғана мүмкін екеніне университет мүшелерінің едәуір бөлігінің көзін жеткізе алсам, онда өз мақсатыма жеттім әрі өз еңбегімнің есесі қайтты деп есептеймін. Өзінің ғылыми зерттеулерге бейімділігін сезінетіндердің, ғылымды өзінше бір мақсат деп білетіндердің, зерттеуді осы саласына ерекше қабілеттілігін байқайтындардың барлығын мен осы жолда менімен бірге болуға шақырамын; бірақ менің оларды өзінше бір мақсат құрайтын ғылыммен айналысуға шақыратынымды есінде ұстасын; мен оларға білімге ұмтылуды, ақиқатқа жетуді, ғылыммен, — айтылып жүргеніндей, — үй мен жерден қымбат, бірақ үй мен жер алудың сенімді құралының өзі бола алмайтын ғылыммен шұғылдануды ұсынамын. Алайда менің оқытушылық қызметімнің ғылыми дәрежелер мен дипломдар алуға ешқандай да тікелей қатысы жоқ екенін ескертемін. Мен мұнда тарихи шындықты сол шындықтың өзі үшін тарату мақсатымен, бұл жолда, енді қызмет атқаратын жылдары да аз қалған адам ретінде, қолымнан келгеннің бәрін істеу үшін келдім. Егер қандай да бір мақсат шындық үшін шындыққа ұмтылудан биік тұра алады десек, онда - өткенді зерттеу бүгінгі күн үшін пайдалы боларына деген сенім ғана, егер біз осы заманғы қоғамдық өмірге өріс берген бұрынғы қоғамдық өмірдің түрлері туралы білімді қазіргі өмірімізге енгізе алсақ, өмірдегі өз рөлімізді, қайткен күнде де, бұрынғылардан нашар атқармаған болар едік деген үміт қана сондай мақсат бола алады. Біз, әрине, өзіміздің бұрынғы ұрпақтардың мұрагерлері әрі шәкірттері екенімізді есте ұстайтындығымыз; өзіміздің ілгері басқан қозғалысымызда, солардың қызметінсіз бұл қозғалыстың өзі мүмкін болмайтын адамдарды еске алып, лайықты бағасын беруге мезгіл-мезгіл аялдайтындығымыз; «атақты қайраткерлер мен бізді өмірге әкелген әкелерді мадақтауға» әрқашан дайын жүретіндігіміз үшін өзімізді бүгінгі өмірге бөгде жандар секілді сезіне алмаймыз <...>.

***

«Жаңа тарих университеттегі сабақтар арасында женіл ғылымдар санатында орын алды, ал «ежелгі» тарихтың да жеңіл ғылым ретінде оған қосылмай қалуы оның зерттеу ерекшеліктеріне байланысты емес, кездейсоқтықтың арқасы еді».

Енді, отыз бес жылға созылған кезеңнен кейін, мен бұл айтыс-тартыстың бәріне және онда өзімнің қандай рол атқарғаныма барынша әділ тұрғыдан қарай аламын деп ойлаймын. Университетте жаңа тарихты жаңа пән ретінде оқыту ұсынылғанда мен де басқалармен бірге бұған қарсы болдым: енді ойласам, сол ұсынысқа қарсылығым дұрыс болмапты, оны мойындай аламын, бірақ менің оны қандай түрде жасалғанына және оны қорғаған дәлелдерге қарсылығым дұрыс болатын. Мен «жаңа» тарих «ежелгіден» бөлінетін және бұл «жаңа» «ежелгіден» жеңіл-мыс деген себеппен жасалатын жүйені енгізуге қарсылық көрсетіп дұрыс жасадым.

Ал «жаңа» тарих университетте оқытылып зерттелуге жарамайтын пән деп санағаным дұрыс болмады, бірақ менің бұлай ойлауым «жаңа» тарихты зерттеудің маңызын толық түсінбегендіктен екен. Ол кезде мен оны ежелгі дәуірлерді оқып зерттеумен бір деңгейде тұрғанын, сондықтан бұл екеуін де бірдей әдіспен зерттеу керек екенін әлі түсінбеген едім. Мен «жаңа» жеңіл ғылым емес екенін білмедім, оның қаншалықты қиын екенін толық сезінбедім. Әрине, бұдан соңғы жылдар барысында (отыз бес жылдық кезең қырық жылдыққа созылғанда) өзім айналысқан сол кезеңдерді ежелгі яки ең кейінгі кезеңдерді зерттеудің айтарлықтай қиын іс екенін түсіндім, енді егер мен бай жер иеленуші болып тусам да, бұл жұмысты едәуір жеңіл деп ойламас едім.

«Жаңа» тарих туралы бұл түсінік пен, жалпы алғанда, тарихты жеңіл ғылым деп түсінетін шатысты пайымдаулар жұртшылық арасына айтарлықтай кең тарап кеткен, сондықтан біздің ол жөнінде жақсылап ойлануымызға тура келеді. Шынын айтқанда, мұндай түсінік тарихты зерттеу ісін, қажетті шамадан едәуір қиындата түседі. Соның салдарынан тарих оқытушысының, тіпті бұл ғылымды өз бетінше зерттейтін адамдардың жолын бөгейтін қиындықтар мүлде көбейіп кетеді. Менің білуімше, білімнің басқа салаларын зерттеуде мұндай қиындықтар жоқ. Бәлкім, бұл пікір тек ғылымның кейбір салалары, тектес тарих, филология үшін орынды болар. Мен филологияны зерттеу, тұтастай алғанда, жеңіл саналады деп ойламаймын, бірақ оны кейбір салаларын зерттеу, сірә, солай саналатын болса керек. Тарих жөнінде де осыны айтуға болады. Оның жеңілдігі туралы түсінік көп реттерде, түсініксіз түрде, оның қиындығын асыра көрсететін түсінікпен біріктіріп жіберіледі. Саланың біліксіздіктері, сірә, түпкі дереккөздер жоқ немесе қажет емес деген және мұндай дереккөздер болса да өте сирек әрі қол жеткісіз, мәні де тым түсініксіз. Сондықтан олармен санаулы адамдар ғана таныса алады деген пікірдің арасында толқып жүрген секілді. Бұған біздегі барлық дереккөздер тек қолжазба түрінде деген, немесе оларды тек Британ мұражайынан ғана табуға болады деген түсінік келіп қосылады. Мәселеге осы тұрғыдан қараған кезде, әрине, «жаңа» тарихтың «ежелгі» тарихтан қиынырақ саналатыны да түсінікті. Фукидиттің шығармалары басылғаны көп адамға белгілі, ал біразы, тіпті, оның аударылғанын да біледі, бірақ жуырда ғана менен: «Нормандардың жаулап алуы тарихын» құрастырғанда сіз пайдаланған кітаптар басылған ба, сіз олармен қалай таныстыңыз, ол кітаптар қайда, оларды түсіндіретін сөздік немесе грамматика бар ма, әсіресе Бэда шығармалары басылған ба?» — деп шынымен-ақ сұрады. Әрине, сұрақ қоюшы Бэда туралы естіген, бірақ оның тек қол жазбалары ғана бар деп ойлағаны таңдантады. Бұл солай болып шықты. Сонымен, тарихшының еңбегі кей жағдайларда, өзінің шын мәніндегі сипатынан әлдеқайда қиын деген пікір бары анық. Бірақ бұл — басқа пікірмен, ашық айтылып жүрмегенімен, іс жүзінде қолданылатын, кәсіби тарихшының ешқандай еңбегінсіз-ақ амалдауға болады, тарихты кім-кім де онша қиналмай-ақ түсіне алады, кім-кім де оны зерттеуге әрекеттенбей-ақ, ол туралы жаза алады және сабақ бере алады деген пікірмен тең пікір. Қоғамда филологияны зерттеудің кейбір салалары жөнінде де осындай пікір қалыптасқан. Сірә, қоғам этимологиямен, әсіресе этимология жергілікті атауларға қолданылған жағдайда, кез келген адам айналыса алады деп сенетін болса керек. Бұл тақырыпқа Тайме бірнеше мақала жариялағалы көп бола қойған жоқ, олардың авторы кім екенін білу бізге қиынға түспейді, әрі оның беделіне де ешкім шүбә келтіре алмайды. Бірақ парасатты сөздің ауыздан шығуы мұң екен, бүкіл ақылсыздықтың тиегі ағытылып қоя берді. Бұл тақырып туралы басына қайдағы бір қиял келгеннің бәрі онысын дер кезінде жұртшылыққа таныстыруға асықты. Қисынсыз ойлар мен пікірлер үсті-үстіне дабырайтып басылды, бір мырзаның шатпағына дейін жарияланды. Француз қалаларының қазіргі атауларын, сірә, «жер қожасы» секілді мәңгілік көретін бұл мырза, мысалы, Evreux атауы мен Eboracum атауы мүлде бір мағына беретін атау деп, өзінше пайым жасайды. Егер астрономия, химия, әсіресе геометрия профессорының үш лекциясы осылай жарияланса, оған іле-шала аталған пәндердің бірі бойынша дәл мұндай мағынасыз шатпақтар берілуін көзге елестету әсте мүмкін емес. Сірә, ешкім де Юпитерді ең шағын планета деп, немесе кейбір үшбұрыштардың бұрыштарының қосындысы екі тік қабырғасының қосындысына тең емес деп дәлелдеп жатпаған болар еді. Ал егер әлдекім осы секілді бірдеңені дәлелдемек болса, оның жазғандары Таймста басылмас еді, немесе тек күлкі үшін басылар еді. Жер жазық деп, ал күн одан небәрі үш миль қашықтықта тұр деп ойлайтын адамдар, меніңше, ерекше сектаны құрайды. Бірақ бұл бір ақылынан алжасқан адаммен айтысуға тұрмайтыны секілді, айтысуға тұрмайтын секта болып шығады. Астрономиямен ешқандай басқа ісі жоқ болғандықтан ғана айналысатын және бұл астрономиялық зерттеулерінің нәтижесі күн жерді айналады деген пікір болып шығатын адамды ешкімнің де ұлы астроном ретінде танымайтынына сенімім кәміл. Бірақ дәл осындай себеппен тарихты зерттейтін және бұл тарихи зерттеулерінің нәтижесі империя ханзадасының Францияда қандай да бір маңызы бар деген пікір болып шығатын адамды біреулердің ұлы тарихшы санауы мүмкін. Еуропа тарихымен таныс кез келген адам үшін мұндай пікір негізгі тарихи фактіні білмеушілікті, әлгінде айтқан күн жерді айналады деген пікірдің негізгі астрономиялық фактіден бейхабарлықты көрсеткені секілді мағлұматсыздықты көрсетеді. Тіпті, соңғы пікірде болу кешірімдірек те көрінеді, өйткені астрономиядан дұрыс мағлұмат алғанға дейін, кім де болсын, шынында, күн жерді айналады деп санайтыны анық. Бір кезде бүкіл адамзат қана емес, ғалым астрономдар да солай ойлаған. Керісінше, Қасиетті Рим Империясының ханзадаларын Францияға ауыстырып, тарихтың бүкіл барысын бұрмалауға ешқандай табиғи негіз жоқ. Солай бола тұра, бірінші ұсыныстың қисынсыз екенін тек аздаған адамдар ғана түсінетініне біздің күмән келтірмеуімізге болады. Астроном оның пәні бойынша айтылған шатпаққа қарсылық білдіре де қоймас. Дегенмен, егер ол солай жасайтын болса, барлық тыңдаушылар мен оқырмандар соны жақтар еді. Керісінше, егер өз пәні бойынша әлгіндей сандыраққа тарихшы қарсылық білдіретін болса, адамдар оны әдеттен тыс қиялшылға санайды. Оны тақуалығы, шектен тыс сыншылдығы үшін айыптайды; әйтеуір, оны бұған қоса, басқа бір жаман нәрсе үшін айыптамаса болғаны. Қалай болғанда да, мұнда білім мен білімсіздік арасындағы мәселе «даулы» және онда әркім «өзінің жеке пікіріне құқықты» мәселе деп танылады. Тарих пен филологияны зерттеу кейбір басқа ғылымдарды зерттеудің деңгейіндей дамымағаны анық. Мұндай жағдай тарих пен филологияның танымал ғылымдар болмағанынан, олармен айналысушылардың аздығынан емес, керісінше, бұл екеуінің тым танымалдығынан және олармен айналысуға көңілі соғатындардың да өте көптігінен; жұртшылық бұлар жайында, әркім-ақ сөйлей біледі және жаза алады әрі ол сөздер мен жазулардың да біреулердің өмір бойы жұмысының жемісі болған сөздері мен шығармалары секілді назарға ілінуге құқылы деп ойлайтын ғылымдар болғандығынан қалыптасқан.

Мен, егер біз тарихи, сонымен бірге филологиялық мәселелер кездейсоқ шығармаларда және жайшылықтағы әңгімеде қалай түсіндірілетінін назарға алсақ, бұл онша қатал үкім болмас деп ойлаймын. Мен жаратылыстану ғылымдарына арналған мерзімді басылымдармен өте жақсы таныспын дей алмаймын, жаратылыстану-тарих конгрестеріне де онша жиі қатысқан емеспін. Дегенмен жаратылыстану мәселелері жөнінде де кей-кейде, тарихи мәселелерге қатысты айтылғандай, бос мылжың айтылып жүргенінен хабардармын. Бірақ мен мұндай шатпақтар бірінші жағдайда нақ екінші жағдайдағыдай көп болды деп ойламаймын; бұлай етуге себептер де бола қоймас. Тарихи және филологиялық мәселелер бойынша қисынсыз сөздермен пікірлердің көпшілігі жергілікті мәселелер жөнінде және жергілікті жиналыстарда яки жергілікті мерзімдік басылымдарда айтылып жүр. Жергілікті зерттеу біздің мақсаттарымыз үшін мейлінше қажет. Жалпы тарих - тілдің де тарихы, және оның бір бөлігі ретінде, едәуір дәрежеде жергілікті тарихқа сүйенеді, өзінін толық болуы үшін үнемі жергілікті зерттеулерді қажет етеді; бірақ, бұл орайда, жергілікті зерттеу таза жергілікті болып қалудан арылмайынша пайдалы бола алмайтыны да түсінікті. Жергілікті тарихи ескерткіштерді, ғимараттарды, құрылыстарды зерттеу оның қандай да бір жеке ерекшелігі танылған жағдайда емес, олар тарихтың жекелеген салаларының қазына қоймасына алуға жарамды болғанда ғана белгілі бір маңызға ие болады. Менің ойымша, жаратылыстанудың кейбір арнаулы салаларында ғана, нақ тарих ғылымымен жақын байланысы бар салаларында ғана осы секілді қиындықтар кездеседі. Геология, зоология, ботаника өздерінің болмысы бойынша, ежелгі дүниені зерттеу қаншалықты жергілікті бола алса, соншалықты жергілікті бола алады. Осы ғылымдар саласындағы жергілікті зерттеулер, жергілікті мысалдар жалпы тұжырымдар үшін құрал қызметін атқарады, бірақ химия мен астрономияның болмысы, таза математиканы былай қойғанда, шын мәнінде бүкіләлемдік ақиқат болып табылады, сондықтан да жаратылыстану ғылымдары қисынсыз шатпақтар үшін тарихқа қарағанда аз өріс қалдырады. Сонымен бірге, біздің ғылымымыздағы қисынсыздықтар үнемі тек жергілікті бола бермейді; олар тарихтың барлық салаларындағы зерттеулерге байқатпай еніп кетеді, оларды тарихтың тек санаулы ғана саласынан қуып шығуға болады. Кейбір адамдар қисынсыз шатпақты өздері жазып отырған мәселелермен мүлде таныс еместіктен жазады: олар бұл мәселелермен аздап болса да танысуға әрекет жасамаған. Бұл мырзалар жөнінде, жалпы, олардың жазуда не шаруасы бар деген сұрақ қоюға ғана болады. Жаратылыстанудың белгілі бір саласын оқып-зерттемеген адамдардың ол туралы батылы барып жаза қоюы екіталай, жаза қалғанның өзінде, оларын бұл ғылымдарға арналған мерзімдік басылымдар баспайды. Жазғыш мырзалардың басқа түрлері де бар; олар әлгілердей білімсіз емес, бірер нәрсені оқыған, кейде, тіпті едәуір көп оқыған, қазіргі жақсы авторлардың туындыларымен де таныс, бұл аз десеңіз, тіпті дереккөздер туралы да біршама түсінігі бар мырзалар. Міне, осындай адамдар ештеңе оқымаған адамдардан да өткен өрескел қисынсыздықтар жазып, оларын құрметті баспасөз органдарында жариялап жүр. Мен жақында археологиялық зерттеулерге арналған шығармадан салдар заңы туралы пікір айтқан мақала оқыдым. Автор бұл заңды 1884 жылы, яғни қазір де Францияда бар деп санайды, демек, оның пікірінше, француз тағы бүгін де тек ерлерден ерлерге өтуге тиіс. Сірә, автор ешқашан салдар заңының мәтінінің өзі туралы, Вайц туралы, Вайцке дейінгі және одан кейінгі баспагерлер мен түсініктеме берушілер туралы ештеңе есітпеген болса керек. Ол Вайцтің орнына Вольтерден дәйексөз келтіреді. Ол «салдар заңы» деген сөздерді көпшілікке тараған әлдебір әңгімеден, бәлкім, күлкілі қалжың қағыстан естіген болуы мүмкін. Осы мәліметке ие болған соң отыра қалып салдар заңы туралы ойын жазған да, бұл ойын басып шығарушыны таба қойған. Мен өз мақалаларыма өзім осы батыл мырзаның салдар заңымен таныстығынан болар-болмас қана артық танысқан білім салаларынан мысал алуға жүрексінемін. Бірақ маған оның ақыл-есінің жағдайы, сол баяғы, Ньютон мен Коперник туралы, олардың ашқан жаңалықтары туралы ешқашан есітпесе де, Күн, Ай, планеталар туралы еңбек жазуға отырған адамның ақыл-есінің жағдайына өте ұқсас болып көрінеді. Қазір менің алдымда аса құрметті жергілікті қоғамдардың бірінің басылымы жатыр. Оның авторы ағылшын халқында кельт элементінің едәуір қоспасы бар екенін дәлелдеп қана қоймай (бұл болжам туралы мен келесі лекцияларымда егжей-тегжейлі айтатын боламын), Англдардың өзі кельт халқы болғанын және кельт тілінде сөйлегенін дәлелдеп бағады; мұны ол ең қарапайым ағылшын сөздерін кельт түбірінен шығара отырып дәлелдеймін деп ойлайды. Естеріңізде болсын, мұны жазып отырған — біраз нәрсені оқыған, Бэданың шығармасы басылып шыққанын біліп қана қоймай, оның мазмұнымен де біршама таныс адам. Бірақ мәселе оның Бэдаға сенбейтінінде және Бэданың өзінен бастап, оның бұрынғы және жаңа ізбасарларын нашар басшылар деп жариялайтынында болып отыр. Оны Коперник пен Ньютонның ашқан жаңалықтарын, тіпті ең кейінгі астрономдардың жаңалықтарын білетін, бірақ бұл жаңалықтарды қателік деп санайтын адамға теңеуге болады. Осындай мырзалар, менің білуімше, бізде бар; мен «The Bible Earth» деп аталған кітапшаны көрдім, ол Галилейдің безуіне тура келген дінбұзарларды теріске шығаруға арналыпты. Бірақ мен бұл кітапшаның авторлары оны өздері шығаруға тиіс еді, сонда олардың теориялары ғылыми сипаттан дәмелі қандай да бір басылымға жібермеген болар еді деп ойлаймын. Алайда тарих пен филология мәселелері бойынша мұндай мағынасыз шатпақтар едәуір беделден дәмелі, мүлде қисынсыз емес, дұрыс мақалалар жарияланатын басылымдардан да орын тауып жүр. Бұл біздің ғылымымыздың, басқа ғылымдармен салыстырғанда, қоғамда қандай жағдайда болып отырғанын жақсы сипаттайды. Қоғам тарих туралы яки тіл туралы кез келген адам жаза алады деп ойлайды, керісінше, жаратылыстану ғылымдары туралы, өздері жазатын тақырыптарды зерттеген адамдар ғана жаза алатынын мойындайды.

Тағы бір мысал келтіруге рұқсат етіңіздер. Мен әлгінде, жалпы тарихтың маңызды бөлігі ретінде, жергілікті зерттеулер туралы айттым. Жергілікті зерттеулерді анағұрлым ғылыми негізге қою үшін біршама жұмыс істелді. Бірақ бұл әрекеттердің бәрінің әдеттегі оқырманға жергілікті мәселелер жайында хабарлап отыратын адамдар үшін ешқандай маңызы жоқ. Қайсы бір қала немесе округтің аты шыққан кезде, онда әлдебір үлкен митинг өткенде немесе, әдетте, «корольдің болуы» деп аталатын оқиға болған кезде, иә, сол кезде газеттер осы қаланың тарихы туралы қысқаша шолу бергенді дұрыс көреді. Әдетте, бұл шолудың нобайы ғылыми болмайды, әдетте осы қаланың тарихындағы ең ерекше оқиғаларды жариялайды және олардың орнына әжелердің ертегісін баяндайды. Тіпті, келер жолы, парламентте ағылшын университеттерінің мәселесі талқыланғанда, біз Оксфорд қаласы мен Кембридж боругы (мекені) осы университеттердің төңірегінде бой көтерген деп ойлайтын мәртебелі лордтар мен қадірменді джентельмендердің сөздерін тағы да есітетін боламыз. Ал, шынында, бұл қалалар ағылшын тарихында рол атқара бастағаннан кейін, бірнеше ғасырдан соң барып, бірте-бірте университеттер бой көтергені белгілі емес пе?! Біздің флотымыздың осыдан төрт жыл бұрын Адриатика теңізінің шығыс жағалауында жасаған демонстрациясы сіздердің естеріңізде болар. Сол кездегі газеттер Спалато, Рагуз тағы басқа қалалар туралы хабарларға толып кетті, әрі олар бұл қалалар жайында таңданарлық жәйттерді айтты. Осы тұста Курзолу араларына кездейсоқ тап болған Таймс газетінің өткір тілді тілшісінің әрекеті «ұлы ерлік» болды. Ол бұл аралдың ежелгі дәуірде Қара Корцира аталғанын ашып, содан атақты әрі ұлы Корцираның тарихын әңгімелеуге көшіп, оны батыл түрде V ғасырдағы бүліктермен бірге, Рождествоға қаратпай, Далмат аралдарына алып кетеді. Сол газеттің бағаналарынан мен әлдебір жүрек жұтқан астрономның Марс планетасына шалғай қияндағы Юпитердің белдеулері мен серіктерін алып барғанын баяндаған суреттемені, сірә да, таба алмас едім.

Бұл мысалдардың бәрі де тарих жеңіл ғылым екен, сондықтан оны кез келген адам, басқа білім салаларын зерттеу үшін қажетті саналатын дайындықсыз-ақ зерттей алады-мыс деген пікірдің орныққанын дәлелдеу үшін келтірілді. Мұның бәрі де — тарих кез келген адам ол туралы пікір айта алатын және ол жөнінде кім болса да, ғалым да, ғалым емес те бірдей дәрежеде «өзінің жеке пікіріне құқылы» пән деген пікірдің көріну үлгілері.

Мен суреттеген көріністі ешкімнің де тарих туралы өз түсінігінің тура көрінісі деп мойындамасы анық. Бірақ бұл адамдар қандай да бір принципті іс жүзінде мойындайтын немесе, басқаша айтқанда, олар әлдебір принциптің негізінде әрекет ететін және қайткен күнде де мұны мойындағысы келмейтін, мыңнан бір рет қана кездесетін жағдай. Көпшілік іс жүзінде, тарих та, тарихи жағынан алғанда филология да кез келген адам көп қиналмай-ақ түсінетін ғылым деп санайды. Нағыз тарихшының жұмысын, қазіргідей деңгейде танығаннан гөрі, бәлкім, адамның әдеттегі шаруасынан анағұрлым ауыр және анағұрлым алыс тұратын жұмыс деп танудан да бұл жағдай жақсара қоймайды. Мұндай түсінік, шынын айтқанда, медалдың екінші жағы болып табылады. Адамдар, — өздері мұны мойындамағанымен, — тарихи мәселелерді жетекшінің көмегінсіз-ақ зерттей аламыз деп ойлайды, ал жаратылыстанудың қандай да бір саласында жетекшісіз бірдеңе түсіне алармыз демейді. Мұндай түсініктер өте зиянды, бірақ олардың мұнысының бір себебі болуға тиіс қой. Кәдімгі адасу ешқашан толық адасу емес; ол қашанда әлдебір шындықтың бұрмалануы болып табылады; мәселенің өзінше мейлінше дұрыс көрінетін қайсы бір жағы, басқа жақтармен салыстырып көргенде, теңестіруге келмейтіні соншалық, оны дұрыс деуге болмай қалады. Қате ойлау үшін қандай да бір нақты негіз болуы керек, сондықтан біраз ойлансақ, біздің ғылымымызды басқалардан едәуір жеңіл деп санауға жұртшылықты нақ ненің мәжбүр ететінін көреміз.

Бұл қателесудің басты себептерінің бірі, бәлкім, ең басты себебі, тарихтың белгілі ара қатыста басқа ғылымдардың талайынан, шынында, жеңіл екендігі және оны зерттеумен айналысушылар ұстаздардың жетекшілігін азырақ қажет ететіндігі болып табылады. Ол — ғылымдардың ішіндегі ең техникалық емес ғылым; онда техникалық терминдер атымен жоқ. Білімсіз адам химияға қатысты еңбекті оқып көрсе, оны өзіне мүлде түсініксіз деп табады. Ол бұл кітаптың не туралы жазылғанын да айта алмайды. Оның көз алдынан тіркестер тізіліп өте береді, олардың ішінде онсыз тіркес құрылмайтын мейлінше қажетті сөздерден өзге бірде-бір сөз оған әлдебір мағынасы бар болып көрінбейді; шынында да, бұл кітаптағы сөздер нағыз мәндегі сөздер емес; олар еш уақытта және еш жерде адамзаттың әдеттегі сөйлеу тілінде қолданылмаған. Бұлар - ғалымдар тек ғылыми ойларын белгілеу үшін ойлап тапқан сөздер. Мені таза ғылыми мақсаттар үшін мұндай сөздерді қолдануды мақұлдамайды екен деп қалмаңыздар. Білімнің кез келген саласының мамандары өздерінің мақсаттарына жарамды санаған қандай бір терминді де, өздерінін ойларын осы тақырыптың басқа мамандарына жеткізетін қандай бір сөзді де қолдануға құқылы.

Алайда олар өз саласынан тысқары шығып, айтары жалпы жұртқа арналған кезде, көпшілік үшін ешқандай мағынасы жоқ арнайы терминдерді қолданса, мұнысы жақсы емес. Қалай болғанда да, ғылымға белгілі бір бейімділігі бар адамды, осындай техникалық терминдерді шамадан тыс тізбек-тізбегімен қолдана беру арқылы мезі етіп, ғылымнан бас тартуға мәжбүрлеу мүлде дұрыс болмайды. Менің жас кезімде жаратылыстану-тарих кітаптары өте қызықты еді және бізге жануарлар және олардың машық-дағдылары туралы көп мағлұмат беретін; соңғы жылдары жаратылыстану-тарих кітабын ашып көрген бір сәтімде көзім шарасынан шыға жаздады: ол ылғи бір қиын сөздердің, тек ғылыммен айналысатын адамдар түсінетін, жетінші, тіпті жетпіс жетінші сатысына дейін ғылымға тартылған адамдар үшін ғана мағынасы бар сөздердің жиынтығы секілді болып шықты. Басқа білім салаларының терминдерін жиі қолдануға тура келгенімен, өзінде мұндай терминдер жоқтығы себепті, тарих қолайлы яки қолайсыз жағдайда болады; білімсіз адам тарих кітабын оқығанда оны толығымен, тым болмағанда, онша қиналмай-ақ түсінеді; кітапта ол ешқашан есітіп көрмеген оқиғалар мен тұлғаларға сілтемелер кездесуі, ол түсінбейтін жекелеген сөздер болуы мүмкін; бірақ кітап ағылшын немесе басқа бір еуропалық халықтың тілінде дұрыс жазылса, онда оқырманға мүлде түсініксіз әлдебір тіркес кездесе қоймайды; егер кездесе қалса, ол мұның мағынасы жөнінде қателесуі, тіркестің мағынасы оған күңгірт, тағы бір басқа сөз түсініксіз көрінуі мүмкін; бірақ кітапқа, тіпті, білімсіз адамның өзі үшін ешбір мағына білдірмейтіндей етіп құрастырылған тіркестің еніп кетуі екі талай; оның үстіне мұндай шетел сөздері тіпті де тарихтың өзінің техникалық терминдері емес, яғни олар тарихшының өзі ойдан шығарған, өзі айтатын және зерттейтін идеялар мен фактілерді белгілеу үшін грек және басқа шет тілден алған сөздер болып табылмайды. Тарихшыға басқа ғылымдардың техникалық терминдерін қолдануға тура келеді; оның теологияның, әскери өнердің, әсіресе заң ғылымының техникалық терминдерін, кейде әлдебір кездейсоқ себеппен, жаратылыстану терминдерін пайдалануына тура келеді. Өзінің техникалық терминдері болмағандықтан, тарих бұл ғылымдардың қай-қайсысының да терминдерін пайдалануға үнемі мәжбүр; рас, тарихтың техникалық терминдері секілді көрінетін сөздер де кездеседі, бірақ бұл сөздер, шын мәнінде олай емес; тарихшыға қолданыстан шығып қалған сөздерді яки әлі қолданыста болғанымен, тарихшы үшін сол бір мағынасын жоғалтқан сөздерді белгілі бір мағынада үнемі пайдалануға тура келеді; оның патриций, плебей, овация, триумф, демагог, тиран, остракизм, метрополия, провинция деген сияқты көптеген сөздерді, оларға кәдімгі сөйлеу тіліндегі мағынасынан мейлінше басқа мағына беріп пайдалануына тура келеді; бірақ бұл сөздерді де, олардың мағынасын да тарихшы ойлап тапқан жоқ; белгілі бір халықтар тарихының белгілі бір дәуірлер оқиғасын баяндағанда ол сол дәуірге және сол халықтарға тиесілі сөздерді сол мағынасында қолданады. Ол тіпті қайсыбір шет тілдің сөздерін немесе ана тілдің дамуының ежелгі сатыларына жататын, жұртшылық үшін қазір өзінің бұрынғы мағынасын жоғалтқан сөздерді де пайдалана алады; оның мысалы bookland сөзін folkland сөзінен айыруына, консулға қатысты imperium, трибунға қатысты potestas, сенатқа қатысты auctoritas сөздері туралы айтуына тура келеді. Әрине, латын сөздерінің тек латын тілін білетін адамдар үшін маңызы бар, бірақ бұлардың ішінде де, тек Рим конституциясымен таныстары ғана ол сөздерді дұрыс түсіне алады. Жоғарыда келтірілген ағылшын сөздерін, олар тілімізде қолданылып жүрген ең қарапайым сөздер болғанымен, ежелгі кездегі ағылшын жер иеленуінің тарихымен таныс адамдар ғана дұрыс түсіне алады. Солай бола тұра, бұл сөздердің бәрі де, шынын айтқанда, мүлдем техникалық терминдер емес, оларды белгілі бір дәуірде белгілі бір халық күнделікті тілінде пайдаланған. Республикадағы римдіктер imperium сөзін potestas сөзінен, қазіргі ағылшындар халықтар палатасын қауымдар палатасынан айырғандай дәрежеде айырған. IX ғасырдағы ағылшындар bookland сөзін folkland сөзінен, XIX ғасырда ағылшындар толық жер иеленуді (freehold) жерді жалға алудан (leasehold) айырғаны секілді оңай айыра білген. Жалпы, мұндай сөздер, біздер жаратылыстану ғылымдарында қолданылатын кейбір сөздерді атап жүргендей, шын мәнінде, техникалық терминдер емес; бұлар жақында ойлап табылған еркін сөздер де емес; бұлар біздің кезімізде қайтадан өзінің нағыз мағынасына ие болған сөздер; бұлардың көпшілігі жаңа өмір үшін қайта жаңартылған көне сөздер; соның өзінде олар тарихи шығармаларда білімнің басқа салаларында пайдаланылатын техникалық терминдерге қарағанда сирек қолданылады; оларды қолданбай-ақ, тек кәдімгі мағынасындағы таныс сөздерді пайдалану арқылы да өндіртіп жаза беруге болады. Тарихшыны мұндай қиын сөздер көп қолданылған, соның салдарынан білімсіз адамға түсініксіз болатын тіркестерді жазуға ешқашан ешкім мәжбүрлемейді. Тарихи кітаптың білімсіз оқырманы тап болатын қиындықтың ең үлкені, оның тек жекелеген бейнелі сөздердің мағынасын түсінбеуі ғана болуы мүмкін.

Осылайша, тарих басқа ғылымдардан жеңіл болып көрінеді, кей тұрғыдан алғанда бұл, шынында да солай; әрине, техникалық тілмен жазылмаған тарихи ой желісін түсіну, техникалық тілмен баяндалған басқа бір ғылымдардың ой желісіне қарағанда оңай екені мүлде даусыз; бірақ пәнді түсініктірек баяндалғандықтан ғана жеңіл болады деп пайымдау да қате. Баяндалуы жеңіл әрі түсінікті пән үшін қабілет пен ынта баяндалуы қиынырақ пәнді зерттеу үшін қажетті дәрежеде талап етілмейтін секілді көрінуі мүмкін; зерттелетін пәндердің арасындағы мұндай өзгешелік басқа өзгешеліктің тууына да себепші болады. Әдебиетке ең жақын байланысы бар білім саласы — тарих. Білімнің кейбір салалары әдебиеттен мүлде шет тұр; қайсы біреулері үшін әдебиет тіпті жау болып та көрінеді. Геометрия маманы үшін тіл сұлулығы мүлде қажет емес; ол мұнан тіпті бас тартады. Әлі есімде, бала кезімде, сабақта Эвклидтің бір теоремасын дәлелдеп тұрғанда, мен жай ғана «артық» деудің орнына, «c+d-дан гөрі, а+Ь едәуір артық» дегенім бар. Сол сәтте мұғалімнің не айтқаны да әлі есімнен шыққан жоқ. Ол «геометрия сезімді түсінбейді», - деп жеңіл ғана ескертті; білімнің басқа салалары жөнінде де осыны айтуға болады. Олар туралы әдеби дүние болуы мүмкін, бірақ олардың өзі, турасын айтқанда, әдебиетке жатпайды; оларды дәл және түсінікті баяндасаңыз жетіп жатыр; бұдан артықты олардан талап етуге ешкімнің қақысы да жоқ. Әлдебір жаратылыс-тарих кітабында өте қызықты әңгімелер мен бейнелі суреттеулер болуы мүмкін, бірақ бұл орайдағы сөз көбінесе ғылыми білімнің өзі жайында емес, сол білімнің қандай жолмен алынғанын көрсететін әңгіме жайында болып отыр. Тарихи шығармада, керісінше, әңгімелеу мен суреттеу бәрін құрамаса да, тақырыпты баяндап беруде үлкен қызмет атқарады; ал қарапайым анықтаманың шеңберінен шығып кететін суреттеудің қай-қайсысы да, сондай-ақ қарапайым шежіренің шеңберінен шығып кететін әңгімелеудің қай-қайсысы да, өздерінің болмысы бойынша-ақ әдеби туынды болып табылады. Сондықтан да тарихшы үшін дәл және түсінікті болу жеткіліксіз; шежірелер яки Anonymis Cuspiniani де осындай қасиеттерімен ерекшелене алады. Тарихшының өзі қаласа да, қаламаса да оның әлдебір стилі, жақсы немесе жаман стилі болуға тиіс, әрине, стилдің жақсы болғаны дұрыс. Егер ол тартымды әңгімелейтін болса, жұртшылық та, сірә, соның шығармаларын оқиды, бұл шығармалар оның атын да шығарады. Тарих пен әдеби стилдің арасында болмай қоймайтын осындай байланыс жазушының өзін де, оқырманды да ылғи қинаумен әрі арбаумен болады. Жазушы әңгімесі әсерлі болуы үшін дәлдікті құрбан етуден, бір жәйтті асыра көрсетуден, ал екіншісін назардан тыс қалдырудан, қайсыбір теңеуді қолданамын немесе көсіле сөйлеймін деп шындықтан ауытқып кетуден, фактіні өмірде болғанынан өзгертіп баяндаудан үнемі қауіптенумен болады, сөйтіп әңгіменің өзі ғылымды шын сүйетіндерге емес, тек қызық үшін, көңіл көтеру үшін оқитындарға ұнайтын болып шығуы мүмкін. Шығарманың жазылу үлгісі әдемі болса, оны оқитындар да сөзсіз табылады; сондықтан жазушы әрқашан оқырмандарға бәрінен пайдалы дүние ұсынудан гөрі, оларға көбірек ұнайтын дүние берсем деген ойдың арбауында болады; жасанды бедел де нақ осындай жолмен келеді және жалған тарихи көзқарас таратылады; егер тарих нақышты тілмен әңгімеленсе, егер ол оқырмандардың қайсыбір тобына ұнайтындай етіп әңгімеленсе, онда оқырмандардың бұл тобы, тіпті тарих дұрыс баяндалмаған күннің өзінде оған шын сенеді.

Кейде біреулердің қалай бедел жинайтынына шындықтың көзімен қарап көрелікші: әлдебір мырза өзі кездейсоқ тандап алған кезеңнің тарихын сол кезеңнен бұрынғы немесе кейінгі дәуірлер туралы қажетті мәліметтерсіз-ақ жазып тастауды ұйғарады; жазбасының әр бетінде ол өзінің шындыққа толық немқұрайдылығын немесе оны дәл баяндауға табиғи қабілетсіздігін дәлелдей түседі, ол әрбір ыңғайлы сәтте қателік жіберумен болады: мысалы, қайсыбір тарихи тұлғаның белгілі бір атақ-дәрежесі болсын делік, ол оған басқа атақты жапсырып қояды; егер бір жерде әлдеқандай оқиға өткен болса, ол оны басқа жерде өткен дей салады; әр бет сайын ол өзі жазып отырған дәуірдегі заңдар, әдет-ғұрыптар, тіл жөнінде, өз отаны мен басқа да елдердің географиясы жөнінде мүлде өрескел білімсіздік көрсетеді; нағыз ғалым үшін бағалы сөздер, тіркестер, тұспалдаулар ол үшін түкке де тұрмайды; ол тіпті қолжазбаларды көшіріп алуға да мүлде қабілетсіз бола тұрып, оларды зерттеумен айналысады; ол баспадан шыққан материалдарды түсінуге мүлде қабілетсіз бола тұрып, оларды зерттейді. Соның өзінде, егер мұндай мырза көпшілікке ұнайтын әдеби стилдің, теңеулер мен тұспалдауларға толы, шет тілдерден алған сөздерге, газетшілер күн сайын ойлап шығарып жатқан әр түрлі астарлы сөзсымақтарға одан да толы стилдің шебері болса, мұндай мырза өз талантын парасатты ой мен адамгершілік қарсы тұратын оғаш пікірлерді қорғауға жұмсаса, ол сірә да тарих ғылымының ұстазы болып табылады; ол өзі қайран қылған оқырмандардың толық мақұлдауымен үсті-үстіне томдарын шығарады, сол кезде тіпті, шындыққа адал зерттеушілердің өзі де, егер оның тұжырымдарының дәлдігін тексеретін амалы жоқ болса, өтірікті шын деп қалып, адасады.

Енді өз отаны тарихының үлкен кезеңдерінің бірін адал әрі жан-тәнімен зерттеуді қолға алған басқа адамды көзге елестетіңіздер; ол зерттеу нысаны етіп оны түсінуі үшін бұдан алдыңғы дәуірлерден едәуір мағлұмат керек дәуірді тандап алды делік; ол өзі тікелей айналысар жұмысы үшін қажетті ұзақ, бәлкім, зеріктіретін дайындық жасаудан қашпайды; ол тандап алған дәуірінің одан бұрынғы және кейінгі дәуірлерге қатыстылығын толық түсініп алғанша, оның өзімен егжей-тегжейлі айналысуға тәуекел етпейді; ол өз жұмысы үшін қажет болуы мүмкін құқық, әдет-ғүрып және тіл жөніндегі мәселелердің барлығымен мұқият танысады; ақырында, бұл жұмысқа кіріскен кезде, ол әлдебір ұмыт болған қолжазбаны, әлдебір ұмыт болған шайқас алаңын зерттеу үшін іздестіру, сапар шегу машақатынан да қорықпайды; ол әлдебір даулы дәуірді, ол жөнінде айтыс-тартыс пен наным-сенімдер бар дәуірді тандап алып, оның тарихын, айтысушылардың бәрін бірдей қанағаттандырмайтын, бірақ олардың ешқайсысы мұның қалай болғанда да шындыққа жетсем деген адал ниетіне кедергі келтіру үшін қандай да бір немқұрайдылық немесе наным-сенім білдіре алмайтын түрде баяндап шығады. Бәлкім, оның өз әңгімесін теңеулермен, көркем шығарманың жанды стилімен безендіргісі келместе; ол оқырмандардың қиялын қоздырғысы келмегендіктен, қарапайым, батыл тілмен баяндайды, олардың ақыл-парасатына жүгінумен шектеледі; сірә, мұндай тарихшы көпшіліктің ықыласына бөлене қоймайды; оны тек өзімен пікірлес, бір бағыттағы біраз адамдар ғана қуана қабылдайды. Оның шығармаларының әрбір томы ол өзін тандап алған саласында өз үйіндегідей сезінген сайын құнды бола түседі. Бірақ, солай бола тұра, ол өзін бақытты бәсекелесінен гөрі, азырақ қолдау табады. Атақ пен даңқ шындықты мүлде бағаламайтын және өзі оған мүлде жете алмайтын адамды аспандатады; мұндай адам бақыттың сүйікті әрі ерке баласына айналады; ал бүкіл байлығы мен бақыты шындық болған адамға даңқ асықпай, жұртшылықтың көзі нағыз күндізгі жарықты түн қойнында бытыраған, түнекке бастайтын оттардан айырып тануды үйренген кезде ғана жетеді. Бұл жерде мәселе жекелеген тұлғаларға әділетсіздік жасалуында, тіпті, көркемдікті асыра бағалаудан тумай қоймайтын жеке қателіктер мен адасуларда және парасатты оймен нағыз ғылымның алдындағы адам таңданарлық оғаштықтарда да емес; мәселе тарихтың өзінің білім саласы ретінде кемсітілуінде және ол туралы мүлде қате түсінік қалыптасуында жатыр; шындық, дәлдік, дереккөздерге мұқият және адал болу оқырманның қиялын қоздыратын баяндау мәнерінен маңызды мәселе емес деп ашық мойындалады деуге болады; тарихи шығарма тартымды оқылатын болса, оның шын яки өтірік екенінің онша маңызы жоқ деп ашық айтуға дейін барады. Мұндай пайымдауға қарсылық білдіру қылмыспен бірдей дерлік саналады. Шындық үшін өте аз уайымдайтын, шындықты оның аты үшін ғана ұнатудың себебін көптеген адамдардың түсінуге өрісі жетпейтін кезде, шындықтың өтірікпен күресуі өте қиын.

Біз бұдан тарих жеңіл ғылым болып табылады-мыс, қаламы жүйрік адамның қай-қайсысы да ол туралы жаза алады-мыс және жазушылықтың осындай мәнерін ұнататын адамның қай-қайсысы да ол жайлы пікір айта біледі-мыс деген түсініктің толық дамығанын көреміз. Біздің ғылымды бұлайша кемсіту — біздің жұмысымыздың әдеби сипаты барлығының тікелей салдары, алайда біз оны толық жойып жібере алмаймыз, сондықтан мұндай қажетсіз салдарға қарсы әрқашан сақтық шараларын қолдануға тиіспіз. Біз заттарды олар қандай күйде болса, сондай күйде қабылдауға мәжбүрміз. Біз жұртшылықтың біз туралы, жоқ дегенде, біздің біразымыз туралы өзіміздің не жайында айтып, жазғанымызға ғана емес, оны баяндауға қандай түр бергенімізге де қарап пікір айтуына қарсы ештеңе де істей алмаймыз. Шындықтың ең қатаң зерттеушісіне шындықтың жиіркенішті сипатта емес, тартымды сипатта көрінгені ұнайды; сол үшін де мұны шындықты уақытша көңіл көтерумен салыстырғанда екінші дәрежелі іс көретін адамдар туралы, немесе, тіпті, шындықты шынымен аңсайтын, бірақ шындықты өтіріктен айыруға көмектесетін мектептен өтпеген адамдар туралы да айтуға болады. Сондықтан стиль мен түрді жек көруге болмайды; оқиға жанды суреттелгенімен, қате баяндалса, одан, әрине, жалықтырса да қатесіз баяндау дұрыс; бірақ, ең жақсысы — дәл баяндауды тілдің қуатымен және нақыштылығымен біріктіретін әңгімелеу болмақ. Ағылшынның тарихи әдебиетінде, кем дегенде, үш ұлы жазушыны әңгімелеу өнерінің шебері деп атап көрсетуге болады. Бұлардың жазу мәнері бір-біріне мүлде ұқсамайды, бейне бір, әрқайсысы өзінің алдындағы ізашарына еліктемеуге барынша күш салған сияқты көрінеді. Гиббонның ұлы шығармасы — өткен ғасырдағы шығармалардың ішінде тарихи әдебиеттегі өзінің бұрынғы орнын сақтап келе жатқан бірден-бір туынды; рас, біз кейбір жағдайларда, негізінен, оған белгісіз болған деректердің көмегімен, қайсы бір тарихи кезеңнің көрінісін оған қарағанда неғұрлым дұрыс бере аламыз. Оның кітабы шыққалы жүз жыл өтті, сондықтан біздің кейбір оқиғаларды басқа оқиғаға қатысты ол қоя алмаған орынға қоя алатынымыз түсінікті; бірақ біздің ешқайсымыздың осы бір ауқымды, тамаша әрі теңдессіз кітапты ауыстырар дүние беремін деп армандауға да батылымыз бармайды. Кітаптың мұндай мәртебеге жетуі едәуір дәрежеде оның тілінің арқасында мүмкін болған. Одан біздің ақыл-ойымыз жиі кінәрат тапқанымен, сол ақыл-ойымыздың дегеніне қарамастан, біз бұл тілге таңдануымызды қоймаймыз, ол кейде бізді өзінің нақыштылығымен адастырып та кетеді, бірақ соның өзінде бізге әсер етуі соншалық — біз оған таңданып қана қоймай, оны түсінеміз және еске түсіреміз. Біз басқа қандай тарихи кітаптарды тауыссақ та, бәрібір Гиббонды оқуға тиіспіз. Мен енді осы заманғы дерлік дәуірге, өзімнің ұстазым әрі ізашарыма, оның шәкірті болғанымды мақтан тұтатын адамыма ауысамын. Гиббонның артистікке бай тіліне мүлде ұқсамайтын Арнольдтің зерттелмеген, қарапайым тілінің әсері қандай десеңізші! Арнольдтің тілі ол баяндайтын тақырып өзгерген сайын бірге өзгеріп отырады, қызыл тілділіктің шырқау биігіне көтерілді-ау деген кездің өзінде, қарапайым, ұғынықты қасиетінен айырылмайды, бірақ Гиббонның тілімен туыстығы сол, оны оқығанда да біз Арнольдті түсінеміз және еске түсіре аламыз. Ал енді үшінші ұлы жазушыға келсек, менің пікірім біршама қарсылыққа тап болатынын білемін; қазіргі кезде лорд Маколейді менсінбеу модаға айналғаны мәлім. Оған қарсы пікір айтушылардың арасында солай айтуға құқығы барлар аз емес, бірақ қандай құқығы жоқтар бұдан да көп... Мен, тым болмағанда, өзімнің мұндай құқым жоқ екенін түсінемін, сондықтан Маколей тындырғандай жұмысты тындырмаған немесе, кем дегенде, соған ұқсас қандай да бір кемел еңбек бермеген біреу-міреудің мұндай құқыққа қалай ие болатынын түсінбеймін. Мен Маколейдің ірі және даусыз қателіктерін басқалардан кем білмеймін; мен оның тамаша шығармасын қаншалықты сақтықпен оқып-зерттеу керек екенін де басқалардан аз білмеймін; бірақ мен өзімді білім алғаным үшін, оған көп қарыздар санайтын, ал тарихи әңгімелеуді үйренген ұстазым ретінде басқалардың бәрінен артық соған қарыздар санайтын адамым туралы менсінбей яки жаратпай сөйлеуге құқылымын дей алмаймын. Тым құрығанда, Маколей шығармасының бір ғана бетін оқып көріңіз, оның есімдерді, атақ-лауазымдарды келтіргендегі дәлдігіне назар аударыңыз, оның тілін біздің газеттерімізден біздің кітаптарымызға көшкен қисынсыз жаргондармен салыстырыңыз, оның кез келген ойды бейнелеуге жарамды тіркестер табатын стилі, белгілі бір шынайы мағына бермейтін бір сөзді де қолданбайтын стилі туралы ойланыңыз, бірде-бір адамның алғашқыда түсінбегендіктен екінші мәрте оқуына тура келмеген және біздің бәріміз кіршіксіз таза тілінен, әрқашан толық та қанық, анық та танық сөзінен, тапқыр теңеулерінен немесе өткір мысқылдарынан ләззат алу үшін екінші, тіпті, оныншы мәрте оқуға тиіс кітабын қайта қарап шығыңыз. Бұл — әлдебір жеке факті жайында немесе әлдебір жеке картина жайында ғана мағлұмат алумен тоқтау қиын кітаптардың санатына жататын кітап; кез келген бетін ашып көрсеңіз болғаны, оны жүз қайтара оқып шықпайынша, кітап сөресіне қоюға қолыңыз бармай қалады.

Олай болса, тілдің қасиеттері мен пәннің өзінің қасиеттері арасында ешқандай қарама-қайшылық жоқ; мұнда, егер шығармада осы екі қасиеттің бірі болмаған жағдайда, сіздің қайсысын дұрыс көретініңіз туралы ғана мәселе туады. Парасатты ғалым мұның біреуін таңдайды, ал әдеттегі оқырман басқасын таңдауы мүмкін, — өз басым, әдеттегі оқырман атанып жүрген осы бір құпия тұлғаның әртүрлі қамқоршылары мен сыншылары қазір шығарманың ойлылығын тым жеткіліксіз бағалай бастады деп ойлаймын; бұл қауіп кейде бізді тарих пен әдебиеттің арасында байланыстың болмай қоймайтыны үшін өкінуге мәжбүр етеді; Кейде біз геометрге немесе химикке тағдыр бұйыртқан үлесті қызғанамыз: оларда ешкімнің шаруасы жоқ, сондықтан мұндай кедергілерге кездеспейді. Тамаша тіл стилі, ең таңдаулы теңеулер, ең жатық шетел сөздері арқылы үшбұрыштың екі қабырғасы үшіншісінен үнемі ұзын болмайды деп дәлелдемек болса, олардың бұл үшін мүлде қажет емес екені бірден көрінер еді; бірақ жазушы әлдебіреу әйелінің басын өз отанын сүйгендіктен шауып алғанын дәлелдеп, ертеңіне оның күйеуіне үйленгені туралы осы құралдарды қолдану арқылы жазса, мұндай оғаш сұмдыққа сенуге әзір оқырмандарды табады.

Біздің көбіміз өте жас кезімізде тарихты жеңіл ғылым деп санау қатеріне ұшыраймыз. Бұл катерге біз қалың-қалың томдарында үлкен тарихи кезеңдер туралы әңгімелейтін жазушылардың шыны мен өтірігін айыра алатын кезімізден ертерек ұшыраймыз. Біз бала кезімізден тарих туралы азын-аулақ жәйттерді біліп өсеміз; біздің кейбіреулеріміз тарих туралы ештеңе білмеген еді деуге мүлде болмайды. Жаратылыстанудың көптеген салаларынан ештеңе білмеу әбден мүмкін; қалай болғанда да, ғылымның бұл саласындағы менің жеке өзімнің білетіндерім толық білмеушілікке жақын, ал мұндай білім мен білімсіздіктің болмашы ғана арақашықтығын өтпелі емес деп санауға болмайды. Тарихты, керісінше, біз беліміз бесіктен шықпай жатып оқи бастаймыз; өзіміз туып өскен мекен жайында, өзіміздің отбасымыз жайында, Цезарь, Альфред немесе Оливер Кромвель жайында, римдіктер, саксондар мен даниялықтар жайында бәріміз сол кезде-ақ естігенбіз. Осының бәрі де тарих немесе тарихқа жататын жағдайлар. Біз әр жолы, газеттерді қараған сайын, тарихты немесе тарих деп саналатын жағдайларды оқып зерттейміз, біз әр жолы көпшілік арасында әңгімелескен сайын ол туралы есітеміз немесе оны талқылаймыз; сонымен, біз әдетте тарихи шығармаларды өте ерте оқи бастағанымызбен, біздің тарих туралы алғашқы түсінігіміз қандай да бір жақсы яки жаман кітаптан емес, әр түрлі кездейсоқ дереккөздерден алынған. Бұл жөнінен мен өзімді ерекше бақытты санаймын: мені баққан әйел маған императордың «қол астында» көп король бар екенін айтқан болатын. Мұндай пікір айтылған кезінде дұрыс емес еді, бірақ бұдан бірнеше жыл бұрын дұрыс болған-ды, ал бірнеше жыл өткен соң қайтадан дұрысқа айналды. Бала бағушы әйелдің сол үйретуі менің Шығыс және Батыс Рим империясы туралы неғұрлым анық түсінігім қалыптасуына көмектескен болуы әбден мүмкін; бірақ, өкінішке қарай, мен одан біздің аралдағы римдіктердің, кельттер мен тефтондардың қарым-қатынастары туралы осындай мәліметтер алғаным жоқ, бала кезімізде осылайша әртүрлі жолмен алған тарихи мәліметтер бізге өте терең әсер етеді, егер ол өтірік болса, кейінірек одан арылу өте қиынға соғады. Осылайша тарихи мәліметтер алған біздің көбіміз жаратылыстану ғылымдары жөнінде де нақ сондай жолмен мәлімет аламыз. Мен кім-кім де астрономия жайлы біраз жағдайды біледі деп ойлаймын; қалай болғанда да, жердің шар екені және оның күнді айналатыны әркімге де белгілі; мұндай ережені теріске шығаратын адамдар оны білімінің жеткіліксіздігінен теріске шығармайды, олар бұл жайында естісе де, оны теріске шығарғандар. Сонымен, біздің қай-қайсымызға да тарихтан және астрономиядан азды-көпті жағдайлар белгілі, алайда біздің астрономиялық мәліметтеріміз тарихи мәліметтерімізден қаншалықты өзгеше десеңізші! Біріншілері болмашы ғана, бірақ мейлінше дұрыс болуы мүмкін; олар неғұрлым дұрыс білім болғандықтан, соғұрлым толығырақ білімге жол сала алады. Біздің алғашқы тарихи мәліметтеріміз жөнінде бұлай айта алмаймыз; тарих туралы мәліметтері тек Птолемейдің күн системасын ғана білетін адамның астрономиялық мәліметтеріне сай келетін адамды кездестіру мүмкін емес; біздің қай-қайсымыз да кәдімгідей көп оқыдық, бірақ алдағы өміріміздің барысында оны ұмытып қалатындай дәрежеде оқыдық. Адамдардың көпшілігінің ең қарапайым тарихи мәселелер, жер күнді айналады, немесе, тіпті, екі түзу сызық ауданды шектей алмайды деген секілді ақиқаттармен деңгейлес тарихи ақиқаттар жөніндегі түсінігі өте-мөте күңгірт болады, егер сіздер мені педант санар деп қорықпаған болсам мен бәленің біразы номенклатураның көмескілігінде жатқанын айтар болар едім; аласапыран географиялық идеяларын, қазіргі картаны ескі наным-сеніммен өткен заманға ауыстырудың мәнісі де сонда. Шынын айтқанда, бұлар бір-ақ нәрсе: жалған географиялық идеялар номенклатураның көмескілігінің ең елеулі және ең зиянды мысалдарының бірі; көптеген адамдардың, оның ішінде басқа білімдер жөнінде де хабардар адамдардың негізінен бүкіләлемдік тарихтың да, өз халқымыз тарихының да ең ірі және ең маңызды фактілерін ұмытуына тура келеді. Мен бұл арада англо-израелиттердің есалаңдығы туралы айтып тұрғаным жоқ; бұл есалаңдыққа кез келген басқадай есінен адасу ретінде қарауға тура келеді. Англо-израелит, қалай болғанда да жер жазық деп дәлелдейтін адам секілді, дұрыс тарихи ғылым бар екенін, дұрыс астрономиялық түсініктер бар екенін біледі. Мен кәдімгі білмеушілікті, адам бүкіләлемдік тарихтың ең ірі фактілерін естімеген деп ойлайтын білмеушілікті бөліп көрсетіп отырмын; ал бұған айтарым — оның мұны есітпеген себебі сол, егер ол бұл жағдайлар туралы естісе, онда әр түрлі қисынсыз тұжырымдар жасай алмаған болар еді. Білімнің басқа салаларының қай қайсысынан да мұндай білімсіздікті көзге елестетуіңіз қиын, қалай болғанда да, мұндайды білімнің осы саласы туралы жазуды ұйғарғандардан көре қоюңыз екіталай. Басқа мәселелер жөнінде зиялылық пен білімділікті қимауыңыз қиын бір мырзаның кітабынан мен ІХ-Х ғасырларда орыстар Константинопольге шабуыл жасады, бірақ түріктер олардан күшті болып шықты деген пайымдау оқыдым.

Мұндай пайымдаудың мүмкіндігі тарихты зерттеудің қаншалықты қиын екенін және біздің қандай кедергілермен күресуімізге тура келетінін көрсетеді; шынында, мұндай пайымдауда білім мен білімсіздіктің тамаша біріктірілгені анық; біз бірінші кездескен адамның өзі IX және X ғасырда орыс мемлекеті болғанын және сол заманғы орыстардың Константинопольге бірнеше мәрте шабуыл жасағанын біледі деп күте алмаймыз. Бұл білім - оны игерген адамның тарихты зерттеудің шебіне еніп үлгергенін көрсететін белгі дерлік білім, бірақ, сонымен бірге, әлгіндей жағдайда мұндай білім тарихи мағлұматты кездейсоқ жинастырудың қауіптілігін көрсетеді. Бала кезден басталатын бұл әдет, әрине, есейген шақта да жалғаса береді. Жазушы — аттары славян тайпаларының бір ұлы тармағына көшкен скандинав авантюристерінің бұрынғы әрекеттері туралы бір жерден, өте дұрыс секілді мағлұмат кезіктірді; факт оған таңданарлық болып көрінді әрі ол үшін күтпеген жаңалық еді; сонымен бірге бұл оған саяси сөз толғау үшін өте қолайлы мүмкіндік болып көрінді; осылайша кездейсоқ мағлұматқа ие болған автор, бұл мағлұматтың бүкіләлемдік тарихтағы нағыз орны туралы, сірә, ештеңе білген жоқ. Шынын айтқанда, бұл жеке факт-фактілердің ұзын тізбегінің, әлі аяқталмаған тізбегінің бір бөлігі, оңтүстік-шығыс Еуропада өте үлкен қиындық тудыратын гректер мен славяндар арасындағы бақталастықтың бір бөлігі; ал мен айтып отырған жазушы бұл фактіні басқа фактілердің тағы да аяқталмаған, бірақ едәуір кейінірек басталған тізбегінің бөлігі деп қабылдаған. Ол үшін Константинополь жай ғана түрік қаласы, басқа ештеңе де емес. Константинопольге шабуыл жасаған адамдар сондықтан онда әлдебір басқа халықты емес, түріктерді кездестіруге тиіс. Бір сөзбен айтқанда, ол үшін Шығыс Римнің бүкіл тарихы жоққа тән. Талай адамдар жөнінде, тіпті, өткір тілді әрі басқа пәндер бойынша, тіпті тарихтың басқа салалары бойынша жеткілікті мағлұматтары бар, бірақ шығыс рим империясының тарихынсыз бүкіләлемдік тарих шешілмеген жұмбақ болып қалатынын түсінбейтін адамдар жөнінде де осыны айтуға болады. Егер IX және X ғасырларда Константинополь түріктердің қолында болса, онда Еуропа және христиандық деген атау дәл қазіргі мағынасын ала алмаған болар еді. Егер Константиннің тағына еуропалық заңдар мен наным-сенімді қорғаушы македониялықтар емес, басқа бір варвар отырған болса, онда Грекияның тілі мен әдебиеті Солтүстік теңіз аралдарында қиындықтармен, сірә, басқа ғылымдардың қай-қайсысын зерттеуде де кездеспейтіндей дәрежедегі қиындықтармен күресуімізге тура келеді. Бұлардың бірде-бірінде шала сауаттылық, дәл тарихтағы секілді оңайлықпен, нағыз білім деп таныла қоймайды; бұлардың бірде-бірінде, өз пәнін шын түсінгісі келген адамның, ең алдымен, кезінде өзі оқығандардың едәуір бөлігін қайта оқуына тура келмейді. Ғылымның барлық түрлерінде, бұрын оқылмағанымен кейін ұмыт болғанды қалпына келтіру жөніндегі мұндай жұмыс жаңа фактілер ескі ілімнің қате екенін көрсеткен жағдайда қажет болады. Ал тарих ғылымында мұндай жұмыс, қандай да бір мәселе жаңа деректермен анықталатындығы үшін ғана емес, сонымен бірге әлі талай адамдардың жарықтан қараңғыны дұрыс көретіндігі үшін де қажет. Пәннің жеңіл көрінуі, техникалық терминдердің жоқтығы, тарихтың білім мен қызметтің барлық салаларымен байланыстылығы, оны оқып яки зерттеу, кем дегенде, ол туралы бірқатар мағлұмат алу жұрттың бәріне қажет екендігі — осының бәрі біздің пәнімізді, тарихты білімі жеткіліксіз адамдардың сүйікті ісіне айналдырады. Тарих, оны оқып-зерттеген яки зерттемеген адамдардың қай-қайсысы да ол жөнінде пікір айтуға, әркім өзін тыңдатуға құқылы ғылымға және кім-кімді де оның пікірлеріне мүлде бөтен пайымдаулар негізінде кәдімгідей тыңдай беретін ғылымға айналды. Біздің пәніміздің өз болмысынан туындайтын, сол себепті біз одан ешқашан құтыла алмайтын қиындықтар, біз оларға қарсы күшіміз жеткенінше күресуге тиісті болып отырған қиындықтар осындай. Біздің университетімізде бұлардан құтылудың тамаша құралы бар, әрине, бұл біз оны дұрыс пайдалана алсақ қана мүмкін болады. Бізге бұл істе де басқа істердегідей, жаманды жақсыдан айыра білуге мүмкіндік бар; мұнда бізге өзіміздің ескі әрі сыннан өткен оқыту жүйеміз көмектесе алады. Оксфордтың ескі Literae Humaniores мектебінде оқытылатын кітаптарды оқыған адам тарихтың зерттелуін де, басқа ғылымдардың қай-қайсысының зерттелуін де бағалай білерлік деңгейдегі жақсы дайындыққа ие болады. Ол өзінін ақыл-ой қабілетін ешқандай басқа білім беру жүйесі нығайта алмайтын дәрежеде нығайтады; ол ойлаудың не екенін, зерттеудің не екенін біледі; енді оған өзін бейім сезінетін ғылымдармен айналысуды жалғастыру ғана қалады. Аристотельдің «Этикасын» оқыған кезім әлі есімде; тап қазір менен сол пән бойынша емтихан алар болса, өте алмауым да әбден мүмкін; бірақ мен бұрын өзімде жоқ жаңа қабілетке — айыру және анықтау қабілетіне, сірә, соны оқыған кезде ие болдым. Содан бері мен бұл жаңа қабілетті өзіме оны берген кітаптың мазмұнына ешқандай қатысы жоқ тақырыптармен айналысу үшін үнемі пайдаланып келемін. «Этиканы» оқып-зерттеп, ойлауға дайындалған адам, әсіресе ол Этиканың соңғы бөлімінде баяндалған ережені орындап, яғни оны оқудан «Саясатты» оқуға көшсе, тарихты зерттеудегі көптеген кедергіні жоя алады. Егер ол тамаша түсінікті баяндалған айыру мен анықтаудың қай-қайсысының да бүкіл маңызын ұғына алса, оны басқа тілде жеткізу әрекеттері қашан да сәтсіз аяқталуға тиіс; егер оған ұмытқанын қайта оқуға тура келсе, онда ол, қалай болғанда да, қажетті еске түсіру үшін де, зерттеу үшін де жақсы мектептен өткен болып шығады. Осы ескі мектепте басқа пәндермен айналысқан кезінде-ақ ол өзі алған ойлау дағдыларын тарих ғылымының кейбір тарауларына қолдануды үйреніп үлгіреді. Енді оған тек жазмыш бұйырған кедергіден аттап өту, сөйтіп, сол дағдыларының өзін тарихтың басқа тарауларына қолдану қажет. Енді оған тек ақиқатты, - мен осы кафедраны басқаруды қойғанымша ретімен де, ретсіз де талап ете беретін, — осы жасанды кедергінің бір жағындағы фактілер секілді өзінің назарына ілігуге лайықты екені жөніндегі ақиқатты түсіну ғана қажет. Грек немесе италиян тарихының белгілі кезеңдерін зерттеген адам бұл кезеңдердің осы түбектердің бүкіл тарихын құрамайтынын, сонымен бірге олардың сыртында тевтондар мен галлдар құрлығының тарихы, еуропалық аралдағы кіші Англия мен мұхиттың арғы бетіндегі үлкен Англияның тарихы бар екенін ойлауға тиіс; ол өзінің Фукидитті, Аристотель мен Тацитті оқып-зерттеу арқылы тарихты зерттеу әдісін үйренгенін, сондықтан ең кейінгі тарихи кезеңдерді зерттеумен басқалардың бәрінен де көп айналыса алатынын түсінуге тиіс; бұған қоса ол, егер ең кейінгі кезеңдермен айналыспаса, оның жеке өзінің жұмысы да мүлде аяқталмай қалатынын, мақсатқа жеткізе алмайтын құрал, басы бар да аяғы жоқ дүние, қондырмасы жоқ іргетас болып қалатынын білуге тиіс. Шынында, тарих пен филологияның ұлан-ғайыр кеңістігінен әлдебір өзі таңдап алған жерін ұсақ-түйегіне дейін қалдырмай егжей-тегжейлі оқып-зерттеген, бірақ өз отанының, өз ана тілі мен туған халқының шежірелерін жаратпай, олардан теріс айналатын адамдарды көру, олардың сөзін есіту — оғаш нәрсе. Ал өздері қайсыбір тарихи кезеңдерін зерттеумен арнайы айналысып жүрген елдер мен халықтардың тарихын зерттеуді осылайша жақтырмай, жек көретін адамдарды кездестіру мұнан да оғаш емес пе? Мен, тіпті осындай адамдар үшін Еуропа әлемінің тарихын зерттеу, орталығы ескі немесе жаңа Рим болған оқиғаларды зерттеу ешқандай қиындыққа түспейді деп кесіп айта алмаймын; бірақ мұндай адамдар басты қиындықты өздеріне-өздері тудырған. Бірінен-бірін айырған кезде өз маңызының жартысын жоғалтатын екі нәрсені бөлдірген наным-сенім оғаштығы, бір ғылымның екі тарауының туыстас жақындығы мен бірдей маңыздылығын мойындағысы келмеген оғаштық — жақсы істі бастаған көптеген адамдардың оны табиғи түрде аяқтап шығуына кедергі болып отырған және оларды бұл аяқтауға, істің бастапқы бөлігін жасамаған адамдарға пайдалы жұмыс секілді қарауға мәжбүр ететін басты қиындықтар, міне осылар. Менің тыңдаушыларымның арасында спарталық эфорлар мен афиндік қолбасшылардың, Рим патшалары мен консулдарының тарихын және, бәлкім, тіпті римдік цезарлар тарихының бірер тарауын жаңа ғана зерттеп бітірген адамдар болуы мүмкін. Мұндай тыңдаушылар алғашқы жақсы қадамдарын жасады; бірақ олар істі аяғына жеткіздік деп ойламасын; олар ықыласқа лайықты шәкірттер болды, бірақ олар мұғалім болармыз деп ойламасын. Олар өздерінің алдынан табиғи түрде ашылатын жолға, мұны жеңіл деп санауға басқалардың бәрінен құқы мол бұлардың өзі үшін де қиындығы жетерлік жолға түсуге тиіс. Олар Рим тарихы кезеңдерінің біріндегі Рим тілімен таныс; олар бұл кезеңнің ұлы адамдарының әрекеттерін әлі ұмыта қойған жоқ; бірақ олар мұнымен тоқтамауға тиіс; олар Рим өзінің миссиясын атқарған соң, ол шын мәнінде бүкіл әлемнің билеушісі әрі ұстазы болған соң не істегенін зерттеп білуге тиіс. Олар біздің қандас әрі тілдес туысымыз, жеңімпаз гот Рим әлемі жойылуға, сөйтіп, Готтар әлеміне орын босатуға тиіс пе деген мәселені шешетін тұсы бар; ол Рим әлемі Готтар әлемінсіз және Готтар әлемі Рим әлемінсіз бүкіл адамзатқа қажетті істі ақырына жеткізе алмайды деп шешкен сәті бар дәуірді зерттеуге тиіс. Батыстық гот Атаульф қабылдаған осы шешімнің арқасында адамзаттың қазіргідей күн кешуі мүмкін болды және ол әлемдегі үлкен және кіші элементтердің бірігуінің қажеттігін танудың арқасында мүмкін болды. Рим әлемінің адамдары, Рим әлемінен анағұрлым көне әлемнің адамдары, Эллада адамдары! Біздер, Готияның, яғни Германияның, Англия мен Американың адамдары, сіздерден бізге қосылуды, біздің осындай жұмысымызға, басқалардың бәрінен сіздерге жеңілірек, қиындығы азырақ болатын жұмысымызға көмектесуді өтінеміз; біз сіздерден, үлкен ағаларымыз ретінде, біздің қоғамымызға қосылуды өтінеміз. Сіздер мен біздің жұмысымыз, әрқайсысы жеке-дара күйде, ақырына жетпейді; сіздердікінен бөлінген біздің зерттеулеріміздің берік негізі болмайды; біздікінен бөлінген сіздердің зерттеулеріңіз адамның өзіне сала бастаған, және мүмкіндігі бола тұра, оны аяқтағысы келмеген үй құрылысындай тоқтап қалады.

Тәржімалаған Мыңбай Ілес





ЭРИХ ФРОММ

(1900-1980 жж.)

Эрих ФРОММ—XX ғасырдың көрнекті ойшылы. Ол бүкіл дүние жүзіне кеңінен танымал және оның идеяларының қазіргі заманның санасына тигізер ықпалы өте-мөте елеулі. Тек психикалық талдау ғана емес, сонымен қатар басқа да философиялық ағымдар, соның ішінде экзистен-циализм, персонализм, герменевтика, әлеуметтік биология өз бойларына бұл философтың рухани табыстары мен жаңалықтарын сіңіріп үлгерді. Ол біздің ғасырымыздағы гуманистік ақыл-ойдың дамуына күшті серпін берді. Оның осы заманның этикасын дамытуға қосқан үлесі де елеулі мөлшерде мол. Ақырында, ғасырымыздың Фроммнан алған ерекше мол идеялары да болды.

Фромм — сөз жоқ, энциклопедиялық әрі жан-жақты білімге бай ғалым. Оның алуан түрлі мәдениеттен, мифологиялық аңыз-ертегілер мен діни әңгіме мәтіндерінен, шығыстың діни наным-сенімдерінен және дүние жүзілік философиядан хабары мол. Ол философияның, этиканың, психологияның, мәдениет саласының бастапқы белгіленген мақсаты мен бағытын қайта қарап, ой елегінен өткізуге тырысады. Бұл ретте ол өзінің жеке алған тақырыбын ешқашан өзгертпейді де, жоғалтпайды да. Мұның өзі оған дағдылы рефлексия болып кеткен сияқты. Өзінің алғашқы еңбектеріндегі идеяларына ұдайы қайта орала отырып, Фромм оларды ұзақ жылдар бойы жүргізген жемісті жұмыстарында одан әрі байыта түсті.

Оның еңбектеріне соншалықты күшті назар аударылуының себебі неде? Оның философияға қосқан жеке үлесі қандай ? Ол ең алдымен психикалық талдаудың реформаторы ретінде танылды. Фромм — қырағылықпен көре білетін әрі терең ойлы психолог. Ол адамға тән құштарлықтардың қайнар көзі, адамдардың мінез-құлқының себептері қайда жатқанын ашып берді. Ол психикалық талдауға тарихи өлшемді белгілеп берді. Адамды қалай азат етудің мүмкіндіктеріне талдау жасай келіп, Фромм аса бай әлеуметтік елестету көріністеріне ие болды. Ол психиканың өте-мөте нәзік механизмдерін көп қырлы, көп өлшемді әлеуметтік-тарихи мәтіннің мазмұны аясында зерттеді.

Фромм Маркстің философиялық-антропологиялық ойлау жүйесінің ерекшеліктерін ашып берді, адамзат тарихы дегеніміз ол үшін ең әуелі адамның ұдайы даму үстінде және сонымен қатар барған сайын арта түсетін оқшауланып жатырқай безіну жағдайында болуының шежіресі ғана екенін көрсетті. Маркстік ілімді өте-мөте перспективалы болашақ әрі бірегей білгірлік тұрғысынан түсіндіре келіп, американ философы жатыр қалған адамның өзге адамдарға жат болып қана қоймайтынын, ол сонымен қатар өзінің жаратылыс, табиғи және рухани болмысында адам ретіндегі қасиетінен де жұрдай болатынын атап айтты. Адам ретіндегі мән-мағынадан айырылып, тап осылай оқшауланған жатырқай безінуге душар болу адамды экзистенциалдық өзімшіл эгозизмге ұрындырады және оны жеке өз басының ғана өмір сүруі жолындағы құралға айналдырады. Адам осындай жатырқай безіну үдерісі барысында белгілі бір мағынада өзінің тәнінен де және өзін қоршаған табиғаттан да, сондай-ақ, рухани «менінен» де айырылады, өзін кәдімгі тірі адам ретіндегі мән-мағынасын да жоғалтады.

Фромм Маркстің өзінің көзқарасы мен тоталитарлық тұрпаттағы коммунистердің көзқарасы арасындағы аспан мен жердей үлкен айырмашылықты атап көрсете білді. Адамның адамгершілік қасиеті ешқашан мемлекеттің, таптың немесе ұлттың қолындағы қару ретінде ғана жұмсалатын қызмет түріне айналмауы тиіс. Адамның оқшауланып жатырқай безінуі барлық құндылықтарды қайта бағалауға алып барып соқтырады. Адам өз қолымен құрған саяси институттардың еріксіз тұтқынына айналады.

Фромм әлдебір аңғырт әлеуметтік шалағайлыққа қаншалықты бой алдырса да, оның сан алуан әлеуметтік өзгерістердің үдерісіне берген бағалары тарихи көрегендігімен ерекшеленеді, көптеген идеяларының тыңнан жарияланған сипаты бар. Фромм тоталитарлық қоғамның, оның үстіне, тек нацистік ғана емес, сонымен қатар казармалық-социалистік қоғамның да бойындағы дерттің диагнозын қою жолында зерттеу жүргізген алғашқы ғалымдардың бірі болды. Нацизмді тарихи дамудың даңғыл жолынан кездейсоқ тайып кетушілік деп санаған көптеген зерттеушілермен салыстырғанда Фроммның өзіндік айырмашылығы сол — ол тоталитаризмнің саяси практика және ойлаудың өзіндік тұрпаты ретіндегі табанды тұрақтылығы мен қайта өршіп, өсе түсетіндігін айқын көрсете білді. Фроммның алдын ала сақтандырып жасаған ескертулері әлеуметтік-философиялық және саяси ақыл-ойдың сергуіне әсер етті, қатыгез деспотияның өзіндік ерекшелігін зерттеу ісіне де ықпалын тигізді.

Социалистік идеяның табиғатын зерттеген Фромм қазіргі көріпкелдердің жасаған пайымдауларынан көп бұрын мынадай қорытындыға келген болатын: социализм күні бұрын ұйымдастырылған, автоматтандырылған жеке адамдардың, олардың қай-қайсысы болса да мемлекетке, машиналарға, бюрократияға бағындырылған жеке адамдардың қоғамы болмауы тиіс. Тіпті егер ол мемлекет, деп атап көрсетті ол, дерексіз, абстракты жеке капиталист түріндегі, немесе тіпті бүкіл қоғамдық капитал бір ғана қолға шоғырландырылған (мейлі ол бір ғана жеке капиталист немесе бір ғана мемлекеттік, қоғамдық капиталист болса да айырмасы жоқ,) жұмыс беруші бола қалған күнде де ондай қоғамды социалистік қоғам деп атауға бәрі бір болмас еді.

Сөйтіп, Фроммның қалдырған мұрасында ХХ ғасырдың санасына күшті ықпал еткен көптеген өзіндік бірегей идеялар бар. Олар универсумның ең ғажайып тамаша туындысы дерлік адам туралы, адамның бір нәрсеге ынтыға құмарлануы мен қайғы-қасірет шегуінің тарихи себеп-салдарының болуы туралы, биологиялық және мәдени факторлардың біріккен балқымасының бейнесі сияқты әлеуметтік мінез-құлықтың сипаты туралы, баршаға бірдей әмбебап, бүкіл планеталық гуманизм туралы идеялар болып табылады. Фромм адамның тірі, ойлай білетін және сезіне алатын тіршілік иесі ретінде жан-жақты жетілдіріле беру мүмкіндіктері мол екендігін негіздеп берді.

Э. Фромм

К. МАРКСТІҢ АДАМ ТУРАЛЫ ТҰЖЫРЫМДАМАСЫ

I. Маркс және оның ойларының бұрмалануы

Тарихтың тәлкегі мынада: түпнұсқа материалдардың молдығына қарамай, біздің заманымызда әртүрлі теорияларды бұрмалап, оларды теріс түсіндірудің шегі болмай барады. Осындай келеңсіз әрекеттің өте-мөте айқын бір мысалы соңғы онжылдықтардың барысында К.Маркстің ілімін бет шімірікпейтін ұятсыздықпен бұрмалау болып табылады. Мерзімді баспасөзде, әдебиетте және саяси қайраткерлердің сөйлеген сөздерінде, сондай-ақ белгілі философтар мен әлеумет-танушылардың жазған кітаптары мен мақалаларында Маркс және марксизм ұдайы еске алынады. Олармен танысып отырғанда әлгі саясатшылардың да, журналистердің де бірде-біреуі Маркс жазған еңбектердің бірде-бір жолын ең болмаса бір рет те оқып шықпаған-ау, ал әлеуметтанушылар мен қоғамтанушылар Маркс шығармаларының бірлі-жарым мәтіндерін білудің өзін қанағат етеді-ау деген әсер пайда болады. Солай бола тұрса да олар өздерін өте-мөте сенімді сезінеді, өйткені қазір бұл саладағы ықпалды адамдардың бірде-біреуі әлгілердің күмән тудыратын әрі тұрпайы надандықпен жазғандарына қатысты «Сонда бұның қалай болғаны?» деп аң-таң қалған түсінбестік пікірлерін айтуға келгенде жұмған ауыздарын ашпайды, тіс жарып ешнәрсе демейді, көрсе де көрмегенсиді, білсе де білмегенсиді (Марксті түсінбестіктің және көзбе-көз бұрмалаушылықтың қандай да болсын түрі бойынша еуропалық елдердің қай-қайсымен салыстырғанда АҚШ-та әлдеқайда жиі кездесетінін жабырқаңқы көңіл-күй мұңына бөлене отырып, атап өтуге тура келеді. Соңғы 15 жылда Германия мен Францияда Маркс туралы, әсіресе оның осы елдерде тұңғыш рет жарияланған «1844жылғы экономикалық-философиялық қолжазбалары» төңірегінде өте-мөте кең көлемді пікір таластары қайтадан өткізіле бастады. Германияда бұл пікір таласына тіпті протестанттық теологтардың, дін қызметкерлерінің өздері де белсенді түрде қатысып жүр. Бұл ретте әсіресе Ирина Фетчер мақалаларының ғажайып сериясын («Marxismusstudien») және Крёнер басып шығарған кітапқа Ландгуттың тамаша жазылған алғысөзін (1971), сондай-ақ Лукачтың, Блохтың, Попитецтің еңбектерін ерекше атап көрсетуге болады. АҚШ-та соңғы жылдары К.Маркске деген қызығушылықтың бірте-бірте оянып келе жатқаны да байқалады. Өкінішке орай, ондай қызығушылық марксизмді қасақана бұрмалайтын кітаптардың тұтас серияларынан көрініс тауып, анық байқалып жүр. Бұған мысал ретінде Л.Шварцшильдтің «The Red Pression» (1948), Г.А.Оверстриттің «What we mast know About Communism» (1958) деген еңбектерін келтіруге болады. Оның есесіне И.Шумпетер өзінің «Capitalism, Socialist and Democraty» деген еңбегінде (1962) бізге марксизмді тамаша баяндап берді. Тарихи натурализм проблемалары И.Беннеттің («Christianity and Communism Todey», 1960), сондай-ақ Л.Фойердің, Т.Б.Боттомордың және М.Рабелдің (1957, 1967) тамаша жазылған антологиясында жан-жақты талқыланған. «Адам табиғаты» туралы маркстік ұғымға байланысты мен бұл жерде В.Венабльдің «Human Nature: The Marxian View» (1945) деген еңбегін де атап өткен болар едім. Рас, бұл еңбектің кемшілігі автордың Маркс жазып қалдырған «1844 жылғы экономикалық-философиялық қолжазбаларымен» таныс емес екендігінен байқалады. Маркс ілімінің философиялық негіздері жөнінде Герберт Маркузенің «Reason and Revolution» (1941) және «Soviet Marxist» (1958) деген керемет еңбектерін ұсынған болар едім. Бұл еңбек жөнінде менің өзім де өз идеяларымды «The sane Society»-fle және журналдық нұсқадағы мақалаларымда айтқан болатынмын. Францияда Дж.Кальвездің «Za pense de Karl Marx» деген кітабы (1950), сондай-ақ А.Кожевтің, Ж.П.Сартрдың, әсіресе А.Лефеврдің еңбектері ерекше назар аударуға тұрады.

Ең кеңінен таралған адасушылық Маркстің «материализмі» деп аталатын мәселеге байланысты пайымдауларда орын алған. Ол пайымдауларға сәйкес, Маркс адамның қызметінің ең басты себебі материалдық (қаржылық) тиімді пайда табуға, өз өмірінде және өз ұрпағының өмірінде қайткен күнде де мейлінше мол табыс табуға ұмтылып бағуда болып табылады-мыс. Бұл бұрмаланған идея сонымен қатар Маркс жеке адамның өміріне тіпті ешқандай да назар аудармапты-мыс және адамның рухани қажеттіктерін түсініп көрмепті деген пайымдаусымақтармен толықтырылады. Сонда Маркстің көздеген мұраты бейне бір қарыны тоқ, көйлегі көк, «жан сезімінен» жұрдай адам ғана болыпты-мыс. Сонымен қатар Маркстің діни ілімді сынауы барлық рухани құндылықтарды жоққа шығару әрекетіне теңестіріледі (Өйткені бұл түсініктеме берушілердің ұғымында рухани құндылықтардың бәрі де Құдайға сенуден басқа ешнәрсе де емес).

Жоғарыда мысалға келтірілген ұғымдар мен түсініктерді басшылыққа алған олар Маркстің социалистік жұмақ өмір дегенің бізге бейне бір миллиондаған адамдар бәрінен де күшті мемлекеттік бюрократияға бас ұра бағынатын қоғам ретінде; өздерінің бостандығын тендік алуға ғана айырбастаған адамдардың қоғамы ретінде; ал ол адамдар материалдық тұрғыдан қамтамасыз етілгенін ғана қанағат тұтатын, бірақ өздерінін жеке дара еркін өмірінен айырылған және материалдық тұрғыдан неғұрлым мол қамтамасыз етілген ат төбеліндей аз ғана элитаның (таңдаулы топтың) басқарып, билеп-төстеуіндегі миллиондаған робот тәрізді автоматтарға айналған қоғам ретінде ұсынады.

Бірден атап айтуға тура келетін нәрсе мынау: Маркстің «материализмі» туралы кеңінен етек алған бұл түсінік мүлде қате. Маркстің шын мәнінде алға қойған мақсаты адамды рухани тұрғыдан азат етуде, оны экономикалық тәуелділіктің шырмаған торынан құтқаруда, оның жеке басының толық тұтастығын қайтадан қалпына келтіріп, табиғатпен және басқа адамдармен бірлесуіне алып баратын жолды іздеп табуына көмектесуге тиісті екендігінде болатын. Маркстің философиясы, дінге тікелей қатысы жоқ тілмен айтқанда, сәуегейлік көріпкел мессиандық жолмен жаңадан пайдалы бір адым ілгері басу дегенді білдіреді, ал ол индивидуализмді толық жүзеге асыруды, яғни батыстық қоғамдық ақыл-ойдың сонау Қайта өрлеу және Реформация заманынан бастап кешегі XIX ғасырдың екінші жартысына дейін басшылыққа алып келген мақсаты болып табылады.

Мұндай көзқарас, шамасы, көптеген оқырманды естерінен тандыратын да болар. Бірақ мен бұл жерде қажетті дәлел келтіруге көшуден бұрын сөз басында айтылып өткен тарихтың тәлкегінің неде екеніне тағы да тоқтала кеткім келеді. Ол тәлкек мынада: әдетте Маркстің көздеген мақсаттары мен мұның социализм туралы идеяларын суреттеп жазуға келгенде оның өзі қазіргі батыстық капиталистік коғаммен салыстырғанда бір-біріне судың екі тамшысы сияқты толық сәйкес болып көрінеді: адамдардың басым көпшілігінің мінез-құлқы материалдық тиімді пайда табуды, тұрмысқа қолайлы жағдайда тұруды және күн сайын өсе түсетін тұтыну қажеттіктерінің өтелуін көздейді. Тұтынудың өсу мөлшерінде шек болмайды, оны қауіпсіздікті қамтамасыз ету сезімі мен тәуекелге бел байлауға барудан тартынуға ұмтылу ғана тежей алады. Адамдардың өздерінің өмір сүруге қолайлы жағдайларда тұруы үшін қол жеткізген дәрежесінің өте жоғары екендігі сонша, тіпті жеке адамдардың бір-бірімен арасындағы материалдық айырмашылығының өзі теңесе түсіп, елеулі түрде жойылып барады. Маркстік терминология тілімен айтқанда, олар, адамдар, күшті де дербес машиналардың қызметіндегі «адам түріндегі дәрменсіз тауарға» айналып бітті. XX ғасырдың орта кезіндегі капитализмнің нақты көрінісі марксистік социализмге оның қас жаулары салған мазақ суретке қатты ұқсайды.

Бұдан да күштірек таң қаларлық тағы бір нәрсе — Марксті оның «материализмі» үшін айыптаушы адамдардың тап өздерінің социализмді нақты өмірден қол үзгені үшін сынға алуы, оның адамның енбекке деген бірден-бір ынтасы материалдық тиімді пайда табу болып табылатынын мойындамауы.

Маркстің идеясын тап осылай топшылап түсіндірудің мүлде қате екендігін дәлелдеуге былайша тырысып көрейін: 1) маркстік теорияда адамның қызметінің басты себебі материалдық тиімді пайда табу болып табылады деген қағида мүлде жоқ; 2) Маркстің алға қойған ақиқат мақсаты адамды экономикалық мұқтаждықтың құрсаулы қыспағынан құтқаруда, сөйтіп, оның - мұның өзі ең бастысы - адам ретінде еркін дами алуын (өзінің жан-жақты жарасымды жеке тұлға ретінде қалыптасуын) қамтамасыз етуде болатын. Яғни Маркстің ең басты көздеген мақсаты — жеке адамды құтқару, адамның табиғатпен және басқа да адамдармен арадағы жоғалтып алған жарасымды үйлесімін қайтадан қалпына келтіруге көмектесу еді; 3) Маркстің философиясы, ең алдымен, рухани экзистенциализм (дін ықпалынан айырылған секулярлық тілде) болып табылады. Міне, тап осындай рухани мән-мағынасының арқасында ол біздің заманымыздағы материалистік практика мен материалистік философияға сәйкес келмейді, қайта оған қарама-қарсы тұрады.

Сонымен, Маркс философиясының адам қайта танымастай болып бұрмалануы, өзіне өзінің толық қарама-қарсы түрге айналуы қалай мүмкін болған еді?

Мұның бірнеше себебі болатын. Оның ең алғашқысы - білімсіз тұрпайы надандық. Мәселе мынада: материализм университетте пән ретінде оқытылмайды, оған талдау жасалмайды, ол сынға да алынбайды. Соның салдарынан, шамасы, көптеген адамдар, істің мән-жайынан мүлде мақұрым болса да, ойларына не келсе, соның бәрін беталды айта беруге құқықтымыз деп ойлайтын болуы керек. Маркс туралы пікір айтуға оның еңбектерінің бірде-бір жолын оқып көрмеген немесе, ең аз дегенде, оның ойлары мен идеяларының күрделі жүйесінен болар-болмас хабардар екендігін көрсете алатын азын-аулақ саңылауы жоқ кім көрінгеннің бәрі де құқықтымыз деп санайды. Реті келгенде айта кетейін, адамның оқшауланып жатырқай безінуге ұшырауы мен азат болуы жөніндегі проблемалар бойынша жазған негізгі еңбектерінің бірі («1844 жылғы экономикалық-философиялық қолжазбалары») ағылшын тілді оқырман қауымға күні кешегі 1959 жылға дейін мүлде белгісіз болып келді.

Екінші себебі орыс коммунистерінің маркстік теорияны жеке-дара иемденіп алып, өздерінің теориясы мен практикасында біз Маркстің шын мәніндегі нағыз жолын қуушылармыз деп бүкіл дүниеге жар салып, оларды осы айтқандарына кәміл сендіруге тырысушылығында еді. Ал олардың айтқандары іс жүзінде мүлде керісінше болып шықты. Батыс әлем орыстардың теориясы мен практикасының Маркс идеяларына сәйкес келетіні жөніндегі насихаттық жалған тезисті мойындады. Бірақ Маркстің ілімін бұрмалауда тек орыс коммунистері ғана кінәлі емес еді. Маркс экономикалық-гедонистік материализмді барынша жақтаушы болды деген пікірге көптеген антикоммунистер мен реформашыл-социалистер де келісті. Мұның себебі неде екенін іздеп табу тіпті де қиын емес.

Маркстің теориясы бастан-аяқ капитализмді сынау болып табылса да, оны жақтаушылардың басым көпшілігі өздерінің бойына капитализм рухын күшті сіңірген жандар еді, олар Маркстің ой-пікірлерінің логикасын қазіргі капитализм кезінде кеңінен тараған экономикалық және материалистік ұғымдарды барынша тықпалап бастан-аяқ толтырып жіберді.

Кеңестік коммунистер мен реформашыл социалистер капитализмнің қас жаулары болып табыла тұрса да, олардың коммунизмді (немесе социализмді) тап сол капитализмнің рухында түсінетіні басы ашық шындық. Олар үшін социализм дегеніміз (адам проблемасы тұрғысынан алып қарағанда) капитализмнен түпкілікті айырмашылығы бар әлдебір басқа қоғам емес, қайта одан гөрі капитализмнің әлдебір жаңарған түрі болып табылады. Ал мұндай капитализмнің әлеуметтік сатысының шырқау шыңында жұмысшы табы тұр; олар үшін социализм дегеніміз — Энгельстің мысқылға толы сөзімен айтқанда — «тап қазіргі, бірақ кемшілік атаулыдан ада қоғам».

Мен бұл жерде Маркстің ілімін бұрмалаудың логикалық, ақылға қонымды деген себептерін ғана атап көрсеттім. Бірақ мұның ақылға қонбайтын сипаттағы себептері де бар. Кеңес Одағы көптеген жылдар бойы зұлымдық атаулының абсолютті жиынтығы саналып келеді. Сондықтанда оның идеяларында албасты жын-шайтанның қолтаңбасы бар деп біледі, 1917 жылы «Кайзер» және «ғұндар» деген сөздер құлаққа қалай түрпідей тиетін, бүкіл дүние жүзілік зұлымдықтың жиынтығы сияқты естіліп келген болса (соның ішінде барлық немістік нәрсе, тіпті Моцарттың сұлу сазды шығармалары да, әлгі жын-шайтандардың шеңберіне таңылатын), бүгінгі таңда олардың орнын орыс коммунистер! басты. Сондықтан да олардың доктринасын объективті түрде оқып-үйренуге ешкімнің де қабілеті жоқ.

Мұншалықты күшті өшпенділіктің себебі деп әдетте сталинизм дәуіріндегі лаңкестік террор аталады. Алайда мұндай айыптау түсініктемелер берудің ақиқат шындық екеніне күмән келтіруге болатын елеулі негіздер де жеткілікті: өйткені француздардың Алжирдегі, Трухульонын Сан-Домингодағы, Франконың Испаниядағы тап осындай лаңкестік және адамгершілікке жат қатыгездік әрекеттері және басқа да қылмысты істері өмірде мұншалықты зор моральдық қарусыздану шараларына душар етпеген болатын. Бұдан әрі айтар болсақ, лаңкестік террордың сталиндік жүйесі хрущевтық реакциялық-саяси мемлекетпен алмастырылған кезде де Батыстың назарын өзіне мұншалықты аударған жоқ еді <...>.

Міне, мұның бәрі де біздің тереңірек ойлануымызға негіз қалайды: моральдық-гуманитарлық сезімдер саласында өндіріс құралдарына деген жекеменшіктің не екенін білмейтін жүйе адамгершілікке жат нағыз қатыгез әрі қауіпті жүйе болып табылады деген түсінік-түйсікте қалыптасқан антиресейлік көңіл-күйдің терең тамырлары жатқан жоқ па деген ойларға жетелейді.

Маркстік философияны бұрмалағаны үшін ең күшті жауапкершіліктің жоғарыда атап айтылған факторлардың қайсысына жүктелетінін дөп басып айту қиын. Шамасы, әр кезде біреуі көп, екінші біреуі одан азырақ, бәлкім, барлығы бірдей мөлшерде жауапты болған шығар деген ой келеді <...>.

ІІ.Маркстің тарихи материализмі

Маркстің философиясын дұрыс түсіну үшін ең әуелі оның материализм және тарихи материализм деген ұғымдарын түрлі бұрмалаушылықтардан тазартып алу керек. Егер кімде-кім материализм адам қызметінің ең басты себебі ретінде материалдық мүдделерді және өзінің әл-ауқат жағдайын ұдайы аттырып отыруға ұмтылуын алға қояды деп түсінетін болса, онда ол «материализм» және «идеализм» деген сөздердің Марксте де, өзге философтарда да мінез-құлықтың психикалық себептерін білдірмейтіні... ал философия тілінде «материализм» (немесе «натурализм») деген сөздің дүниенің негізінде ұдайы қозғалыста болатын материя жатыр деп пайымдайтын философиялық бағытты сипаттайтыны жөніндегі ең қарапайым нәрсенің өзін есінен шығарып алған болып табылады. Сократқа дейінгілер тап осы, тек қана осы мағынада материалистер болды, олар құндылықтар немесе этикалық принциптер туралы пайымдаулар тұрғысынан алғандағы материалистер болған жоқ. «Идеализм» тұрғысынан алғандағы көзқарас бойынша, дүниенің құрылысын денесіз мән-мағыналар немесе идеялар айқындайды, сондай-ақ «идеализм» деген сөзбен тұңғыш рет Платонның философиялық жүйесі аталды. Бүл тұрғыдан алып қарағанда Маркс материалистік антологияның өкілі болып табылады, бірақ ол бұл мәселелерге көңіл аударған жоқ және онымен айналыспады десе де болатын еді. Философиядағы материализм мен идеализмнің сан алуан салалары мен түрлері бар. Ал Маркстің материализмін терең түсіну үшін мына бір жағдайды еске алу керек: ол, Маркс, сол заманның көптеген прогресшіл ойшылдары (әсіресе жаратылыс танушылары) жақтаған философиялық материализмге үзілді-кесілді қарсы шыққан болатын. Өйткені ол материализм материалдық субстрат материалдық үдерістердің ғана емес, сондай-ақ психикалық және рухани құбылыстардың да негізінде жатады деп санайтын еді.

Олар барып тұрған тұрпайы тәсілмен былай деп ойлады: идеялар мен сезімдер ағзадағы бейне бір химиялық қосылыстар үдерісінің нәтижесі болып табылады-мыс, мидың қызметіне қатысты ақыл-ой да тап сол сияқты зәрдің (несептің), бүйректің қызметіне қатысты нәрсе болып табылады-мыс деп білді. Ал Маркс осы бір механикалық «буржуазиялық», «абстракты (дерексіз) ғылыми материализмге қарсы ашық күреске шыққан болатын, өйткені мұндай «материализм» өзінің философиясынан қоғамдық-тарихи үдерісті біржола шығарып тастайтын. Сондықтан да мұның орнына өзі «1844 жылғы экономикалық-философиялық қолжазбаларында» «натурализм» және «гуманизм» деген сөздермен атаған нәрсені постулат ретінде енгізді. Ал бұл постулаттың материализмнен де, идеализмнен де айырмашылығы бола тұра, ол екеуін өзінің ақиқат шындығы арқасында бір-бірімен біріктіре білген де еді.

Іс жүзінде Маркстің өзі «тарихи материализм» немесе «диалектикалық материализм» деген ұғымдарды ешқашан қолданып көрген емес болатын. Ол Гегельдің диалектикалық әдісіне қарама-қарсы өзінің жеке диалектикалық әдісі туралы және өзі адамдардың өмір сүруінің негізгі шарттары деп түсінген «материалистік базис» туралы ғана сөз еткен-ді.

«Аспаннан жерге түсетін неміс философиясына тура қарама-қарсы, — деп жазды Маркс, — біз бұл жерде жерден аспанға көтерілеміз, яғни біз жұрттың айтқанына, көңілге тоқығанына, түсінгеніне сүйенбейміз, — сондай-ақ біз шынайы адамдарға барып жету үшін сөз жүзінде ғана өмір сүретін, ойдағы, қиялдағы, түсініктегі адамдарға да сүйенбейміз: біздің негізгі сүйенішіміз — нағыз әрекет етуші адамдар, ал олардың нағыз тіршілік үдерісінен сонымен қатар осы тіршілік үдерісінің идеологиялық сәулелері мен жаңғырықтарының дамуын да қорытып шығарамыз» (К.Маркс, Ф.Энгельс. Сочинения. Том 3. Стр.25).

Гегельдің өз пайдасын көздеуге қарай бейімделген, басынан аяғына қарай төңкерілген философиясын сынағаннан кейін Маркс қоғам тарихының жағдайына қатысты өзінің ұстанған бағытын былай деп айқын тұжырымдап береді: «Өндірістің бұл әдісін алып қарағанда мұның өзі индивидтердің сыртқы тіршілігін ұдайы өндіру болып табылатын жағымен ғана тынбау керек. Анағүрлым көбірек дәрежеде бұл — сол нндивидтер қызметінің белгілі бір әдісі, олардың өмір сүру тіршілігінің белгілі бір түрі, олардың белгілі бір тұрмыс қалпы. Индивидтердің өмір сүру тіршілігі қандай болса, олардың өздері де тап сондай. Демек, олардың қазіргі қалпы олардың өндірісіне сай келіп, үйлеседі — не нәрсенің өндірілетіндігімен де, қалай өндірілетіндігімен де үйлесім табады. Индивидтердің сыр-сипаты, демек, олардың материалдық өндіріс жағдайларына байланысты» (К.Маркс, Ф.Энгельс. Сочинения. Том 3. Стр.19).

К.Маркстің өзінің «Фейербах туралы тезистерінде» тарихи материализм мен сол замандағы материализмнің арасындағы айырмашылық жігін былай деп айқын көрсетіп берді: «Бүкіл бұрынғы материализмнің — оның ішінде Фейербах материализмінің де — басты кемшілігі сол - зат, шындық, сезімділік адамның сезімдік іс-әрекеті, практика ретінде субъективті тұрғыдан алынбай, объект түрінде ғана, немесе аңдау түрінде ғана алынады. Бұдан келіп шыққан нәтиже, іс-әрекет жағын, материализмге қарама-қарсы, идеализм дамытып отырды, бірақ тек абстракты дерексіз тұрғыдан дамытты, өйткені идеализм шынайы, сезімдік іс-әрекет деңгейінің не екенін, әрине, білмейді» (К.Маркс, Ф.Энгельс. Сочинения. Том. 3. Стр.1).

Маркс адамды және тарихты Гегельге қарама-қарсы бағытта зерттеді. Оның үстіне, бұл ретте ол идеяларды емес, шын мәніндегі (нақты) адамды және оның өмірінің экономикалық және әлеуметтік жағдайларын басшылыққа алды. Сонымен, Маркс буржуазиялық материализмнен қаншалықты қашық кетсе, Гегельдің идеализмінен де тап соншалықты қашық кетті. Ал мұның өзі оның менің философиям материализм де емес, идеализм де емес, қайта натурализм мен гуманизмге синтездік жинақтау жасау болып табылады деп толық құқықпен айтуына мүмкіндік береді.

Енді осыдан кейін тарихи материализмнің мән-мағынасы туралы кеңінен тарап кеткен түсініктің қателігі неде екенін айқындауға болады. Тым жиі айтылып жүрген мұндай түсінік, Маркстің пікірі бойынша, адамның көздейтін ең күшті психологиялық мақсаты ақшаға және материалдық игілік атаулыға деген ашқарақ тойымсыздық болып табылады-мыс. Егер мұның өзі адамның ең басты қозғаушы күші болса, — деп пайымдайды одан әрі әлгі тарихи материализмнің не екенін «түсіндіруші», - онда тарихтың мәнін түсінудің кілті адамның материалдық игіліктерге құштарлықпен ұмтылуында жатқан болды ғой. Осыдан келіп тарихты түсіндірудің кілті адамның асқазанында және оның материалдық қажеттіктерін қанағаттандыруға жатпай-тұрмай ұмтылу іс-әрекеттерінде жатыр деп айтуға да болады деп те пайымдайды ол. Осылайша берілген бүкіл материализмді адамдарға тән құштар құмарлық пен қайғы-қасіретке толы психологиялық теория деп тануында болып отыр. Ал нақты іс жүзінде ол тіпті де психологиялық теория болып табылмайды. Ол тек мынаны ғана мақұлдайды: адам өнімді қандай тәсілмен өндірсе, мұның өзі оның ақыл-ойы да, сондай-ақ таңдаған қалауы да қандай екенін көрсетеді, ал оның ең басты қалауы мейлінше, тиімді материалдық игіліктер болып табылады дегенді тіпті де білдірмейді.

Сөйтіп, мұның өзі экономиканы адамның әлдебір жанталаса қызығып аласұрушылығы емес, өндіріс тәсілі айқындайтынын білдіреді; әлдебір субъективті «психологиялық» факторлар емес, қайта «экономикалық-әлеуметтік» факторлар айқындайтынын көрсетеді.

Бұл теорияның жалған психологиялық бірден-бір алғы шарты адам азық-түлікке және баспанаға әрқашан мұқтаждық танытады, сондықтан да өндіріспен айналысуы тиіс деген қағида ғана. Міне, осыдан келіп, толып жатқан объективті факторларға байланысты өндіріс тәсілінің бірінші кезекке шығарылатыны және адам қызметінің басқа да салаларын түгел айқындайтыны әбден табиғи нәрсе болып табылады.

Өндірістің тәсілін айқындайтын объективті жағдайлар, сол арқылы әлеуметтік ұйым, сонымен қатар адамның өзінің де, оның мақсаттары мен мүдделерінің де бір-бірімен қаншалықты септік байланысы бар екенін білдіре алады. «Адамды әртүрлі жағдайлар қалыптастырады» деген қанатты сөз тіпті тыңнан табылған нәрсе емес, іс жүзінде алатын болсақ, ол — Монтескьенің айтқан ойы. Ал Маркстің оған өз жанынан қосқан жаңалығы өзінің терең тамырларын өндіріс тәсіліне және оның негізінде жатқан өндіргіш күштерге жіберетін нақты жағдайларға егжей-тегжейлі талдау жасағандығы болып шықты.

Капитализмнің тұсында орын алатын нақты экономикалық жағдайлар ақша мен меншікке ашқарақтықпен құштарлық таныту сияқты аса зор маңызы бар түрткі боларлық кездерді тудыра алады, ал ендігі бір басқа экономикалық жағдайлардың өмірде оған тікелей қарама-қарсы құштарлыққа толы ұмтылыстар тудыруы да мүмкін. Бұған мысал ретінде көптеген елдердегі шығыс мәдениетінен байқалатын тақуалық пен жер бетіндегі игіліктерден жеркенішпен бас тарту сияқты жағдайларды айтуға болады. Мұндай жағдайлар капитализм дамуының ерте кезіндегі ең алғашқы сатысында да байқалатын. «Классикалық капиталист жеке бастың тұтынуын өзінің қызметіне қарсы күнәлі іс және қордаланудан «тежелу» деп қарайтын болса, жаңарған капиталист қорлануды тұтынудан «безу» деп қарауға жетіп отыр» (К.Маркс, Ф.Энгельс. Сочинения. Том 23. Стр.607).

Ақша мен меншікке құштарлықпен құмарта ұмтылу, Маркстің пайымдауы бойынша, бір-біріне тікелей қарама-қарсы құштарлықтар экономикалық тұрғыдан өзара қаншалықты байланысты болса, экономикалық тұрғыдан алып қарағанда тап соншалықты өзара байланыста болады.Тарихты маркстік «материалистік» немесе «экономистік» тұрғыдан түсіну — адамның ең басты қозғаушы күші (оның құмартқан құштарлығы) «материалистік» немесе «экономикалық» себептер болып табылады деген белгілі пайымдаулармен үш қайнаса сорпасы қосылмайтын нәрсе. Мұның өзі, ең алдымен, тарихтың субъектісі, оның заңдарының авторы шын мәніндегі нақты біртұтас адам, «өмірде бар нақты тірі адамдар» болып табылады, ал адамдардың өздері ұсынатын идеялары ондай субъект бола алмайды дегенді білдіреді.

«Материалистік» және «экономикалық» деген терминдердің екіұшты мағына беретіндігінен құтылу үшін тарихты маркстік тұрғыдан түсінуді тарихтың антропологиялық тұрғыдан түсіндірілуі деп атаған жөн болар еді. Өйткені бұл түсінік адамдар өздерінің тарихи драмаларын өздері жайды, онда актер болып өздері ойнайды деген қағидаға берік негізделген. (Бұл жөнінде Леонард Кригердің 1920 жылы жазған зерттеулерін қараңыз. Онда ол Маркс үшін тарихтың шын мәніндегі субстанциясы адамның барлық деңгейіндегі, яғни өндіріс тәсіліндегі, өндірістік қатынастардағы, болмыстың өзге де салаларындағы қызметі болып табылатынын жазады.

Маркс тарихи даму үдерісінің сан алуан салалы әрі күрделі екенін жақсы көре білсе де, дамудың ең негізгі этикалық және тиімді даму жолын соншалықты нәзік аңғарымпаздықпен тани білді, оның ғасырлар бойы жүріп өткен жолына шолу жасады).

Шынында да, Маркстің және XVIII ғасыр мен XX ғасыр авторларының көбісінің арасындағы ең басты айырмашылық мынада — Маркс капитализмді адамның табиғи болмысы дамуының бірден-бір нәтижесі деп қарастырған жоқ, ал капиталистік қоғам адамының материалдық қызығушылық себептерін жалпы адамға тән әмбебап нәрсе деп санаған емес.

Адамның мейлінше мол пайда табуға деген шектен тыс құштарлығы оның қанына сіңген терең тамырлы әдеті болып табылады-мыс деген пікірді Маркске қисынсыз тели салудың мүлде ақылға қонымсыз екеніне, оның адамға тән құмарлық ұмтылыстар жөнінде барынша толық, тура да айқын пікірлерін оқып білгеннен кейін ғана, кәміл көз жеткізуге болады. Маркс кез келген жағдайда орын алып, сақталатын және әлеуметтік жағдайлардың ықпалымен өзінің түрі мен бағытын аздап қана өзгерте алатын ұдайы «тұрақты тұтыну қажеттіктері» мен әлеуметтік ұйымының белгілі бір тұрпатына байланысты пайда болуы тиіс «салыстырмалы тұтыну қажеттіктерін» бір-бірінен айқын айыра білді. Ол адамның азық-түлікке, сусынға және ұрпақты жалғастыруға деген қажеттіктерін әбден табиғи, «тұрақты» қажеттіктер болып табылатыны туралы алғы шартты негізге алды, ал соның өзінде мейлінше мол пайда табуға деген экономикалық құштарлық ұмтылысты тұрақты қажеттік деп санауды ешқашан ойына да алып көрген емес (қараңыз: К.Маркс, Ф.Энгельс. Сочинения. Том 23. Стр. 128-145).

Маркстік материализмнің халықтық этимологиясының түбірімен қате екенін түсіндіру үшін қосымша дәлелдер келтіріп жатудың қажеті бола қоймас. Маркстің капитализмді сынауы түгелдей алғанда капитализм капитал мен материалдық тиімді пайда табуды адамның басты мақсатына айналдырады деген негізге сүйенеді; ал ол социализмнің бүкіл тұжырымдамасын социализм дегеніміз материалдық мүдделілік үстемдік ететін мүдде болудан қалатын қоғам деген қағиданың негізіне құрған болатын.

Мұның өзі біз Маркстін адамның бостандығы мен тәуелсіздігі туралы түсінігін егжей-тегжейлі талқылап, талдау жасаған сайын бұрынғы қай кездегіден болса да, неғұрлым айқын көрінетін болады.

Менің бұған дейін атап көрсеткенімдей, Маркс өзінің ілімін адам өзінің тарихын өзі жасаушы болып табылады деген идеядан бастайды. «Адамзат тарихы атаулының бірінші алғы шарты — әрине, тірі адам индивидтерінің өмір сүруі... Сондықтан атап көрсетерлік бірінші нақты факт — бұл индивидтердің дене құрылысы және осыған байланысты олардың басқа табиғатқа қатынасы... Олар өздеріне қажетті тіршілік заттарын өндіре бастайды — өздерінің дене құрылысына байланысты қадам жасады дегенше-ақ олар өздерін жануарлардан ажырата бастайды. Өздеріне қажетті тіршілік заттарын өндіргенде адамдар жанамалап өздерінің материалдық тіршілігін де өндіреді». (К.Маркс, Ф.Энгельс. Сочинения. Том 3. Стр.19).

Маркстің тап осы негізгі ойын терең ұғынудың, дұрыс түсінудің өте-мөте зор маңызы бар. Адам өз тарихын өзі жасайды, оны өзі жазады. Арада көп жыл өткеннен кейін, біз «Капиталдан» мынадай жолдарды оқимыз: «...ал мұндай тарихты жазу оңай болмас па еді? Өйткені, Виконың айтуынша, адам тарихының табиғат тарихынан айырмашылығы сол — алғашқысын біз өзіміз жазамыз, ал екіншісін өзіміз жасаған жоқ емеспіз бе?» (К.Маркс. Ф.Энгельс. Сочинения. Том 23. Стр.383).

Адам өндіріс үдерісі кезінде өзін де жасайды. Адам ұрпағын өзі өндіру үдерісіндегі аса маңызды факторлар оның табиғатқа қандай қатынаста болуына байланысты. Тарихтың бас кезінде адам табиғатқа соқыр сеніммен бағынады. Одан бөлініп кете алмастай болып бекітіледі. Бірте-бірте, эволюциялық даму барысында, ол өзінің табиғатқа деген қатынасын өзгерте бастайды, сол арқылы өзін де өзгертеді.

Маркс адамның табиғатқа тәуелді екені туралы «Капиталда» бұдан да көбірек айта түседі: «...Бұл ертедегі қоғамдық-өндірістік организмдер буржуазиялық организмге қарағанда, неғұрлым жадағай да айқын, бірақ олар не басқа адамдармен табиғи-туысқандық байланыстарының кіндігін әлі де үзіп кете алмаған дара адамның жетіспеген дәрежесіне негізделеді, не тікелей үстемдік пен бағыныштылық қатынастарына негізделеді. Олардың өмір сүру жағдайы — еңбектің өндіргіш күштерінің даму дәрежесі төмен, осыған сәйкес адамдардың қатынастары өмірдің өндірістегі материалдық үдеріс процесінің шеңберімен шектелген, демек, олардың бір-бірі жөніндегі барлық қатынастарының да өрісі тар.

Бұл нағыз тар шеңбер табиғатты құдайға айналдыратын ескі діннен және халық арасына тараған соқыр сенімнен айқын көрінеді. Адамдардың күнделікті практикалық өмірінің қатынастары олардың өз арасындағы және табиғатпен арадағы айқын да ақылға қонымды байланыстарынан көрінетін болғанда ғана шын діни көрінісі жалпы жойылуы мүмкін. Қоғамдық өмір үдерісінің, яғни материалдық өндіріс үдерісінің құрылысы мистикалық бұлдыр пердені осы құрылыс адамдардың ерікті қоғамдық одағының жемісіне айналған кезде және олардың саналы жоспарлы бақылауында болатын кезде ғана сыпырып тастайды. Бірақ бұл үшін қоғамның белгілі материалдық негізі қажет болады немесе өмір сүрудің бірсыпырасы белгілі материалдық шарттары қажет болады, бұлардың өзі дамудың ұзақ және азапты үдерісінің табиғи түрде өсіп жетілген жемісі болады». (К.Маркс, Ф.Энгельс. Сочинения. Том 23. Стр. 89-90).

Бұл жерде Маркс өзінің теориясында орталық басты рөл атқаратын аса маңызды элементті айрықша атап өтеді: еңбек — адам мен табиғаттың ортасына орналасқан әлдебір маңызды фактор; еңбек — адамның табиғатпен қарым-қатынасын ретке келтіріп отыруға деген ұмтылысы. Еңбек дегеніміз - адам өмірінің көрінісі, адамның табиғатқа қарым-қатынасын өзгертетін де еңбек. Осыдан келіп, адам еңбек ету арқылы еңбек барысында өзгереді.

Мен бұл тарауды Маркстің 1859 жылы жазған еңбегінен дәйексөз келтіріп аяқтағанды жөн көрдім. Өйткені онда тарихи материализм ұғымының толық тұжырымдамасы бар: «...Өз өміріндегі қоғамдық өндірісте адамдар өздерінің дегендеріне қарамайтын, белгілі бір, қажетті қатынастарда — өндірістік қатынастарда болады, бұл қатынастар олардың материалдық өндіргіш күштері дамуының белгілі бір сатысына сай келеді. Осы өндірістік қатынастардың жиынтығы қоғамның экономикалық құрылымы, реалдық базисі болып табылады, осыдан келіп заңдық және саяси қондырма орнайды және бұған қоғамдық сананың белгілі бір түрлері сай келеді. Материалдық өмірдің өндіріс әдісі жалпы өмірдегі әлеуметтік, саяси және рухани үдерістерді туғызады. Адамдардың санасы олардың болмысын билемейді, қайта, керісінше, олардың қоғамдық болмысы олардың санасын билейді. Қоғамның материалдық өндіргіш күштері өз дамуының белгілі сатысында сол кездегі өндірістік қатынастарға, немесе осы күнге дейін өздері ішінде өркендеп келген — өндірістік қатынастардың заңдық жағынан алғандағы бейнесі ғана болып табылатын меншіктік қатынастарға қайшы келеді. Өндіргіш күштердің даму түрлері болған бұл қатынастар енді олардың бұғауына айналады. Сол кезде барып әлеуметтік революция заманы басталады. Экономикалық негіздің өзгеруімен бірге азды-көпті қысқа уақыт ішінде бүкіл зор қондырмада төңкеріс жасалады. Мұндай төңкерістерді талдап қараған кезде өндірістің экономикалық жағдайларында табиғи-ғылыми жағынан дәл шығып отырған материалдық төңкерісті заңдық, саяси, діни, көркем әдебиеттік немесе философиялық түрлерден, қысқасы, идеологиялық түрлерден әрқашан айыра білу қажет, адамдар осы идеологиялық түрлерде бұл жанжалды ұғынып, оны шешу жолында күреседі. Жеке адамға сол адамның өзі туралы оның (өз) ойы тұрғысынан қарауға болмайтыны сияқты, мұндай төңкеріс заманына да сондағы сананың тұрғысынан қарауға болмайды. Керісінше, бұл сананы материалдық өмірдің қайшылықтары, қоғамдық өндіргіш күштер мен өндірістік қатынастар арасында болып отырған жанжалдың салдары тұрғысынан алып түсіну керек. Бірде-бір қоғамдық формация өркендеуі үшін өзі өріс ашып беретін өндіргіш күштердің бәрі кемеліне келместен бұрын жойылмайды, ал жаңа, неғұрлым жоғары өндірістік қатынастар ескі қоғамның өз ішінде өздерінің өмір сүруіне (қажет) материалдық жағдайлар пісіп жетілместен бұрын ешқашан да пайда болмайды. Сондықтан адамзат өзінің алдына әрқашан тек өзі шеше алатын міндеттерді ғана қояды, өйткені анықтап қарағанда әрқашан да міндеттің өзі тек оны шешуге қажетті материалдық жағдайлар болып отырған кезде ғана, немесе, ең болмағанда, болып келе жатқан кезде ғана туады. Жалпы алғанда, азиялық, арғы замандық, феодалдық және қазіргі, буржуазиялық өндіріс әдістерін экономикалық қоғамдық формацияның прогресшіл замандары деп айтуға болады. Буржуазиялық өндірістік қатынастар — қоғамдық өндіріс үдерісінің соңғы антагонистік түрі, антагонистік болғанда жеке антагонизм мағынасында емес, жеке адамдардың өмірінің қоғамдық жағдайларынан өсіп шығатын антагонизм мағынасындағы; бірақ буржуазиялық қоғамның қойнауында дамитын өндіргіш күштер сонымен бірге бұл антагонизмді шешу үшін материалдық жағдайлар жасайтын антагонистік түрі. Сондықтан да адамзат қоғамының алғы тарихы буржуазиялық қоғамдық формациямен аяқталады». (К.Маркс, Ф.Энгельс. Сочинения. Том 13. Стр. 6-8).

Мен бұл теорияның өзіндік ерекшеліктері бар кейбір ұғымдарына тоқталып, оларды айрықша атап көрсетуім және кеңірек көрсетуім қажет сияқты. Әуелі Маркстің тарихи даму үдерісіне қалай қарағанын анықтап алайық. Даму өндіргіш күштер (және басқа да объективті жағдайлар) мен өмірде бар әлеуметтік жүйенің арасындағы қарама-қайшылықтар күресінің нәтижесінде болады. Егер өндіріс тәсілі немесе әлеуметтік ұйым қолда бар өндіргіш күштерді дамытуға ықпал етуден гөрі, оларға кедергі жасайтын болса, онда қоғам құлдырап құлау қатері төнген жағдайда өзіне жаңа өндіргіш күштерге сәйкес келетін және олардың дамуына ықпал ететін өндіріс тәсілін таңдауға мәжбүр болады.

Адамның бүкіл тарихы оның табиғатпен күресіне толы екенін көрсетеді. Белгілі бір кезеңде (ал Маркс ондай кезең алыс емес дейді) адам өндірістің табиғаттағы қайнар көздерін адам мен табиғат арасындағы антагонизм ақыр соңында жойылатындай мөлшерде дамытатын болады. Міне, сондай кезеңде адамзат қоғамының алғы тарихы аяқталып, адамзаттың шын мәніндегі нағыз тарихы басталатын болады.

III. Сана, әлеуметтік құрылым және күштеу проблемасы

Дәйексөз ретінде келтірілген үзінді де мейлінше нәзік проблема көтерілген. Ол — адам санасының проблемасы. Оның негізгі тезис!: «Адамдардың санасы олардың болмысын билемейді, қайта, керісінше, олардың қоғамдық болмысы олардың санасын билейді». Маркс сана проблемасын «Неміс идеологиясында» былай деп неғұрлым толық баяндайды: «... Сонымен істің жайы былай болып отыр: белгілі бір қалыпта өндіріс жұмысымен айналысушы белгілі бір индивидтер (алғашқы нұсқасы: «белгілі бір индивидтер белгілі бір өндірістік қатынастар тұсында — ред.) өзара белгілі бір қоғамдық және саяси қатынастар жасайды. Әрбір жеке жағдайда эмпириялық бақылау — ешбір сиқырлық және айлакерлік жасамай-ақ тәжірибе арқылы — қоғамдық және саяси құрылымның өндіріспен байланысын анықтауға тиіс. Қоғамдық құрылым мен мемлекеттік үнемі белгілі бір индивидтердің тіршілік үдерісінен туып отырады — индивидтер дегенде өзінің немесе өзгенің ұғымындағы қалпында көрінетін индивидтер емес, шын өмірдегі қалпында болатын, яғни әрекет жасаушы, материалдық өнім өндіруші, демек, олардың еркінен тыс жатқан белгілі бір материалдық шеңберлер, алғы шарттар мен жағдайлар барда өздерін өздері іс жүзінде көрсетуші индивидтер.

Идеялардың, түсініктердің, сананың тууы алғашында адамдардың материалдық қызметі мен материалдық қарым-қатынасына, нақты тіршілік тіліне тікелей байланысты болады. Адамдардың түсініктерінің пайда болуы, ойлауы, рухани қарым-қатынасы мұнда әлі де олардың материалдық іс-әрекетінің тікелей туындысы болып табылады. Қайсыбір халықтың саясат, заң, мораль, дін, метафизика т.т. тілінен көрінетін рухани дүние жөнінде де осыны айту керек. Адамдар өздерінің түсініктерін, идеяларын т.т. тудырушылар болып табылады, бірақ әңгіме өздерінің өндіргіш күштерінің белгілі дәрежеде дамуына және осы дамуға сәйкес келетін, ең арғы түрлеріне дейінгі қарым-қатынасқа байланысты әрекет етуші, нағыз адамдар туралы болып отыр. Сана (das Bewu|3tsein) ешқашан да танылған болмастан (das Bewu|3te sein) басқа нәрсе болмақшы емес, ал адамдардың болмысы — олардың тіршілігінің нақты үдерісі. Егер бүкіл идеологияда адамдар мен олардың қатынастары, бейне камера-обскурадағыдай, басынан (төмен қарай) қойылған болып шықса, онда құдды заттардың (адамның) көз жанарында кері суреттелуі (көрінуі) олардың тіршілігіндегі тікелей физикалық үдерістен туатыны сияқты, бұл құбылыс олардың тіршілігіндегі тарихи үдерістен туады» (К.Маркс, Ф.Энгельс. Сочинения. Том 3. Стр. 24-25).

Бұл жерде, ең алдымен, мынаны атап көрсету керек. Маркс, бір кездегі Спиноза, кейінірек Фрейд сияқты былай деп санайды: біздің танып білген идеологиялық ойларымыздың басым бөлігі «жалған» сана, идеология және жаңартылып, жетілдірілген түсінік болып табылады деп санады, ал адам шын мәніндегі мінез-құлықтың терең тамырлы себептерін танып біле алмайды деп пайымдады. Фрейдтің ойынша, ондай себептер жыныстық қатынасқа құштарлықта, Маркстің ойынша — адамның санасын белгілі бір арнаға бағыттап отыратын, бірақ деректер мен құбылыстардың тұтас бір тобы сананың шеңберінен тыс қалып қоятын әлеуметтік жүйесінің өзін қалай ұйымдастыруда болып табылады. Бұл ретте менің «Zsen-Buddismus and Psychoanalysis» (1960) деген еңбегімді, сондай-ақ Маркстің тілдің атқаратын рөлі туралы мына ой-толғамдарын қараңыз: «Сана сияқты тіл де ерте заманда туған; тіл дегеніміздің өзі басқа адамдар үшін керекті, тап сол себепті менің өзім үшін де керекті, практикалық, нағыз сана болып табылады және сана сияқты, тіл де тек жұрттың керектерінен, басқа адамдармен қатынас жасау жөніндегі зәру мұқтаждықтан туады. Әлденедей бір қатынас бар жерде ол мен үшін де жасалады. Жануарлар ешнәрсемен «қатынас» жасамайды және тегінде ешқандай «қатынас» жасамайды; жануардың басқалар жөніндегі қатынасы кәдімгі қатынас ретінде болмайды. Демек, сана дегеніміз әуел бастан-ақ қоғамдық жеміс болып табылады және адам атаулы өмір сүріп отырған кезде солай болып қала береді. Әрине, сана дегеніміз алғашқыда бар болған сезім арқылы атқарылатын ең жақын ортаны пайымдау ғана, өзін-өзі ұғына бастаған индивидтен тысқары жатқан басқа адамдармен, басқа заттармен екі арадағы шектеулі байланысты пайымдау ғана; сонымен қатар мұның өзі — табиғатты да пайымдау, ал басқа кезде бұл табиғат адамдарға мүлде жат, құдіретті және әл бермес күш ретінде қарсы тұрады, бұған жұрт жануарша қарайды және әміріне мал ретінде бағынады; демек, мұның өзі — табиғатты нағыз жануарша пайымдағандық (табиғатты тәңірге балағандық)». (К.Маркс, Ф.Энгельс. Сочинения. Том 3. Стр. 39).

Менің бұл теория идеялар мен асыл мұраттар нақты шындыққа және шын мәніндегі күшке ие бола алмайды-мыс деген пікірді тіпті де қолдамайтынын атап айтқым келеді. Маркс асыл мұраттар туралы емес, сана туралы айтады. Адамның өз пайымдауындағы (санамен ойлау қабілетіндегі) қалыптасқан соқыр сенім оның шын мәніндегі қажеттіктерді және онда тамыр жайған асыл мұраттарды дұрыс түсінуіне кедергі келтіреді. Біз өзіміздің шын мәніндегі әрі нағыз адами қажеттіктерімізді жалған сана шын мәніндегі дұрыс санаға айналған кезде ғана, яғни нақты өмір шындығын түрліше баса назар аудару және жаңартып жетілдіру мақсатымен бұрмалаулар тоқтатылған кезде ғана дұрыс түсіне алатын боламыз. Мына жағдайды айрықша атап көрсету қажет: Маркс үшін ғылымның өзі де және адамның бойындағы барлық қабілет атаулы да табиғат күштерімен ұдайы өзара қарым-қатынас жасайтын өндіргіш күштердің бір бөлігі болып табылады. Маркс адамзат дамуында идеялардың үлкен рөл атқаратынына ешқашан да көз жұма қараған емес. Оған мұндай жаланы оның ілімін жар сала жандайшап жариялаушылар жапқан. Маркс жалпы идея атаулыға қарсы болған емес, ол өзінің бастауын әлеуметтік өмір шындығынан алмайтын идеялар ғана, Гегельдің сөзімен айтқанда, «тек нақты мүмкіндікті» білдіретін идеяларға ғана қарсы болған.

Ең алдымен, ол мына жағдайды ешқашан ұмытып көрген жоқ; адамды жағдайлар ғана жасамайды, сонымен қатар адам да жағдайларды жасайды. Мен бұл ретте марксизмді бұрмалап түсіндірушілердің Маркс (басқа да көптеген философ ағартушылар, сондай-ақ осы заманғы көптеген әлеумет танушылар сияқты) бейне бір жалпы тарихи даму үдерісінде адам әлдебір керанау енжар рөл атқарады немесе түрлі жағдайларға еріксіз бағынатын енжар нысан ғана болып табылады деп пайымдайды-мыс деген пікірінің күлін көкке ұшыра теріске шығаратын дәйексөз келтіре кетейін.

Маркс былай деп жазған болатын: «Адам — жағдай мен тәрбиенің жемісі, демек, өзгерген адам өзгеше жағдайдың және өзгертілген тәрбиенің жемісі дейтін материалистік ілім — бұл ілім жағдайды нақ адамның өзі өзгертетінін және тәрбиешінің өзін тәрбиелеу керек екенін ұмытады. Сондықтан бұл ілімнің сөзсіз барып тірелетін жері сол — ол қоғамды екіге бөледі, ал оның бір бөлігі қоғамнан жоғары тұрады. (Мәселен, Роберт Оуэнде осылай).

Жағдайдың өзгеруі мен адамның іс-әрекетінің сәйкес келуін тек революциялық практика ретінде ғана алып қарап, дұрыс түсінуге болады». (К.Маркс, Ф.Энгельс. Сочинения. Том. 3. Стр.2).

Сондай-ақ Энгельстің 1893 жылғы 14 шілдеде Мерингке жазған хатындағы айтқан пікірін еске сала кетудің реті бар. Онда ол өзінің Маркспен екеуі әлеуметтік-экономикалық құрылым мен оған сәйкес идеологиялардың арасындағы қарым-қатынастардың формальды жағдайларына баса назар аударғанын атап көрсетеді, соның өзінде де олардың әлгі қатынастардың формалдық жағдайларынан гөрі, мазмұндық жағына көбірек көңіл бөлгенін ескертеді, яғни қандай да болсын белгілі бір түсініктердің қандай жолмен пайда болатынын ұмытпағанын айтады.

«Революциялық практика» деген ұғым бізді маркстік философияның түсінуге қиындығы көп және кеңінен дау туғызатын бір ұғымына, атап айтқанда «күштеу» ұғымына, алып келіп соқтырады.

Қоғамдық құрылысты саяси өкімет билігін күшпен тартып алу арқылы ауыстыруға болады деп пайымдайтын теорияны батыс демократиясының өлердей өшпенділікпен жек көретіні екібастан белгілі. Бірақ күш қолданудың көмегімен жүзеге асырылатын саяси революция туралы ойды тіпті де марксизм тудырған емес қой. Шынтуайтына келгенде, бұл идеяны буржуазиялық қоғам үш ғасыр бойы батыл түрде ұдайы басшылыққа алып келеді деп пайымдауға әбден болады. Батыс демократиясы дегеніміз кешегі ұлы ағылшын, француз және американ революцияларының мұрагері; 1917 жылғы ақпанда болған орыс революциясы мен 1918 жылы болған неміс революциясы күш қолдану арқылы жасала тұрса да, кезінде оларды Батыстың қызу қолдап, құттықтап қарсы алғаны белгілі. Олай болса, қазіргі Батыстың күш қолдануға қарсы ашу-ыза білдіруі ол күшті кімнің қолдануына және оның кімге қарсы бағытталуына тікелей тәуелді байланыста болып табылады. Кез келген соғыс атаулының күш қолдануға негізделетіні өзінен-өзі түсінікті. Егер қалыптасып келе жатқан жағдайдың мүдделері талап етсе, ең демократиялық деген үкіметтің өзі де көпшіліктің азшылыққа қарсы көтерілуіне мүмкіндік беретін күш қолдану принциптеріне арқа сүйейтін болады. Кез келген күш қолдануға қарсы ашу-ызамен өшпенділік білдіруді пацифистік көзқарас тұрғысынан ғана ақтауға болады: яғни не күш қолдану, жалпы алғанда, әр кезде де барынша әділетсіздік болып табылады, не ол ешқашан да жақсылыққа соқтырмайды (әрине, тікелей өзін-өзі қорғау жағдайын қоспағанда) деген тұрғыдан ғана ақтауға болады. Мына жағдайға да назар аудару керек: Маркстің революцияны күш қолдану арқылы жасау жөніндегі теориясы буржуазиялық дәстүрдің (Англия мен АҚШ-ты қоспағанда) ескі арнасында бола тұрса да, ол, Маркс, күш қолданудың буржуазиялық теоретиктерімен салыстырғанда көш ілгері елеулі қадам жасады. Марксистік көзқарастың күш қолдануға қатысты бұл прогрестік қағидасы тарихи даму үдерісінің бүкіл теориясына терең тамыр жайған.

Егер қоғамдық және саяси дамудың қойнауында (әрине, белгілі бір қоғамдағы) алдын ала әзірленбеген болса, ешқандай да саяси өмірге ешқандай да принципті жаңа нәрсені әкеле алмайтынын Маркс айқын көре білген еді. Демек, күш қолдану (егер, жалпы алғанда, қажет болған жағдайда), былайша айтқанда, қазірдің өзінде өзінен-өзі жүріп жатқан дамудың барысында ең соңғы қозғау сала алады. Сондықтан да Маркс бұл мәселе жөнінде күш қолдану жаңа қоғамға жүкті кез келген ескі қоғамда кіндік шеше рөлін атқарады.

Маркстің өзі мойындағанындай, оның сіңірген ең үлкен қызметі дәстүрлі буржуазиялық көзқарастардан аттап өтуінің дәл өзі болды — Ол, Маркс, күш қолданудың творчестволық жасампаз қабілеті бар деп үміт еткен де, сенген де жоқ, саяси күш қолданудың жаңа әлеуметтік қоғам орнатуды бейне бір өзінен-өзі қамтамасыз ете қояды деген ойды қару ретінде қабылдаған да жоқ. Сондықтан да Маркс күш қолданудың ең жоғары дәрежеде уақытша ғана рөл атқаратынын, оның қоғамды қайта құру кезінде міндетті әрі тұрақты түрде әрекет ететін элементтің рөлін тіпті де атқармайтынын айқын көре білді.

IV. Адамның табиғи болмысы

а) Адамның табиғи болмысы туралы ұғым

Маркс осы заманғы көптеген әлеумет танушылар мен психологтар сияқты, «адамның табиғи болмысы» деген ұғым жоқ, адам өмірде тап-таза бір парақ қағаз (tabulenzasa) сияқты келе салады, оның бетіне мәдениет (өркениет, қоғам) өзінің мәтінін жаза қояды деп тіпті де санаған жоқ, керісінше, ондай әлеумет тану релятивизміне қарсы былай деп ойлайды: адам кәдімгі адам ретінде өзін-өзі іздеп, пайымдай алатын әлдебір тұлға болып табылады; адам кәдімгі адам ретінде биологиялық, анатомиялық және физиологиялық тұрғыдан ғана емес, сонымен қатар психологиялық тұрғыдан да өзінің анықтамасын алуы тиіс.

Маркстің «адамның табиғи болмысы» белгілі бір қоғамда кездейсоқ үстемдікке ие болған адамның тұрпатымен тікелей сәйкес келе кетеді деп ойламағаны өзінен-өзі түсінікті.

«Адамның табиғи болмысы» деген ұғым Маркс үшін (тап осылай Гегель үшін де) әлдебір абстракция емес. Мұның өзі адамның өмір сүруінің сан алуан тарихи түрлері бой көрсететін адами тіршілік иесі болып табылады. «Адами тіршілік иесі дегеніміз жеке индивидке ғана тән дерексіз абстракт емес» деп «Капиталда» жазылған сөздері Маркстің «адамның табиғи болмысы» деген ұғымға қатысты көзқарасының әрқашан да тұрақты болғанын көрсетеді. Ол бұл көзқарасын сонау «1844 жылғы экономикалық-философиялық қолжазбаларында-ақ» айқын білдірген болатын.

Кейінірек ол «wesen» (тіршілік иесі) деген сөзді мүлде қолданбайтын болды, оны дерексіз ұғым және тарихи емес деп санады. Бірақ адамның табиғи болмысы туралы ойды неғұрлым кеңірек тарихи нұсқада сақтап қалды, ал «адамның жалпы алғандағы табиғи болмысы» мен әрбір тарихи кезеңде бой көрсететін «адамның түр өзгерушілігі» арасындағы шекті аңғара біліп, айырып отырды. осыған сәйкес әрбір мәдениет үшін адамның табиғи болмысын да жалпы және арнайы деп екіге бөлді. Маркс адамның тұтыну қажеттерінің екі түрлі тұрпатын: адамның табиғи болмысының елеулі де маңызды бөлігін құрайтын ұдайы немесе тұрақты (азық-түлікке, тағамдарға, сусынға және ұрпақты жалғастыруға деген) және адамның табиғи болмысының басты бөлігін құрамайтын қызыға құмарту мен құштарлық сияқты «салыстырмалы» қажеттіктерін айқын көрсетіп, олардың аражігін ажыратып берді. Маркс олар туралы айта келіп, адамның осы тұрпатты қажеттіктерін нақты қоғамдық құрылыстың және өндіріс пен айырбастың белгілі бір жағдайлары анықтаған соң ғана пайда болатынын көрсетіп берді» (Қараңыз: К.Маркс, Ф.Энгельс. Сочинения. Том. 42. стр. 128-145).

Бұған мысал ретінде Маркс капитализм жағдайында пайда болатын қажеттіктерді қарастырады. «Сонымен ақшаға деген қажеттік саяси экономиядан туындайтын және ол туындата алатын бірден-бір әрі шын мәніндегі нағыз қажеттік болып табылады... Тіпті субъективтік жағынан алып қарағанның өзінде де мұның өзі кей-кейде мынадан да көрінеді: қоғамдық азық-түлік пен қажеттік түрлері шеңберінің кеңейе түсуі әншейінде адамға тән емес, әбден нығыздалған, тіпті де табиғи жат және ойдан шығарылған, шектен тыс сұқтана ындын құртатын құмарлықтардың ойлап тапқан және әрқашан ұқыпты есепшіл құлдары болып табылады.

Маркс үшін адам дегеніміз оның құрылымын (мысалы, тарихқа дейінгі мидың құрылымы сияқты) өзгертуге мүлде болмайтын шикізат болып табылады. Солай бола тұрса да, ол тарихтың барысында шынында да өзгереді, дамиды, қайта қалыптасады, тарихтың өніміне айналады. Сөйтіп, ол тарихты жасаушы өзі болғандықтан, ол өзін де өзі жасайды.

Тарих дегеніміз адамның өзін-өзі іске асыруының, еңбек пен өндіріс үдерісі барсында өзін-өзі білуінің тарихы, «бүкіл дүниежүзілік тарих деп аталатын нәрсенің бәрі де» адам еңбегінің адамды тудыруынан, адамның табиғи болмысының қалыптасуынан өзге ештеңе де емес... оның, адамның, өзін-өзі тудыруының, өзінің пайда болу үдерісінің өте көрнекті, бұлтартпас дәлелі болып табылады (К. Маркс, Ф.Энгельс. Сочинения. Том 42. Стр. 126-127).

ә) Адамның қызметі

«Адамның бейнесі» деген ұғымға анықтама берерде Маркс Гегельге арқа сүйейді.

Гегель мән-мағына мен құбылыс бір-біріне сай келмейді деген жаңалықты басшылыққа алады. Немесе, басқаша айтқанда, онда мән-мағына мен тіршілік етудің (Wesen und Existenz) проблемасы пайда болады. Өмір сүру үдерісінің барысында мән-мағына жүзеге асады және сонымен бір мезгілде «өмір сүру» дегеніміздің өзі мән-мағынаға қайтып оралу» дегенді білдіреді.

Гегель танымға жұптасқан дихотомиялық субъект-объектінің ішкі қойнауында қол жетпейді деп білді, өйткені онда объект субъектіден бөлек болады және оған қарама-қарсы тұрады. Дүниенің не екенін түсіну үшін адам оны өзіне қаратып алуы (Sich aneidnen) керек. Адамдар мен заттар ұдайы бір жағдайдан екінші бір жағдайға өту үдерісі үстінде болады.

Мән-мағына. Болмыстың бірлігі, өзгерушіліктің ішіндегі бірдейлік (ұқсастық) дегеніміз, Гегельдің пайымдауы бойынша, өзгерістер үдерісі болып табылады, онда бәрі де ішкі қарама-қайшылықтарға бөлініп, ыдырауға ұшырайды, бір-бірімен қақтығысып, бір-біріне қарсы әрекет етеді, шиеленіскен тартыс туады және күйреп қирайды. Сонымен, мән-мағына дегеніміз бір мезгілде әрі тарихи, әрі антологиялық категория болып шығады. Заттарға әралуан мүмкіндіктер тап әлгі жан-жақты өзгерістердің үдерісі кезінде жүзеге асады және олардың өмір сүруін (Existenz) құрайды. Гегель бұл үдерісті мүмкіндіктің сөздің шын мағынасында алғандағы өмір шындығына айналуы ретінде суреттейді.

Позитивизмнің пайымдауына қарама-қарсы алғанда, Гегель үшін нақты деректер олар әлі дерек болып үлгермеген жағдаймен байланысқан кезде ғана нақты деректер болып табылады; ал тап мұндай жағдайда олар қолда бар өзге деректердің арасында нақты мүмкіндік ретінде бой көрсетіп, айқын танылады. Басқаша сөзбен айтқанда, нақты деректер болу үшін олар әлдебір үдеріс кезеңін басынан кешіруі, ал олардың оның шеңберінен шығып, іс жүзінде әлі нақты өмір шындығына айналып үлгермеген кезеңнің кеңістігіне дейін созылатын болуы тиіс.

Адамның бұл үдеріс барысындағы белсенділігін атап көрсету үшін Спинозаның этикалық жүйесіне сілтеме жасауға тура келеді, ал Спиноза адамның барлық іс-әрекеттерін енжар (азап шегу) және белсенді (әрекет ету) деп екіге бөлген болатын. Мұның екіншісі адамның еркін сезінуіне және жасампаздық танытуына жағдай туғызады, ал бұл ретте адамның батылдығы мен ерік-жігерінің күшті болуы ерекше рөл атқарады.

Спинозаның ықпалын көп көріп, көп сезінген Гегель сияқты, Гете де адамның жасампаздық қабілеті (өнімді іс-әрекеті) туралы тап осы ойды өзінің философиясындағы басты кезеңге айналдырды.

«Адам өлең жолдарымен өзінің жеке басының түйсіктерін ғана айтып жеткізген кезде, — деп жазады Гете, — оны әлі ақын деп айтуға болмайды, ал оны бүкіл дүниені жақсы сезініп, оның қайғы-қасіреті мен мұң-зарын жеткізген кезде ғана нағыз ақын деп санауға болады. Міне, сонда оның шабыты сарқылмайды және мәңгі жаңашыл ақын бола алады...»

Гете өзінің «Фаустында» адамның жасампаздық сипаты туралы ойды поэтикалық үлгімен жеткізе білді. Өмірдің мән-мағынасын түсінуге ақшада, билікте, сезімдік ләззатта жәрдемдесе алмайды; тұтас дүниеден қол үзіп қалған адам бақытсыз күй кешеді. Адамның өмірін тек жасампаздық қабілет қана толық әрі ерекше мағыналы етеді және оның өмірге қуанышпен қызыға қарауына мүмкіндік береді, оның құндылықтарына ғана қол созып, жармаса беруден арылта алады. Адам сонда ғана өзі тойса да, көзі тоймайтын дүние қоңыздықтан құтыла алады және өз болмысының толықтығын жеткілікті мөлшерде жақсы сезінеді. Сонда, ол адам өз өмірінің толық мәнді екеніне, қалтасы тап-тақыр кедей болса да, өмірде өзінің лайықты орны бар екенін, осының өзі көп нәрсені білдіретініне толық көзін жеткізеді.

Гегель философиясында тап осы ой жүйелі түрдегі алтын арқау болып тартылған. Адам өзін әлдебір енжар да мүсәпір біреу ретінде сезінбей, белсенді әрекет ететін өндіруші, дүниеге бейне бір белсенді тұлға сияқты сезінгенде ғана жасампаз бола алады.

Сонымен, Спиноза да, Гете де, Гегель де, Маркс те адам өз қолымен бір нәрселер жасап, сыртқы дүниені өзгертуге күш-жігерін аямай әрекет етіп жүргенде ғана өзін тірімін деп санай алады деп пайымдайды.

Маркс адамды оның атқаратын қызметінің қозғалыс жасауы (белсенділігі) толық сипаттай алады деп білді. Бұл принципті механикалық мағына тұрғысынан емес, қайта құмарта түсетін құштарлық, ширыға күш салу, өмірлік маңызы бар Pyx тұрғысынан түсіну керек. Маркс құмартқан құштарлықты адамның аса маңызды қабілеті, ол өзінің қалаған нәрсесіне белсене ұмтылған кезде пайда болады деп білді.

Маркстің өнімділік туралы ұғымды қалай пайымдағанын оның махаббат құдіретіне деген көзқарастарымен оп-оңай түсіндіруге болады. «Енді адамды кәдімгі адам ретінде және оның дүниеге қатынасын кәдімгі адами қатынас ретінде алып, болжап қараңыз: мұндай жағдайда сіз махаббатты тек қана махаббатқа, сенімді тек қана сенімге алмастыра аласыз, тағысын тағылар да сондай. Егер өнерден ләззат алып, рахат тапқыңыз келсе, онда сіздің көркем сурет саласында алған жеткілікті біліміңіз болуы тиіс. Егер сіз өзге адамдарға ықпал еткіңіз келсе, онда өзіңіздің оларды шын мәнінде ынталандыра аларлық және алға қарай бастай білерлік адам болуыңыз керек. Сіздің адамға және табиғатқа деген әрбір қарым-қатынасыңыз өзіңіздің шын мәніндегі, жеке өміріңіздің өз еркіңізбен қалаған нысанға әбден сәйкес келетін белгілі бір көрінісіне айналуы тиіс. Егер сіз біреуді сүйген болсаңыз, ал бірақ оның тарапынан өзара сүйіспеншілік таба алмасаңыз, яғни сіздің махаббатыңыз оның махаббатын оята алмаса, егер сіз біреуді сүйген адам ретінде өзіңіздің өміріңіздің қадір-қасиетін таныта алмасаңыз, өзіңізді оның сүйікті адамына айналдыра алмасаңыз, онда сіздің махаббатыңыздың дәрменсіз болғаны, ал бұл дегеніңіз барып тұрған бақытсыздық» (К.Маркс, Ф.Энгельс. Сочинения. Том 42. Стр. 150-151).

Маркстің адам қызметі жөніндегі тұжырымдамасын түсіну үшін оның субъект мен объект арасындағы өзара қарым-қатынас туралы көзқарастарына терең бойлап енудің өте үлкен маңызы бар.

«Әбден ашығып, титықтаған адам үшін қандай тағамның болса да адамға тән нақты өз түрі емес, оның тағам ретіндегі дерексіз абстракты болмысы ғана елестейді. Ол тағамның соншалықты тұрпайы елестеуі де әбден мүмкін — тіпті оның тағам ретінде жұтылуының жануардың оны қалай жұтуынан айырмашылығы қандай екенін айтудың өзі де мүмкін емес болар еді. Түрлі қам-қарекеттен есі шыға қажыған, жоқшылықтың азабын тартқан адам тіпті ең ғажайып деген көріністің өзіне де сезіммен қарай алмайды...» (К.Маркс, Ф.Энгельс. Сочинения. Том 42. Стр.122.) Адамға табиғаттың өзі берген сезімдер заттық дүниенің ықпалымен кейіннен барып қалыптасады.

«...Бес сыртқы сезім ғана емес, сонымен қатар рухани сезімдер деп аталатын практикалық сезімдер де (ерік-жігер, махаббат, тағысын тағылар) — қысқасы, бір сөзбен айтқанда, адами сезім, сезімдердің адамға тән сипаты — тиісті сәйкес келетін заттардың болуы арқасында, адами сипат алған табиғаттың арқасында ғана пайда болады» (К.Маркс, Ф.Энгельс. Сочинения. Том 42. Стр. 122).

Сыртқы дүние адам үшін нақты шындық сипатына ол адамның өз күш-жігерін жұмсау арқылы заттық дүниемен қарым-қатынас жасауға кіріскенінен кейін ғана ие болады, ал шын мәніне келгенде объективті дүниенің өмір шындығына адамды ақырында тек «махаббат» қана кәміл сендіре алады. Субъект пен объект қашан да бір-бірінен ажырағысыз.

«Кәдімгі көз де тап солай, оның адам үшін адамның өзі жасаған объектісі (нысаны) қоғамдық, адами объектіге (нысанға) айналған кезден бастап адами көзге айналды. Сондықтан да сезім атаулы өзінің тікелей өз практикасында теоретиктер болып шығады. Олар, заттар, сол заттар үшін қарым-қатынас жасайды, ал сол заттардың да өзіне және адамға деген заттық адами қарым-қатынасы орнайды, оның керісінше де болады (Мен практика жүзінде затқа қарым-қатынас жасауды ол заттың өзінін адамға деген адами қарым-қатынасы орнаған кезде ғана жасай аламын). Соның себебінен де қажеттілік пен заттарды пайдалану өзінің эгоистік (өзімшілдік) жеке табиғи болмысын жоғалтады, ал табиғат өзінің тап-тақыр жалаң пайдалылығынан айырылады, өйткені ол пайда енді адамға тән пайдаға айналады». (К.Маркс, Ф.Энгельс. Сочинения. Том 42. Стр. 120-121).

Сондықтан да қажеттілік немесе рахаттана ләззат алу пайда енді адамға тән пайдаға айналған кезде өзінің эгоистік жеке табиғи болмысын жоғалтады (яғни мен заттарға адам ретінде ол заттар адамға адами түрде бой көрсеткен кезде ғана қарым-қатынас жасай аламын).

Осы ойдың өте үлкен пайдасы бар. Ол Гетенің айтқан пікіріне және дзен-буддизмнің философиясына сөзбе-сөз дерлік сәйкес келеді: «Адам өзінен-өзі оқшауланып жатырқай безінуді ол өзін адам ретінде ұстаған, сыртқы заттық дүниемен адами қарым-қатынас орната бастаған кезде ғана жеңіп шыға алады».

Маркс былай деп жазады: «Коммунизм жеке меншікті — адамның өзінен-өзі оқшауланып жатырқай безінуін — жою жолындағы оңды нәрсе болып табылады. Соның нәтижесінде шын мәніндегі адами мән-мағынаға адамның және адам үшін ие болуын, соның арқасында бұған дейінгі дамудың бүкіл байлығын сақтап қалуды, адамды қоғамдық адам ретінде, яғни адами адам ретінде өзіне өзін қайта оралту жолында толық көлемде әрі саналы түрде жүріп жатқан үдеріс деп қарауға болады. Мұндай коммунизм толық аяқталған натурализм ретінде гуманизмге тең, ал толық аяқталған гуманизм натурализмге тең дегенмен бара-бар. Ол адам мен табиғат, адам мен адам арасындағы қарама-қайшылықтардың шын мәніндегі шешілуі, тіршілік етіп, өмір сүру мен мән-мағына арасындағы, затқа айналу мен өзін-өзі танытудың арасындағы, бостандық пен қажеттілік арасындағы, индивид пен ата-тек арасындағы толып жатқан дау-дамайлардың түбегейлі дұрыс шешілуі болып табылады. Ол сонымен қатар тарихтың тылсым құпияларын ашу да бола алады. Өйткені ол өзінің тап сол құпиялардың ашылуы болып табылатынын біледі» (К.Маркс, Ф.Энгельс. Сочинения. Том 42. Стр. 116).

Заттық дүниеге деген мұндай әрекетшіл іскер қарым-қатынасты Маркс «жасампаздық өмір» деп атады.

Өзін-өзі танытудың, өзін-өзі жүзеге асырудың осындай түсінігін басшылыққа алған Маркс байлық пен жоқшылықтың саяси экономистердің бұған дейінгі ұғымдарынан мүлде бөлек түсінігін жасады. Маркс былай деп жазды: «... экономикалық байлық пен экономикалық қайыршылықтың орнына бай адам мен адами байлықты тұтыну қажеттігі келеді. Бай адам дегеніміз сонымен қатар өмірдің адамға қажет барлық игіліктерін мейлінше толық көлемінде пайдаланып қалуға мұқтаж тойымсыздың тап өзі. Өзінің тіршілік етіп, өмір сүруі оның мұқтаждық ретіндегі ішкі қажеттігіне айналады. Социализм тұсында адамның байлығы ғана емес, сонымен қатар қайыршы кедейшілігі де тең мөлшерде адами және сондықтан да қоғамдық маңыз алады» (К.Маркс, Ф.Энгельс. Сочинения. Том 42. Стр. 125).

«Жеке меншіктің бізді әбден ақымақ әрі біржақты етіп жібергені сонша, тіпті біз әлдебір затты оған иелік еткен (haven — Энгельстің ескертпесі) соң ғана, яғни ол біз үшін капитал ретінде пайда болған кезде ғана немесе ол затқа тікелей иелік етіп, оны тағам етіп жеуге, сусын етіп ішуге, киім етіп киюге, баспана етіп тұруға, тағысын тағыларға кіріскенімізден кейін ғана — біз сөзбен айтқанда, оны тұтына бастаған соң ғана — біздікі дей аламыз. Ал жеке меншіктің өзі иемденуді тікелей жүзеге асырудың бұл түрлерінің бәрін де өмір сүру құралдары ретінде ғана қарастырады, ал олар өмір сүруге қажет құрал ретінде қызмет ететін өмір жеке меншіктің өмірі — еңбек және капиталға айналу өмірі.

Сондықтан да барлық және рухани сезімдердің орнына барлық сол сезімдердің қарапайым ғана оқшауланып жатырқай безінген түрі — ие болу сезімі пайда болды. Адам тіршілік иесі ретінде өз бойындағы ішкі байлықты тудыра алуы үшін, міне, осыншалықты күшті қайыршылық дәрежесіне дейін құлдырауы тиіс» (К.Маркс, Ф.Энгельс. Сочинения. Том 42. Стр. 120).

Маркс капиталистік саяси экономияның үнем жасаудың басты принципі ретінде Selbstentsagungmi (өзінен безіну, өмірден безіну және барлық адами қажеттіктерден безіну) ұсынатынын жақсы білді.

«Сен тағамды неғұрлым аз жеп, сусынды аз ішсең, кітапты неғұрлым аз сатып алсаң, театрға, балға, кафеге неғұрлым сирек барсаң, неғұрлым аз ойласаң, махаббат машақатына аз күйінсең, теориямен бас қатыруға аз берілсең, әнді аз айтып, суретті аз салсаң, семсерлесу ойынына кем барсаң, тағысын тағылардан тартынып жүрсең, сен өз капиталыңды - күйе жемейтін, құрт түспейтін қазына-байлығыңды солғұрлым мол сақтайсың, одан сайын арттыра түсесің. Сенің болмысың адам аярлық нашар болған сайын, өзіңді өзің неғұрлым кем күтіп-баптаған сайын мүлкің солғұрлым көбейе береді, оңашаланып жатырқай безінген өмірің солғұрлым үлкейе береді, сенің оңашаланып жатырқай безінген мән-мағынаңда солғұрлым молайып, артық болады. Сенің бүкіл өмірің мен адамгершілік қасиетіңнің саяси үнем жасау алып қойған бүкіл үлесін ол өзі ақша және байлық түрінде өзіңе еселеп қайтарады, ал сенің қолыңнан келмейтін нәрсенің бәрін де сатып алу ақшаның қолынан келеді. Ақша сенің ішіп-жеуіңді де, балдарға, театрға баруыңды да, саяхат шегуіңді де қамтамасыз ете алады, өнер туындыларын, ғылыми атақты, сирек кездесетін тарихи жәдігерлерді, саяси билікті иеленуді де қамтамасыз ете алады, олар сенің осының бәрін де сатып алуыңа мүмкіндік береді; олар — барып тұрған ең мықты күш... Барлық құштарлық пен қандай да болсын қызмет түрі байлыққа белшеден бату жолында құрбан болуы тиіс. Ал жұмысшы өзінің өмір сүруі үшін қанша нәрсе қажет болса, сонша нәрсені ғана қалауға құқықты, сондай-ақ ол (сол ең аз мөлшердегі нәрсені) иемдену үшін құқықты болуға қаншалықты өмір сүру керек болса, соншалықты өмір сүруді ғана қалауға құқықты». (К.Маркс, Ф.Энгельс. Сочинения. Том 42. Стр. 131-132).

Маркстің көзқарасы бойынша, коғамдағы қажетті заттарды өндіру ең жоғары мақсат та, қара бастың қамы да болып табылмайды. Ысырапшылық пен сараңдықтың, сән-салтанатты молшылықпен қарапайым ұстамдылықтың, ас та тоқ байлық пен тақыр кедейліктің арасындағы қарама-қайшылық — көрер көзге ғана алдаусырататын нәрсе.

Бүгінгі күн үшін Маркстің бұл көзқарасын терең түсінудің зор маңызы бар. Өйткені коммунистік және социалистік партиялар капиталистік жүйенің негізінде жатқан принципті ұсынып жүр. Ол принцип — барынша мол мөлшерде өндіру мен барынша мол мөлшерде тұтыну принципі. Мұндай принцип қоғамның ең таяудағы мақсаты деп жариялануда.

Тәуелсіздік және бостандық, Маркстің айтуынша, өзін өзі іске асыру әрекетіне (Selbsterschaftung) негізделеді. «Қандай да болсын әлдебір тіршілік иесі өзінің көз алдында өз аяғынан тік тұрған кезде ғана өзінше дербес бола алады, ал оның өз аяғынан тік тұруы өзінің өмір сүргені үшін өзі қарыздар болғанын сезінген кезде ғана мүмкін бола алады. Біреудің берген қайырымдылық садақасы есебінен күн көретін адам өзін оған тәуелдімін деп біледі» (К.Маркс, Ф.Энгельс. Сочинения. Том 42. Стр. 125). Ол адамның өзін-өзі шын мағынасында еркін бостандықтамын деп сезінуі үшін ол ешнәрсеге тәуелсіз еркін бостандықта болып қана қоймай, сонымен қатар әйтеуір бір нәрсе үшін еркін бостандықта болуы тиіс.

Маркстің пайымдауы бойынша, социализмнің мақсаты — адамға бостандық алып беру. Ал адамға бостандық алып беру дегеніміз өндірістік өзара байланыстардың үдерісінде адамның өзін-өзі танытып, іске асыра білуінің және оның табиғатпен бірігуінің тап өзі болып табылады. Социализмнің адам үшін көздейтін мақсаты — әрбір индивидтің жеке адам ретінде дамуын қамтамасыз ету.

Маркс кеңестік коммунизм тұрпатының жүйесі туралы өзінің пікірін «тұрпайы коммунизм» деген сөздермен білдірген болатын. Ондай «тұрпайы коммунизм» екі түрлі жағдайдан көрінетін болады: біріншіден, заттық меншік үстемдігінің күшейіп, көзді қарауытып жіберетіні сонша, тіпті адамдар қоғамдастырылуға жатпайтын нәрсенің барлығын да жойып жіберуге әзір тұрады. Олар заттық меншік ұғымына сыймайтын (мысалы, талант және басқалары) факторларды күшпен ысырып, лақтырып тастауға дейін барады. Олар үшін денелік, тікелей иемдену болмыстың басты мақсаты болып табылады; «жұмысшы» деген ұғым жойылмайды, қайта жұрттың бәріне бірдей жайылады. Жекеменшік қатынастары қоғамдық меншік қатынастарымен алмастырылады, ал қоғамдық меншік бүкіл дүние жүзіне таралып, әйелдерді де қоғамдастырып, ортақ етуге дейін алып баратын болады...

Ондай коммунизм жеке адамды, адамның өзіндік дербестігін мойындауды барлық жағдайда да жоққа шығарады, және ол қоғамдық меншікті жүйелі түрде жүзеге асырудың нәтижесі болып табылады.

«Тұрпайы коммунизм» дегеніміз — адамның әдеттегі көре алмаушылық қызғанышының жүзеге асуы; ол habsucht (сараңдық, дүниеқоңыздық) атты медальдің сыртқы беті болып табылады және өзге біреудің байып шыға келуіне жол бермеуге тырысып бағады. Ол тап сондықтан да теңгермешілікке шақырумен болады.

Мұндай теңгермешіліктің ең биік шыңына шығу мәдениет пен өркениет атаулыдан кері шегініп, жұрттың бәрі де жұмыс істейтін және барлығы бірдей дәрежеде болатын қауымдастыққа қайта оралғанда ғана мүмкін болады.

Маркстің адамның өзін-өзі жүзеге асыруы туралы ұғымын оның «еңбек» туралы ұғымымен тығыз байланыста ғана толық түсінуге болады. Маркс үшін еңбек пен капитал экономикалық категориялар болып қана қойған жоқ. Олар Маркс үшін елеулі дәрежеде антропологиялық категориялар да болды және олардың гуманистік құндылықтарымен айқындалды.

Капиталдың қордануы өткен кезеңді көрсетеді; ал еңбек екінші жағынан алып қарағанда (оның азат етілуі, яғни еркін еңбекке айналуы жағдайында), қазіргі және болашақ кезеңдердің көрінісі бола алады.

Маркс буржуазиялық қоғамда өткен кезеңнің қазіргі кезеңге, ал коммунистік қоғамда қазіргі кезеңнің өткен кезеңге үстемдік жасайтыны туралы жазады. Буржуазиялық қоғамда капиталдың жеке бостандығы мен өзіндік дербестігі болады, ал солай бола тұрса да әрекетшіл белсенді индивид өзін-өзі жеке адам ретінде де, бостандығы бар еркін адам ретінде де сезіне алмайды.

Маркс бұл жерде еңбекті адамның «өзіндік жасампаздығы, өзін-өзі таныта біліп, жүзеге асыруы» деп түсінген Гегельдің идеясын басшылыққа алады. Маркс үшін еңбек дегеніміз тауар емес, қайта қызмет ету түрі. Алғашқы кезде ол жұмысты еңбек (Arbeit) деген сөзбен емес, «қызмет ету» (Tatigkeit) деген сөзбен атаған, сондай-ақ социализмнің мақсаты ретіндегі еңбектің жойылуы (Aufliebung der Arbeit) туралы сөз еткен болатын. Ал кейінірек еркін бостандықтағы еңбек пен оқшауланып жатырқай безінген еңбектің арасындағы шекті белгілей бастағаннан соң «еңбектің азат етілуі» (Befreiund der Arbeit) деген ұғымды қолдануға кірісті.

«Еңбек дегеніміз, алдымен, адам мен табиғат арасындағы үдеріс; мұнда адам өз қызметі арқылы өзі мен табиғат арасында заттардың алмасуына себепкер болады, оны реттеп, бақылап отырады. Табиғат затына адамның өзі табиғат күші ретінде қарсы тұрады. Табиғат затын өз басынын тіршілік етуіне жарамды түрде иемдену үшін адам өз тәнінің табиғи күштерін: қолдары мен аяқтарын, ақыл-ойы мен саусақтарын қимылға келтіреді. Осындай қимыл арқылы сыртқы табиғатқа әсер ете отырып, оны өзгерте отырып, адам сонымен бірге өз басының жаратылысын да өзгертеді. Ол осында мүлгіп жатқан күш-қабілеттерді өршітеді де, бұл күштердің құбылысын өз өктемдігіне бағындырады. Біз бұл жерде еңбектің жануарлық кейіптегі тұңғыш инстинктілік түрлерін қарастырып жатпаймыз. Жұмысшы товар рыногінде өз басының жұмыс күшін сатушы ретінде көрінетін кездегі қоғамның қалпы мен адам еңбегі өзінің жабайы, инстинктілік түрлерін әлі де арыла қоймаған кездегі алғашқы заманның ең арғы дәуірлеріне жататын қалпының арасында орасан зор алшақ жатыр. Біз еңбекті адамның бірден-бір игілігі болатын үлгіде деп ұйғарамыз. Өрмекші тоқымашының қимылына ұқсас қимыл жасайды, ал ара өзінің балауыз ұяларын салғанда кейбір сәулетші адамдарыңды ұялтады. Бірақ ең нашар деген сәулетшінің ең жақсы деген арадан ежелгі айырмашылығы - адам ондай балауыздан үй жасамастан бұрын оны өз басында тоқып алады. Еңбек үдерісінің аяғында келіп шығатын нәтиже — сол үдерістің бас кезінде адамның ойында болған, яғни идеясында болған нәрсе. Адам табиғаттан алынған нәрсенің түрін өзгертіп қана қоймайды, сонымен бірге ол табиғаттан алынған нәрсе жөнінде өзінің саналы мақсатын да жүзеге асырады, ал мұның өзі заң ретінде оның іс-әрекетінің әдісі мен сипатын белгілейді, сондықтан да ол өз еркін осы мақсатқа бағындыруға тиіс. Ал бұл бағындырудың өзі жеке дара әрекет емес. Еңбек істейтін дене мүшелерін мықтап жұмсаумен қатар еңбектің басынан аяғына дейін, зерделіліктен байқалатын жүйелі еңбектің болуы қажет, ал оның бергі жағында мазмұны мен орындалу әдісі жағынан бұл еңбек жұмысшыны неғұрлым аз қызықтыратын болса, демек, дене күші мен ақыл-ой күштерінің құбылысы ретіндегі еңбекке жұмысшы неғұрлым аз рахаттанатын болса, бұл ерік солғұрлым көп қажет болады» (К.Маркс, Ф.Энгельс. Сочинения. Том 23. Стр. 188-189).

Адам еңбек ету барысында өзін-өзі танытады,өзінің жеке даралығын және психикалық күш-жігерін көрсетеді. Еңбек мақсатқа (өнімге) қол жеткізу құралы ғана емес, ол қара бастың қамын жеу де, мұның өзі сонымен қатар адамның күш-жігерін саналы түсіністікпен байыптап жұмсау да болып табылады. Сондықтан да еңбек капитализмге оның байлықты әділетсіз бөлгенінен гөрі еңбекті ықтиярсыз мәжбүрлікпен атқарылатын, оқшауланып жатырқай безінуге ұшыраған, мән-мағынадан жұрдай жұмыс түріне, ал сол арқылы адамды жарымжан мүгедекке, құбыжық мақұлыққа айналдырғаны үшін айыптаған кінәні көбірек қоя алады.

Адамның өзіндік жеке даралығын жүзеге асыру ретіндегі еңбек туралы маркстік ұғым оның ғасырлар бойы созылып келген ықтиярсыз мәжбүрлікпен еңбек етуді толық көлемінде жою жөніндегі идеясынан айқын көрінеді. Адамды дамытудың мақсаты — мейлінше әмбебап қабілеті бар адамды қалыптастыру. Ондай адам жауыздық мамандықтан аулақ болуы тиіс. Маркстің пайымдауы бойынша, бұған дейінгі өткен барлық дәуір кезеңдерінде адам аңшы, балықшы, бақташы немесе сыншы болып келді және жеп жүрген бір жапырақ нанынан айырылып қалмас үшін тап солай болып қала беруге мәжбүр еді. Ал коммунистік қоғамда адам өмірдің кез келген саласында шексіз мол білімге ие бола алады. Ондай қоғамда ол бүгін бір іспен, ал ертең басқа бір іспен айналыса алады (таңертеңгілік аң аулауға, түстен кейін балық аулауға бара алады, ал кешкі астан кейін сын айтумен айналысуына болады).

Маркстік ілімді кеңестік коммунистердің, реформашыл-коммунистердің және капиталистік сыншылардың бейнелегендеріндей етіп барынша былықтыра шатастыру мен бұрмалауды басқа еш жерден де кездестіре алмаймыз. Ал олардың бәрі де бірінің аузына бірі түкіріп қойғандай, бірімен-бірі жарыса былай деседі: Маркс тек қана жұмысшы табының экономикалық жағдайын жақсартуға ұмтылды және жеке меншікті жою арқылы жұмысшылардың капиталистердің тап қазіргі қолдарында бар байлығына ие болуына қол жеткізуін көздеді.

Іс жүзінде алғанда, тап бүгінгі таңда Маркс орыстардың «социалистік» зауытындағы немесе британиялық мемлекеттік кәсіпорындағы немесе американдық «Дженерал моторс» зауытындағы жұмысшылардың жағдайын шамамен бірдей деп бағалаған болар еді. Мұның өзін оның төмендегі сөздерінен-ақ айқын көруге болады.

Жалақыны күштеп арттыру (басқа да барлық қиындықтар туралы айтпағанда, жалақыны тап осылайша күштеп арттыруды әлдебір ауытқу түрінде, бірақ тек күштеп сақтап қалу туралы айтпағанның өзінде) құлдың алатын ең жақсы ақысынан артық бола алмас еді. Сонымен қатар ол жұмысшыға да, оның еңбегіне де адамға лайық мақсат пен құнды қасиетті қамтамасыз алмас еді. Тіпті, кезінде Прудонның талап еткеніндей, жалақының теңестірілуі де қазіргі жүмысшының өз еңбегіне деген қарым-қатынасын барлық адамдардың еңбекке деген қарым-қатынасына айналдыратын нәтижеге алып барып соқтырар еді. Міне, мұндай жағдайда қоғамды дерексіз, абстракты капиталист деп ойлауға болар еді. (Қараңыз: К.Маркс, Ф.Энгельс. Сочинения. Том 42. Стр. 98).

Сонымен Маркстің творчествосындағы ең басты негізгі орынды оқшауланып жатырқай безінген мән-мағынасыз еңбекті еркін, жасампаздық азат еңбекке айналдыру проблемасы алады (бұл ретте оқшауланып жатырқай безінетін еңбекке төленетін ақының мөлшерін жеке-дара нақты немесе дерексіз абстракты капиталистің тарапынан арттыру туралы тіпті де сөз болып отырған жоқ).

V. Оқшауланып жатырқай безіну

Заттық дүниені өз қолдарымен жасайтын және игеретін әрекетшіл жасампаз адам туралы толық түсінік қалыптастыру, «өнімділікті жоққа шығару» немесе «жатырқана безіну» ұғымын білмей тұрып, тіпті де мүмкін емес.

Маркс үшін, адамзат тарихы дегеніміз—адамның ұдайы даму үстінде болуы және сонымен қатар барған сайын артып отырған оқшауланып жатырқай безіну тарихы болып табылады. Маркстің пікірі бойынша, социализм адамды оқшауланып жатырқай безінуден азат етуді, оны өзінің қалпына қайта келтіруді, оның өзін-өзі іске асырып, таныта алуын білдіреді.

Оқшауланып жатырқай безіну, Маркстің пайымдауы бойынша, адамның сыртқы дүниені игеру барысында өзін-өзі оны жасаушы негізгі дерек көзі ретінде тани алмайтынын, ал сыртқы дүниенің (яғни табиғаттың, заттардың өзге адамдардың және өзінің де) өзіне мүлде жат, өзіне қатысты алғанда бөгде нәрсе сияқты көрінетінін білдіреді. Олардың бәрі де зат ретінде адамның өз қолымен жасалғанына қарамай, оған қарсы тұрады, жатырқана безіну сыртқы дүниені (соның ішінде адамның өзін де) соншалықты енжарлықпен, бір-бірінен бөліп-жарып, объекті мен субъектіні бір-бірімен байланыссыз қабылдау дегенді білдіреді.

Батыс мәдениетінде оңашаланып жатырқай безіну идеясының түп тамыры адамдардың пұтқа табынуы туралы Көне өсиет аңыздарында жатқаны көрінеді, оның «өзің табынатын құдіретке серік қоспа» дегенді уағыздайтын өсиеттерінен де аңғарылады. (Оқшауланып жатырқай безінудің құдірет деп танылған пұтқа табынумен байланысын «Христиан дініндегі және марксизмдегі адам» деген еңбегінде (Дюссельдорф, 1953. 14-бет) Пауль Тиллих те атап көрсеткен болатын. Онда ол «оқшауланып жатырқай безіну» деген ұғымның мән-мағынасы бір кездегі сонау Аугустинде де кездесетінін айтады. К.Левит өзінің «Гегельден Ницшеге дейін» деген еңбегінде Маркстің құдай атаулыға қарсы болмағанын, тек пұтқа табынуға қарсы болғанын дәлелді түрде көрсетіп береді). Пайғамбарлардың аузынан жиі естілетін «құдіретке құлшылық ет» деген уағыз бір Құдайды толып жатқан жасанды жалған құдайсымақтарға айырбастау дегенді білдірмейді. Адамдардың қолдан жасап алатын пұттары кәдімгі заттар ғана, яғни адамдар өз қолдарымен жасап алған туынды заттардың алдына тізе бүгіп, табынады, бас иіп бағынады, дұға оқып әуре болады. Міне, адам өзінің осы әрекеттері арқылы өзін де өзге бір затқа айналдырады. Ол өз өмірін өзінің жеке басына ғана тән қасиеттерді өз қолымен өзі жасаған заттарға береді, оларды жасаушының тап өзі екенін аңғармайды, көрмейді, сөйтіп, өзіне-өзі дұғаға тәуелді әлдебір зат сияқты қарайды, өзін-өзі бейне бір құдіретті Құдайдың қолындағы қуыршақ сияқты сезінеді. Сөйтіп, адам өзінің өмірлік күш-қуатынан, өз мүмкіндіктерінің мол байлығынан айырылған тәуелді бағыныштағы тіршілік иесі ғана болып көрінеді (Мұның өзі дін жолына біржола берілген тақуа адамның психологиясына ұқсайды. Оның жан дүниесі соншалықты жадау әрі езіліп-жаншылған болса да, өз басындағы күйзеліс жағдайынан құтқаруға көмектесе алатын құдірет табамын деген үмітпен мейлі мемлекет, мейлі партия, мейлі идея болсын, мейлі Құдай немесе шіркеу болсын, әйтеуір біреуге табынуды таңдайды. Оның әлгі құдіретке барынша тәуелді болып, біржола толық бағынуынан өзге жол қалмайды. Сөйтіп, әлгі тақуа адам өмірінің бүкіл мән-мағынасы мен жан дүниесінің сергіп, бірақ жасампаздық сергуі емес, әлдебір суық, өзі дұрыс деп ойлайтын нәрсені содан ғана табады).

Көне өсиетте пұттардың жансыздығы мен рухани бос қуыстығы туралы айтылған: «олардың көздері бар, бірақ көрмейді, олардың құлақтары бар, бірақ естімейді...» деп келеді. (Пс. 113). Адам өзі табынатын пұтқа өз бойындағы күш-қуаты мен қабілетін неғұрлым көбірек таңып, оның даңқын аспанға көтере дәріптейтін болса, оның алдында өзі соғұрлым әлсіз бейшара бола түседі, оған деген тәуелділігі күшейе береді.

Бір нәрсенің бойтұмар түріндегі мүсінінің бейнесі де, діншілдер сыйынатын діни тақырыптағы суреттер мен Құдайдың бейнесі де, шіркеу де, мемлекет те, заттардың өздері де адамдар табынатын пұтқа айнала алады. Пұтқа табыну адамдар сыйынатын заттардың түрлерін де өзгертеді. Пұтқа табыну мен сыйыну барлық уақытта да адамдардың өз қолдарымен жасаған заттарына Құдайға тән қасиеттерді өздері таңып, оны өздерінің ұмытып кетуі, сөйтіп, оларды бейне бір өздерінен жоғары тұратын әлдебір құдірет иесі деп тануы мен қабылдауы болып табылады.

Жатырқана безінудің ең көп тараған түрлерін біз өзіміздің тілімізден, сөйлеген сөзімізден кездестіреміз. Егер мен өз бойымдағы әлдебір сезімімді сөзбен айтып жеткізетін болсам, мысалы, «Мен сені өлердей жақсы көремін» дейтін болсам, онда бұл сөздер нақты шындықты, менің бойымдағы бар нәрсені, яғни менің сезімімнің күші қаншалықты екенін көрсете алатын болуы тиіс. «Сүйемін» деген сөз мендегі бар махаббаттың нақты символы сияқты естіледі, ол сөз өзіндік жеке дербестікке ие болуға бейім тұрады, сөйтіп, нақты шындыққа айналады. Мен бұл сөзді айтқан кезде махаббат машақатын басымнан кешіріп тұрғандай әдемі елестерге берілемін, ал содан соң көп ұзамай-ақ тап әлгі сөзді айтқан кезімде ол әлгіндей әдемі елестер тудырмайды, қайта мағынасын әлгі сөз білдіретін «махаббат» деген жалпылама ойды ғана сезінемін.

Тілдегі тап осындай жатырқана безіну жалпылама тұтас алғандағы оқшауланып жатырқану проблемасының бүкіл күрделілігін көрсетеді. Тіл — адамзаттың қол жеткізген аса қымбат қазынасы. Бірақ ондағы жатырқана безінуден арылу мақсатымен сөз сөйлеуден тартыну керек деп қорытынды жасау барып тұрған есуастық болар еді. Ал ондай кезде адам өзінің сөйлейтін сөзінің қаншалықты қауіпті болуы мүмкін екенін, «айтылған сөз — атқан оқ» сияқты жанды күйзелтетін қатер тудыра алатынын әрқашан біліп, абайлап, ой елегінен өткізіп барып сөйлеу керек.

Дәл осындай жағдайдың адамзат қол жеткізген басқа да көптеген құндылықтарға — идеяларға, өнер атаулыға, әртүрлі заттарға, қолдан жасауға болатын кез келген бұйымға қатысы бар. Өйткені бұлардың бәрі де еңбек етудің жемісі. Бұларды өз қолымен жасаушы - адамның өзі, бұлар оның өмір сүруі үшін қажет. Сонымен қатар бұл қол жеткен табыстардың қай-қайсысы да алдамшы сиқырлар. Егер істің барысы белгілі бір жағдайларға дейін жететін болса, әлгілердің бәрі де өмірде қара бастың қамын жеуге итермелейтін қабілетке ие болып шыға келеді: өйткені өмірдің орнын заттардың үстемдігі басады, бастан кешірілетін табиғи әсерлерді жалған әсерлер алмастырады, еркін бостандық сезімдерінің орнына бағыныштылық сезімі орнайтын болады.

XVIII және XIX ғасырлардағы ойшылдар өздерінің дәуірлерін надандық шырмауынан шыға алмай, барған сайын артта қалып бара жатқаны үшін, өмірдің мән-мағынадан жұрдай, бос әурешілікке айналғаны үшін аяусыз сынға алды. Жасампаз творчество туралы Спинозаның, Гегельдің және Маркстің шығармаларында кездесетін тап осындай ойлар Гете шығармашылығының да ең маңызды негізі болып табылады. Гете өзінің Эккерманмен әңгімелерінің бірінде былай деп пайымдайды: «Құдайға құлшылық ету — о дүниедегі өлілерге емес, осы дүниедегі тірілерге ғана тән әрекет. Ол біржола тоқтап, қатып-семіп қалған өмірде емес, жаңадан туындап, өсіп-өніп, дамып отыратын өмірде ғана бой көрсетеді. Сондықтан да Құдайға құлшылық етуге барынша тырысып бағатын рух жаңа дүниенің сырын ашатын ақыл-ой ретінде тек жаңадан пайда болып келе жатқан тіршілікпен ғана істес болады, ал дүниенің жалпы сырын түсінуге ұмтылатын ақыл-ой ретіндегі рух бұған дейін әбден қалыптасып, қатып-семіп қалған, бірақ бәрі бір пайдасы бар тіршілікпен істес болады».

Тап осы сарындас сынды біз Шиллерден де, Фихтеден де, содан соң Гегельден де және өзінің заманында құштарлықсыз ақиқат пен ақиқатсыз құштарлық орнады деп атап айтып, ортақ ойды білдірген Маркстен де кездестіреміз.

Пауль Таллихтың сөзімен айтқанда, Кьеркегордан бастап бүкіл экзистенциалдық философия дегеніміз индустриялық қоғамдағы адамның адам болудан қалуына қарсы наразылықтың ғасырлар бойы созылған қозғалысы болып табылады. Шынында да атеистік сөздікте «жатырқана безіну» ұғымы деистердің (Құдай бар, бірақ оның табиғат пен қоғам өміріне қатысы жоқ деп білетіндердің) тіліндегі «күнә» деген сөзбен бірдей мағына береді: яғни адамның өзінен де, өз жүрегіндегі Құдайдан безініп, жатырқай бас тартуы болып шығады.

«Жатырқай безіну» ұғымын философияға алғаш рет Гегель енгізген болатын. Ол кәдімгі адамның тарихын сонымен бір мезгілдегі адамның өзінен жатырқап безінуінің де тарихы деп білді. Ол өзінін «Тарих философиясында» былай деп жазды: рухтың шын мәніндегі жетуге тырысатын нәрсесі оның өз түсініктерін жүзеге асыруы болып табылады. Алайда бұл үдеріс жүріп жатқан кезде рух өзінін бұл мақсатын өзінің мән-мағынасынан құпия ұстайды, сөйтіп, тап осындай өзінен-өзі жатырқай безінуге берілу арқылы өзін паңдана менменсіп ұстайды әрі өзіне-өзі риза сезімде болады.

«Жатырқай безіну ұғымы Гегельдегі сияқты, Марксте де адамның мән-мағынасы мен өмір сүруінің арасындағы айырмашылыққа, яғни адамның өмір сүруі оның мән-мағынасынан бөлініп (жатырқай безініп) кетеді деген дерекке негізделген. Шынында да, адам өзін өз бойында бар мүмкіндіктеріне сай көрсете алмайды немесе басқаша айтқанда, өзін кім болуы тиіс және қандай болуы керек деген деңгейден көрсете алып жүрген жоқ.

Маркс адам бойындағы жатырқай безіну үдерісін еңбектен және еңбек бөлінісінен көреді. Ол үшін, еңбек дегеніміз — адамның табиғатпен тікелей байланысы, өзін қоса есептегенде, жаңа дүниені жасау әрекеті (бұған ақыл-ой қызметінің де, өнер түрлерінің де, дене қызметінің де, сондай-ақ еңбектің де кіретіні өзінен-өзі түсінікті) болып табылады.

Бірақ жеке меншіктің дамуы мен еңбек бөлінісіне байланысты еңбек өзінің адамның жасампаздық күш-жігерін танытатынынан айырыла бастайды. Еңбек пен еңбектің жемісі ретіндегі өнімдер, адамның ерік-жігерінің қалауы мен жоспарының қандай екеніне қарамай, өз алдарына дербес болмысқа ие болады. «Еңбекпен өндірілген зат, оның өз жемісі бола тұра әлдебір жатырқап безінген мән-мағына ретінде, өндірушіге тәуелсіз күш ретінде еңбектің өзіне қарама-қарсы сипатта болады. Еңбектің жемісі дегеніміздің өзі — оның барысында әлдебір нәрсе түрінде затқа айналып, онда біржола бекіген еңбектің тап өзі, немесе еңбектің затқа айналуы» болып табылады. (К.Маркс, Ф.Энгельс. Сочинения. Том 42. Стр. 88).

Сөйтіп, еңбек адамнан жатырқап безінеді, өйткені жұмысшының табиғи болмысының бір бөлігі болудан қалады. Сондықтан да жұмысшы «өз еңбегінде өзін танытып, мақұлдата алмайды, қайта өзін-өзі жоққа шығарады, өзін бақытты адам ретінде емес, қайта бақытсыз бейшара біреу сияқты сезінеді, өзінің дене күші мен рухани күш-жігерін емін-еркін дамыта алмайды, кайта өз бойындағы табиғи болмысын титықтата шаршатады және рухани күштерін де жегідей жеп, күйзеліске ұшыратады». Сондықтан да жұмысшы өзін-өзі еңбек етуден бос кезінде ғана өзінен-өзі оңашаланып, жатырқап кеткен біреу сияқты сезінбейтін болады. Сондықтан да жұмысшы өндіріс үдерісі барысында өзінің «жеке дара қызметіне әлде бір жат, өзіне қатысы жоқ бөтен бір нәрсе сияқты» қарайтын болады. «Бұл жерде оның кызметі әлдебір азапты қайғы-қасірет сияқты әсер етеді, ол өзінің бойындағы күш-жігерін әлдебір қалжырап титықтаған дәрменсіздік сияқты сезінеді, өзін өсіп-өніп, ұрпақ жалғастыру жөнінде бейне бір піштіріліп жіберілген әтек адамдай көреді. Жұмысшының жеке өзінің дене күші мен рухани күш-жігері оның жеке өзіне қызмет ету қабілетінен айырылған (ондай өмірді өмір деп атауға болмайтын да шығар, сірә?) және оның өзіне қарама-қарсы бағытталған, оған тіпті де бағынбайтын, өз алдына тәуелсіз қызметке айналады» (К.Маркс, Ф.Энгельс. Сочинения. Том 42. Стр. 91).

Адам өзінен-өзі жатырқай безінуді сезіну кезінде, сонымен бір мезгілде еңбек жемісі де оны билеп-төстеп жоғары тұратын әлдебір «жат» күшке айналады. Міне, тап осындай кезде сыртқы дүниені сезінуге деген қатынасы да тап әлгіндей жатырқай безінуге айналады: адам сыртқы дүниені әлдебір бөтен, жауыққан дұшпан, билеп-төстеп жоғары тұратын күш сияқты қабылдайды.

Маркс мынадай екі нәрсеге баса назар аударды: 1. Адам еңбек үдерісі барысында (әсіресе, капитализм жағдайында) өзіне тән дербес жасампаздық күшін түсінбейді; 2. «Сондықтан да еңбекпен жасалатын нәрсе адамның туа біткен өмірін затқа айналдыру болып табылады; адам өз өмірін өзі екіге бөліп, оған әдетте өзінің санасындағы сияқты ақыл-ой тұрғысынан ғана емес, сонымен қатар нақты өмірде бар әрекетшіл адам тұрғысынан да қарайды, сөйтіп, өзін-өзі өз қолымен жасаған дүниесінің ортасында жүргендей сезінеді» (К.Маркс, Ф.Энгельс. Сочинения. Том 42. Стр. 92).

Бұл мәселе бойынша тіпті социалистердің өздерінің де арасында Маркстің көзқарастарына байланысты кеңінен тараған адасушылық бар. Олардың көпшілігі Маркс негізінен алғанда жұмысшының экономикалық тұрғыдан қаналуына баса көңіл бөледі, оның өндіріс өнімдерін иеленуге қатысы мардымсыз ғана дегенді айтады, немесе өндірілген өнім жалпы алғанда тіпті де капиталистке емес, жұмысшыға тиісті болуы керек деп пайымдайды.

Бірақ, менің жоғарыда атап өткенім сияқты, Маркстің пікірі бойынша, ұжымдық капиталистің, мемлекет-капиталистің жеке капиталиспен тіпті де артықшылығы жоқ. Тіпті өндірілген өнім мен тапқан табыстың теңдей бөлінуінің өзі де Маркс үшін бірінші дәрежелі маңызы бар мәселе болып табылмайды. Оны толғандыратын ең басты мәселе — адамның жеке өзін тас-талқан етіп бұзатын еңбек түрінен, адамның өзін затқа айналдырып жіберетін, оны сол заттардың құлы ететін еңбектен азат ету. Бұл мәселеде Марксті де тап Кьеркегор сияқты етіп қатты толғандырған мәселе — жеке адамды құтқарып қалу проблемасы. Оның капитализмді сынауы табысты болу тәсіліне емес, қайта өндіріс тәсілінің өзіне қарсы, адамның жеке өзін тас-талқан етіп бұзатын және оны заттың құлына айналдырып жіберетін (бұл жерде жұмысшыны заттың құлына айналдырып жіберетін тіпті де капиталист емес, қайта жұмысшы да, капиталистің өзі де олардың өздері жасайтын әлгі заттар мен жағдайлардың әсерімен құлға айналып шыға келеді) еңбекке қарсы бағытталған.

Маркс бұл қағиданы одан әрі дамыта түседі: оқшауланып жатырқай безінбейтін еңбек үдерісінің барысында адам өзін-өзі жеке индивид ретінде қалыптастырып қана қоймайды, сонымен қатар ұрпақты жалғастыратын тіршілік иесі ретінде де көрінеді. Маркс те өзінен бұрынғы Гегель және Ағарту дәуірінің басқа да ойшылдары сияқты, әрбір индивидті тұтас алғандағы түрдің, ұрпақтың, бүкіл адамзаттың кейпін білдіретін бейне, жан-жақты дамыған әмбебап адам деп пайымдады. Олардың ойынша, адамның дамуы оның, адамның, шексіз мол мүмкіндіктерін кеңінен аша түсуіне алып барып соқтырады.

Сондықтан да заттық дүниені қайта өңдеу барысында адам өзін ұрпақты жалғастырушы тіршілік иесі ретінде алғаш рет шын мәнінде көрсетеді. Өндірістің бұл түрі нағыз әрекетшіл ұрпақ өмірі болып табылады. Тап осы өндірістің арқасында табиғат оның туындысына және шын мәніндегі өмірдің өзіне айналады. Еңбекпен жасалған зат — адамның ұрпақ жалғастырушы өмірінің затқа айналған түрі. Адам өз өмірін өзі екіге бөліп, оған әдетте өзінің санасындағы сияқты ақыл-ой тұрғысынан ғана емес, сонымен қатар нақты өмірде бар әрекетшіл адам тұрғысынан да қарайды, сөйтіп, өзін-өзі өз қолымен жасалған дүниенің ортасында жүргендей сезінеді. Сондықтан да оқшауланып жатырқай безінген еңбек адамның ұрпақты жалғастырушы өмірін алып қояды, оның шын мәніндегі ұрпақты жалғастырушы өмірін де заттық өмірге айналдырып жібереді. Сөйтіп, адамның жануардан артықшылығы оның өзі үшін әлде бір жоққа шығарушы теріс нәрсеге айналады, өйткені адам өзінің органикалық емес тәнінен, яғни өзіне тән табиғи сипатынан айырылады.

Оқшауланып жатырқай безінген еңбек өзіндік дербес қызметті, еркін қызметті қарапайым құрал деңгейіне дейін төмендетіп, сол арқылы адамның ұрпақты жалғастырушы өмірін де тек қана «жеке адамның өмір сүруіне қолдау көрсету құралына» айналдырады (К.Маркс, Ф.Энгельс. Сочинения. Том 42. Стр. 94).

Маркс еңбектің оқшауланып жатырқай безінуінің тамыры тарихтың терең түкпіріне кетеді, бірақ ол өзінің шырқау шыңына капиталистік қоғамда ғана жетеді деп пайымдады. Сонымен жұмысшы табы қоғамның неғұрлым оқшауланып жатырқана безінетін табына айналады деп ұқты. Бұл ойдың түпкі негізі жұмысшы шешім қабылдау шараларына қатыса алмайды, сөйтіп, машинаның жұмыс істейтін тетігі ретінде капиталға тікелей тәуелді болады да, затқа (тауарға) айналады деген пайымдауда жатыр. Осыдан келіп, Маркс мынадай қорытынды жасайды: «қоғамды жеке меншіктен, тағы басқа да кіріптарлық түрлерінен азат ету жұмысшыларды азат етудің саяси түріне барып ұласады, оның үстіне, бұл жерде мәселе тек азат етуде ғана болып отырған жоқ, өйткені азат ету деген ұғым жалпы адамзаттық азат етуді де қамтиды. Ал мұның себебі адамзаттың кіріптарлық құрсауының қыспағына түсуі, жалпы алғанда, жұмысшының өндіріске деген қарым-қатынасында жатыр және кіріптарлық қарым-қатынастар атаулының бәрі де тап сол қарым-қатынастың аздап өзгертілген түрі мен салдары болып табылады» (К.Маркс, Ф.Энгельс. Сочинения. Том 42. Стр. 98).

Тағы да атап өтуге тиісті бір жағдай мынау: Маркс өзінің түпкі мақсатында жұмысшы табын азат етумен ғана шектеліп қалған жоқ, қайта адамның болмысына тән мән-мағынаны барлық адамға олардан оқшаулана жатырқай безінген еңбекті, сол арқылы шын мәніндегі еркін еңбекті қайтарып беруді, адам үшін, оның игілігі үшін өмір сүретін қоғамды армандады, ол қоғамның тек тауарды мол өндіруді көздемейтін, адамның шала туған жарымжан, бейшара нәресте сияқты күн көруі болмайтын, қайта оны шын мәніндегі толық дамыған тіршілік иесіне айналдыратын қоғам болуын көкседі.

Маркстің еңбек жемісінің оқшауланып жатырқай безінетіні туралы идеясы оның «Капиталындағы» «тауардың фетиштендірілуі» (киелі затқа айналуы) жөніндегі ұғымнан айқын көрінеді. Капиталистік өндіріс тәсілі адамдар арасындағы қарым-қатынасты заттардың сапасы жөніндегі қарым-қатынасқа, «адамдардың затқа айналу қарым-қатынасына» айналдырады, ал мұның өзі тауарлы өндіріс табиғатының шынайы мән-мағынасын құрайды. Мұндай өндіріс тәсілі кезінде жағдайдың басқаша болуы мүмкін емес. Өйткені өндіріс механизмі адамның әлсіз жағына қарай шебер бейімделеді, содан барып әлгі әлсіз адамның өзін бірте-бірте механизмге айналдырады. Еңбектің оқшауланып жатырқай безінуі осы заманғы өндірісте бұрынғы қолөнер және мануфактура заманы кезіндегімен салыстарғанда әлдеқайда күшті. Өйткені ол кезде адам еңбек құралдарын тек өзі үшін пайдаланатын. Ал қазіргі фабрика заманында, керісінше, жұмысшы машинаға қызмет етеді, оның жұмыс істейтін тетігіне айналады. Бұрын өндіріс құралдарының бүкіл қозғалысын түгелдей дерлік жұмысшының өзі іске қосатын және ол ұдайы соның өзінің бақылауында болып келуі тиіс еді. Өйткені мануфактура кезінде жұмысшылар біртұтас тірі механизмнің буындарын құрайтын. Ал фабрика заманында адамға тәуелді емес бір ғана өлі механизм жұмыс істейді, ал адамдар оған тірі тетіктер ретінде телінеді.

Маркстік тұжырымдаманы толық көлемінде түсіну үшін оқшауланып жатырқай безіну ұғымының оның санасында әрқашан қаншалықты мөлшерде басым болғанын анықтап алудың ерекше зор маңызы бар. Мысалы, ол «Экономикалық-философиялық қолжазбаларды» жазған жас кезі мен «Капиталды» жазған, ой толғамы кемеліне келген кезінде бұл мәселеге қалай қараған еді. Оның бұл ойларының бір-бірімен сабақтас екенін әлгі екі еңбектен алынған дәйексөздермен-ақ дәлелдеуге болады. Маркс былай деп жазады: «Бұл дерек мынаны ғана білдіреді — еңбекпен өндірілген зат, яғни оның өз жемісі, әлдебір оқшауланып жатырқай безінген тіршілік иесі» ретінде оны өндірген адамға тәуелсіз күш ретінде еңбектің өзіне қарсы шығады. Еңбектің жемісінің өзі — әлдебір затқа айналып, оның бойына бекітілген еңбектің өзі, еңбектің затқа айналуы. Еңбектің жүзеге асырылуы оның затқа айналуы болып табылады. Саяси экономия алдын ала пайымдайтын тәртіптердің жағдайында мұның өзі еңбектің жүзеге асырылуы, ал оның нақты өмір шындығына айналуы жұмысшының нақты өмір шындығынан шығып қалуы, еңбектің затқа айналуы заттың өзін-өзі жоғалтуы және адамның кіріптарлық құрсауының қыспағына түсуі ретінде бой көрсетеді, ал затты игеру оның оқшауланып жатырқай безінуі болып шығады (К.Маркс, Ф.Энгельс. Сочинения. Том 42. Стр. 88).

Ал «Капиталда» Маркс жүйе ретіндегі капитализмнің өз қойнауында қоғамдық өндірістегі еңбек өнімділігін арттыру әдістерінің бәрі де жеке жұмысшының есебінен іске асырылады; ал одан түскен қаржының бәрі де өнім өндірушінің өзін езіп-жаншу мен қанау құралдарына айналдырылады; сөйтіп, жұмысшыны жарым-жартылай адамға, машинаға телінген тетікке айналдырады... яғни оны бүкіл рухани, жасампаздық күш-қуатын жұрдай етеді деп жазады.

Сонымен жеке меншіктің (жалдамалы еңбекті сатып алатын капиталға деген меншік мағынасында) атқаратын рөлі мен ол меншіктің оқшауланып жатырқай безінетін қызметі Маркстің жас кезінін өзінде-ақ жақсы белгілі болған.

«Жеке меншік — еңбектің жемісі, нәтижесі, оқшауланып жатырқай безінген еңбектің, жұмысшының сыртқы табиғатқа және өзінің өзіне қарым-қатынасының болмай қоймайтын салдары.

Сонымен, біз жеке меншік ұғымына оқшауланып жатырқай безінетін еңбектің, яғни өзінен өзі оқшауланып жатырқай безінетін адамның, оқшаулана жатырқай безінетін өмірдің ұғымдарына талдау жасау арқылы келе аламыз». (К.Маркс, Ф.Энгельс. Сочинения. Том 42. Стр. 97).

Адам тек заттық дүниеге ғана емес, сонымен қатар өз қолымен орнататын қоғамдық және саяси жағдайларға да бағынышты. Өзінен-өзі оқшауланып жатырқай безінетін адам өзінің табиғатқа үстемдік ете алатынына сенімді бола тұрса да, заттар мен әртүрлі жағдайлардың құлына, дүниедегі дәрменсіз тетікке айналады, ал ол дәрменсіз тетік адамның өзінің бойындағы күш-жігерінің қатып-семіп қалған (затқа айналған) затқа айналуының көрінісі ғана.

Маркс еңбек үдерісі барысындағы оқшауланып жатырқай безінуді, еңбектің жемісінен және еңбек ету жағдайынан оқшауланып жатырқай безінуін, адамның өзінің өзінен, өзге адамдардан, сондай-ақ табиғаттан оқшауланып жатырқай безінуінен ажырамастай тығыз байланыста қарастырады. Адамның өз еңбегінің жемісінен, өзінің өмірдегі әрекетшіл қызметінен, өзінің ұрпақ жалғастырушы мән-мағынасынан оқшауланып жатырқай безінуінің тікелей салдары адамның адамнан оқшаулана жатырқай безінуі болып табылатынын айрықша атап көрсетті...» (К.Маркс, Ф.Энгельс. Сочинения. Том 42. Стр. 94.).

Өзінен оқшауланып жатырқай безінген адам өзге адамдарға ғана жат болып қоймайды, ол өзінің жаратылысы, табиғи болмысы, сондай-ақ рухани мән-мағынасы тұрғысынан алғандағы қадір-қасиеттерінен де жұрдай болады. Адамға тән мұндай мән-мағынадан оқшауланып жатырқай безіну экзистенциалдық өзімшілдікке алып барып соқтырады. Бұған Маркс «адамның өз жеке басының өмір сүру құралына айналуы» деп анықтама береді. Оқшауланып жатырқай безінген еңбекте адам өзінің тәнінен де, қоршаған ортасының табиғатынан да, тіпті өзінің рухани «Менінен» де, адами тіршілік иесі ретіндегі өз-өзінен де айырылып қалады.

Бұл жерде Маркс Канттың адам барлық уақытта өзінің алдында тұрған өз мақсаты болуы тиіс және ол ешқашан да ол мақсатқа жетудің құралына айналмауы керек деген қағидасын қозғайды. Бірақ Маркс бұл қағиданы одан әрі кеңінен дамыта түседі — адам тіршілік иесі ретінде өзге адамдардың ғана емес, тіпті жеке өз басы болмысының да құралына айналмауы тиіс.

Маркстің өз көзқарасы мен тоталитарлық тәртіп коммунистері көзқарасының арасындағы айырмашылықты бұдан артық айқын айтып түсіндіру тіпті де оңай емес. Маркстің пайымдауы бойынша, адамның өмірі тіпті оның жеке өз басы болмысының құралына айналмауы тиіс. Ал егер адамды белгілі бір таптық, ұлттық немесе тұтас бір мемлекеттің болмысын қамтамасыз ету құралы ретінде қарастырса ше? Онда қалай болмақ?

Оқшауланып жатырқай безіну барлық құндылықтарды қайта бағалауға алып барып соқтырады. Егер адам ең жоғары мақсат деп табыс табуды, еңбек етуді және үнем жасауды, ұстамдылықты және басқа да экономикалық жағдайларды санайтын болса, онда ол шын мәніндегі моральдық құндылықтарды: таза ар-намыс байлығын, адамгершілік ізгі қасиеттерді назардан тыс қалдырып қояды. Оқшауланып жатырқай безіну жағдайында өмірдің қай саласы болса да оның өзге салаларымен (мысалы, экономиканың моральмен және басқалармен) байланысы болмайды. Сөйтіп, оқшауланып жатырқай безіну патшалығының мұндай өзіндік ерекшелігі өзінің оқшауланып жатырқай безінуі шеңберінде ғана шыр айналумен болады, сондай-ақ өзге адамдардың оқшауланып жатырқай безінуінің де ешкімге қатысы болмайды («жаны ашымағаның қасында басым ауырмасынға» саяды).

Маркс оқшауланып жатырқай безіну әлемінде адамдардың тұтыну қажеттіктерінде болып жататын өзгерістерді жақсы түсінді және адам таңғаларлық көрегендікпен ол үдерістің ақыры неге алып барып соқтыратынын алдын ала айтып берді. Ол жағдай қазір ғана тайға таңба басқандай айқын болып отыр. Социалистік идеяларда ең маңызды басты мағынаға адамдардың тұтыну байлығы ие болуы тиіс деп көрсетілсе, содан барып өндірістің жаңа тәсілі мен өндірістің шығаратын жаңа заттары адамның күш-жігерін және адамның кәдімгідей жанадан дамуын растайтын жаңа дәлел болып табылады; капиталистік дүниеде тұтыну адамның тұтыну мүмкіндіктерінің құпия құбылысы болып табылмайды, ол шын мәніндегі адами тұтыну емес; ал капитализм жағдайында мұның бәрі де керісінше болады. «Әрбір адам өзге бір адамның бойында әлдебір жаңа тұтыну қабілетін оятуды, сөйтіп, оны жаңадан құрбан болуға мәжбүр етуді, сонымен қатар жаңадан кіріптарлыққа душар етуді және оны рахаттана ләззат алудың жаңа түріне итермелеуді, ал ол сол әрекеттері арқылы оны экономикалық күйзеліске ұшыратуды көздейді. Әркім өмірге әлдебір жат тіршілік иесі күшін келтіруге және оның басқа адамға үстемдік етуін, сол арқылы өзінің жеке басының пайдакүнемдік тойымсыз қажеттіктерін қанағаттандырудың жолын іздестіруге ұмтылады. Сондықтан да заттардың көптеп шығарылуымен бірге әлдебір жат тіршілік иелерінің патшалығы да кеңейе түседі. Адам осылардың езіп-жаншыған үстемдігі астында болады да, әрбір жаңа өнім түрі адамдардың бірін-бірі алдауы мен өзара тонасуының жаңа мүмкіндігіне айналады. Адам сонымен қатар адам ретінде бұрынғысынан да кедейлене түседі, оның ақшаға деген мұқтаждығы барған сайын арта түседі. Осы бір жексұрын жауыз мән-мағынаға ие болуға деген құштарлығы күшейеді. Ал ақшаның күші өнімнің неғұрлым көптеп шығарылуына кері пропорциямен кеми береді, яғни ақшаның билігі өскен сайын адамның тұтынуға деген қажеттігі де арта береді. Сонымен, ақшаға деген тұтыну қажеттігі шын мәніндегі қажеттікке айналады. Оны саяси экономия тудырады және мұның өзі оның тудыратын бірден-бір қажеттігі болып табылады. Ақшаның мөлшері барған сайын бірден-бір қуатты қасиетке көбірек ие бола түседі; мұның өзі ақшаның кез келген мән-мағынаны оның өзінің дерексіз абстракциясына айналдыратыны сияқты, енді өзіне тән қозғалыстың барысында сандық мән-мағынаға айналдырады. Рабайсыз өлшемсіздік пен шектен тыс тойымсыздық олардың шын мәніндегі өлшем бірлігі болып шығады.

Тіпті субъективті тұрғыдан алып қарағанның өзінде мұндай жағдай өндірілген өнім мен тұтыну мөлшері шеңберінің кеңейе түсуі жағдайында ішінара байқалады, сондай-ақ адамға тән емес, қайдағы бір нығыздалған, табиғи емес, әрі ойдан шығарылған құмарлықтың бейне бір жаңадан ойлап табылған және әрқашан есеппен әрекет ететін құлына айналады. Жеке меншік тұрпайы қажеттілікті адами қалыпты қажеттілікке айналдыра алмайды. Оның идеализмі қайдағы бір қиял-ғажайыптарға, іске аспайтын орынсыз тілектерге, адам таңғаларлық ғажайып елестерге алып барып соқтырады, бірде-бір тарттырылған әтек өзінің әміршісіне неғұрлым қошеметтілікпен жарамсақтанбайтын, омың рахаттанып ләззат алудан әбден мұқалып, топастанған қабілетін қоздыруға барып тұрған жексұрын тәсілдермен әрекет етуге тырыспайтын, мұны өзінің өнеркәсіптегі әріптес әтегі сияқты өндірісшінің бұрынғыдай әмірші тарапынан қайырымдылық күтпейтін, қайта одан өзі үшін қажетті тиын-тебенді алдап-сулап қулықпен алуды, өзінің жақсы көрген христиандық жақынының қалтасынан алтын жұмыртқа табатын құсты қандай айламен өз қолына түсіруді көздейтін болады. (Өйткені әрбір өнім түрі адамды қызықтырып алдап шақырып, шырмаудағы торға түсіретін нәрсе сияқты, соның көмегі арқылы өзге адамның мән-мағынасын — оның ақшасын алдап алуға тырысады, әлдебір шын мәніндегі немесе мүмкін бола алатын қажеттілік ақыр соңында шыбын-шіркейді желім жағылған таяқшаға тарта түсетін әлсіздік сияқты болып шығады; қоғамдық адами мән-мағынаны жалпыға бірдей қанау адамның әрбір әлі де жетілмеген тұсы тәріздес көк аспанмен орнатылған әлдебір байланысқа ұқсас болып көрінеді. Ал ол жақта Жаратушының жүрегіне дін қызметкері үшін әрдайым жол ашық; әрбір мұқтаждық өзіңнің ең жақын адамыңа жақсы көрсететін жайдары жүзбен барып: жарқыным, мен саған не қажет болса, соны берейін, ал сен conditio sein gua non («алаған қолым береген» деген сөзсіз шартты) білесің ғой. Келісім-шартқа қандай сиямен қол қоюыңа тура келетіні де өзіңе белгілі, мен сені рахаттана ләззат алып, ісіндіре кебіндіремін деуіңе себеп бола алды), — міне, осындай мақсатпен өнеркәсіптік тарттырылған әтек тұтынушының мейлінше бұрмаланған қиял-ертегілеріне әбден бейімделіп алады, сөйтіп, оны мен қажеттілік арасындағы байланыстырып жақындастырушының ролін атқарады, оның бойындағы келеңсіз құмарлықтарды қоздыра түседі, оның әрбір осал тұсын андып тұрып, одан әлгі жасаған жақсылығы үшін өзіне сыйақы ретінде пара беруді талап ететін болады» (К.Маркс, Ф.Энгельс. Сочинения. Том 42. Стр. 128-129).

Адам адам ретінде неғұрлым кедей болған сайын, оның ақшаға деген қажеттігі солғұрлым күшейе түседі, өзіне қарсы жексұрын мән-мағынаны жеңіп шығуды көздейді, ал оның ақшасының үстемдік жасайтын билігі, өндіріс жасап шығарған заттардың мөлшеріне кері пропорционал тәуелділікте болады. Мұның өзін былай деп атауға болады: оның қажеттіктері ақшаның күші артқан сайын өсе түседі. Сөйтіп, ақшаға деген қажеттік экономикалық заңдардың нәтижесі ретінде шын мәніндегі бірден-бір қажеттікке айналады және бұл бірден-бір қажеттік барған сайын олардың ең басты және бірден-бір өлшемі бола түседі.

Өзінің оқшауланып жатырқай безінген қажеттіктеріне тәуелді болып бағынған адамды не рухани, не денелік пән ретіндегі мән-мағынасы жағынан алғанда адам деп санауға болмайды... Өйткені ол бар болғаны өзіне әрекет ететін және өзін-өзі танып мойындайтын тауар ғана» (Салыстырып қараңыз: «Бұл өндірістің өнімі өзіндік санасы бар және өзінше дербес қызмет ете алатын тауар... яғни тауар-адам»), (К.Маркс, Ф.Энгельс. Сочинения. Том 42. Стр. 101). Міне, осы тауар-адам сыртқы дүниемен қарым-қатынас жасаудың бір ғана тәсілін біледі: оны тұтынған кезде ғана сезінеді. Оның, тауар-адамның, оқшауланып жатырқай безіну деңгейі неғұрлым жоғары болған сайын оның тұтынуы мен иемдену қасиеті солғұрлым көбірек мөлшерде оның өз өмірінің мән-мағынасына айналады.

«Сенің болмысың неғұрлым түкке алғысыз нашар болса, сен өз өміріңді неғұрлым аз көрсете білсең, онда сенің мүлкің солғұрлым көп бола түседі, оқшауланып жатырқай безінуің де солғұрлым күштірек сезіледі...» (К.Маркс, Ф.Энгельс. Сочинения. Том 42. Стр. 131).«Өнеркәсіп қажеттіліктің нәзік тұстарын өз пайдасына қалай асыратыны сияқты, олардың тұрпайы тұстарын да, бұл ретте әдейі қасақана тұрпайылықты да солай пайдаланып қалуға тырысады. Сондықтан да ондай тұрпайылықтың шын мәніндегі рахаттана ләззат алатын сезімі оның өзінен-өзі есеңгіреп, ақыл-ойынан айырылуы болып табылады. Мұның өзі қажеттілікті қанағаттандырудың әншейін елесі ғана және қажеттіліктің тұрпайы тағылығының ортасындағы өркениет деуге келеді» (К.Маркс, Ф.Энгельс. Сочинения. Том 42. Стр. 134).

Тарих оқшауланып жатырқай безіну жөніндегі маркстік тұжырымдамаға небары бір ғана түзету енгізді: Маркс жұмысшы табын ең оқшауланып жатырқай безінген тап деп ойлаған болатын және оқшауланып жатырқай безіну атаулыдан азат етуді, ең алдымен, міндетті түрде жұмысшы табын азат етуден бастау керек деп санады. Өйткені Маркс келешекте адамзаттың басым көпшілік бөлігін оқшауланып жатырқай безінудің жаппай қамтитынын ол кезде алдын ала көріп біле алған жоқ; оның үстіне, ол болашақта халықтың орасан зор (әрі барған сайын өсе түсетін) бөлігінің тек машиналарға ғана тәуелді болып қоймай, сонымен қатар басқа да адамдар мен символдардың тарапынан қулықпен жасалатын алуан түрлі айлалы әрекеттердің нысанына айналып, оларға тәуелді күй кешетін күннің туатынын болжап біле алған жоқ. Мысалы, бүгінгі таңда қызметші де, делдал да, фирманың өкілі де, менеджер де — бәрі де кәсіби жұмысшымен салыстырғанда, өздерінен өздері әлдеқайда күшті оқшауланып жатырқай безінген жандар болып табылады. Жұмысшының атқаратын әрекеті әлі де болса белгілі бір дәрежеде өзінің жеке басына тән қабілеттерінің (әбжілдігінің, сенімділігінің және басқа да қабілеттерінің) өзіндік көрінісі болып табылады, сондықтан да ол өзінің жеке басын, күлкісін, пікірін және басқа да қасиеттерін сатуға мұқтаж емес.

Символдар қулық-сұмдық әрекеттеріне душар болған адамдарды жұмысқа олардың «сыртқы тұлғасы мен көркінің тартымды» болғаны үшін ғана, немесе ыңғайға көнгіштігі, тіл тауып сөйлесе алатын қабілеті, тіпті алдауға түсіп қалуға қолайлы екендігі үшін алады. Олар сөздің тура мағынасында айтар болсақ, «адам-жүйе, алдын ала ұйымдастырылған адам» деп айтуға әбден лайық, олардың биік мұраты - олардың кәсіпорны ғана. Ал тұтыну мәселесіне келетін болсақ, бұл ретте қатардағы қарапайым жұмысшы мен бюрократия өкілінің арасында ешқандай айырмашылық жоқ. Олардың бәрінің де есіл-дертін бір ғана құштарлық билеп алған: жаңа заттарға, оларды тезірек алуға, иелік етуге және тұтынуға құштарлыққа біржола берілген. Бұл адамдардың бәрі де енжар тұтынушылар, әбден қалжыраған және заттардың шырмауында қалғандар. Ал әлгі заттар бұлардың табиғи емес, жасанды жалған қажеттіктерін ғана қанағаттандырады. Олар, адамдар, сыртқы дүниемен жасампаздық қарым-қатынастар жасай алмайды. Өйткені заттарды жасап шығаратын машиналардың алдында бас иіп, оларға өздерін өте-мөте тәуелді сезінеді. Сөйтіп, осылай оқшауланып жатырқай безіну дүниесінде өмір сүретін адамдар өздерін ешкімге қажет емес, оларға жат біреулерміз деп біледі.

Маркс бюрократияның атқаратын ролін онша жете бағаламаса да, оның қоғамның бұл табына берген мінездемесі жалпы алғанда өте дұрыс еді. «Өндіріс адамды тауар ретінде ғана, тауардың анықтамасы қоса берілген тауар-адам ретінде ғана шығарып қоймайды, сонымен қатар оны осы анықтамаға сәйкес рухани жағынан да, дене еңбегі жағынан да адамдық сипатынан айырылған тіршілік иесі ретінде де шығарады» (К.Маркс, Ф.Энгельс. Сочинения. Том 42. Стр. 101).

Біздің өз қолдарымызбен жасалған әртүрлі заттар мен жағдайлардың «құлдарына айналу үшін қаншалықты деңгейге дейін құлдырайтынымызды Маркстің алдын ала көріп біле алуы, әрине, екіталай нәрсе еді. Алайда оның асқан көрегендікпен жасаған болжамы бүгінгі таңда толық жүзеге асты. Мұның бұлтартпас айқын дәлелі бүгінгі таңда бүкіл адамзаттың ядролық қарудың қауіп-қатерінен құтыла алмастай тұтқында қалып отырғаны болып табылады.

Адам сонымен қатар саяси институттардың да тұтқынында қалып отыр. Адам оларды да өз қолымен жасаған болатын. Ал бүгінгі таңда есі шыға үрейі ұшқан адамзат төніп тұрған қауіп-қатер жағдайынан аман құтылып шыға аламыз ба, әлде бәрібір, өз қолымызбен жасалған заттардың шырмауындағы езіп-жаншитын тепкіде қала береміз бе, сөйтіп, адамдардың өздері төбесіне көтеріп, бар билік қолдарына беріп қойылған өркөкірек әрі есуас бюрократтардың жолында құрбандыққа айналамыз ба деген сұраққа жауап таппай қиналуда.

VI. Социализм

Маркстің социализм туралы түсінігі оның адам туралы тұжырымдамасынан туындайды. Бұдан бұрын талай рет атап көрсетілгеніндей, социализмнің бұл түсінігіне индивидтердің қатал тәртіппен ұйымдастырылған, автоматтандырылған қоғамы мүлде сәйкес болмауы тиіс. Ондай қоғам социалистік қоғам бола алмайды. Тіпті оның барлық өкілдерінің табыстары бірдей болған және олар бір мөлшерде жақсы тамақтанып, жақсы киінген жағдайда да ол социалистік қоғам бола алмас еді. Социализм индивид мемлекетке, машиналарға, бюрократияға және басқаларға бағынатын қоғам бола алмайды. Тіпті мемлекеттің өзі дерексіз абстракт түріндегі жұмыс беруші капиталист болғанның өзінде де, тіпті қоғамдық капитал бір қолға шоғырландырылған жағдайда да (мейлі, ол бір ғана жеке капиталист бола ма — бұдан келіп-кетер ештеңе жоқ) бәрібір ешқандай социализм бола қоймас еді. Өйткені Маркс өзінің «1844 жылғы экономикалық-философиялық қолжазбаларында» шынында адамзат дамуының түпкілікті мақсаты кәдімгі айтылып жүрген коммунизм емес деп айқын жазған болатын. Ал сонда қалай болғаны?

Социализмнің негізгі мақсаты адам болып табылатыны кімге болса да айдай айқын. Социализм қоғамда өндірістің өзгеше тәсілін және өзгеше ұйымдар құратын болуы тиіс. Ондай жағдайда адам өзі өндірген өнімнен, өзінің еңбегінен, айнала төңірегіндегі адамдардан, сондай-ақ тіпті табиғаттың өзінен де оқшауланып жатырқай безінуден арыла алатын болуы, адамның өзін-өзі танып біле алатын және біртұтас қауымдасып тұру үшін бүкіл дүниені өз қолына ала алатын болуы тиіс. Социализм Маркстің өз ұғымында (Пауль Тиллихтың тұжырымдап көрсетіп бергеніндей) «махаббатты және әлеуметтік нақты өмір шындығын тас-талқан етіп қиратуға қарсы жасалатын көтеріліс» (қараңыз:Ті11ісһ P. «Protestantische Vision». Stuttgart. 1952. s.6) болып табылады.

Маркс социализмнің түпкі мақсатын« Капиталдың үшінші томының аяқ жағында былай деп ерекше айқын көрсетіп берген болатын: «... Шын бостандық дүниесі жоқшылық пен жалған мақсат зорлап істететін жұмыс тоқтатылған жерде ғана басталады, демек, әр нәрсенің жаратылысы тұрғысынан алғанда ол, тегінде, материалдың өндіріс сферасының арғы бетінде жатса керек. Өзінің қажеттерін қанағаттандыру үшін, өмірін сақтау және одан әрі жалғастыру үшін алғашқы адам табиғатпен қалай күресуге тиісті болса, цивилизацияланған адам да солай күресуге тиісті, өндірістің барлық қоғамдық түрлерінде және мүмкін тәсілдерінің бәрінде де күресуге тиіс, адам дамыған сайын бұл табиғи қажеттік патшалығы да кеңи береді, өйткені адамның қажетсінуі өседі; бірақ онымен бірге бұл қажеттерді өтеуге кызмет етуге тиісті өндіргіш күштер де ұлғаяды. Бұл салада еркіндік тек мынада ғана болуы мүмкін: ұжымдағы адам, ассоцияланған өндірушілер өздеріне табиғатпен екі арадағы осы бір зат алмасуын орынды түрде реттеп отырады, оны өздерінің жалпы бақылауына алады, оның мылқау күшпен өздеріне үстемдік етуіне жол бермейді; мұны неғұрлым аз күш жұмсау арқылы және адамның жаратылысына лайықты, соған теңбе-тең жағдайларда жасайды. Бірақ қалай дегенмен де, мұның өзі қажеттілік дүниесі болып қала береді. Оның арғы бетінде тар көлемді мақсат саналатын адам бойындағы күштердің дамуы, осы қажеттілік дүниесі негізінде ғана гүлдене алатын шын мәніндегі бостандық патшалығы басталады. Жұмыс күнінің қысқартылуы — негізгі шарт». (К.Маркс, Ф.Энгельс. Сочинения. Том 25. Часть II. Стр. 368-687).

Бұл жерде Маркс социализмнің барлық елеулі элементтерін атап көрсетеді, яғни адамның бірлескен, бәсекеге түспеген өндіріске қатысқанын; өндірілген өнімнің оның өз бақылауында екенін және оны өзіне бағындырып алатын көзсіз мақұлық пұтқа әлі айнала қоймағанын пайымдаймыз. Маркстің бұл көзқарасы адам бюрократия тарапынан қаншалықты қулық-сұмдықпен жасалатын айла-шарғы нысаны бола тұрса да, тіпті ол бюрократия бүкіл мемлекеттік экономиканы (қандай да болсын бір кәсіпорынды ғана емес) түгел басқарған күннің өзінде де ондай қоғамды социализм деп санау мүмкіндігін үзілді-кесілді жоққа шығарады. Мұның өзі әрбір жеке адамның жоспарлау ісіне және ондай жоспарларды орындауға белсене ат салысатынын көрсетеді; мұның өзі, қысқаша айтқанда, саяси және экономикалық демократияның нақты өмірінде жүзеге асқанына дәлел бола алады.

Маркс мұндай жағдайдан мынаны күтеді: адам мұндай оқшауланып жатырқай безінбеген, емін-еркін бостандық бар қоғамда өзін өзгеге тәуелдімін деп сезбейді; өз аяғынан өзі нық басып тұра алады және еңбектің, өндірістің және тұтынудың оқшауланып жатырқай безінуінің құбыжық түрлерін өз басынан кешірмейтін болады; адам расында да өз өмірін өзі жасаушы бола алады. Сонымен ол емін-еркін өмір сүре бастайды, өзінің ең негізгі ісін өмір сүру құралдарын өндіру емес, қайта өмір сүрудің өзі деп біледі. Тап мұндай социализм, Маркстің пікірі бойынша, өмір сүрудің барлық қалауын орындауды ешқашан білдірген емес, қайта ондай қалаудың орындалуына қажет шарты болып саналып келді.

Егер адам оқшауланып жатырқай безінуден азат, ақылға қонымды керемет қоғам орната алатын болса, онда ол өмірдің шын мәніндегі мақсаты болып табылатын нәрсемен, адамның күш-жігерін тасқындата дамытумен», яғни қара бастың қамын жеу деп санауға болатын нәрселермен, шын мәніндегі «бостандық патшалығына» (әлеміне) жеткізетін қозғалыспен айналысу мүмкіндігіне ие болады.

Эсхил мен Шекспирдің шығармаларын оқыған, бір емес, бірнеше рет оқыған, тіпті жатқа білетін, адамзат рухының аса ұлы туындыларын өз бойында ұдайы жаңғыртып, жандандырып отыратын адам Маркстің социализм идеясын соншалықты арсыздықпен бұрмалайтын, оны әлдебір құбыжық нәрсе етіп түсіндіретін, яғни социализмнің мақсаты бейне бір «қарындары тоқ, көйлектері көк, уайымдары жоқ» пролетариат мемлекеті немесе «барша жұрттың игілігін бірдей қамтамасыз ететін мемлекет» болып табылады-мыс деп пайымдауды адамның үш ұйықтаса, түсіне де кірмейтін сұмдық нәрсе деп санаған болатын.

Маркстің пікірі бойынша, адам көптеген ғасырлар бойы өз мәдениетін жасап келді, ал ол мәдениетті өзі емін-еркін бостандық алған, өзі шырмалған бұғаулардың қыспағынан құтылған — экономикалық кедейшіліктің езгісінен ғана емес, сонымен қатар еңбектің оқшауланып жатырқай безінуі жағдайындағы дүние душар болатын рухани қайыршылықтан да құтылған кезде ғана игере алады.

Маркстің социализмді көз алдына елестетіп, көре білуі адамға деген сенімге, оның мүмкіндіктеріне үміт артуға негізделген. Ол мұны тарихтың даму барысында талай рет көрсетіп те үлгерді. Маркс социализм өмір сүру кезіндегі қара бастың қамын жеу ретінде емес, қайта адамның жасампаздық қабілеттерін барған сайын еркін дамытып отырудың шарты ретінде қарастырды.

Маркс үшін социализм (немесе коммунизм) дегеніміз тіпті адамдардың өз қабілеттері мен іскер шеберліктерін затқа айналдыру арқылы өз қолдарымен жасаған нақты өмір шындығынан безіну, сондай-ақ адамзат әлдеқашан айырылып қалған жоқ нәрседен безіну емес. Ол социализмді ежелгі заманның (мысалы, алғашқы қауымдастықтың) кезіндегі тым жұпыны қарапайымдылықпен тіпті теңестірмейді. Маркс бәрінен де бұрын адамның табиғи болмысын әлдебір нақты өмір шындығы ретінде, ең алдымен, кезек күттірмей көзге түсетін негізгі де маңызды мәселеге айналдыруды ұсынады. Социализм, Маркстің пікірі бойынша — адам тіршілік иесі ретінде «гома сапиенс» сияқты оқшауланып жатырқай безінуді жеңу арқылы өзін-өзі танытып, жүзеге асыруға қол жеткізе алатын қоғам. Социализм адамның шын мәніндегі емін-еркін бостандығы, ақыл-парасаты, әрекетшіл қайраткерлігі және тәуелсіздігі үшін тіпті де жеткілікті дәрежеге жағдай туғызуы болып табылады; социализм — мессиандық (құтқарушылық) мақсаттың жүзеге асырылуы, яғни табынып тағзым етілетін пұттардың жойылуы.

Маркстің ойының соншалықты бұрмалануы Сталиннің қиял-ғажайып сипатты жалған пайымдауларының салдарында ғана мүмкін болды. Ол Маркстің еркін бостандықтың қас жауы ретінде қабылдануына күшті ықпал етті. Өйткені ол көбінесе Маркстің атын жамыла отырып сөз сөйлейтін (Бірақ Батыста осы уақытқа дейін үстемдігін сақтап келе жатқан маркстік мол мұрадан хабарсыз екені де қиял-ғажайып ертегілерде айтылатындай өтірікті жиі-жиі пайдаланатыны да байқалып тұратын).

Маркс бостандықты социализмнің мақсаты деп білді. Бірақ ол бостандық бізге күні бүгінге дейін белгілі демократиялардың көз алдарына елестететін бостандығымен салыстырғанда неғұрлым терең әрі негізгі мән-мағынаға ие, яғни адам өзіне-өзі қожайын, ол өз аяғынан өзі тік басып тұра алады, өзінің күш-жігерін толық пайдалануға қабілетті, сыртқы дүниеге қатысты өзін-өзі жасампаз тіршілік иесі, жасампаз-адам, бәрі де қолынан келетін шебер ретінде көрсете алады деген қағидаға негізделген. Маркстің көзқарасы тұрғысынан келгенде, емін-еркін бостандықтың адамның тұла бойына терең еніп кеткені сонша, тіпті ол бостандық ол адамның қас жауларының бойынан да өзін-өзі көрсетіп, жүзеге аса алады. Жалпы алғанда, бостандыққа ешкім ешқашан қарсы шықпайды, қалай болған жағдайда да өзге адамдардың бостандығына қарсы шықпайды. Сондықтан да адамдар барлық уақытта да бостандықтың не екенін жақсы білді, тек кейінірек әлдебір дәуір кезінде оны ерекше артықшылыққа ие болу деп санады, ал одан соң адамның, әмбебап құқығы ретінде қарастыра бастады.

Маркстің түсінігіндегі социализм - адамдардың қажеттіктеріне қызмет ететін қоғам. Көптеген адамдардың былай деп сұрауы да мүмкін: «Сонда қалай, қазіргі капитализмнің бұл қажеттіктерге қызмет етпейтін болғаны ма? Сонда біздің ірі-ірі экономикалық бірлестіктеріміздің адамдарға тән қажеттіктерді қанағаттандыру ісіне қызмет етуге ұмтылмайтын болғаны ма? Ал қоғамдық жағдайдың себебін, сұраныс пен ұсынысты зерттеп біліп отыратын жарнамалық жұмыстармен айналысатын фирмаларды, статистикалық (санақ) бюроларын қайда қоймақпыз?» Нақты іс жүзіне келгенде, социализмнің маркстік тұжырымдамасын Маркс адамдардың табиғи, шын мәніндегі қажеттіктері мен синтетикалық, жасанды қажеттіктері арасындағы жүргізген шекараның неде екенін терең біліп, меңгерген жағдайда ғана толық түсінуге болады. Адамның шын мәніндегі қажеттіктері оның табиғатына тамырын терең жайып жіберген. Мұның өзі қанағаттандырылуы адамның адам ретінде өзін-өзі танытуы, адам ретіндегі мән-мағынасын жүзеге асыруы үшін керек болатын қажеттіктер болып саналады...

Маркстің адамның мән-мағынасын қалай түсінетінін оның ақша туралы және оның оқшауланып жатырқай безіну әлеміндегі бұрмалап бүлдіру күші туралы пайымдауларынан бәрінен де жақсы әрі айқын көруге болады: «Ол ақша адамдықты сатқындыққа, махаббатты өлердей күшті өшпенділікке, сондай-ақ ондай өшпенділікті махаббатқа, ізгі қайырымдылықты қатыгез қастандыққа, қатыгез қастандықты қайырымдылыққа, құлды қожайынға, қожайынды құлға, есуастықты ақыл-парасатқа, ақыл-парасатты есуастыққа айналдырып жібере алады... Ақша мүмкін емес жағдайдың өзінде адамдарды бір-бірімен жалғастырып, бауырластырады...

Енді адамды кәдімгі адам ретінде және оның сыртқы дүниеге қатынасын кәдімгі адами қатынасты алып қара. Мұндай жағдайда сен махаббатты тек қана махаббатқа, сенімді тек қана сенімге алмастыра аласын, тағысын тағылар да тап солай. Егер сен өнер туындысынан рахаттана ләззат алуды ұнатсаң, онда сенің көркемөнер саласынан жеткілікті дәрежеде білімің болуы керек. Егер сен басқа біреулерге ықпал етуді қаласаң, онда сенің ол адамдарды, шынында да, ынталандыра және ілгері қарай қадам жасата алатын қабілетің болуы тиіс. Өзіңнің адамға және табиғатқа деген әрбір қарым-қатынасың мейлінше айқын болуы, өзіңнің шын мәніндегі жеке өміріңнің өз еркіңмен таңдаған нысанға сәйкес келетіндей көрінісі болуы тиіс. Егер сен біреуді шын сүйе тұрсаң да оның тарапынан да тап сондай өзара ортақ сезім тудыра алмасаң, яғни сенің махаббатың оның тарапынан оңды жауап ретіндегі тап сондай махаббатты кездестіре алмаса, егер сен шын мәніндегі ақ махаббатпен беріле сүйетін жан ретінде өз өміріңнің жақсы қасиеттерін көрсете алмасаң, онда сенің махаббатың күшті болмағаны және оның бақытқа қол жеткізе алмағаны» (К.Маркс, Ф.Энгельс. Сочинения. Том 25. Часть И. Стр. 150-151).

Шын мәніндегі ақиқат және жалған қажеттіктердің шегін Маркс «адамның табиғи болмысының» ерекше ұғымына талдау жасау негізінде айқындайды. Бұл жерде мәселе мынада: субъективтік тұрғыдан алып қарағанда, әрбір адам тіпті өзінің жалған қажеттіктерін де кезек күттірмейтін мейлінше шұғыл қажеттіктері ретінде сезінеді: өйткені субъективтік көзқарас тұрғысынан алып қарағанда, шын мәніндегі ақиқат қажеттіктерді жалған қажеттіктерден қалай айырудың кепілді белгісі жоқ (қазіргі кездегі тілде мұның өзі салауатты және жүйке жұқартатын қажеттіктер деп естілген де болар еді). Оның үстіне, қазір адамдар көп жағдайда өздерінің шын мәніндегі ақиқат қажеттіктерінен гөрі, жалған қажеттіктерін жиі-жиі сезініп түсінеді. Ал мұның өзі психикалық талдау жасаушының міндетіне жатады. Ол өзіне қаралушы пациентке ұйқысынан оятқандай әсер етіп, оны өзінің шын мәніндегі ақиқат қажеттіктері мен жалған қажеттіктерінің қандай және қайда екенін өзі түсініп, өзі айқындай алатын жағдайға мәжбүр етуі тиіс.

Маркстің пікірі бойынша, социализмнің ең манызды мақсаты — адамның шын мәніндегі ақиқат қажеттіктерін айқын түсіну және оларды қанағаттандыру болып табылады. Мұның өзі өндіріс адамға қызмет еткен, ал капитал адамның жалған қажеттіктерін пайдаланып, оны алдап-арбауын тоқтатқан кезде ғана мүмкін болады.

Маркстің социализм туралы идеясы оқшауланып жатырқай безінуге қарсы экзистенциялық наразылықпен мейлінше барабар келеді. Егер Олдос Хаксли «біздің экономикалық, әлеуметтік және халықаралық салалардағы жүргізіп отырған шараларымыздың басым көпшілігі... қолдан жасалған қасақана қатыгездік сезімге (махаббаттың мүлдем жоқтығына) негізделгені туралы сөз еткен болса, ал Маркстің ұғымындағы социализм, оған керісінше, әлгіндей, «қасақана қатыгездікке» қарсы, адамды адамның қанауына қарсы, табиғатты бүлдіруші жойқын түтынушылық карым-қатынасқа қарсы, табиғи байлық атаулыны рәсуа етіп, жүдетіп жадату арқылы бүгінгі ұрпақтың көпшілігіне, ал болашақ ұрпақтардың одан да көбіне орасан зор зиян келтіру әрекеттеріне қарсы наразылық білдіру болып табылады. Оңашаланып жатырқай безінуден аман адам — социализмнің көздейтін мақсаты, міне, осындай адам. Ол — табиғатты толық «оған үстемдік жүргізетін адам емес, қайта онымен үйлесімді толық бірлестікте болатын адам; ол — тіпті заттардың (бұйымдардың) өздеріне де зор қайырымды қамқорлықпен қарайтын адам, өйткені ол өзінің еңбек ету үдерісінің барысында ол заттарды жасауға жанын салған, сондықтан да олардың бәрі де адам игілігі үшін» қызмет ету арқылы «өмір сүреді».





Ал мұның өзі Маркстің ұғымындағы социализмнің дүние жүзіндегі барлық гуманистік ұлы діндермен ортақ мақсаттары көп, жеткілікті дәрежеде көп қой дегенді білдірмей ме? Шамасы, бұл жерде назар аударарлық бір нәрсе бар: Гегельдің және көптеген басқа да ойшылдардың ілімі сияқты, Маркстің ілімі де адамзаттың ежелден бергі ең тереңде жатқан асыл армандары мен ізгі ниетті ұмтылыстарын жүзеге асыруды көздейді. Бірақ дәл бұл жағдайда адамның жаны туралы қамқорлық жасау теологиялық дін тілінде емес, адами философиялық тілде баяндалады.

Маркстің дінге қарсы күресінің себебі, діннің адамнан оқшауланып жатырқай безіну түрінде бой көрсетуі және адамның, шын мәніндегі ақиқат қажеттіктеріне қызмет етпейтіндігінде болып табылады. Маркстің Құдайға қарсы күресі дегеніміз іс жүзінде адамдардың өздері төбесіне көтере бас иіп, бағынатын жалған әулиелер мен қолдан жасалған пұттарға табынуына қарсы күрес болатын. Ол әлі жап-жас жағында өзінің диссертациясына мынадай сөздерді жайдан-жай эпиграф етіп ала салған жоқ еді: «Құдайсыз деп тобырдың құлшылық етіп, табынатын Құдайларды өлердей жек көретін адамды емес, қайта сол құдайларға тобырдың (қалың бұқара халықтың) идеяларын сырттан танушы адамды айту керек».

Маркстің атеизмі — пайдалы мистиканың неғұрлым прогресшіл түрі. Марксті құдайсыз деп айыптаушылар аз емес, ал ол, Маркс, Шіркеу мен Құдай жолында күрес жүргізушілердің көбімен салыстырғанда, Мейстер Экхардқа немесе дзен-буддизмге бір табан жақын тұр. Тегінде адамдардың қабілеті дегеніміз — түсіну қабілеті мен сүйе білу қабілеті. Адамға деген мұндай көзқарастың арыда жатқан түпкі терең тамырлары Көне өсиет пайғамбарларына барып тіреледі; гректер (эллиндер), римдіктер (Зенон, Сенека, Цицерон) адамдардың туғаннан тең құкықты екендігін олардың табиғи құқығы деп санады. Христиан діні әділетті қоғамның әлдебір эрзацын (жасанды үлгісін) жасады. Ал схоласттар, оларға керісінше, табиғи құқықты мемлекеттің жағында деп білді. Реформация кезінде неғұрлым маңызды көзқарастар пайда болды. Бірақ реформациядан кейін мессиандық ойшылдардың көпшілігі өздерінің идеяларын діни тұрғыдан емес, қайта философиялық және әлеуметтік көңіл-күй тұрғысынан айтып түсіндіретін, уағыздайтын болды.

Мұның өзі Ренессанс дәуірінің ұлы утопияларында (қиялдарында), Дгарту дәуірінің философиясында, сондай-ақ француз және ағылшын революцияларының идеологтарында байқалады, ал бұл идея өзінің ең толық әрі аяқталған түрін Маркстің социализм туралы ұғымынан тапты...

Маркске философ-ағартушылардың, әсіресе Спинозаның, Гетенің және Гегельдің елеулі түрде тікелей ықпал еткеніне, ал солар арқылы христиан ойшылдарының жанама түрде ықпал еткеніне күмән келтіруге болмайды. Өйткені XIII ғасырдағы христиан ойшылдарын, XVIII ғасырдың ағартушыларын және XIX ғасырдағы социалистерді біріктіретін бір ғана ортақ идея болды — олардың бәрі де мемлекет (қоғам) рухани құндылықтардан бөлек қалмауы тиіс және олай қала алмайды да: саяси және моральдық құндылықтар бір-бірінен ажырамастай тығыз бірлікте болу керек деп білді. Бұл идея Қайта өрлеу дәуірінің зайырлы жазбалар нобайында да (Макиавелли) көрініс тапты және оны осы заманғы мемлекеттің секуляризмі (дін ықпалынан арылуы) қолдап, тағы да іліп әкетті. Осыдан келіп, мынадай пікір қалыптасады: Батыс елдеріндегі адам орасан зор материалдық жетістіктердің ықпалына беріліп және жаңа жерлерді игеру мен италиялық қалалардың (Италияның солтүстігіндегі қалалар) гүлденуіне мәз бола үміт артып, ешқайда алаңдамай-ақ, жаңа күштерге (яғни олардың өз қолдарымен жасалып, пайда болған күштерге) бағынып шыға келді. Тап осындай жағдай бірінші және екінші өнеркәсіп революциялары дәуірінде тағы да қайталанды.

Бірақ бұл даму және бір фактордың орын алуына байланысты күрделі бола түсті. Мемлекеттің немесе қоғамның кейбір рухани құндылықтарды жүзеге асыруға қызмет етуі күні бұрын белгіленіп қойған жағдайда әлдебір жоғары дәрежелі бедел иесінің адамға тікелей бұйрық беріп, ойлау мен мінез-құлық стилінің әлдебір стилін орындауға мәжбүр ету қаупі пайда болар еді. Белгілі бір объективтік құндылықтарды жүзеге асыру күнделікті әлеуметтік өмірде пікір айтудың беделге бағынатын түрлерінің пайда болу бағытын тудыруға бейім тұрады.

Орта ғасырларда рухани бедел иесі католиктік шіркеу болды, оған қарсы протестанизм күреске шықты. Протестантизм әуелгіде индивид (жеке адам) үшін орасан зор бостандықтар беруге уәде етті. Бірақ ол мұны кейінірек феодалдық мемлекетті (князьді) адамдардың жан дүниесін сөзсіз және шексіз билеп-төстейтін үстемдік иесі ету үшін ғана айтқан болып шықты.

Феодалдың беделіне қарсы наразылық қозғалысы тағы да бүкіл ұлттың атынан жүргізіліп, жүзеге асырылды. Ұлттық мемлекет адамдарға шынында да бостандық алып келетін болар деген үміт едәуір уақыт жалғаса берді. Бірақ капиталистік мемлекет капитал иелерінің материалдық мүдделерін өте шапшаң қарқынмен әрі мақсаткерлікпен қорғады. Ал мұның салдары халықтың басым көпшілігін қанауға душар етті.

Белгілі бір таптар беделге негізделген бүліктің жаңа түріне қарсы наразылық білдірді және индивидтердің бостандығын зайырлы бедел иелерінің араласуынан қорғап сақтауды талап етті. Либералдардың бұл талабы «бостандықты басқа нәрседен сақтауға» бағытталған... сонымен қатар «бостандықты не үшін» жүзеге асырудың кез келген әрекетінен мемлекет пен қоғамның бас тартуын талап етуге алып барып соқтырды, яғни либералдар шіркеудің мемлекеттен бөлінуін ғана емес, сонымен қатар мемлекеттің белгілі бір адамгершілік құндылықтар мен нормаларды енгізуге ықпал ету міндеттерінен бас тартуын да талап етті. Олардың ойынша, мұның өзі индивидтердің жеке басынын ісі болуы тиіс еді.

Социализм (маркстік және басқа да түрлерінде) «жақсы қоғам» идеясына индивидтің рухани қажеттіктерін жүзеге асырудың алғы шарттары ретінде толық көлемінде қайтып оралды. Ол (мемлекетке де, шіркеуге де қатысы тұрғысынан) бедел атаулыға қарсы болуға бейімделді және мемлекеттің жойылуы, сондай-ақ емін-еркін әрі өз қалауларымен біріккен индивидтерден тұратын қоғам құру мақсатын көздеді. Оның мақсаты — қоғамды қайта құру, сөйтіп, соның негізінде адамның өзіне өзінің шын мәнінде қайта оралуын жүзеге асыру, яғни адамдардың жасампаздық рухын дамытуға шектеу қоюға қабілетті бедел атаулының ешқандай да күшіне орын жоқ қоғам орнату.

Сонымен, маркстік социализм протестанттық этиканың, христиандық-хилиастық сектанттықтың, қайта өрлеушілер мен XVIII ғасыр ағартушылары томизмінің мұрагер жалғасы болып табылады.

Ол — адамның жеке басының бостандығы жөніндегі жүзеге асатын, адамның өзін-өзі шын мәнінде рухани жағынан жүзеге асырып, таныта алатын жоғары деңгейдегі қоғам туралы көрегендік-христиандық арман-мақсатының жиынтығы. Социализм - шіркеудің қас жауы. Өйткені шіркеу адамның ақыл-ойының дамуына шектеу қояды. Ол — либерализмнің де қас жауы, өйткені либерализм қоғам мен моральдық құндылықтарды бір-бірінен бөліп тастайды. Ол — сталинизм мен хрущевизмнің де қас жауы, өйткені олар беделдің күшін баса дәріптейді және шын мәніндегі адами құндылықтарды бағалай білмейді, аяқасты етіп қорлайды.

Социализм — адамның өзінен өзінің оқшауланып жатырқай безінуін болдырмайтын, адамды шын мәніндегі адами мән-мағынасына қайта оралтатын қоғам. Ол сонымен қатар адам мен табиғат арасындағы, адам мен басқа да адамдар арасындағы қарама-қайшылықтың шын мәнінде шешілуі, ол сонымен қатар адамның мән-мағынасы мен өмір сүруі арасындағы дау-дамайдың, қарама-қайшылықтың, адамның затқа айналуы мен заттан ыдырап кері айналуы арасындағы, бостандық пен қажеттілік арасындағы, адами индивид пен адамзат ұрпағы арасындағы қарама-қайшылықтардың шешілуі болып табылады. Міне, мұның өзі тарихтың тылсым құпиясын ашу болып шығады. Мессиандық көрегендік пен маркстік социализмнің арасындағы байланыстың бар екені көптеген авторлардың еңбектерінде арнайы атап көрсетіледі.

Маркстің ұғымындағы социализм қоғамдық тәртіп дегенді білдіреді. Ол тәртіп адамның өзіне өзінің қайтып оралуын, адамның мән-мағынасы мен өмір сүруінің бірлігін қайтадан қалпына келтіруді, субъект пен объектінің арасындағы алшақтық пен антагонизмді жеңіп шығуды, сөйтіп, табиғаттың адами сипат алуын қамтамасыз етеді. Ал мұның өзі адамның өзге адамдар арасында өзін бөтен сезінбейтін, қайта өзін-өзі өз адамдары арасындағыдай сезінетін дүние болады.

VII. Маркс идеяларының тағдыры

Егер «жас Маркстің» «1844 жылғы экономикалық-философиялық қолжазбаларындағы» идеяларын кейін кемеліне келе есейген Маркс өзі Гегельдің мектебінен үйренген идеализмнің қалдығы ретінде лақтырып тастаған болатын деп пайымдаушылардың айтқан пікірлері дұрыс дейтін болсақ, онда адамның табиғи болмысы, оқшауланып жатырқай безіну, адамның жасампаздық қызметі және басқа да маркстік ұғымдар туралы біздің тарапымыздан жасалған баяндауларымыз бір жақты және көп ретте қате де болып шығар еді. Егер олардың айтқандары шынында да рас болса, онда біздің кемеліне келе есейген Маркстен гөрі, жас Маркстің идеяларын көбірек ұнатамыз, сондықтан да социализмді жас Маркстің айтуы бойынша орнататын боламыз дей алар едік. Біздің бақытымызға қарай, бір Марксті екі бөліп қарастырудың тіпті де қажеті жоқ. Өйткені іс жүзінде алып қарағанда, сонау «Экономикалық-философиялық қолжазбаларынан» бастап кешегі «Капиталға» дейінгі аралықта Маркстің адам туралы идеяларында айта қаларлықтай елеулі өзгерістер бола қоймағаны белгілі.

«Жас Маркс» пен «қарт Маркстің» көзқарастары арасындағы шешімі табылмайтын қарама-қайшылықтары бар деп жақтары тынбай зарлайтындардың кімдер екеніне назар аударайық. Олар — негізінен орыс коммунистері. Олардың ойлау жүйесі де, саяси және әлеуметтік жүйесі де қай жағынан алып қарағанда да Маркстің гуманистік рухына мүлде қарама-қайшы келеді. Сондықтан да басқаша ойлауға қабілетсіз. Олардың ойлау жүйесі бойынша, адам дегеніміз мемлекет мен қоғамның қызметшісі ғана. Олар адамды бүкіл қоғамдық қызметтің ең жоғары тұратын мақсаты деп білмейді.

Ал Маркстің негізгі мақсаты — әрбір жеке адамды кемеліне келтіре дамыту. Кеңестік социализм жүйесі мұндай мақсатты мүлде жоққа шығарады. Бұл ретте қазіргі капитализмнен әлдеқайда асып түседі. Коммунистердің материализмі Маркстің «тарихи материализміне» қарағанда XIX ғасырдағы буржуазиялық дәуірдің механикалық материализміне әлдеқайда жақын (ал Маркс бұл материализмге қарсы күрескен болатын).

КСРО Компартиясы бұл жөніндегі өз пікірін Маркстің гуманизмін бірінші рет қайта жандандырған Дьёрдь Лукач 1924 жылы нацистерден Ресейге қашып барған кезде оны өзінің «қателігін» мойындауға мәжбүр еткен кезде, айқын білдірді. «Үміт принципі» деген тамаша кітап жазған (1959) Эрнест Блох та Маркстің гуманизміне баса назар аударған болатын. Ол кітапта СОКП-ның атына көптеген мақтаулар айтылғанына қарамай, автор КСРО Компартиясы тарапынан елеулі түрде қатаң сынға алынды.

Коммунистермен қатар, әлгіндей пікірді таяуда ғана Даниэл Белл де айтты. Ол «Экономикалық-философиялық қолжазбаларда» жас Маркстің ғана көзқарастары баяндалған деп мәлімдеді. Оның пікіріне қарағанда, мұның өзі өте тартымды сияқты болып көрінгенімен де гуманистік идеялар Маркстің көзқарасының негізгі өзегін құрайды деп пайымдау оның творчествосын мифологиялық қиял-ғажайыпқа айналдыруды одан әрі жалғастыру болып табылады дегенмен барабар.

Марксті классикалық тұрғыдан өздерінше түсіндірмек болғандардың бәрі де (мейлі олар Бернштейн тұрпатты реформистер болсын немесе Каутский, Плеханов, Ленин, Бухарин тұрпатты өз айтқандарынан танбайтын ортодокстар болсын, бәрібір) Маркстің мұрасындағы гуманистік проблематиканы өзекті мәселе деп ешқашан есептемегені былай тұрсын, тіпті оған, жалпы алғанда, елеулі түрде мән берген де емес. Бұл құбылыстың сырын екі түрлі жағдаймен түсіндіруге болады.

Бірінші жағдай — «Экономикалық-философиялық қолжазбалар» алғаш рет 1932 жылы ғана жарияланды, ал оған дейін тіпті қолжазба түрінде бар екені де белгісіз еді. Екінші жағдай — «Неміс идеологиясы» да қысқартусыз толық көлемінде 1932 жылы ғана жарық көрді. Ал алғашқы қысқартылған нұсқасының өзі тек 1926 жылы (Д.Рязановтың редакциясымен 1928 жылы) жарияланған еді.

Осы екі жағдай Маркстің мұрасын толып жатқан бұрмалаушылықтар мен әркімнің өзінше сыңаржақ түсіндірмелерінің туындауына алып барып соқтырды. Бірақ бұл жағдайдың өзі де (XX ғасырдың 20-30 жылдарына дейін Маркстің аталмыш еңбектерін білмеу) Маркстің гуманизмін классикалық тұрғыдан түсіндірушілер тарапынан ұмыт қалып келді дегенді жеткілікті түсіндіріп бере алмайды. Өйткені Маркстің «Капитал», «Гегельдің құқық философиясына сын» (1844) сияқты басқа да көптеген еңбектері оның гуманистік идеяларының бар екенін көріп-білу үшін әбден жеткілікті негіз еді. Маркстің гуманистік идеяларының тап жоғары жағдайда көрсетілгеніндей ұмыт қалуын неғұрлым толық әрі көз жеткізе түсіндіре алатын жағдай философиялық ойлау жүйесінде ұзақ жылдар бойы (Маркстің көзі тірі кезінен бастап XX ғасырдың 20-жылдарына дейін) үстем болып келген позитивизм және механизм идеяларының Ленин және Бухарин сияқты көрнекті ойшылдарға тигізген ықпалы болып табылады.

Оның үстіне, мына жағдайды да ұмытуға болмайды: Маркстің өзі де, барлық классикалық марксистер сияқты, идеализм мен діннің дәмі мен иісі болар-болмас сезілетін ұғымдарға тіпті де төзе алған жоқ болатын. Өйткені олар әлгі ұғымдардың экономикалық және әлеуметтік өмір шындығының негізгі мәселелерін көмескілендіру үшін ұзақ жылдар бойы пайдаланылып келген еді.

Маркстің идеалистік терминологияға неге мүлде төзбейтіндігі оның терең тамырлары сонау спиритуалистік (рухты материядан мүлде бөлек өмір сүреді дейтін философиялық ағым) дәстүрлерге дейін кететінін (мейлі оның атеистік нұсқасында болса да), Спинозаның, Гетенің және Гегельдің еңбектеріне дейін ғана емес, тіпті одан да тереңірек, мессиандық пайғамбарлардың көрегендік уағыздарына дейін кететінін ескерсек, өзінен-өзі барынша түсінікті бола түседі. Тап осындай идеяларды Сен-Симон мен Мозес Гесс те айқын айтқан болатын. Ал олардың XIX ғасырдағы социалистердің философиялық идеяларының қалыптасуына, сондай-ақ тіпті XX ғасырдан бастап бірінші дүние жүзілік соғысқа дейінгі философиялық ойлау жүйесіне қомақты үлес қосқан болатын.

Маркс өмір сүрген ортадағы гуманистік дәстүрлерді индустриализм күшіне мініп, гүлденген кезеңдегі механикалық материализм рухы толықтай дерлік тұншықтырып тынған еді. Бірақ ол бірінші дүние жүзілік соғыс аяқталғаннан кейін жекелеген ойшылдардың еңбектерінде едәуір шектеулі түрде болса да, қылаң беріп, қайта жанданды, ал екінші дүние жүзілік соғыстың аяқ кезінде және одан соң тың серпін алып, тағы да көзге түсті. Сталинизм мен гитлеризмнің соғыс жылдарындағы жан түршігерлік қатыгез іс-әрекеттеріне, адамдарды баудай түсіріп қырып салғанына байланысты адамгершілік дәстүрлердің жойылуы және өмірдің барған сайын бюрократиялануы, сондай-ақ тұтынудың арнайы ұйымдастырылған қоғамдағы еңбектің оңашаланып жатырқана безінуінің салдарынан адами қасиеттердің бұрынғыдан күшті қарқынмен жоғалуы — міне, мұның бәрі де гуманистік идеяларға қайтадан көбірек көңіл бөлуге алып келіп соқтырды.

Басқаша сөзбен айтқанда: Маркстің, Кьеркегордың және Ницшенің оқшауланып жатырқана безінуге қарсы білдірген наразылығы, индустриализмнің табыстан-табысқа жетіп, күшейе түскен кезінде едәуір бәсең үнмен естілгеніне қарамай, енді бұрын-сонды болып көрмеген күш-қуатқа ие болды және бұған дейін үстем болып келген жүйе банкротқа ұшыраған бойда Марксті жаңаша бағалауға алып барып соқтырды. Бұл жаңа баға Маркстің творчествосын тұтас алғанда жан-жақты ескеруге, яғни оның гуманистік философиясына негізделді. Бұл жерде сонымен қатар югославиялық коммунистердің жеке адам проблемасына алғашқылардың бірі болып қызығушылық танытқанын да айта кетудің орны бар (Бұл ретте олар бірінші орынға әрқашан мемлекеттік машина мен бюрократияны қойып келе жатқан орыс коммунистеріне ашықтан-ашық қарсы шықты) және орталықсыздандыру жүйесін кеңінен өрістетіп жеке адамның бастама көтеруіне зор маңыз берді.

Орыс коммунистеріне қарсы саяси әрекеттер Польшада да, Герман Демократиялық Республикасында да, Венгрияда да социализмнің гуманистік идеяларымен тығыз байланысты болды. Францияда, Батыс Германияда және ішінара болса да Англияда да Маркс идеяларының төңірегінде қызу және сауатты пікір сайыстары жүріп жатыр. Ондағы неміс авторларының арасынан менің тек қана протестанттық діни қайраткерлерді (Фетчер) ғана атап өткім келеді, ал француз әдебиеті өкілдерінің ауқымы бұдан әлдеқайда кең, ол әдебиеттер католиктердің де (Ж.Ж.Кальвез), сол сияқты марксистер мен маркист еместердің де (Лефевр, Навиль, Л.Гольдман, А.Койре, Ж.П.Сартр, М.Перло-Понги) қаламынан туғанын ескерте кеткен жөн (Бұл ретте И.Фетчердің «Марксизмнің француз философиясының айнасында бейнеленуі» атты тамаша еңбегін қараңыз).

«Экономикалық-философиялық қолжазбалардың» ағылшын тіліне аударылып, жарық көруіне байланысты марксистік гуманизмнің жаңа толқыны ағылшын тілді елдерде де пайда болып, күшейе түсті. АҚШ-та маркстік гуманизм ұғымын терең талдау жасалған ең ірі еңбектерді Герберт Маркузе («Peason and Revolution») және Рая Дунаевская («Марксизм және бостандық») жазды.

Жоғарыда мысалға келтірілген фактілер (атап айтқанда, орыс коммунистерінің жас және қарт Маркстің арасына шек қоюға мәжбүр болуы) мен орыс коммунистерінің ұстанған бағытына қарсы шыққан елеулі де көрнекті авторлардың аттарын тізіп шығу орыстардың (және Д.Беллдің) пікірлері дұрыс емес еді дегенге дәлел болуға әлі жеткіліксіз. Сондықтан да орыс коммунистері ұстанған позицияның қателігі неде екенін қысқаша айтып, көрсете кетейін.

Кейбір атүсті жасалған фактілерге қарап отырсаңыз, коммунистердің көзқарасы дұрыс сияқты болып та көрінеді. Мысалы, Маркс пен Энгельс «Неміс идеологиясында» одан бұрын «Экономикалық-философиялық қолжазбаларда» қолданылған «ұрпақ», «адамның мән-мағынасы» деген ұғымдарды пайдаланбайды да, қолданбайды да. Оның үстіне, кейінірек «Саяси экономия сынына» жазған алғы сөзінде Маркс жазғанындай, олар, Энгельс екеуі, бірлесе отырып, неміс философиясы идеологиясына қарама-қарсы өз көзқарастарын қалыптастыруға және сол арқылы «өзіміздің бұрынғы ар-ожданымызбен есеп айырысуға» бел буған болатын.

Міне, кейбіреулер осы «өзіміздің бұрынғы ар-ожданымызбен есеп айырысу» деген сөздерді Маркс пен Энгельс «Экономикалық- философиялық қолжазбаларда» айтылған негізгі идеяларынан бас тартып, айнып қалыпты-мыс дегенді білдіреді деп түсінді. Бірақ «Неміс идеологиясын» жетілдіре асығыс оқып шығудың өзі де бұл пікірдің қате екенін айқын көрсетіп береді. Мұнда «адамның мән-мағынасы» деген сияқты кейбір ұғымдар пайдаланылмағанымен де, «Экономикалық-философиялық қолжазбалардағы» аса маңызды идеялар, соның ішінде әсіресе, ең алдымен, оқшауланып жатырқай безіну тұжырымдамасы өзінің жалғасын одан әрі тапқан болатын.

«Неміс идеологиясында» оқшауланып жатырқай безіну жеке индивидтің немесе жеке отбасының және бір-бірімен қарым-қатынас жасайтын барлық индивидтердің ортақ мүдделері арасындағы қарама-қайшылыққа алып барып соқтыратын еңбек бөлінісінің салдары ретінде түсіндіріледі (Қараңыз: К.Маркс, Ф.Энгельс. Сочинения. Том 3. Стр. 33). Мұнда «оқшауланып жатырқай безіну» ұғымының «Экономикалық-философиялық қолжазбалардағы» сөздердің тап өзімен түсіндірілгенін дәлелдеу тіпті де қиын емес:

«Егер жұмысшы» өзінің жеке атқаратын қызметіне еріксіз түрде атқарылатын қызмет ретінде қараса, онда ол өз қызметіне өзі бағынышты басқа бір адамға қызмет етіп жүргендей, оның мәжбүр етуіне және езіп-жаншып қанауына көндіккен адам сияқты қарайтын, сезінетін болады... Ол өзінің жеке атқаратын қызметін өзін нақты өмір шындығынан бездіруі, өзін-өзі жазалау қызметіне айналдырғаны, өзі өндірген өнім өзіне бұйырмай, басқа біреудің өніміне айналатыны сияқты, әлі «жұмысшы» тап солай тікелей өнім өндірмейтін басқа бір адамның өндіріске және өндірілген өнімге ие болып, билік жүргізуін де қамтамасыз етіп, қолына ұстата қояды» (К.Маркс, Ф.Энгельс. Сочинения. Том 42. Стр. 96).

Бұл жерде біз оқшауланып жатырқай безіну анықтамасының жоғарыда баяндалған жағдайларға барып тірелетінін көреміз. «Бейне бір төңкеріле аударылуды, әлеуметтік қызметтің әлдебір құбыжық күшке айналғанын көреміз: мұның өзі біздің өзіміз дербес атқарған кызметпен өндірілген өнімге бақылау жасай алу қабілетімізді жоғалту болып табылады, енді ол заттар өзімізге билік жасап, біздің бүкіл есептеріміздің де, күткен үмітіміздің де бәрін күл-талқан етіп, жоққа шығарады — ал мұның өзі бүкіл тарихи дамудың ең басты кезеңдерінің біріне айналады». Бұл жерде айрықша назар аударуға тұратын нәрсе - Маркстің «қызмет (Tutigkeit) деген сөзді «өзі дербес атқаратын қызмет» (Selbstbetatigung) деген сөзбен ауыстырғаны. Мұның өзі Маркс үшін «өзі дербес атқаратын қызмет» деген сөздің ұғымын болашақта оқшауланып жатырқай безінбейтін қоғамдағы оқшауланып жатырқай безінбейтін еңбекті белгілеу үшін сақтап қалу манызды болғандығын көрсетеді.

Арада он төрт жыл өткеннен кейін Маркс Адам Смитпен 1857- 1859 жылдары жүргізген пікір сайысы кезінде «Экономикалық-философиялық қолжазбаларға» сілтеме жасап, бейне бір «идеалистік» дәлелдерді пайдаланған сияқты болып көрінеді. Ол өзінен-өзі еңбек ету қажеттігінің (егер бұл жерде оқшауланып жатырқай безінбейтін еңбек туралы болса) онда (емін-еркін бостандықты тіпті де шектеу болып табылмайтынын атап көрсетеді. Бұл жерде Маркс «адамның жеке өзін танытып, жүзеге асыруы» туралы, «сол арқылы шын мәніндегі емін-еркін бостандыққа қол жеткізуі» туралы айтып отыр.

Ал, ақыр соңында, адамды дамытудың мақсаты табиғатпен де және басқа да адамдармен де арадағы алшақтықты жеңе алатын және шын мәніндегі емін-еркін бостандыққа қол жеткізе алатын «бай» адамды қалыптастыру болып табылады деген тап баяғы ойды Маркс кемеліне келе есейген кезінде жазған «Капиталдың» көптеген жерінен кездестіруге болады. Мысалы, «Капиталдың» үшінші томынан біз шын мәніндегі «бостандық патшалығы» туралы оқи аламыз. Ол патшалық адамның күш-жігері мен қабілетін барынша кеңінен өрістетуден басталады. Сондай-ақ «адамның, жеке басының кеңінен әрі толық дамуы» туралы да «ішінара жеке адамның оқшауланып жатырқай безіну үдерісінің салдары» екені туралы да, «бөлінбеген біртұтас адамды қалыптастыру қажеттігі» туралы да оқып білеміз.

Енді Беллдің Маркс творчествосын Маркстің жас және қарт кезіне қарай екіге бөліп қарастыруы мүлде кездейсоқ және басқа да себептерге байланысты болып шықты. Ең соңғы кездегі талдауларға қарағанда, мұның өзі Маркс шығармасының мәтінін» (Фейербах туралы алтыншы тезисті) Беллдің мүлде қате оқып, теріс түсінгені, сондай-ақ оқшауланып жатырқай безінудің анықтамасын да мүлде түсіне алмағаны белгілі болып отыр. Кейіннен белгілі болғанындай, Белл басқа ойшылдардың философиялық мәтіндерін оқығанда оларды да жиі-жиі қате түсінетіні байқалады (ол тіпті буддизм философиясының жеке адамға қарсы екендігі туралы қорытынды жасауға дейін барды).

Сонымен, жалпы қорытындылай келгенде, мынаны айтуға тура келеді. Маркс пен Энгельстің өздерінің кейбір алғашында пайдаланған ұғымдары мен идеяларын өзгерткені шындыққа жатады, Маркс Гегельдің идеализміне жақын жанасатын терминдерді қолданудан неғұрлым көбірек қашқақтағаны рас; оның, Маркстің, тілінің эмоционалдық пен эсхатологиялық сипаты едәуір кеми түскен болатын. Мұның өзі, бәлкім, оның 1844 жылғы күш-қуаты мен энтузиазмының соңғы жылдары едәуір бәсеңсігеніне де байланысты болуы керек. Бірақ оның көзқарасында, көңіл-күйі мен тілінде кейбір өзгерістердің орын алғанына қарамай, жас Маркс идеяларының философиялық түйіні ешқандай өзгеріске ұшыраған жоқ. Сондықтан да социализмнің мәні туралы айтқан соңғы идеяларын және капитализмді қалай өлтіре сынағанын оның алғашқы кездегі шығармаларындағы кеңінен айтылған адам туралы тұжырымдамаларына арқа сүйемей тұрып талдау да, түсіну де мүлде мүмкін емес.

VIII. Маркс адам ретінде

Маркс еңбектеріндегі идеяларды былықтыру мен бұрмалау оның жеке басының қасиеттерін жамандап жала жабу арқылы да одан әрі жалғасып келеді. Ондай бұрмалаулар көбінесе журналистер, саясаткерлер және істің жайын басқалардан гөрі көбірек білуі тиіс-ау деп саналатын әлеуметтанушылар тарататыны бұрыннан белгілі, қатып-семіп қалған жаттанды нәрселерге негізделді. Оны, Марксті, өзінің айнала төңірегіндегілерден бөлек жүретін «саяқ адам», біреуге қысым жасағыш, дөрекі әрі беделге арқа сүйейтін адам етіп көрсетуге тырысушылық байқалады. Ал Маркстің өмірі туралы, ең болмаса, аз ғана хабары бар адамның оның мұндай портретінің әке, жар және дос ретіндегі Маркс туралы шындықпен үш қайнаса, сорпасы да қосылмайтын жала екенін жақсы біледі және ондай жала жабуына тіпті де келіспейді. Бұл дүниеде Карл мен Женни Маркс сияқты бірін-бірі соншалықты кемеліне келе нәзік түсініскен ерлі-зайыпты жандар некен-саяқ болар-ау, сірә. Жас кезінде-ақ ол, еврей судьясының ұлы, арғы тегі шотландиялық ежелгі отбасылардан шыққан пруссиялық дворянның қызы Женни фон Вестфаленге ғашық болған еді. Олар үйленген кезде Женни 24 жаста болатын. Олар қосағымен қоса ағарды — Маркс сүйікті зайыбынан бір-ақ жыл кейін қайтыс болды. Жас жұбайлардың бір-бірінен әлеуметтік тұрғыдан алғандағы едәуір айырмашылығына қарамастан, ұдайы кедейшілік пен ауру-сырқауға шалдығумен болғанына қарамастан, олардың некесі ешқашан кір шалмайтын нәзік те адал махаббатқа, өзара сыйластық пен бақытқа толы болды. Мұндай некенің ерлі-зайыпты екі адамның бірін-бірі мейлінше беріліп сүйе білетін, бір-біріне құштарлықпен бауыр басып, шексіз жақсы көре алатын ғажайып қабілеті мен сирек кездесетін бірегей дарыны бар жандарда ғана болуы мүмкін.

Олардың кенже қызы Элеонора шешесінің қайтыс боларынан бір күн бұрын (әкесінің қайтыс боларынан бір жыл бұрын) жазған күнделігінде Мордың (Маркстің үй-ішіндегі лақап аты) өзінің жанын жегідей жеп, әбден қалжыратқан ауыр сырқатына қарамай, қимылсыз жатқан орнынан өз бойындағы барлық күш-жігерін зорға дегенде жинап алып, өзінің әл үстінде қиналып жатқан әйелінің көңілін сұрау үшін қалт-құлт етіп әрең тұрған күнді ешқашан ұмытпайтынын тебірене жазған болатын. Ол, Маркс, әйелінің қасына жеткен кезде екеуінің жүздері бал-бұл жанып, құлпырып қоя беріпті: екеуі де баяғы жас кездеріндегі бір-біріне ғашық қыз бен жігіттей болып, өмірге енді қадам басып келе жатқандай сезініпті, біреуі ауру қажытып, белі бүкшиген қарт, ал екіншісі өлім алдында жатқан кемпір ретінде бір-бірімен арыздаса қоштасуға мәжбүр жандар екенін ұмытып кеткендей көрініпті.

Маркстің өзінің қыздарына деген қарым-қатынасынан ешқандай да өзімшіл менмендік пен өктемдіктің қылаудай ізі де білінбейтін, керісінше, оларға деген әкелік махаббаты әйеліне деген махаббаты сияқты мейлінше нәзікте кіршіксіз болатын. Оның қыздарымен бірге қыдырып, серуендеп жүрген кезі суреттелетін жолдарды оқудың өзі жетіп жатыр. Ондай серуендер кезінде Маркс оларға неше түрлі қызықты оқиғаларды айтып беретін. Ол оқиғалар кітаптың бетімен, тарауымен емес, жүрген жолдың қаншалықты ұзақтығымен — миллмен өлшенетін. Сондықтан да қыздары: «Бізге тағы бір милл әңгіме айтып беріңізші» деп өтініш жасайтын. Ал ол қыздарының өтінішін екі айтқызбай, Гомерді түгелдей дерлік жатқа соғатын, «Нибелунгтар туралы жырды» және «Гудрунды», «Дон Кихотты» және «Мың бір түнді» және басқа да көптеген ғажайып туындыларды жырдай етіп айтып беруден жалықпайтын. «Шекспир біздің үйдің Таураты сияқты еді; мен алты жасымда-ақ Шекспирдің қасіретнамалық туындыларының тұтас үзінділерін жатқа айта алатын дәрежеге жеттім», — деп жазды Элеонора.

Маркс пен Энгельстің бір-бірімен достығы — Маркстің әйелі мен қыздарына деген ғажайып сүйіспеншілігінен бір де кем емес әсерге бөлейтін керемет құбылыс. Энгельстің өзі де адамға тән жақсы қасиеттері мен ақыл-ойға тереңдігі жағынан аса көрнекті жан еді. Ол Маркстін ерекше артықшылығы мен дарындылығына әрқашан қайран қалатын. Ол өзінің бүкіл өмірін Маркстің творчествосына арнады және ортақ іске өзінің үлесін қосуға да әрқашан әзірлікпен асығып тұратын. Олардың мұндай достығын ешқашан кір шалып көрген емес, олар өзара ала ауыз егестің, бақталастықтың не екенін білген емес, қайта бұл достық олардың бір-біріне деген шексіз берілгендігін, оның терең тамырлары екі ер адамның арасында орын алуы мүмкін ғажайып достық қарым-қатынастарда жатқандығын, олардың бір-біріне бауыр басып, араларынан қыл өтпестей тату болғандығын көрсетеді.

Маркс шын мәніндегі жасампаз, тәуелсіз, оқшауланып жатырқай безінуден ада адам болды. Ол өзінің жазған еңбектерімен де, іс-әрекеттерімен де, сондай-ақ бүкіл өмірімен де нағыз жаңа қоғам адамының үлгі-өнегесіне айналған еді. Ол қай салада болса да жасампаздық танытумен танылған жан еді: тұтас алғанда бүкіл дүниеге де, өзге жандарға да, идеяларға да тап солай қарап өтті. Ол өзінің ойындағы арман еткен адамының тап өзі бола білді. Ол болашақ үшін өзі ойлап арман еткен нәрсенің үлгі-өнегесіне айналды.

Бірнеше тіл білетін полиглот ол Эсхил пен Шекспирдің шығармаларын жыл сайын қайта-кайта және оларды қай тілде жазылған болса, әрқашан сол тілдегі түпнұсқасынан оқитын. Ол өз өмірінің ең бір қасіретті күндерінің өзінде де (әйелінің қатты ауырып жатқан кезінде де) математикаға құныққан құштарлықпен бой ұрып, диффенциалдық теңдеулерді оқып-үйренуге кірісті. Гуманист болу — оның сүйегіне сіңген қасиеті. Ол үшін бұл дүниеде адамнан артық, адамнан сұлу ешнәрсе де жоқ болатын. Ол өзінің бұл сезімін Гегелден алынған, өзі сүйіп жиі-жиі қайталайтын мына бір дәйексөзмен білдіретін: «Жауыз адамның қара ниетінің өзі де көк аспанның құрметінен әлдеқайда күшті әрі маңызды». Маркстің қызы Лаураның анкетасындағы сұрақтарына қайтарған жауаптары оның жеке басының сан қырлы екендігін көрсетеді. Ол бақытсыздық деп өз еркі өзінде жоқ тәуелділікті, ең жек көретін жексұрын кемшілік деп біреуге бас иіп, жарамсақтана жалбарынуды атады; ең жақсы көретін принциптері: 1. «Маған адамға тән нәрсенің бәрі де жат емес». 2. «Барлық нәрсеге күмәнмен қарау керек».

Міне, мұндай адамды қалайша шамданғыш, жеке жүретін саяқ, беделге ғана арқа сүйейтін пенде деп атауға болады?

Жалақорлық әрекеттерді былай қоя тұрып, мұндай адасушылықтарға негіз болған кейбір жағдайларға тоқтала кетейік. Біріншіден, Маркс (өзінің досы Энгельс сияқты) қай еңбегінде болса да қарсыластарын әдейі келемеждейтін және аямай ауыр сынға алатын. Екіншіден, (мұның өзі көбінесе әлдеқайда маңызды) отқа қасақана өшпенділікпен май құю дегеннің не екенін білмейтін, бос сандырақ, бейпіл сөзді мейлінше жек көретін. Өйткені адамның өмір сүріп, тіршілік етуіне қатысты қай мәселеге болса да барынша байсалдылықпен қарайтын. Ол өте-мөте адал әрі жалған уәде атаулыны көлгірсіген сыпайы күлкімен қабылдауға мүлде қабілетсіз болатын, маңызды нәрселер жөніндегі қасақана бұрмалап айтылған пікірлерге тіпті де төзе алмайтын. Әңгіме оның жеке өз басына немесе идеясы туралы сөз болса да иненің жасуындай жалған аярлыққа жол бермейтін. Алайда адамдардың басым көпшілігі өмірдегі нақты шындықтарға терең ой жүгірте бермейді, сөйтіп, жеке адамның, сондай-ақ қоғамдық өмірдің мәселелеріне келгенде өздерін де, өзгелерді де алдауға бейім тұрады. Әрине, ондай адамдардың Марксті бетің бар, жүзің бар деп мәймөңкелемейтін батыл да қатал, түсі суық адам деп білетіні әбден түсінікті. Ал мұндай баға Маркстен гөрі, қайта олардың тап өздеріне лайық болатын.

Егер дүние гуманизмнің байырғы дәстүрлеріне қайта оралар болса және Батыс мәдениетінің масқаралықтан бұрмалануы атаулының (мейлі ол кеңестік немесе капиталистік нұсқада болсын, бәрібір) жеңіп шығып, одан толық арылар болса, онда адамдардың бәрі де Маркстің тіпті де бірбеткей тақуа да, оппортунист те болмағанына, қайта Батыс гуманизмінің ең тамаша үлгі-өнегесін көрсеткен адам екеніне кәміл көз жеткізер еді. Ол ақиқаттың, шындықтың жолында ешқандай жалған ымыраға келуді кешірген жан емес. Ол — нақты өмір шындығының мән-мағынасына мейлінше терең бойлаған ойшыл. Ол сырты жылтырақ жалған нәрсеге ешқашан бой алдырып көрген жан емес. Оның жаны даңғой атаққұмарлық пен билік құмарлық дегенге қас болатын. Ол — адамзат тағдырының қамын жеген және сол жолда жанқиярлық қажымас қайсарлық пен шексіз батылдық танытқан адам. Ол өзі араласқан қай іске болса да әрқашан әзір тұратын, ол жөнінде әрқашан жан-тәнімен ойланып-толғануда болатын еді, жасампаздық қасиеті арқасында қай іске болса да өмірге деген құштарлық пен тың серпіліс тудыратын.

Маркс Батыс философиясының ең жақсы дәстүрлерін жалғастырды: соның ішіндегі ең бастысы адамның ақыл-ойы мен прогреске деген шексіз де кәміл сенім болды. Маркс өзі арман еткен ізгі адамның жарқын бейнесі еді. Ондай адамның өзіне тән меншігі аз, бірақ көп нәрсеге тұратын. Оның ең басты байлығы адамдарға әрқашан қажет екендігінде болды.

Тәржімалаған Мыңбай Ілес





ФРЕНСИС ФУКУЯМА

(1952 ж.)

ФУКУЯМА Френсис 1952 ж. 27 қазанда Чикаго қаласында туған. Корнелл университетінде бакалавр, Гарвардта философия ғылымдарының докторы дәрежесіне ие болды. 1979-1980 жж., 1983-1989 жж. және 1995-1995 жж. саясаттану департаментінде жұмыс істеді. 1981-1982 жж. және 1989 ж. АКШ Мемлекеттік департаментінің саяси жоспарлау Кеңесінің мүшесі. 1981-1982 жж. Ф. Фукуяма Палестина автономиясының Египет-Израильдік келісімсөз барысында Америка делегациясының құрамында болды. 1996 ж. бастап 2000 ж. аралығында Джордж Мэсон университетінің Мемлекеттік саясат мектебінде мемлекеттік саясат профессоры қызметін атқарды.

Ф. Фукуяма — биологиялық этика зерттеуінің Президенттік Кеңесінің мүшесі. Ол Коннектикут штаты колледжі мен Доан Колледжінің құрметті докторы, демократия жолындағы Ұлттық қордың консультативтік комиссиясының, «Ұлттық қызығушылық», «Демократия журналы» және «Жаңа Америка» қорының мүшесі болған. Сондай-ақ ол — америкалық саяси ғылымының ассоциациясының, халықаралық байланыс жөніндегі Кеңестің, Тынық мұхиты халықаралық Саясат Кеңесінің және «Жаһандық іскерлік жүйесі» мекемесінің мүшесі.

Профессор Френсис Фукуяманың «Тарихтың ақыры осы ма?» деген мақаласы 1989 жылдың жазында «Нешнл интерест» журналында (АҚШ) жарияланған болатын. Ол көптеген елдерде бірнеше тілге аударылып, қалың жұртшылықтың назарын өзіне бірден аударып, жоғары бағаға не болды. Мұның өзі жайдан-жай, кездейсоқ нәрсе емес еді. Ф.Фукуяма жалпы адамзаттық сипаты бар маңызды проблемаларды көтерген болатын. Алайда оның жасаған бірқатар қорытындыларымен келісе қою да қиын.

Френсис Фукуяма

ТАРИХТЫҢ АҚЫРЫ ОСЫ МА?

Соңғы онжылдықта немесе соған таяу уақытта кеңінен өріс алған оқиғаларды сырттай бақылай отырып, қазір дүниежүзілік тарихта әлдебір түбегейлі өзгеріс басталып кетті-ау деген сезімнен арылу қиындап барады (1990 жылы қыруар көп мақала жарық көріп, оларда қырғиқабақ соғыс аяқталып, енді «бейбіт өмір» шеруі басталды деп жапа-тармағай жарияланды). Ол материалдардың көпшілігінде, қалай дегенде де, белгілі бір нақты тұжырым жоқ, сондықтан да елеулі маңызы бар нәрсені елеусіз кездейсоқ нәрседен айыруға мұрша берерлік дәнеңе жоқ; бәрі де үстірт жазылған деуге болады. Мысалы, Горбачев мырза Кремльден қуып шығарылса, әлдебір жаңа аятолла келе салып, 1000 жылдық патшалық орнатылғанын жариялай қалса, онда әлгі түсініктеме беруші авторлар шиеленісті жаңа дәуірдің басталғаны туралы жаңалықтарды неғұрлым тезірек жеткізу үшін бір-бірімен жарыса ұмтылған болар еді.

Дегенмен де қазіргі жүріп жатқан үдерістің түбегейлі терең сипаты бар екенін, орын алған оқиғаларға өзара байланыс пен реттілік енгізілгенін түсіну де өсе түсіп келеді. Біздің көз алдымызда (ХХ ғасырда) дүние идеологиялық, күш көрсетіп, езіп-жаншудың ойда жоқ оғаш әрекеттерінің құрсауында қалды [ Міне мұндай жағдайда либерализмнің әуелі абсолютизм сарқыншақтарына, одан соң большевизмге және фашизмге, сондай-ақ ақыр соңында ең жаңа марксизмге қарсы күресуіне тура келді]. Ал мұның өзі бізді ядролық соғыстың апокалипсисіне (ақыр заманға) алып барып соқтыратын қауіп-қатер төндірді. Алайда аталмыш ғасыр алғашқыда батыстық либералдық демократияның салтанат құратынына соншалықты кәміл сенімде болғанымен, енді келіп, ақыр соңында, өзі бұрын неден бастаған жағдайға қайта оралдық, яғни таяуда ғана «идеологиялар айқасының ақыры» туралы алдын ала болжам жасалған жағдайға немесе капитализм мен социализмнің бір-біріне жақындасып, өзара ұласуына емес, қайтадан экономикалық және саяси либерализмнің сөзсіз жеңіске жетпей қоймайтыны туралы қағидаға кайта оралып соқты.

Батыстың, батыс идеясының салтанат құрғаны, ең алдымен, мынадан көрінді: либерализмнің өмір сүруге бейім ешқандай да баламалы бәсекеге түсетін мұршасы қалмады. Соңғы онжылдықта аса ірі коммунистік елдерде интеллектуалдық ақыл-ой өзгеріске ұшырап, өте маңызды реформалар жүзеге асырыла бастады. Бұл таңғаларлық жағдай жоғары дәрежелі саясаттың шеңберінен шығып кетті. Мұны батыстық тұтыну мәдениетінің сан алуан түрдегі барынша кеңінен тарап кеткендігінен де байқауға болады. Атап айтқанда, мұның өзі: қазіргі Қытайдағы кеңінен етек алған шаруалар рыногы мен түрлі-түсті теледидарлар; өткен жылы Мәскеуде ашылған кооперативтік ресторандар мен киім-кешек сататын дүкендер; Бетховеннің жапон әуендеріне бейімделіп көшірілген, Токио дүкендерінде толып тұрған сазды туындылары; сондай-ақ Прагада да, Рангунде де, Тегеранда да бірдей ынта-ықыласпен қабылданып, рахаттана тыңдалатын рок-музыка.

Өзіміз куә болып отырған осындай нәрселер, шамасы, қырғи-қабақ соғыстың немесе соғыстан кейінгі тарихтың кезекті кезеңінің жай ғана ақыры емес, сонымен қатар тарихтың өзінің де ақыры, адамзаттың эволюциялық идеологиялық дамуының және батыстық либералдық демократияны басқарудың түпкілікті ақырғы түрі ретіндегі әмбебап жүйесінің де ақыры болып табылады. Бірақ мұның өзі бұдан былай ешқандай оқиғалар болмайды дегенді білдірмейді. «Форин Афферздің» халықаралық қарым-қатынастар бойынша жыл сайын берілетін шолулары жарияланатын беттері де бос қалмайды деген соз. Өйткені либерализм әзірше тек идеялар саласында ғана жеңіске жетіп отыр, ал оның нақты, материалдық, дүниеде жеңіске жетуінің ауылы әлі де алыста. Алайда мынадай жағдайдың да елеулі негізі бар деп санауға болады: тап осы идеялық дүние, сайып келгенде, материалдық дүниенің өзін анықтап береді. Мұның неге бұлай екенін түсіну үшін әуелі тарихта болып жатқан өзгерістер сипатына байланысты кейбір теориялық мәселелерді қарастыра кеткеніміз дұрыс.

I

Тарихтың ақыры туралы түсінікті тыңнан пайда бола қалған бір нәрсе деуге болмайды. Оның неғұрлым кеңінен танымал насихатшысы — Карл Маркс. Ол тарихи дамуды материалдық күштердің өзара әрекеттері айқындайды, оның белгілі бір мақсаткерлік сипаты бар және ол барлық қарама-қайшылық атаулыны біржола шешіп бере алатын коммунистік утопия жүзеге асырылғанда ғана аяқталады деп пайымдайды. Дегенмен тарихтың басы бар, ортасы бар және ақыры бар диалектикалық үдеріс ретіндегі мұндай тұжырымдамасын ол өзінен көп бұрын дүниеден өткен ұлы неміс ұстазы Георг Вильгельм Фридрих Гегельден алған болатын.

Бұл өзі жақсы ма, жаман ба, бәрібір, әйтеуір Гегельдің тарихшылдығынан көптеген нәрсе бүгінгі заманның интеллектуалдық ақыл-ой қазынасына қосылды. Атап айтар болсақ, оның адамзат санасы рулық-тайпалық, құл иеленуші, теократиялық (саяси биліктің дін басшыларының қолында болуы) және, ақыр аяғында демократиялық-эгалитарлық (теңестірушілік) сияқты әлеуметтік ұйымдардың нақты түрлеріне сәйкес келетін бірқатар кезеңдерден өтті деген пайымдауын алайық. Гегель философтар атаулының арасында осы заманғы әлеуметтік ғылым тілінде бірінші болып сөйледі. Ол үшін адам дегеніміз нақты тарихи және әлеуметтік ортаның жемісі, тіпті де «табиғи құқық» теоретиктерінің ойлағанындай, қандай да болсын өзіне тән «табиғи» қасиет-белгілерінің жиынтығы емес. Міне, мұның өзі тап Гегельдің идеясы, табиғи ортаны бағындыру және оны ғылым мен техниканың күшімен өзгерту жөніндегі марксистік өзіндік жаңа идея емес. Тарихи релятивизмді tout court (міне бар болғаны осы-ақ дейтін) релятивизмге дейін азғындатқан ең соңғы кездегі тарихшылардан Гегельдің айырмашылығы мынада — ол әлдебір абсолютті кезеңде тарих өзінің дамуында ең шырқау биігіне көтеріледі, ал мұның өзі қоғам мен мемлекеттің ең ақырғы түпкілікті, ақылға қонымды жеңіске жететін кезі болады деп пайымдады.

Гегельдің жазатайым сәтсіздігіне орай, қазіргі философтар мұның өзін Маркстің ашып берген жаңалығы деп біледі, және оған марксизмнің призмасы арқылы қарайды. Ал біздің аз ғана тобымыз оның (Гегельдің) өз еңбектерімен тікелей танысуға күш-жігер жұмсай білдік. Дегенмен де Францияда Гегельді марксист-түсіндірушілерден құтқарып қалуға, сөйтіп, идеялары қазіргі заман үшін де маңызын жоймаған философ ретінде қайта тірілтіп алуға едәуір әрекет жасағандар болатын. Гегелдің идеясына түсіндірме беруге тырысқан француз ғалымдарының арасында неғұрлым ерекше көзге түскені, сөз жоқ, тамаша орыс эмигранты Александр Кожев еді. Ол 30-шы жылдары Париждегі Ecole Pratigue des Hautes Etudes-Te бірқатар семинар жүргізген болатын. [Кожевтің неғұрлым белгілі болған еңбегі — «Гегельді оқып-үйренуге кіріспе» деген кітабы, Ecole Pratigu-де 30-жылдары оқыған лекциялары. (Kojieve A. Inpoduction a ta lecture de Hegel. Paris. Gallimard. 1947 . (Kojieve A. Inpoduction a ta the Reading of Hegel. Neu york: Basic Books. 1969)]. Құрама Штаттарда мүлде белгісіз дерлік Кожев Еуропа құрылығындағы интеллектуалды ақыл-ойға өте күшті ықпал етті. Оның студент-шәкірттерінің арасында сол жағынан Жан Поль Сартр, ал он жағынан Раймон Арон сияқты болашақ жарық жұлдыздар болды. Соғыс жылдарынан кейінгі экзистенциализм өзінің көптеген категорияларын Гегельден Кожев арқылы алды.

Кожев «Рух феноменологиясы» дәуіріндегі Гегельді — 1806 жылы тарих өзінің ақырына таянып келеді деп жар салған Гегельді қайта тірілтуге барынша күш салды. Өйткені Наполеонның Пруссия монархиясына өлтіре соққы берген жеңісінен француз революциясы мұраттарының жеңісін және бостандық пен тендік принциптерін өз бойына сіңіріп үлгерген мемлекеттің әмбебап сипат алып келе жатқанын сол кездің өзінде-ақ көре білген еді. Кожев шын мәнінде Гегельдің айтқаны дұрыс деген пікірінен тіпті де қайтпады. (Бұл тұрғыдан алып қарағанда Кожевтің көзқарасы Гегельге түсініктеме беруші кейбір неміс ғалымдарының, атап айтқанда Герберт Маркуздің көзқарасынан әлдеқайда бөлек болды. Герберт Маркуздің бүйрегі Маркске көбірек бұрып, Гегельдің философиясын тарихи тұрғыдан шектеулі және толық аяқталмаған деп пайымдайтын). Йен түбіндегі шайқас тарихтың ақыры дегенді білдірді. Өйткені тап осы кезде адамзат авангардының (бұл термин марксистерге жақсы таныс) көмегімен француз революциясының принциптері жүзеге асырылған болатын. Алайда 1806 жылдан кейін де көптеген жұмыстарды атқаруға тура келетін еді — алда құлдық пен құл саудасын жою, жұмысшыларға, әйелдерге, зеңгілерге (негрлерге), сондай-ақ басқа да азшылық нәсілдерге сайлау құқығын алып беру сияқты бірқатар міндеттер тұрды. Алайда либералдық-демократиялық мемлекет принциптерінің өзін сол кезден бері де жақсарту мүмкін болмай келеді. Біздің ғасырымыздағы екі дүниежүзілік соғыс және оларға жалғаса жүзеге асқан революциялар мен төңкерістер әлгі принциптердің кеңістікке кеңінен таралуына көмегін тигізді. Соның нәтижесінде провинциялар өркениеттің берік қамалы деңгейіне дейін көтерілді, ал Еуропа мен Солтүстік Американың тиісті қоғамдары өркениеттің авангарды қатарына қосылды да, либерализм принциптерін жүзеге асыруға тиіспіз деп санады.

Тарихтың ақыр соңында пайда болған мемлекет либералды болатын себебі — ол адамның бостандығының ажырамас құқығын таниды және әртүрлі заңдар жүйесі арқылы қорғайды да, ал демократиялық болатын себебі — ол өзінің қол астындағы бағыныштылардың келісіміне сәйкес өмір сүреді. Кожевтің пікірі бойынша — ол мұны «жалпы адамзаттық мемлекет» (түпнұсқада — «universal homodenous», яғни сөзбе-сөз аударғанда «әмбебап гомогенетикалық мемлекет») деп атайды, — мұның өзі соғыс жылдарынан кейінгі Батыс Еуропа елдерінде нақты-өмірлік көрінісін тапты. Бірақ ол елдердегі мемлекеттер соншалықты енжар, әбден мезі болған, масайрап тоқмейілсіген, өздерінің ғана жағдайын ойластыратын, ерік-жігері аз мемлекеттер еді. Олардың ойлап тапқан орасан зор және ең батыл жобасы Ортақ рынок қана болды (Кожев тарихтың ақыр соңының және бір нұсқасы соғыс жылдарынан кейінгі «американдық өмір салты» деп санады, бұл өмір салтына көшуге Кеңес Одағы да келе жатыр деп пайымдады). Алайда бұдан басқаша болуы да мүмкін бе еді? Өйткені адамзат тарихы өзінің шиеленісті жағдайларымен қоса алғанда «қарама-қайшылықтардың» өмір сүруіне сүйенеді. Мұнда бәрі де — ертедегі адамның өзін танытуға ұмтылуы да, құл иеленуші мырза мен құлдық диалектикасы да, табиғатты өзгерту мен оны бағындыру да, жалпыға бірдей құқық жолындағы күрес те, пролетариат пен капиталист арасындағы дихтомия да (екіге айырылу) бар. Ал жалпы адамзаттық мемлекетте барлық қарама-қайшылықтар өз шешімін табады және барлық тұтыну қажеттіктері қанағаттандырылады. Сондықтан да оларда күрес те жоқ, елеулі шиеленістер де жоқ, генералдарға және мемлекеттік қайраткерлерге деген мұқтаждық та жоқ. Сондағы бар қалғаны ең маңызды басты нәрсе — экономикалық қызмет қана. Кожев өзінің ілімін күнделікті жай өмірінде де басшылыққа алып өткенін айту керек. Ол философтар үшін ендігі жерде ешқандай да жұмыс қалған жоқ, өйткені (дұрыс түсінген адамға) Гегель абсолютті білімге әлдеқашан қол жеткізіп қойған деген қорытындыға келген еді. Кожев соғыс жылдарынан кейін философиядан дәріс беруді біржола тастап, 1968 жылы қайтыс болғанға дейін Еуропа Экономикалық Қауымдастығында (ЕЭҚ-та) қатардағы шенеунік қызметін атқарды.

Кожевтің тарихтың ақыр соңы келіп жетті деп жариялауын қазіргі философтар аяқталған дүниежүзілік соғыс пен енді басталған қырғи-қабақ соғыстың салдарынан пайда болған француз интеллектуалындағы (ақыл-ой саласындағы) нағыз эксцентристік солипсизм деп санайды, әрине. Солай бола тұрса да Кожевтің тарихтың ақыр соңы келіп жетті деген пайымдауынан танбаған батылдық жасауына не себеп болған еді? Мұны түсіну үшін біз оның осылай пайымдауы мен Гегельдің идеализмі арасындағы байланыстың сырына қанығуға тиістіміз.

II

Гегель үшін қозғаушы күші тарихтың өзі болып табылатын қарама-қайшылықтар, ең алдымен, адамның санасында, яғни идеялар деңгейінде өмір сүреді (Мұның өзі «Тарих философиясына» кіріспе сөздегі: «ақылға сай нәрсенің бәрі шындық, барлық шындық ақылға сай» деген атақты нақыл сөзде-ақ айтылып қойған болатын). Өйткені мұның өзі — американ саясатшыларының сайлау алдындағы ұзақ-сонар мылжыңдаған уәделері сияқты мағынада емес, қайта дүниенің кең көлемді жиынтық бейнесі мағынасында айтылған сөз. Ең жақсысы оны идеология деп атаған жөн.

Гегельдің идеялық нәрсе мен нақты, материалдық дүниенің бір-біріне қарым-қатынасы қандай екені жөніндегі көзқарасын түсіну өте-мөте күрделі. Олардың арасындағы айырмашылықтың неде екенін түсінуден бастау ол үшін тек көрер көзге ғана қажет алдамшы нәрсе. Гегель үшін дүниенің идеялық және материалдық дихтомиясының (екі тармаққа бөлінуінің) өзі көрер көзге ғана қажет алдамшы нәрсе: оны, сайып келгенде, өзін-өзі тани алатын субъекті ғана толық танып, жеңіп шыға алады; оның жүйесі бойынша, материалдық дүниенің өзі рухтың құбылысы ғана). Гегель үшін нақты өмір шындығы философия профессорларының идеологиялық ескі ұғымдарына бағынбайды: бірақ, оның көзқарасы бойынша, идеялық нәрсені «материалдық» дүниеге тәуелсіз жағдайда да өмір сүре береді деп айтуға да болмайды. Гегельдің өзі де профессор болғандықтан, Йен түбіндегі шайқас сияқты мейлінше материалдық оқиғаның ықпалымен белгілі бір уақытша кезеңде бұрыннан бар сараптан ауытқып кетті. Алайда егер Гегельдің жазған еңбектері немесе ойлары материалдық дүниенің атқан оғынан құрбан болып, үзіліп кетсе де кезінде француз революциясына жігерлендіргіш күш-қуат берген бостандық пен тендік идеяларының мылтықтың от алдырғыш шаппалы тетігіне салулы тұрған саусағы да өз кезегінде қимылсыз қарап қалмас еді.

Гегель үшін адамзаттың материалдық дүниедегі бүкіл мінез-құлық және олай болса, адамзаттың бүкіл тарихы сананың бұдан көп бұрын өтіп кеткен жағдайынан тамыр тартатын болып шығады. Тап осыған ұқсас идеяны кейінірек Джон Мейнард Кейнс те айтты, ол қазіргі іскер адамдардың көзқарастары әдетте әлдеқашан сүйегі қурап қалған экономистердің идеялары мен алдыңғы өткен ұрпақтардың академиялық шатпақ-шимақтарының аралас қоспасы болып табылады деп санады. Бұл сананың ең соңғы жаңа саяси ілімдерден бір айырмашылығы кейде жеткілікті терең ойластырылмағанында жатыр; сондықтан да ол діннің немесе қарапайым мәдени әлде моральдық әдет-ғұрыптардың кез келген түрінің бірін қабылдай алады. Алайда сананың бұл саласы белгілі бір қажеттілікке байланысты ең ақыр соңында материалдық дүниеде жүзеге асырылып, бой көрсетеді, тіпті сол материалдық дүниенің өзін оның бұрынғы бейнесіне ұқсас етіп жасайды да. Сана дегеніміз — себеп, ол тіпті де салдар емес, материалдық дүниеге тәуелсіз жағдайда дами алмайды, сондықтан да бізді қоршаған алуан түрлі былыққан оқиғалардың іс жүзіндегі нақты, жасырын құйтырқы астары идеология болып табылады.

Ең соңғы ойшылдар Гегельдің идеализмін аянышты мүсәпір халде өмір сүруге душар етті. Маркс нақты өмір шындығы мен идеялық нәрсенің арасындағы қарым-қатынасты түбегейлі төңкеріп тастап, астан-кестеңін шығарды, сананың тұтас бір саласын — дінді де, өнерді де, сондай-ақ философияның өзін де - «қондырғының» пайдасына жығып берген жазбаларын үсті-үстіне сырғыта төпеумен болды. Марксте бұл «қондырғы» басым көпшілігінде өндірістің материалдық тәсілі арқылы толық айқындалады. Марксизмнің және бір қасіретті мұрасы мынадан көрінеді: біз әдетте саяси және тарихи құбылыстардың материалдық немесе пайдакүнемдік түсініктемелеріне беріле бой алдыруға бейім тұрамыз, біз идеялардың өзіндік дербес күші бар екеніне сенуге құлықты емеспіз. Мұның ең соңғы айқын мысалы ретінде Пол Кеннедидің «Ұлы мемлекеттердің шарықтауы мен құлдырауы» (Kennedi P. «The Rise and Foil of the Great Powers») атты кітабының орасан зор табысқа ие болғанын айтсақ та жеткілікті. Онда ұлы мемлекеттердің неге құлдырап, күйзеліске душар болғанының себебі өте қарапайым түсіндіріледі — шамадан тыс экономикалық зорлана күшенудің салдары екені айтылады. Әрине, бұл жерде ақиқат шындықтың алатын үлесі бар: экономикасы елдің өзін ұстайтын, асырайтын шығынын зорға қамтамасыз ете алатын империя өзінің дәрменсіздігі жөнінде жағы тынбай үздіксіз жариялай бермейді. Алайда ол қоғам қайткен күнде де өзінің жалпы ұлттық өнімінің (ЖҰӨ) 3 немесе 7 пайызын қорғаныс саласына немесе тұтыну қажетіне бөлуге қабылдайды. Мұның өзі сол қоғамның саяси беделін көтеруге қатысты мәселе болып табылады, ал мұның соңғысы сананың саласында ғана айқындалады.

Қазіргі ақыл-ойдың материализмге қарай бейімделуі марксизмге бүйрегі бұратын солшылдарға ғана емес, сонымен қатар марксистерге өлердей қарсы көптеген адамдарға да тән. Мысал ретінде айтар болсақ, оң жақ қанаттағы «Уоллстрит джориэл» журналының материалистік детерменизм мектебі идеология мен мәдениеттің алатын маңызын мойындамайды және адамды, шын мәнінде, ақыл-парасатты, мейлінше мол пайда табуға тырысатын жеке тұлға ретінде қарастырады. Тап осы тұрпатты адамды оның қозғаушы күші болып табылатын материалдық ынта-ықыласқа толы мүдделерімен қоса экономикалық өмірдің негізі ретінде экономика жөніндегі оқулықтар да қабылдайды. (Адамның мінез-құлқын барлық уақытта бірдей мейлінше мол табыс табуға ұмтылу ғана анықтамайтынын мойындай келе, осы заманғы экономистер онда сонымен қатар «пайда» табуға деген қабілет те күшті деп пайымдайды. Табыс немесе әлдебір басқа да игіліктер деп түсінуге болатын ол пайданың өзі көңіл көтеретін демалыс, секс (жыныстық қарым-қатынас) немесе философиялық мылжыңдардан алатын қуанышты ләззат түрлерімен одан әрі толығып, көбейе түседі. Бұрынғы табыс орнына енді пайданың бірінші кезекке шыққаны идеалистік көзқарастың күшейе түскенінің және бір дәлелі болып табылады деседі). Мұндай материалистік көзқарастың күмәнді екенін мысал келтіре отырып көрсете кетейік.

Макс Вебер «Протестанттык этика және материализм рухы» деген атақты кітабын протестанттар мен католиктердің экономикалық қызметтегі бір-бірінен айырмашылықтарының неде екенін көрсетуден бастайды. Ал ол айырмашылықтар «Протестанттар тәтті тағамның рахаттана дәмін татады, ал католиктер түк білмей ұйықтап жатады» деген мақалда жинақы қорытынды ретінде айқын көрсетілген. Вебер адам дегеніміз кез келген экономикалық теорияға сәйкес неғұрлым мол табыс табуға ұмтылып бағатын ақыл-парасатты тіршілік иесі екенін атап көрсете келіп, бағаның қымбаттауы еңбек өнімділігін арттыра түсетін болуы тиіс деп пайымдайды. Алайда көптеген дәстүрлі шаруалар қауымдарында мұның өзі керісінше әсер ететінін — еңбек өнімділігін төмендете түсетінін көрсетеді. Күніне екі жарым марка жалақы алуға дағдыланған шаруа, енді баға неғұрлым жоғары болған кезде, әлгі жалақыны бұрынғыдан аз жұмыс істесем де аламын ғой деген ойда болады да, тап солай істейді. Табыс табудың емес, көңіл көтеріп, дем алудың пайдасын, Афины саудагерінің әдеттегі сәтті жүріп жататын тұрмыс-тіршілігін емес, спарталық гоплиттердің (ауыр қару-жарақ түрлерін асынған жауынгерлердің) аса ауыр өмір салтын немесе тіпті ақсүйектердің уақытты босқа өткізетін дәстүрден тыс әрекеттерін емес, капитализмнің бастапқы ерте кезіндегі кәсіпкердің тақуалық өмір салтын таңдау — міне, осының бәрін материалдық күштердің бет-бейнесі белгісіз әрекеттерімен түсіндіру тіпті де мүмкін емес; ондай таңдаулар, негізінен, сана саласында, идеологияда жасалады. Вебердің еңбегінің негізгі тақырыбы — Маркстің пікіріне қарама-қарсы шығып, өндірістің материалдық тәсілі тіпті де «базис» бола алмайтынын, қайта оның, керісінше, терең тамырлары дін мен мәдениетте жатқан «қондырғы» екенін дәлелдеу. Егер біз осы заманғы капитализмнің не екенін және табыс табуға ұмтылудың себебі неде екенін түсінгіміз келетін болса, онда, Вебердің ойынша, осы екеуінің де өзіміздің санамыздағы алғышарттарын зерттеп білуге тиістіміз.

Қазіргі дүние экономикалық дамудың материалистік теорияларының бүкіл бейшаралық сипатын түгелдей көрсетіп берді. «Уолл стрит джорнэл» журналының материалистің детерминизм мектебі еркін рынок экономикасының өміршеңдігін дәлелдейтін айғақты мысал ретінде соңғы бірнеше онжылдық ішінде Азияның адам таңғаларлықтай ғажайып экономикалық табыстарын көлденең тартуға тіпті құмар. Осыдан келіп басқа да қоғамдар өздерінің халықтарының материалдық мүдделерге емін-еркін қызығушылығына мүмкіндік беретін болса, онда олар да тап осындай жетістіктерге қол жеткізіп, мол табысқа ие болар еді деген қорытынды жасайды. Әрине, еркін рыноктар мен тұрақты саяси жүйелер — экономикалық өсудің сөзсіз қажет болатын шарты. Алайда қиыр шығыстық қоғамдардың мәдени мұрасы, еңбек ету этикасы, отбасылық өмір салты, үнемшілдік қасиеті, экономикалық мінез-құлықтың түрлеріне исламдағы сияқты шектеулер қоюдан аулақ өзіндік ерекшелігі бар діни наным-сенімдер, адамдардың ойы мен бойына берік орныққан басқа да моральдық қасиеттер олардағы экономикалық қызметтің құпия сырларын түсіндіру кезіндегі алатын мән-мағынасы жағынан тіпті де кем рол атқармайтыны ешқандай күмән тудырмайды. (Бұл ретте американ мектебіндегі вьетнамдық иммигранттардың мінез-құлқын олармен сыныптас негрлердің немесе латин американдықтардың мінез-құлқымен салыстырудың өзі де жетіп жатыр. Мұның өзі мәдениет пен сананың экономикалық мінез-құлықта ғана емес, сонымен қатар іс жүзінде өмірдің барлық маңызды салаларында да шын мәнінде шешуші рол атқаратынын түсінуге мүмкіндік беретінін көрсетеді). Дегенмен де материализмнің интеллектуалдық ақыл-ойға күшті ықпал еткені сонша, экономикалық дамудың осы заманғы елеулі теорияларының бірде-біреуі сана мен мәдениетті өз дәрежесіндегі байыппен қабылдамайды, олардың өзі, шын мәніне келгенде, экономиканың аналық абзал аясы екенін көрмейді.

Экономикалық мінез-құлықтың өзін сана мен мәдениет қалыптастыратынын түсінбеу кеңінен таралған және бір қателікке ұрындырады: тіпті өзінің табиғаты жағынан нағыз идеялық құбылыстардың өзін материалдық себептермен түсіндіруге тырысады. Мысалы, Қытайдағы, ал соңғы кезде Кеңес Одағындағы реформаларды әдетте материалдық құбылыстардың идеялық құбылыстарды жеңіп шыққаны деп түсіндіруге тырысушылық бар немесе мұның өзі идеологиялық ынталандырулар материалдық ынталандыруды алмастыра алмады, сондықтан да табыстан-табысқа жете беру үшін жеке адамның мақсаттары пайда табудың ең төменгі түрлеріне бағытталуы тиіс деген пайымдау жасалып жүр. Алайда социалистік экономиканың тамыры тереңде жатқан ақауы соңғы отыз немесе қырық жыл бұрын-ақ жұрттың бәріне айдай айқын көрінген болатын. Олай болса, социалистік елдер орталықтандырылған жоспарлаудан неге тек 80 жылдары ғана бас тартты? Бұл сұрақтың жауабын алдыңғы қатарлы элита (таңдаулы топ) пен олардың жетекші серкелерінің санасындағы өзгерістерден, яғни «протестанттық» тоқшылықты таңдап, тәуекелге бел буу мен «католиктік» жоқшылық пен құр қауіпсіз өмір сүруден бас тартудан іздестіру керек (Қытай мен Ресейдегі реформалардың жасалу себебін түсіндіру, әрине, әлдеқайда күрделі. Мысалы, Кеңестік реформа әскери технология саласындағы қауіп-қатерден арылуды сезінуге едәуір дәрежеде негізделген болатын. Алайда бұл екі елдің екеуі де реформа жасау қарсаңында неғұрлым күшті материалдық дағдарысқа ұшырай қойған жоқ еді. Сондықтан да олар реформаның өздері түскен жолдарының таңғаларлық ғажайып пайдалы екенін алдын ала жете байқай алмаған болатын). Мұның өзін де ол елдердің реформа қарсаңындағы материалдық жағдайларының сөзсіз соқпай кете алмайтын салдары еді деп санауға тіпті де болмайды. Керісінше, болып жатқан өзгерістерді бір идеяның екінші идеяны жеңіп шыққанының нәтижесі деп қабылдау керек. (Кеңес Одағының халықтары Горбачев сияқты «протестанттар» деңгейінде болған-болмағаны, оның соңынан ерер-ермесі әлі күнге дейін белгісіз).

Кожев те, барлық гегельшілдер сияқты, тарихтың терең тамырлы үдерістерін санадағы немесе идеялар саласындағы болып жататын оқиғалар айқындайды, өйткені, сайып келгенде, сана бәрін де өзінің қалауы мен таңдауы бойынша қайта өзгертеді деп білді. Тарихтың ақыр соңы туралы тезис 1806 жылы адамзаттың идеологиялық эволюциясы Француз және Американ революцияларының мұраттарымен аяқталып бітті дегенді білдірген еді. Алайда нақты өмір шындығындағы әлдебір тәртіптердің орнауына байланысты ол мұраттарға қол жеткен жоқ. Ал ол мұраттар теориялық жағынан абсолютты ақиқат болатын, оларды жақсартып, одан әрі жетілдіру де мүмкін еместін. Сондықтан да Кожев еуропалықтардың соғыс жылдарынан кейінгі ұрпағы санасының әмбебап болып қалыптаспағанына алаңдаушылық білдіре қойған жоқ. Өйткені идеологиялық дамудың аяқталғаны шынында да рас болса, онда жалпы адамзаттық, мемлекеттің ертелі-кеш әйтеуір бір жеңіп шығатыны күмәнсіз деп пайымдады.

Гегельдің негізгі идеалистік көзқарастарын егжей-тегжейлі түсіндіріп, қорғап жатуға менің бұл жерде ретім де, ашығын айтқанда, мұршам да жоқ. Мәселе оның философиялық жүйесінің қаншалықты дұрыс екендігінде емес, қайта оның біздің бәрімізге де материалдық түсініктер проблематикасы тұрғысынан алып қарағандағы қаншалықты өзінен-өзі айқын әрі жақсы көріне алатындығында болып табылады. Істің жайы кәдімгі материалдық факторлардың атқаратын рөлін жоққа шығаруда да емес. Идеалистің көзқарасы тұрғысынан алып қарағанда, адамзат қоғамы кез келген қалай болса солай таңдап алынған принциптер негізінде құрыла алады. Бұл ретте ол принциптердің материалдық дүниеге сәйкес келуі тіпті де шарт емес. Істің шын мәнінде алғанда адамдар идеялардың мақсатына жету жолында кез келген материалдық қиыншылыққа төзе алатындығын әлдеқашан дәлелдеп берді. Ал ол идеялар қасиетті сиырлар немесе Қасиетті Үштік (христиан дініндегілерді әке-Құдай, бала-Құдай және рух-Құдай) туралы болса да бәрі бір әйтеуір бір рух саласында өмір сүреді (Император Юстинианин тұсындағы Византия империясының ішкі саясаты Қасиетті Үштіктің бірлігі туралы монофизиттер мен монофелиттердің арасында өршіген шиеленіс төңірегінде өрбіген болатын. Ол шиеленіс Византия ипподромындағы жанкүйерлер арасында болған қақтығысты шиеленісті еске түсіретін және ол едәуір дәрежеде саяси күш қолдану тәсіліне алып барып соқтырды. Қазіргі тарихшылар ондай қақтығысты шиеленістің себептерін қоғамдық таптар арасындағы бітіспес күрестен көруге немесе экономикалық тұрғыдан басқа бір категориялармен қайткен күнде де байланыстыруға мүлде бейім тұрады. Олар адамдардың Қасиетті Үштік туралы мәселеде өзара түсіне алмағаны үшін ғана бірін-бірі өлтіруге бара алатынын түсінбейді, тіпті түсінгісі де келмейді.

Адамның материалдық дүниені қалай қабылдауының өзі тарихта орны бар ол дүниені танып білуі арқылы жүзеге асатын болғандықтан, материалдық дүниенің де сананың нақты жағдайдағы өмір сүру қабілетіне ықпал етуінің толық мүмкіндігі бар. Атап айтқанда, дамыған либералдық экономикаларда материалдық молшылықтың әсер ету күші мен соның негізінде тұтынудың шексіз мол алуан түрлі болып келу мәдениеті, шамасы, саяси саладағы либерализмге қоректік нәр беріп, қолдау көрсетіп отыратын болуы керек. Либералдық экономика материалдық детерминизмге сәйкес, қалай дегенде де либералдық саясатты тудырмай тұра алмайды. Ал мен, мұны керісінше, былай деп санаймын: экономика да, саясат та сананың өздерінен бұрынғы автономиялық дербес жағдайда болуына байланысты және олар соның арқасында ғана мүмкін болып келеді. Сананың либерализмге қолайлы жағдай жасайтын мүмкіндігі тарихтың ақырында, егер жоғарыда атап өткеніміз сияқты, молшылық қамтамасыз етілсе, әрине, тұрақты бола алады. Міне, сонда біз де былай деп ой түйіндей алар едік: жалпы адамзаттық мемлекет дегеніміз — саяси саладағы либералдық демократия; ол еркін сауда-саттықтағы, яғни экономика саласындағы видео (қарапайым) және стерео (кеңейтілген күрделі) көріністерді бір-бірімен ұштастыра бейнелейтін болуы тиіс.

ІІІ

Біз, шынында да, тарихтың ақыр аяғына таянып қалдық па? Басқаша айтқанда, әлі де болса әлдебір іргелі де негізгі «қарама-қайшылықтар», яғни осы заманғы либерализм жеңіп шығуға дәрменсіз, бірақ әлдебір баламалы саяси-экономикалық құрылыстың шеңберінде өз шешімін таба алатын «қарама-қайшылықтар» бар ма? Біз бұл жерде идеалистік алғышартты ғана басшылыққа алып отырғандықтан, бұл сұрақтың жауабын идеология мен сана саласынан іздеуге тиістіміз. Сондықтан да біз либерализмге қарсы бағытталған әрекеттердің барлығын бірдей, соның ішінде қайдағы бір ақылға қонымсыз мессияларды басшылыққа алатын әрекеттерді де қарастырып, талдау жасап жатпаймыз. Бізді елеулі маңызы бар әлеуметтік және саяси күштер мен қозғалыстарда іске асқан, сондай-ақ дүниежүзілік тарихтың бір бөлігі болып табылатын нәрселер ғана қызықтыра алады. Албанияның немесе Буркино-Фасо тұрғындарының ойларына не келіп, не қоятынының біз үшін ешқандай маңызы жоқ. Біз үшін маңызды да қызықтысы - бүкіл адамзат үшін жалпыға бірдей идеологиялық қор деп атауға болатын нәрселер ғана.

Өйткені жүзжылдықта либерализмге қарсы ең басты деген екі әрекет жасалды: оның бірі — фашизм (Бұл жерде мен «фашизм» деген терминді оның әдеттегі дәлме-дәл мағынасында қолданып отырған жоқпын. Өйткені бұл термин көбінесе біреулерге жақпайтын адамдардың абыройын айрандай төгу үшін қасақана жиі-жиі қолданылады. Бұл жердегі «фашизм» — әмбебаптыққа талап қоя алатын кез келген ұйымдасқан өте күшті әсіре ұлттық қозғалыс. Әрине, ол барып тұрған әсіре ұлтшылдық, яғни басқа халықтардың қай-қайсысына болса да өзім үстемдік жүргізуге құқықтымын деген берік сенім мағынасындағы «ерекшелікті» білдірмейді. Мысалы, империялық Жапонияны фашистік мемлекет деп бағалауға болады, ал диктатор Стресснер тұсындағы Парагвайды немесе Пиночет тұсындағы Чилиді олай деп атауға негіз жоқ. Фашистік идеологиялар да әмбебаптыққа ие бола алмайды. Алайда ондай доктрина бір елден екінші елге ауысып жүре беруге қабілетті, ал екіншісі — коммунизм. Мұның біріншісі бойынша, Батыстың саяси дәрменсіздігі, оның материализмі, моральдық жағынан азып-тозуы, алтыбақан алауыз болып бірліктен айырылуы либералдық қоғамдардың ең негізгі қарама-қайшылықтары болып табылады. Оның өзінің көзқарасы тұрғысынан алып қарағанда, мұндай қарама-қайшылықтарды тек қана күшті мемлекет пен шектен тыс ұлттық артықшылық идеясына арқа сүйейтін «жаңа адам» ғана жеңіп шыға алады. Өмір сүруге қабілеті бар идеология ретіндегі фашизмге екінші дүниежүзілік соғыс өлтіре соққы берді. Бұл, әрине, мейлінше күшті материалдық соққы еді, бірақ ол сонымен қатар идеяның ес жия алмастай күйреуі де болды. Фашизм моральдық жағынан тіпті де соққы жеген жоқ. Өйткені оны қолдаушылар, болашақтың жанға жайлы лебін сезінуден үміт етушілер әлі де көп болатын; бұл жерде идеяның өзі ғана күйреп, соққы жеді. Соғыс аяқталғаннан кейін адамдар герман фашизмі, оның басқа да еуропалық және азиялық нұсқалары да біржола апатты күйреуге душар болуы тиіс еді деп ойлай бастады. Соғыстан кейін өзге аймақтарда жаңа фашистік қозғалыстардың бас көтеруін болдырмайтын әлдебір материалдық себептер жоқ еді. Бірақ барлық мәселе билікке ұстамдылықпен ұмтылған экспансионистік әсіре ұлтшылдықтың ұдайы шиеленіскен қақтығыстарға, сайып келгенде, соғыс апатын төндіре аламын деп қоқан-лоққы жасау қабілетінен біржола айырылып қалғандығында болып шықты. Рейхе кеңселердің қирандылары мен Хиросима мен Нагасакиге тасталған атом бомбаларының астында қалған ол идеология материалдық жағынан ғана емес, сонымен қатар сана деңгейінде де күл-талқаны шыға қирады. Сондай-ақ герман және жапон үлгілері бойынша пайда болған фашистік қозғалыстардың бәрі де, атап айтқанда, Аргентинадағы перонизм немесе Сабхас Чандра Бостың Үнді ұлттық армиясы соғыстан кейінгі жылдары бірте-бірте әлсіреп, ақыр аяғында жойылып бітті.

Либерализмге қарсы екінші ұлы баламалықтың, яғни коммунизмнің тарапынан жасалған идеологиялық әрекет әлдеқайда күшті әрі елеулі болды. Маркс, Гегельдің сөзімен айтқанда, либералдық қоғамға шешуі табылмайтын түпкілікті негізгі қарама-қайшылық — еңбек пен капитал арасындағы қарама-қайшылықтан деп пайымдады. Ақырында мұның өзі либерализмге қарсы тағылған ең басты айыпқа айналды. Тап мәселесін Батыстың табысты түрде шешіп алғаны өзінен-өзі түсінікті. Кожев (басқалармен қатар) былай деп атап көрсетті: қазіргі американдық эгалитаризм (теңестірушілік) кезінде Маркс болжап, көре білген тапсыз қоғамның тап өзі болып табылады. Бірақ мұның өзі Құрама Штаттарда байлар мен кедейлер жоқ немесе соңғы жылдары олардың арасындағы алшақтық арта түсіп отырған жоқ дегенді тіпті де білдірмейді. Алайда экономикалық теңсіздіктің терең тамырлары түпкілікті эгалитарлық және біршама қайта бөлісушілік сипатында қалып отырған біздің қоғамымыздың құқықтық немесе әлеуметтік құрылымында емес; мәселе, ең алдымен, оны құрайтын топтардың өткен заманнан мұра болып қалған мәдени және әлеуметтік сипаттарында болып табылады. Құрама Штаттардағы зеңгілер (негрлер) проблемасы — либерализмнің емес, қайта сөз жүзінде ғана жойылды деп жарияланған құлдықтың содан кейін де көп уақыт бойы сақталып келгенінің салдары.

Тап мәселесі осылай екінші кезеңге сырғып кеткендіктен де, Батыс әлемінде коммунизмге деген қызығушылық Бірінші дүниежүзілік соғыс аяқталғаннан кейінгі кезеңде ең төменгі деңгейге дейін құлдырады деп батыл түрде сеніммен айтуға болады. Мұны кез келген жағдайға қарап пайымдау оп-оңай: атап айтқанда, басты-басты еуропалық коммунистік партиялардың мүшелері мен сайлаушылары сан жағынан күрт кеміп кетті, олардың ревизионистік бағдарламалары ашықтан-ашық жариялана бастады; Ұлыбританиядағы, Германия Федерациялық Республикасындағы, Құрама Штаттардағы және Жапониядағы консервативті кертартпа партиялардың сайлауларында рынокқа қолдау көрсетіп, этатизмге (мемлекеттік капитализм саясаты) қарсы күресте табыстан-табысқа жетті; неғұрлым «ілгері басқан» өкілдерінде буржуазиялық қоғамды ақыр аяғында әйтеуір бір жеңіп шығуға болады дегенге қазірдің өзінде сенбейтін интеллектуалды ақыл-ой пайда болды. Мұның өзі Батыс елдеріндегі прогресшіл интеллектуалды ақыл-ой көзқарастары бірқатар қатынастар жағдайында терең патологиялық өзгерістерге ұшырамайды дегенді білдірмейді. Алайда болашақта социализм жеңіп шығады деп санайтындардың пікірі өздері өмір сүріп отырған қоғамдардың нақты саяси санасы тұрғысынан алып қарағанда тым ескі немесе шектен тыс маргиналды қосымша түсініктер болып табылады.

Кейбіреулердің Солтүстік Атлантика дүниесіне социалистік балама күш тарапынан төнген ешқандай нақты қауіп-қатер ешқашан төнген емес деп қарсы пікір айтуы әбден мүмкін. Соңғы онжылдықтар кезінде, негізінен алғанда, ол аймақтан тыс жерлерде қол жеткізілген табыстар ол пікірді растай түсті. Алайда бізді еуропалық емес дүниедегі, мұның өзі әсіресе Азияға қатысты, орасан зор идеологиялық өзгерістер тіпті таңғалдырып отыр. Өз мәдениеттерінің өзгеріс атаулыға бой үйретуге бейім күш-жігері мен қабілетінің арқасында Азия жаңа ғасырдың бас кезінен бастап-ақ импортталып әкелінген батыс идеологияларының күрес майданына айналды. Азиядағы либерализм Бірінші дүниежүзілік соғыстан соң өте әлсіз болды; Азияның саяси болашағының тағдыры осыдан небары он немесе он бес жыл бұрын соншалықты күңгірт те көңілсіз болғанын тез әрі оп-оңай ұмытып кетіп жүр. Сондай-ақ Азиядағы идеологиялық күрестің немен аяқталатыны дүние жүзін тұтас алғандағы, саяси даму үшін қаншалықты маңызды болып көрінгені де тез ұмыт қала берді.

Либерализмнің ең алғаш тас-талқаны шығып қираған азиялық баламасы Жапония империясының фашизмі болды. Ол өзінің германиялық нұсқасы сияқты американ қаруының күшімен жойылды; жеңімпаз Құрама Штаттар Жапонияға либералдық демократияны күшпен зорлап танды. Жапондықтар, әрине, өз кезегінде батыс капитализмі мен саяси либерализмін адам қайта танымастай дерлік өзгертіп жіберді. (Бұл жерде мен Жапонияның мысалын едәуір сақтықпен келтіріп отырмын; Кожев өзінің өмірінің аяқ кезінде, Жапония мен оның ежелгі бай мәдениеті дәлелдеп бергеніндей, жалпы адамзаттық мәдениет жеңіске жете алған жоқ, сондай-ақ тарих та аяқталмаған болуы әбден мүмкін деген қорытынды жасаған еді. «Introduction a la lecture de Hegel» кітабының екінші басылымының 462-463-беттерін-дегі ұзақ ескертпені қараңыз). Қазір көптеген американдықтар жапон өнеркәсібінің ұйымдастырылуы американдық немесе еуропалық өнеркәсіптермен салыстырғанда мүлде басқаша екенін нақты түсінеді, ал билік басындағы либералдық-демократиялық партияның ішкі фракциялық айлалы ауыс-түйіс әрекеттерін демократия деп айтуға ауыздары бара бермейді, оған өте үлкен күдікпен қарайды. Солай бола тұрса да, ең негізгі дерек, яғни экономикалық және саяси либерализмнің елеулі элементтерінің жапондық бірегей дәстүрлер мен институттардың жағдайларына жақсы үйлесіп кетуі олардың өмір сүруге деген қабілетінің зор екенін көрсетіп берді. Құрама Штаттар салған сүрлеумен жүре отырып, ол тұтынудың шын мәніндегі әмбебап мәдениетіне — жалпы адамзаттық мемлекеттің символына да, негізгі іргетасын қалауға да қол жеткізді. В.С.Найпол хомейнилік Иранда болып өткен революциядан кейінгі сапары кезінде «Сони», «Хитачи», «Джи-ви-си» сияқты өнім түрлері жарнамаларының барлық жерде бірдей аяқ басқан сайын тіпті жиі ұшырасатынын атап көрсеткен болатын. Ал мұның өзі Шариат заңына негізделген мемлекеттік тәртібін қайта қалпына келтіруге болмайды деген пайымдаулардың мүлде жалған екенін көрсетеді. Әрине, Жапонияның көптеген салаларда жасаған тұтыну мәдениетіне бейімделуге деген ынта-ықылас бүкіл Азия бойынша экономикалық және олай болса, саяси либерализмді де кеңінен таратуда шешуші рол атқарады.

Жапонияның үлгісі бойынша экономиканы индустрияландыру жолына түскен азиялық басқа да елдердің қол жеткен табыстары бүгінгі таңда баршаға аян. Гегельдің көзқарасы тұрғысынан алып қарағанда, экономикалық либерализмге іле-шала саяси либерализмнің ілесе келуінің маңызы зор. Алайда, ол көптеген адамдардың үміт етіп күткендегісінен гөрі, баяу жүреді, бірақ, шамасы, тежеле қоймайтын сипатта болуы тиіс сияқты. Сөйтіп, біз бұл жерде жалпы адамзаттық мемлекет идеясының жеңіске жеткенін тағы да көре аламыз. Оңтүстік Корея нағыз осы заманғы, қала халқының саны барған сайын өсе түсіп отырған және жақсы білім алған орта табы қалыптасқан қоғамга айналды. Ал ол тап айнала төңірегінде болып жатқан демократиялық үздіксіз үдерістен тіпті де шет қала алмайды. Міне, мұндай жағдайда халықтың басым бөлігі үшін заманы өткен ескі әскери тәртіптің басқаруы адам төзгісіз халге душар етеді. Ал бұл екі арада экономика саласында небары он жылдай ілгері кеткен Жапония парламенттік институттарды қырық жылдан астам уақыт бойы пайдаланып келеді. Ол ол ма, тіпті Бирмадағы социалистік тәртіп те Азияда болып жатқан маңызды үдерістерден көптеген онжылдықтар бойы жабырқаңқы жағдайда шет қалып қойғаннан кейін экономикалық және саяси либерализмге бой ұрып, ұмтыла түсуге байланысты өткен жылы бірқатар зардапты өзгерістерді басынан кешірді. Жұрттың айтуына қарағанда, диктатор Не Виннің бақытсыздыққа қарай бет алған жолы Бирма армиясы аға офицерінің Сингапурда емделу үшін барған сапарынан, сөйтіп, онда социалистік Бирманың АСЕАН бойынша өз көрші елдерінен көп кейін қалып қойғанын көріп, жабырқап жабығуынан басталған көрінеді.

Ал егер либералдық идеяның күші Азиядағы ең ұлы әрі ең ежелгі мәдениет ошағы — Қытайды қамтымағанда, мұншалықты зор әсер ете қоймаған да болар еді. Коммунистік Қытайдың өмір сүруінің өзі идеологиялық тартылыстың балама полюсын жасады және сол сапа тұрғысынан либерализмге қауіп-қатер туғызды. Алайда соңғы он бес жылдық ішінде марксизм-ленинизм экономикалық жүйе ретінде өзінің беделін іс жүзінде толық жойып алды. Қытай Коммунистік партиясы өзінің оныншы сайланған Орталық Комитетінің атақты Үшінші пленумынан бастап 800 миллион қытайлықты қамтитын ауыл шаруашылығын ұйымдастыруға кірісті. Мемлекеттің ауыл шаруашылығы саласындағы атқаратын рөлі алым-салықтар жинауға дейін төмендетілді, тұтыну заттарын мол өндіруге күрт бетбұрыс жасалды. Өйткені мұнын өзі шаруалардың жалпы адамзаттық мемлекетке қызығушылығын тудыру арқылы олардың еңбек етуге деген ынта-жігерін арттыру мақсатын көздеді. Жүргізілген реформаның нәтижесінде бас-аяғы бес жылдың ішінде елде астық өндіру екі есе артты. Сонымен қатар Дэн Сяопиннің реформаны экономиканың өзге салаларында да жүргізуіне мүмкіндік берген елеулі саяси база пайда болды. Оның үстіне, реформа басталған кезде Қытайдың қолданған қуатты қарқынын, белсенді бастамашылығы мен мөп-мөлдір ашықтығын ешқандай да экономикалық статистикамен бейнелеп көрсету мүмкін емес еді.

Қытайды бүгінгі таңда либералды демократия елі деп атай алмайсыз. Өйткені ел экономикасының небары 20 пайызға жуығы ғана нарықтық экономика рельсіне көшірілген, ал бұдан да маңызды жағдай — елді билеп-төстеп басқарып отырған күш ретінде өзін-өзі тағайындай алған Коммунистік партия. Ал билікті өзгелерге беру мүмкіндігін ойластыру ол партияның ойына да кіріп шықпайды. Дэн саяси жүйені демократияландыру жөнінде Горбачев сияқты үйіп-төгіп берген көп уәденің бірде-біреуін атап айтқан жоқ, жариялылықтың қытайлық эквивалентін де атамады. Қытай басшылығы Горбачевтің өзінен бұрынғы Брежнев пен Сталинді оңды-солды сыпыра сынағаны сияқты Мао мен маоизмді сынаудан әлдеқайда көбірек сақтанды. Сөйтіп, қазіргі тәртіп те марксизм-ленинизмді өзінің идеологиялық негізін қалаған берік іргетас ретінде сөз жүзінде мадақтаумен келеді. Алайда Қытайды қазіргі басқарып отырған технократиялық таңдаулы жана элитаның көзқарасы мен мінез-құлқынан хабары бар әрбір адам марксизм мен идеологиялық үстемшілдіктің ешқандай да мән-мағынасының қалмағанын, сөйтіп, революциядан кейінгі кезде буржуазиялық тұтынудың бұл елде тұңғыш рет нақты мән-мағынаға ие болғанын жақсы біледі. Реформаны жүзеге асыру барысындағы әртүрлі іркілістерді, «рухани азғындауға» қарсы жүргізілген науқандар мен саяси бағыттан «бұра тартушылыққа» қарсы шабуылдарды мейлінше күрделі саяси өтпелі кезеңді бастан кешіру үдерісі кезіндегі қолданылатын тактикалық құйтырқы әрекеттер ретінде қарастырған жөн. Саяси реформа туралы мәселені шешуден бой тарта отырып және сонымен қатар бір мезгілде экономиканы жаңа негізге көшіре келіп, Дэн Горбачевтің қайта құру шараларына байланысты «қоғамдық бастауларды қопарып тастағаны» сияқты келеңсіз әрекеттерге жол берген жоқ. Солай бола тұрса да, либералдық идеяға деген қызығушылық өте күшті күйінде қала берді, ал экономикалық билік адамдардың қолына көшкен бойда экономика сыртқы дүние үшін неғұрлым ашық бола түсті. Дәл қазіргі кезеңде 20 000-нан астам қытай студенті АҚШ-та және басқа да батыс елдерінде оқып, білім алып жүр. Іс жүзінде олардың барлығы да Қытайдағы таңдаулы элитаның балалары. Ертеңгі күні өз отанына қайтып оралып, елді басқару ісін өз қолдарына алғанда олардың Қытайдың жалпы демократиялық үдерістен тыс қалған бірден-бір азиялық ел болып қала беруіне жол береді дегенге сену тіпті қиын. 1986 жылғы желтоқсанда Пекинде студенттердің тұңғыш рет өткізілген шерулері, сондай-ақ Ху Яобанның қаза табуына байланысты тіпті таяуда ғана орын алған қайта бой көрсетулер саяси жүйені өзгерту жолындағы кеңінен етек алып келе жатқан қозғалысқа сөзсіз айналуы тиіс әрекеттердің тек бастамасы ғана болып табылады.

Алайда Қытайда болып жатқан бұл өзгерістерді қаншалықты маңызды десек те, «дүниежүзілік пролетариаттың отаны» болып табылатынын тап Кеңес Одағындағы оқиғалар марксизм-ленинизмнің мүрдесі салынған табыттың қақпағына соңғы шегені қағумен барабар еді. Горбачев өкімет билігінің басында отырған төрт жылдың ішінде өкімет билігінің ресми институттарының мән-мағынасы онша көп өзгеріске ұшырай қоймады: еркін рынок пен кооперативтік қозғалыс кеңестік экономиканың болмашы ғана азғантай бөлігін құрап қала берді, экономика бір орталыққа шоғырландырылған жоспарлы сипатынан арыла алған жоқ, саяси жүйе енді-енді демократияландырыла бастап, өкімет билігін өзге де топтармен бөлісуге бет алған кезде де, ол Компартияның қолында тап бұрынғысынша сақталып қалды; бұрыннан қалыптасқан тәртіп ендігі жердегі бірден-бір ұмтылыс социализмді жетілдіре түсу және оның идеологиялық негізі марксизм-ленинизм болып қала береді деп пайымдады; ақыр аяғында Горбачевқа қуатты күш-мүмкіншілігі әлі де мол консервативті оппозиция қарсы шығып, бәрін де тап баяғысындай етіп қайтадан қалпына келтіруді көкседі. Оның үстіне, Горбачевтың экономика саласында да, саясат саласында да ұсынған реформаларына оптимистік үмітпен қарау өте қиын еді. Алайда менің бұл жердегі міндетім ең таяудағы оқиғаларға талдау жасау немесе алдын ала әлдебір болжамдар айту болып табылмайды; мен үшін ең маңызды нәрсе — идеология мен сана саласындағы тамыры тереңге жайылған бағыттарды көре білу. Бұл тұрғыдан алып қарағанда, ғаламат өзгерістердің болып жатқаны айдай айқын.

Кеңес Одағынан келген эмигранттардың айтуына қарағанда, ол елде ендігі жерде марксизм-ленинизмге іс жүзінде ешкім де сенбейді және мұның өзі, ең алдымен, кеңестік таңдаулы элитаның арасында бәрінен бұрын айқын байқалады. Ал ол элита марксистік ұрандарды шектен шыққан арсыздықпен қасақана қайталаудан жалықпайды. Оның үстіне, ұйымдасқан коррупциялық қылмыстар мен Кеңестік мемлекеттің Брежнев билігінің соңғы кезінде әбден іріп-шіріп күйреуі де аз ықпал еткен жоқ. Өйткені мемлекеттің өзі кеңестік қоғамның негізінде жатқан кез келгені іргелі принциптерге күшті күмән келтіргеніне дейін ескі жүйе өзінің бұрынғы инерциялық екпінінің арқасында өмір сүре береді, тіпті сыртқы саясат пен қорғаныс саласында қуатты қарқын да туғыза алады. Марксизм-ленинизм бейне бір керемет сиқырлы күші бар дуа тәрізді әсер етті, оны арқа сүйейтін бірден-бір ортақ негіз ретінде қабылдаған әлгі элита кеңестік қоғамды басқаруға тәуекел еткен болатын. Мұның өзі қаншалықты дәрежеде ақылға қонымсыз әрі мән-мағынасыз болғанын айтып жату тіпті де маңызды нәрсе емес.

Горбачев өкімет билігі басына келгеннен кейінгі төрт жыл ішінде болып өткен өзгерістердің бәрі де сталинизмнің ең негізгі институттары мен принциптеріне революциялық жолмен тікелей шабуыл жасау және оларды сөздің шын мәніндегі либералдық емес, бірақ бір-бірімен өзара байланысы жағынан нағыз либерализм болып табылатын басқа бір нәрселермен ауыстыруды ғана көздеді. Мұның өзі әсіресе экономикалық салада неғұрлым айқын көрінді. Онда Горбачевтың төңірегіне топтасқан экономист-реформаторлар еркін рынокқа қолдау көрсетуде батыл шаралар қолдану бағытын ұстанды. Мысалы, Николай Шмелёв деген біреу өзін Милтон Фридманмен жұрттың көзінше салыстыруға тіпті де қарсы болған жоқ. Бүгінгі таңда экономистердің арасында экономикалық тиімсіздіктің ең басты себебі бір орталықтан жоспарлау және өнімді бөлудің командалық-әміршіл жүйесі болғандығын бір кісідей дерлік мойындаушылық бар. Олар егер кеңестік жүйені меңдеп алған ауруды әйтеуір бір кезде емдеуге кірісу керек болса, онда оны қаржы құю, жалға беру және баға мәселелеріне қатысты емін-еркін шешім қабылдауды колға алудан және бір орталықтан шешім қабылдауды жою туралы мәселені шешуден бастау керек деп пайымдады. Алғашқы екі жыл бойы идеологиялық былыққа белшесінен батқаннан кейін барып әлгі принциптер ақыры қолдау тапты — кәсіпорындардың дербестігі туралы, кооперативтер туралы және ақыр аяғында, 1988 жылы жалға беру және отбасылық фермерлік туралы қабылданған жаңа заңдар саясатқа енгізілді. Әрине, реформаны жүзеге асыру барысында болмай қоймайтын бірқатар қателіктер де орын алды. Олардың арасындағы ең бастысы бағаларды батыл түрде қайта қараудан үзілді-кесілді бас тарту болды. Алайда ендігі жердегі істің мәні тіпті де белгілі бір тұжырымдамада емес еді. Горбачев және оның командасы рынокты іске қосудың экономикалық қисынды логикасын, шамасы, содан кейін барып қана жете түсінген болса керек. Бірақ үшінші дүние мемлекеттерінің жетекші серкелері сияқты, бұл да халықаралық валюта қорымен (ХВҚ) шекісіп қалып, тұтыну мақсатына жұмсау үшін төленетін жәрдем ретіндегі қаржыдан бас тартудың, сондай-ақ адамдардың мемлекеттік секторға тәуелді болуының басқа да түрлерінің әлеуметтік зардабы қаншалықты зор болатынынан қатты шошынған да болуы тиіс.

Саяси жүйеде конституцияға, құқықтық жүйеге және партияға өзгерістер енгізу жөніндегі ұсыныстар либералдық мемлекеттің бекітілген қағидаларымен бірдей мағынада деуге тіпті де келмейді. Горбачев, негізінен, партияның ішкі өмірін демократияландыруды ғана сөз етеді, ал билікке деген партиялық монополияны жою туралы тіс жарып, ештеңе айтпайды. Шын мәніне келгенде, саяси реформа СОКП-ның өкімет билігі басында болуын заңдастыруды, сөйтіп, ол билікті күшейте түсуді көздейді (Ал Польша мен Венгрияда Компартиялар, бұған керісінше, пікірлер еркіндігіне жол беретін плюрализмге және билікті шын мәнінде өзгелермен бөлісуге бағытталған қадамдар жасады). Солай бола тұрса да, көптеген реформалардың негізін құрайтын жалпы қағидалардың — халықтың «өзін-өзі басқаруы» туралы, жоғары партия органдарының төменгі партия органдары алдында есеп беруі, тіпті де керісінше еместігі туралы; заңның полиция тарапынан жасалатын бассыздық әрекеттерінен әрқашан жоғары тұруы және өкімет билігінің тармақтарына, сондай-ақ тәуелсіз соттарға арқа сүйеуі тиіс екендігі туралы; меншік құқығының сақталып, қорғалуы туралы; қоғамдық маңызы бар мәселелерді ашық талқылауға салу және келіспеушілік пікірін жұрттың көз алдында білдіру құқығы туралы; құрамына бүкіл халық қатыса алатын Кеңестердің нақты билікке ие болуы туралы; саяси мәдениеттің неғұрлым төзімді және плюралистік болуы туралы принципті қағидалардың маркстік-лениндік дәстүрлерге мүлде жат дерек көздерінен алынғаны көзге бадырая көрініп тұр. Оның үстіне, олардың тіпті нашар тұжырымдалғандығын былай қойғанда, іс жүзінде зорға дегенде жұмыс істей алатыны айқын байқалады.

Горбачев ленинизмнің ең алғашқы мән-мағынасына қайта оралуға тырысқан сыңай танытқан болып, талай рет қайталап айтқанымен де, мұның өзі, сайып келгенде, оруэлдік «екі сөзділіктің» бір нұсқасы ғана болудан әрі аса алмады. Горбачев пен оның одақтас серіктері ішкі партиялық демократия дегеніміз ленинизмнің әлдебір өзіндік мәні, ашық пікір сайыстары, сайлауларда жасырын жабық дауыс беру, заңның үстемдігі болып табылады, мұның бәрі де ленинизмнің Сталин бұрмалаған мұрасының дәл өзі деп жақтары тынбай зарлаудан әрі аса алған жоқ. Кез келген адамды Сталинмен қатар қойып салыстырған күннің өзінде, ол кәдімгі періште сияқты дерлік көрінгенімен де, Ленин мен оның мұрагер шәкірті бір-біріне қаншалықты қатыгездікпен қарсы қойылса да, ешкімді иландыра алмайтын әрекет болып шығатыны сөзсіз еді. Ленин ұсынған демократиялық централизмнің мәні бәрібір централизм болып қала береді, ешқандай да демократия бола алмайды. Мұның өзі халықтың атынан өзінше сөз сөйлейтін Коммунистік партияның билік сатысы бойынша берік ұйымдастырылған авангардының қатал тәртібіне негізделген барынша қатыгез, тастай берік біртұтас диктатурасы болып табылады. Лениннің Карл Каутскиймен, Роза Люксембургпен, меньшевиктер және социал-демократтар қатарындағы басқа да бірқатар қарсыластарымен соншалықты әдепсіздікпен жүргізген айтыс-тартыстары оның «буржуазиялық заңдылық» пен буржуазиялық бостандықтарға деген өлердей күшті өшпенділігін былай қойғанда, революцияны демократиялық ұйымның көмегімен жүзеге асыру мүлде мүмкін емес деген кәміл сеніміне негізделген болатын.

Горбачевтың жасаған мәлімдемелерінің шын сырын толық түсіну қиын емес: сталинизм мен брежневизмді бүгінгі орын алып отырған қиындықтар үшін айыптап, әбден әшкерелеп болдым деп ойлаған ол СОКП-ның өкімет билігін қолынан шығармауын заңдастыра негіздеп алу үшін енді өзіне тірек ететін әлдебір нәрсеге мұқтаж екенін сезінді. Алайда Горбачевтың тактикасы бізден мынадай деректі жасырып қалуға тиіс емес: экономикалық және саяси салада ол жариялаған демократияландыру мен орталықсыздандыру шаралары марксизмнің де, ленинизмнің де негізгі қағидаларын барынша тас-талқан етіп қиратты. Егер экономикалық реформа жөніндегі қыруар көп ұсыныстардың басым көпшілігі жүзеге аса қалғанда, онда кеңестік экономиканың батыс елдеріндегі басым көпшілік секторы национализацияланып, мемлекет еншілігіне айналдырылған экономикадан қандай айырмашылығы бар екенін айыру тым қиын болар еді.

Қазір Кеңес Одағы тарап кетті, енді ол либералдық немесе демократиялық ел деп санала алмайды. Ондағы қайта құру үдерісін пәлендей табысты бола қояды деп ойлаудың да қисыны жоқ. Сондықтан да таяудағы көз жетер болашақта ол елге әлгіндей сипаттама бере қоюдың реті келе қоймайды. Алайда тарихтың ақыр соңында барлық қоғамның либералдық болуының ешқандай да қажеттігі жоқ. Бұл ретте олардың ортақ өмір сүрудің неғұрлым жоғары сатыдағы басқа бір түрлерін талап ететін идеологияны ұмытудың өзі жетіп жатыр. Міне, осы тұрғыдан алып қарағанда, Кеңес Одағында соңғы екі жыл ішінде өте-мөте елеулі өзгерістер жасалды: Горбачевтың рұқсат етуімен кеңестік жүйені сынау соншалықты терең әрі тас-талқан етіп қирату сипатына ие болды, сөйтіп, ендігі жерде сталинизмге немесе брежневизмге қайтып оралудың мүмкіндігі тым аз қалды. Горбачев ақыр аяғында адамдардың көптеген жылдар бойы түсінген нәрсесін, атап айтқанда, марксизм-ленинизмнің бейне бір керемет сиқырлы күші бар дуа тәрізді екендігі әншейін ғана бос сөз екендігін, кеңестік социализмнің тіпті де қол жеткен ірі жеңіс емес, қайта шын мәнінде орасан зор көлемдегі жеңіліс екендігін ашықтан-ашық айтуына мүмкіндік берді. КСРО-дағы консервативті оппозиция негізінен жұмыссыздық пен ақшаның құнсыздығынан қорқатын қатардағы қарапайым жұмысшылардан, қазіргі отырған орындарынан, жеңілдіктері мен артықшылықтарынан айырылып қалмау үшін орынтақтарынан мықтап ұстап отырған партиялық шенеуніктерден тұрады. Шынтуайтына келгенде, олар да өздерінің көзқарастарын қысылып-қымтырылмай, бой тасалап жасырынбай, ашық та батыл айта алатын болды, тіпті таяудағы жылдардың өзінде-ақ Горбачевты тағынан тайдырып жіберу үшін өздерін жеткілікті дәрежеде күштіміз деп сезінетін де болды. Бірақ бұл екі топтың екеуі де бар болғаны бұрынғы қалыптасқан дәстүрлерді, тәртіп пен қоғамдық бастауларды өзгеріссіз сақтап қалуды ғана мақсат етеді; олар өз өмірлерінің басым көпшілігін марксизм-ленинизмге қызмет етуге жұмсағаны болмаса, оған әлдебір терең сезіммен берілген адамдар емес (Мұның өзі әсіресе кеңестік консерваторлардың көсемі, жетекші серкесі саналған, СОКП Орталық Комитетінің бұрынғы екінші хатшысы Егор Лигачевқа қатысты. Ол Брежневтің кезіндегі көптеген елеулі қателіктерді жұртқа жария етіп мойындаған болатын). Кеңес Одағындағы өкімет билігінің беделін Горбачевтың жойымпаздық қатыгез жұмыстарынан кейін қайтадан қалпына келтіру жаңа да өте күшті идеология негізінде ғана мүмкін болмақ. Дегенмен де ондай идеология әзірше қазіргі дүние көкжиегінен көріне қойған жоқ.

***

Қас-қағым сәт былай деп ойлайықшы: фашизм де, коммунизм де жоқ деп санайық; сонда либерализммен бәсекеге түсе алатын әлдебір басқа идеологиялық қарсылас қала қояр ма екен? Немесе басқаша ойлап қарайық: либералдық қоғамда оның өз шеңберінде шешілмейтін әлдебір қарама-қайшылықтар болар ма екен? Екі мүмкіндіктің ғана — атап айтқанда, дін мен ұлтшылдықтың ғана болатыны өзінен-өзі сұранып тұрған сияқты.

Соңғы кезде жұрттың бәрі де христиан және мұсылман дәстүрлері шеңберіндегі фундаментализмнің күшейіп келе жатқанын атап көрсетуде. Кейбіреулер діннің жандана түсуі адамдардың соншалықты терең бақытсыздыққа душар болуының көрінісі деп пайымдауға бейім. Олар мұның себебі либералдық тұтыну қоғамдарының өзіндік бет бейнесінің жоқтығында және рухани қуыс кеуделігінде деп біледі. Алайда рухани қуыс кеуделіліктің орын алуы бар болса, мұның өзі, әрине, либерализмнің идеологиялық кемшілігі болып саналады. Ал бұдан біздің болашақ перспективамыз дін ғана бола алады деген қорытынды жасалмауы тиіс (Бұл жерде мен, ең алдымен, Руссо туралы және оның Локк пен Гоббстың либерализміне қатысты өте-мөте сыншыл философиялық дәстүрлері туралы ойланып отырмын. Дегенмен де либерализмді классикалық саяси философия тұрғысынан да сынауға болатынын естен шығармау керек). Аталған кемшілікті саяси құралдармен жоюдың жолдары да мүлде айқын емес. Өйткені либерализмнің өзі дінге негізделген қоғамдар кезінде, жанға жайлы жақсы өмірдің не екенін әлі жете түсінбеген кезде пайда болғандықтан да, бейбітшілік пен тұрақтылық үшін қажетті ең аз деген жағдайлардың өзін де қамтамасыз етуге қабілетсіз екенін байқатты. Қазіргі таңда либерализм мен коммунизмге саяси балама ретіндегі теократиялық мемлекет тек ислам ғана ұсына алады. Алайда бұл доктрина мұсылман еместер үшін онша мардымды емес, сондықтан да ол қозғалыстың кеңінен қанат жая қойғанын көзге елестетудің өзі де қиын. Неғұрлым нашар ұйымдастырылған өзге діни импульстардың серпін бере қоюы либералдық қоғамда жеке адамның өміріндегі қол жеткізерлік табыстармен ғана шектеледі.

Либерализм шеңберінде шешіле қоюы киын «қарама-қайшылықтың» және біреуі ұлтшылдық, сондай-ақ нәсілшілдік пен этносшылдықтың санадағы әртүрлі көріністері болып табылады. Шынында да, Йен түбіндегі шайқастан кейінгі заманда шиеленісті қақтығыстардың едәуір бөлігі ұлтшылдық негізінде орын алды. Осы жүзжылдықтағы жан түршіктірерлік екі дүниежүзілік сұрапыл соғысты да ұлтшылдықтың әртүрлі әдет-ғұрыптары өршіте түсті. Егер соғыс жылдарынан кейінгі Еуропада ондай қызбалық әрекеттер белгілі бір дәрежеде басылған болса, үшінші дүние елдерінде әлі күнге дейін мейлінше күшті қалпында қалып келеді. Ұлтшылдық Германиядағы либерализмге едәуір қатер төндірді. «Тарихтан кейінгі» Еуропаның Солтүстік Ирландия сияқты жекеленіп, оңаша қалған бөліктерінде ұлтшылдықтың либерализмге қауіп-қатер төндіруі әлі күнге дейін жалғасып келеді.

Алайда ұлтшылдық либерализм үшін шынында да шешуі табылмайтын қарама-қайшылық па, жоқ па — ол жағы айқын емес. Біріншіден, ұлтшылдық біртекті емес, ол бір түрлі ғана емес, алуан түрлі, құбылысты, оның үстіне, белгілі бір мөлшердегі өзіндік мәдени ерекшелікті аңсаудан бастап жоғары дәрежеде ұйымдастырылған және жан-жақты мұқият ойластырылған ұлтшыл-социализмге дейінгі құбылыстарды түгел қамтиды. Тек соңғы тұрпатты жүйелі ұлтшылдықтар ғана либерализммен немесе коммунизммен қатар қойып салыстыруға болатын идеологиялар деп формальды түрде санала алады. Дүние жүзіндегі ұлтшылдық қозғалыстардың басым көпшілігінің белгілі бір саяси бағдарламасы жоқ, олардың көздейтін мақсаты әйтеуір бір топқа немесе халыққа тәуелді болудан құтылу ғана. Бірақ соның өзінде қандай да бір әлеуметтік-экономикалық ұйымның терең ойластырылған жобаларын ұсынбайды. Солай болғандықтан да, олар ондай жобалар бар доктриналарға және идеологияларға ұласып, бірігіп кете алады. Дегенмен де олар либералдық қоғамдар үшін шиеленісті қақтығыстардың қайнар көздері болып қала берсе де, ол шиеленісті қақтығыстар либерализмнің табиғатынан емес, қайта ол либерализмнің толық жүзеге асырылмағандығынан туындайды. Әрине, этностық және ұлттық шиеленістердің едәуір мөлшерде орын алуының себебін халықтардың өз еріктерімен тандап алмаған, демократиялық емес саяси жүйе құрамында өмір сүруге мәжбүр болуынан деп түсіндіруге болады.

Ойламаған жерден жаңа идеологиялардың немесе бұрын байқалмаған қарама-қайшылықтардың пайда бола кетуін жоққа шығармау керек (Дегенмен де қазіргі дүние, шамасы, әлеуметтік-саяси ұйымның негізгі принциптері 1806-жылдан бері оншалықты өзгере қоймағанын дәлелдеп бере алатын болса керек). Ақырында көптеген соғыстар мен революциялар өздерін либерализммен салыстырғанда неғұрлым озық деп жариялаған идеологиялардың мүдделері жолында жасалғаны белгілі. Бірақ тарих ақыр соңында ондай талаптардың негізсіз екенін бәрі бір әшкерелеп берді.

IV

Халықаралық қатынастар үшін тарихтың ақыр соңы дегеніміз нені білдіреді? Үшінші дүние елдерінің басым көпшілігі тарих ауласының сырт жағында қалып қоятыны, сөйтіп, әлі де көптеген жылдар бойы шиеленісті қақтығыстар майданы (сахнасы) ретінде қызмет ететін болатыны айдай айқын. Бірақ біз бұл жерде дүниежүзілік саясаттың орасан зор бөлігіне жауапты неғұрлым ірі әрі дамыған елдерге баса назар аударатын боламыз. Ресей мен Қытайдың көз жетер таяу болашақта Батыстың алдыңғы қатарлы дамыған ұлттарының қатарына қосыла қоюы екіталай нәрсе. Бірақ марксизм-ленинизм бұл елдердің ішкі саясатының қозғаушы күштерінің факторы болудан қалды деп бес минөтке ғана көз алдыңызға елестетіп көріңізші. Рас, мұның өзі әлі нақты шындыққа айнала қоймаған, бірақ соңғы кездегі жағдайдың көрсетіп отырғанындай, жүзеге асуы әбден мүмкін нұсқа. Сонда өзінің барлық сипаттарының жиынтығы бойынша идеологиясыздандырылған дүниенің қазір біз өмір сүріп отырған дүниеден айырмашылығы қандай болмақ?

Әдетте бүл сұраққа: «Олардың арасында әлдебір елеулі айырмашылық бола қояр ма екен?» деп жауап беріледі. Өйткені идеология дегеніміз ұлы державалық мүдделерді бүркемелеп жасыру үшін ғана қажет нәрсе және мұның өзі ұлттар арасындағы бақталастық пен шиеленісті қақтығыстың жеткілікті мөлшердегі жоғары деңгейін қамтамасыз етіп отыратын себеп ретінде қызмет етеді деген пікір өте-мөте кеңінен тарап кеткен. Шынында да, академиялық дүние саласында халыққа кеңінен танымал теориялардың бірі бойынша, шиеленісті қақтығыс халықаралық жүйеге тап сол түрінде тән болып келеді. Оның болашақ перспективасын түсіну үшін сол жүйенің түрі қандай екеніне қарау керек. Мысалы, ол жүйені түзетіп, нақты ұлттар мен тәртіп түрлеріне емес, қайта оның қос полярлы және көп полярлы екендігіне баса назар аудару қажет. Шын мәніне келгенде бұл жерде Гоббстың саясатқа деген көзқарасы халықаралық қатынастарға қолданылып отыр: агрессия мен қауіп-қатерлер тарихи жағдайлардың нақты нәтижесі емес, қайта қоғамның әмбебап сипаттамалары ретінде алынып отыр.

Осы бағыт бойынша жасалған пайымдаулар идеологиясыздандырылған дүниенің үлгісі ретінде он тоғызыншы ғасырдың еуропалық балансында өмір сүрген қатынастарды алады. Мысалы, Чарлз Краутэммер тіпті таяуда ғана былай деп атап көрсетті: егер Горбачевтың қолға алған реформаларын жүзеге асыру нәтижесінде КСРО маркстік-лениндік идеологиядан бас тартатын болса, онда бұл ел Ресей империясының өткен ғасырда жүргізілген саясатына қайтып оралатын болады (Қараңыз: Krauthammer сһ. Beyond the Cold War. — «New Repullic», December 19, 1988.). Мұның өзін коммунистік Ресейдің тарапынан төніп отырған қауіп-қатерден әлдеқайда жақсы деп санаған ол мынадай қорытынды жасайды: бақталастық пен шиеленісті қақтығыстар бұрынғысынша, атап айтқанда, бір кездегі Ресей мен Ұлыбритания немесе кайзер Германиясы арасында болғанындай, одан әрі жалғаса береді. Мұның өзі, әрине, Кеңес Одағында әлдебір манызды нәрсе болып жатқанын ашық мойындайтын, бірақ өздеріне тиісті жауапкершілік алғысы келмейтін және осы жағдайға байланысты саясатты түбірімен қайта қарауды ұсынғысы келмейтін адамдар үшін қолайлы көзқарас болмақ. Бірақ осы көзқарасты дұрыс деп айтуға бола ма?

Идеология — ұлы державаның ұдайы тұрақты мүдделерінің қондырғысы ғана деген пікір жеткілікті мөлшерде даулы мәселе. Өйткені әрбір мемлекеттің өзінің мақсат-мүддесін қандай тәсілмен айқындайтыны олардың барлығына бірдей ортақ әмбебап нәрсе емес. Ондай мақсат-мүдде экономикалық мінез-құлық өзіне дейінгі сананың жағдайына қалай орналасса, өзіне дейінгі идеологиялық базиске де тап солай орналасады. Біздің ғасырымызда мемлекеттер мейлінше мұқият ойластырылған, бір ғана мақсат-мүддені көздейтін, экспансионизмді заңдастырып алатын сыртқы саяси бағдарламалар жасауды жетік меңгерді.

Он тоғызыншы ғасырдағы экспансионизм мен бақталастық басқадан тіпті де кем емес «идеялық» базиске негізделді; бірақ оның өзі идеологиялық қозғаушы күші жиырмасыншы ғасырдағы доктриналар сияқты, терең ойластырылмаған болып шықты. Біріншіден, ең «либералды» деген еуропалық қоғамдардың өздері де либералдық емес еді, өйткені олар империализмнің заңды екеніне, яғни өз ұлтының өзге ұлттарды езіп-жаншып, үстемдік ету құқығының бар екеніне кәміл сенді. Бұл ретте олар өзге ұлттардың өздерін езіп-жаншып билеп-төстеуін қалай ма әлде қаламай ма — онымен тіпті де санасқысы келген жоқ. Империализмді әр ұлт өзінше ақтап алуға тырысып бақты. Бұл ретте олар «күштінің көті диірмен тартады» деген тым дөрекі және оның не істесе де әрқашан құқығы бар деген берік сенімі де болды. Мұның өзі, әңгіме әсіресе еуропалық емес халықтарға тікелей қатысты еді, сондай-ақ Ақ адамның алапат ауыртпалығын көтеруді, Еуропаның христиандандырушылық міндет атқаратынын, қара түсті адамдарға Рабле мен Мольердің деңгейіндегі мәдениетті «егудің» қажеттігін мойындауды талап етті. Идеологиялық базистің қандай түрі болса да әрбір «дамыған» елдің жоғары дәрежелі өркениеттің төменгі дәрежедегі өркениеттерге үстемдік етуіне құқықты болуына кәміл сенді. Мұның өзі ғасырдың екінші жартысында аумақтарды ту-талақайға салып, жаулап алуға соқтырды және дүниежүзілік соғыс өртінің тұтануына едәуір дәрежеде себеп болған.

Империализмнің он тоғызыншы ғасырдағы масқара туындысы герман фашизмі болды. Ол Германия еуропалық емес халықтарға ғана емес, сонымен қатар герман тобына жатпайтын халықтардың барлығына да үстемдік жасап, оларды езіп-жаншып, аяусыз қанауға құқықты деген қағиданы ақтауға тырысып бақты. Алайда, өткен заманға көз жүгіртіп қарағанда, Гитлер, шамасы, еуропалық дамудың жалпы барысындағы зардапты сырқаты бар, ағаштың қарсы бағытта өскен бір қисық бұтағы болып шыққан сияқты. Оның тас-талқан болып ғажайып жеңіліске ұшырағанынан бастап аумақтарды ту-талақайға салып, басып алуының кез келген түрі өзін-өзі толық әшкерелеп, масқара болды (Еуропалық отаршыл державалардың, соның ішінде, мысалы, Францияның өз империясының заңсыз екенін өзі мойындауы үшін соғыстан кейін бірнеше жыл қажет болды. Бірақ соның өзінде де жеңіске жеткен одақтас елдердің демократиялық бостандықтарды қайтадан қалпына келтіреміз деген уәделерін сөзсіз орындауға мәжбүр еді). Екінші дүниежүзілік соғыстан кейін еуропалық ұлтшылдық масқаралық күй кешіп, біржола залалсыздандырылды әрі саясатқа ықпал етудің қандай түріне болса да әлдебір ықпал етуден қалды. Соның арқасында XIX ғасырдағы ұлы державалық мінез-құлық үлгісі ескіліктің нағыз күлкі келтіретін сарқыншағына айналды. Батыс еуропалық мемлекеттердің 1945 жылдан кейін ашық шайқасуына тура келген ұлтшылдықтың ең шектен шыққан түрі голлизм болды. Ол, негізінен алғанда, мәдениет пен тиіп-қашпа саяси әрекеттер саласында өзін-өзі танытқан әрекет еді. Дүниеде тарихтың ақыр аяғына қол жеткізген бөлігіндегі халықаралық өмірде саясатпен немесе әскери стратегиямен емес, қайта оның есесіне, әлдеқайда зор деңгейде экономикамен айналысқан дұрыс саналады.

Батыс елдері өздерінің қорғанысын нығайта түсті, соғыстан кейінгі кезеңде де дүние жүзілік коммунистік қатердің шабуылына соққы беруге белсенді түрде әзірлене берді. Мұның өзі түсінікті де еді. Бірақ қатер сырттан төнді. Өйткені экспансиялық идеологияны ұстанатын сыртқы мемлекеттер болмаса, ондай қатер өз ішінен төнбес еді. «Неореалистік» теорияны байсалды түрде қабылдау үшін Ресей мен Қытай жер бетінен жойылып кетті дегенге сену керек. Міне, сонда экономикалық ынтымақтастық және даму ұйымы (ЭЫДҰ) мемлекеттерінің арасында бақталастық рухындағы «табиғи» мінез-құлық қайтадан орнаған болар еді. Яғни Батыс Германия мен Франция 30-шы жылдардағы сияқты біріне-бірі жалтақтап аңдысу арқылы қарулана түсер еді, Австралия мен Жаңа Зеландия Африкада өздерінің ықпалын арттыра түсу үшін ол жаққа әскери кеңесшілерін үсті-үстіне жіберумен болар еді, ал Құрама Штаттар мен Канада арасындағы шекарада мықты бекіністер салынар еді. Мұндай перспектива, әрине, ақылға қонымсыз нәрсе саналады: егер маркстік-лениндік идеология болмаса, онда біз дүниежүзілік саясатта, ең алдымен, деп айтайық, әлі тарап кетпеген Еуропалық экономикалық ынтымақтастыққа (ЕЭЫ) емес, «Ортақ рынокқа», және он тоғызыншы ғасыр үлгісіндегі бәсекелестікке ие болған болар едік. Бүлікшіл лаңкестік немесе Ливия проблемалары жөнінде біздің Еуропамен қарым-қатынас жасау тәжірибеміздің көрсетіп, дәлелдеп отырғанындай, еуропалық халықаралық саясаттағы күш қолданудың заңдылығын жоққа шығаруда еуропалықтар бізден әлдеқайда озып кеткен болар еді, олар бұған тіпті өздерін әздері қорғау саласында барған болар еді.

Олай болса, Ресейді өзінің экспансионистік коммунистік идеологиясынан бас тартып, бәрі де большевиктік революция қарсаңындағы тоқтаған жағдайдан қайта бастар еді деп алдын ала болжам жасау кісінің күлкісін келтірер еді. Адамның санасы осынша уақыт бойы бір орында тапжылмай тұрып қалды және бүгінгі таңда экономика саласындағы бүкіл жарасымды жақсы идеяларға таласа-тармаса ие болған Кеңестер заманы бұдан жүз жыл бұрын өткен ескі көзқарастарға қайта орала қояды дегенге кім сенеді? Байқап қарайықшы, Қытай өз реформасын бастағаннан кейін мұндай жағдай мүлде орын алған жоқ, қой. Қытай экспансионизмі іс жүзінде біржола жойылды: Пекин қазіргі кезде маошыл көтерілісшілерге (инсургенттерге) демеуші ретінде қолдау көрсетуді қойды және сонау 60-жылдардағыдай, алыста жатқан африкалық елдерге өз тәртібін күштеп орнатуға тырысуын тоқтатты. Бірақ мұның өзі Қытайдың қазіргі сыртқы саясатында Таяу Шығысқа баллистикалық зымырандардың технологиясын жауапсыздықпен сату немесе қызыл кхмерлердің Вьетнамға қарсы қылмысты әрекеттерін қаржыландыру сияқты қауіпті кезеңдер мүлде қалған жоқ дегенді тіпті де білдірмейді. Алайда мұның біріншісі коммерциялық мүдделер тұрғысынан түсіндіруге келетін болса, ал екіншісін бұған дейінгі дұшпандық өзара егестердің идеологиялық сарындарынан қалған белгі деудің реті бар. Жаңа Қытай бірінші дүние жүзілік соғыс қарсаңындағы Германиядан гөрі голлистік Францияға көбірек ұқсайды.

Алайда біздің болашағымыз кеңестік таңдаулы топ билеушілерінің жалпы адамзаттық мемлекет идеясын қаншалықты дәрежеде меңгеруіне тікелей байланысты. Баспасөзде жарияланған материалдардан және жеке кездесулер кезінде түйген ойларымнан мен бір ғана мағыналы мынадай қорытынды жасадым: Горбачевтың төңірегіне топтасқан кеңестік зиялы либералдар тарихтың ақыр соңына таянғаны жөніндегі идеяны адам таңғаларлық қысқа мерзімнің ішінде-ақ түсінді. Ал мұның өзі көп жағдайда Брежнев заманынан кейінгі кезде еуропалық өркениетпен жасалған байланыстардың нәтижесі болды. «Жаңаша саяси ойлау жүйесі» болашақ дүниені экономикалық мүдделер басым болатын, ұлттар арасында елеулі шиеленісті қақтығыстар үшін идеологиялық негіздер қалмайтын, сондай-ақ әскери күш қолдануды заңсыз деп тану барған сайын нығая түсетін қоғам ретінде бейнелейді. 1988 жылдың орта кезінде КСРО сыртқы істер министрі Шеварднадзенің мәлімдегеніндей, «... екі саяси жүйенің бір-біріне тікелей қарама-қарсы теке тіресуі ендігі жерде қазіргі заманның жетекші бағыт-бағдары ретінде қарастырыла алмайды. Қазіргі кезеңде озық ғылымның, жоғары деңгейдегі техника мен технологияның базасы негізінде материалдық игіліктерді үдемелі қарқынмен арттыра түсу және оларды әділетті болу, бірлескен күш-жігерімізді жұмылдыра отырып, адамзат ресурстарын қайтадан қалпына келтіру және оларды адамзаттың өзін-өзі аман сақтап қалуы үшін қажетті мөлшерде қорғай білу қабілеті бірінші кезектегі шешуші маңыз алады» («Вестник Министерства иностранных дел СССР», №15 (1988 жылғы тамыз айы, 27-46-беттер). Жаңаша ойлау жүйесінің насихаттық мақсатқа да қызмет ететіні өзінен-өзі белгілі — бұл жерде Батыс елдерінің аудиториясын Кеңестердің ізгі ниеттерінің бар екеніне иландыру көзделеді. Алайда мұның өзі ол идеялардың көпшілігі елеулі түрде байсалды ұсынылды дегенді білдірмейді).

Тарихтың ақыр соңынан кейін «жаңаша ойлау жүйесі» ретінде ұсынылған сана — Кеңес Одағы үшін бірден-бір мүмкін болатын болашақ. Кеңес Одағында ұлы орыстық шовинизмнің күшті ағыны барлық уақытта да болып келді. Ол жариялылықтың пайда болуына байланысты өзін-өзі бұрынғысынан әлдеқайда еркін сезініп, көбірек көрсете бастады. Бәлкім, әлдебір кезеңде дәстүрлі марксизм-ленинизмге қайта оралудың толық мүмкіндігі де туар. Оның бір кезде Горбачев талқандаған «қоғамдық бастауларды» қайтадан қалпына келтіруге тырысушылар үшін бас қосып, жиналатын пункті ретінде пайда болуы да мүмкін. Бірақ марксизм-ленинизм, қазіргі Польшадағы сияқты, бұқара халықты жұмылдыра алатын идеология ретінде тірі өлікке айналған: өйткені оның туы астында адамдарды жақсы жұмыс істеуге мәжбүр ету мүмкін емес, ал оның жолын қуушылардың өздеріне деген сенімі әлдеқашан жойылып біткен. Дәстүрлі марксизм-ленинизмнің насихатшыларымен салыстырғанда КСРО-дағы қазіргі әсіре ұлтшылдардың бір айырмашылығы — бұлар өздерінің славянофильдік қабілетінің күштілігіне қатты беріле сенеді, ал бұдан келіп мұнда фашистік балама идеология әлі де толық тірі екен-ау деген түйсік пайда болады.

Сонымен қазір Кеңес Одағы жол торабындағы тұйыққа тіреліп тұр: енді ол бұл жерден не осыдан қырық бес жыл бұрын Батыс Еуропа, сондай-ақ Азияның көптеген елдері таңдаған жолға түсуі, не өзінің бірегей өзгешелігіне кәміл сеніммен бір орында тұралап тұрып қала беретін болады. Кеңес Одағының жасайтын таңдауының біз үшін орасан зор маңызы болмақ: өйткені егер біз оның ұшы-қиыры жоқ алып аумағы мен әскери күш-қуатын ескерер болсақ, онда ол бұдан былай да тап бұрынғысынша біздің назарымызды өзіне аудартып, алаңдата беретін болады, біздің қазірдің өзінде тарихтың қарсы бетінде тұрғанымызды сезінуімізге кедергі келтірумен болады.

Марксизм-ленинизмнің әуелі Қытайда, одан соң Кеңес Одағында жойылуы оның бүкіл дүниежүзілік-тарихи маңызы бар өміршең идеология ретінде біржола күйреуін білдіретін болады. Манагуа, Пхеньян немесе Кембридж (Массачусетс штаты) сияқты кейбір жерлерде оған әлі де шын берілген жекелеген марксшілер қалғанымен де, ол идеологияның бірде-бір ірі мемлекеттің қаруы ретінде сақталмайтынына, оның тарихтағы авангардтық рөл атқаруға деген талабын біржола жойып тынатынына күмән жоқ. Оның осындай апатқа ұшырауы «Ортақ рыноктың» халықаралық қатынастардағы алатын орнын кеңейте түсіп, беделін арттырады және сонымен қатар мемлекетаралық елеулі шиеленісті қақтығыстардың ықтималдылығын кемітеді.

Мұның өзі халықаралық шиеленісті қақтығыстар мүлде жойылады дегенді ешқандай жағдайда да білдірмейді. Өйткені ол кезде де дүние екі бөліктен тұратын болады: біреуі тарихтың үлесіне тисе, екінші тарихтың ақыр соңынан кейінгі кезеңнің үлесіне өтеді. Тарихтың ақыр соңындағы кезеңге жататын мемлекеттердің және дүниенің жоғарыда атап өтілген бөліктеріндегі мемлекеттердің арасындағы шиеленісті қақтығыстардың баяғысынша сақталып қала беруі әбден мүмкін. Этностық және ұлтшылдық негіздегі күш қолданудың жоғары және одан да өршіп, өсе түсетін деңгейі сақталып қала беретін болады. Өйткені бұл серпінді импульстер тарихтың ақыр соңынан кейінгі кезеңдегі дүниеде де өзін-өзі сарқып, тауысып бітпейді. Палестиналықтар мен курдтар, сикхтар мен тамильдер, ирландиялық католиктер мен валлилықтар, армяндар мен әзірбайжандар өздерінің бір-біріне деген наразылықтары мен зәбір көрген кектерін ұмытпайды, оларды үсті-үстіне жинай береді. Бұдан шығатын қорытынды: лаңкестік әрекеттер де, ұлт-азаттық соғыстары да күн тәртібінен түспейтін болады. Алайда тым елеулі шиеленісті қақтығыстың орын алуы үшін әлі де тарих шеңберінде қалып отырған ірі-ірі мемлекеттердің болуы шарт. Ал олар тарих сахнасына бірте-бірте кетіп бара жатыр.

Тарихтың ақыр соңы қасіретті келеді. Өзіңді таныту жолындағы тынымсыз күрес әлдебір мүлде дерексіз мақсат жолында өз өміріңді қиюға тәуекел етуге бару, ержүректілікті талап ететін идеологиялық күрес, идеализмді де көзге елестету сияқты нәрселердің бәрінің орнына экономикалық есеп-қисап пен таусылып бітпейтін техникалық проблемалармен, экология жөнінде қамқорлық жасаумен, сондай-ақ тұтынушының толып жатқан өскелең талап-тілектерін қанағаттандыру шараларымен айналысуға тура келеді. Тарихтың ақыр соңынан кейінгі кезеңде өнер де, философия да болмайды; адамзат тарихының көздің қарашығындай мұқият сақталатын мұражайы ғана қалады. Мен өзімнің тұла бойымнан да, өзімнің айнала төңірегімді қоршаған адамдардың бойынан да бір кездегі тарих өмір сүрген заманды сағынған көңіл-күйді сезінемін. Осы бір сағынышқа толы көңіл-күй әлі де болса бақталастық пен шиеленіскен қақтығыстарға нәр бере беретін болады. Тарихтың ақыр соңындағы дүниенің болмай қоймайтынына кәміл сенетін мен Еуропада 1945 жылдан кейін пайда болған өркениетке, оның солтүстік атлантикалық және азиялық тармақтарына деген барынша күшті қарама-қайшылықты сезімді басымнан кешірудемін. Бәлкім, тап осы көпғасырлық көңілсіздіктің болашақ перспективасы тарихты оның және бір жаңа сөресінен бастауға мәжбүр ететін болар?

«Тарихтың ақыр соңы»: идеологизм мен реализм

Ю.А. Замошкин

Френсис Фукуяманың мақаласы шетелдерде, әсіресе АҚШ-та дәстүрлі түрде кеңінен тараған ерекше жанрда жазылған. Бұл жанр біздің елімізде тек соңғы жылдары ғана етек ала бастады. Ол пайымдауларын жинақтаушы-нақыл сөздер, ойламаған жерден, әдейі үзілді-кесілді тиянақты пікірлер білдіру, әдеттегіден тыс оғаш ойлар айту сияқты көрінетін, бірақ бұрыннан таптауырын болған ойлау жүйесіне, керісінше, қарама-қарсылықтар түрінде айтады. Мұндай жанрда жазылған мақалалар әдетте жұртты еріксіз дүрліктіріп, әртүрлі көзқарастарға қанық оқырманның назарын өзіне аудартуға бір табан жақын тұрады. Тіпті алуан түрлі пікір сайыстары мен айтыс-тартыстардан жалыққан оқырманның өзінің де назарын аудармай қала алмайды.

Ф.Фукуяманың мақаласы оқырмандарды аудармалар мен түсініктемелердің молдығымен де дүрліктірді. Дегенмен ондай түсініктемелер беру де оп-оңай нәрсе емес. Мақала оқырманның ойын көптеген күрделі проблемаларды талқылауға еріксіз итермелейді. Алайда мақаланы оқу кезінде ондай талқылаудың шынында да жемісті болып шығуы ойдың неғұрлым нақты әрі қатал да дәлме-дәл талдау деңгейіне көтерілетін кезінде ғана мүмкін нәрсе деген түйсік туындайды. Ал оны қысқаша ғана деп айтуға болатын түсініктеме шеңберінде жасай қою өте қиын.

Қазіргі дәуірді түбегейлі өзгерістер кезеңі деп санауға кез келген негіздер бар. Олар дүние жүзілік тарихтың қорытындылары мен болашақ перспективалары туралы терең ойларға шомуға қарай жетелейді. Оның үстіне, жалпы алғанда, әрбір ғасырдың, тіпті одан да зоры әрбір мыңжылдықтың аяқталған кезінде терең ой толғаныстарына берілу неғұрлым дәстүрлі де үйреншікті әдетке айналғаны белгілі. Ондай ой толғаныстарының бір бағыты «алдыңғы өткен тарихтың барысында жалпы өркениеттік, әмбебап және тұрақты мән-мағынасы бар идеялар, асыл мұраттар және принциптер жасалды ма?» деген сұраққа жауап іздеп көру болып табылады. Бұл ретте мен де Фукуяма сияқты бұл сұраққа «Иә, жасалды» деп оң жауап беруге әрқашан бейіммін.

Әрине, әртүрлі мемлекеттердің әлеуметтік құрылысы, көптеген адамдардың, топтардың, ұлттардың мінез-құлқы өз бойына жалпы адамзаттық идеяларды, асыл мұраттарды және принциптерді мейлінше әртүрлі мөлшерде қабылдап, сіңіре алады. Алайда кез келген осы заманғы қоғамның әлгі идеяларды, асыл мұраттарды және принциптерді мейлінше ұқыпты жүйелілікпен жүзеге асырудан бас тарта қояды деп пайымдауға болмас. Өйткені ол өз дамуының серпінді қарқыны мен тұрақтылығын неғұрлым жоғары деңгейде қамтамасыз етуге мүдделі, өз мүшелерінің басым көпшілігінің әл-ауқат жағдайы мен өмір сүруге қажетті игіліктерінің неғұрлым жоғары дәрежеде болуын, олардың бір-бірімен қарым-қатынастарын неғұрлым өркениетті етуді, ал денсаулығының дене тәрбиесі жағынан да, адамгершілік тұрғысынан да неғұрлым мықты болуын қалайды.

Ф.Фукуяма ондай идеялардың, асыл мұраттардың және принциптердің жалпы жиынтығын «қазіргі батыстық либерализм» және «батыстық либералдық демократия» деген терминдермен атайды. Сөз жоқ, Еуропа, АҚШ, Канада - ол үшін, шамасы, «Батыс» деген ұғымды осылар ғана бейнелей алатын шығар, — олардың демократиялық ақыл-ойды дамытуда жетекші рол атқарғаны даусыз. Алайда дүние жүзілік тарих өзара байланыстылығы мен бірлігі ерекше айқын аңғарылған 20-шы жылдардың аяқ кезінде демократиялық ақыл-ой мәдениетінің жетістіктерін соншалықты қатал әділетсіздікпен тек бір ғана аймаққа таңып қоюдың шартты нәрсе екендігі көрер көзге белгілі болды. Осы заманғы дүние, — ол өзінің құрамына мәдениеттің, интеллектуалдық, рухани ізденістердің, әлеуметтік тәжірибелер жасаудың сан алуан түрлері мен байлығы арқылы толып жатқан көп елдерді қамтиды, — «Батыстың салтанат құруы, Батыстық идеялар» туралы, оның үстіне, мұның бәрі де сол Батыстың өзінде үсті-үстіне жиі жасалатын мәлімдемелер болғандықтан әбден мезі етті. Алайда әділеттілік үшін айта кетейік, Фукуяманың мақаласынан кейбір «батыстық емес» елдердің, атап айтқанда, Жапонияның, сондай-ақ тағы басқаларының бірегей әрі құнды тәжірибесін де мойындап отыратынын кездестіре аламыз.

Ф.Фукуяманың «либерализм» деген терминді екі сөзінің бірінде жиі-жиі пайдалануы, менің пайымдауымша, арнайы талдауды және нақтылай түсуді қажет етеді. Шамасы, біздің оқырмандарымызды белгілі бір, көзге көрініп тұрған нақты немесе, керісінше, терминдер тасасында жасырын тұрған нәрсенің мазмұнды талқылауынсыз, тек қана идеологиялық стереотиптердің қызметін атқаратын терминдер төңірегіндегі айтыс-тартыстар әбден жалықтырған да болар. Сондықтан да мен «либерализм» деген терминге, қандай мазмұн беретінімді және либерализм мен демократияның арасындағы өзара байланысты неден көретінімді аздап болса да түсіндіре кетуді қажет деп санаймын.

Мен либерализм деген атқа ие болған қоғамдық ақыл-ой бағыты өкілдерінін (Джон Локк, Адам Смит, Томас Джефферсон және басқалар) демократияның идеяларын, асыл мұраттарын және принциптерін жасауда XVIII ғасырдан бастап орасан зор рол атқарды деген пікірге қосыламын. Саясатқа байланысты тұрғыдан қарастыратын болсақ, бұл жерде әңгіме өкімет билігінің барлық негізгі институттарын еркін сайлау идеясы туралы, ол институттардың өзара қарым-қатынастарындағы және өкімет билігін бөлісудегі «ұстамды байсалдылық пен оған қарама-қарсылық» жүйесін құру туралы қозғалып отыр. Әңгіме құқықтық мемлекет мұраттары туралы, оның органдарының демократиялық жолмен қолданылатын заң шеңберінде өздеріне берілген билікті толық көлемінде пайдалана алатын болуы және сонымен қатар халықтың, қалың жұртшылықтың тарапынан жасалатын күшті бақылауда болуы туралы айтылып отыр. Әңгіме сонымен қатар барлық азаматтардың заң алдында тең құқықтылық принципі туралы, әр адамның негізгі бостандықтарын (ар-ождан, сөз бостандығын, жиналыстар өткізу, ассоциациялар мен партиялар құру бостандықтарын) пайдалану құқығын тану туралы, сондай-ақ дүниеге басқаша көзқарасты ұстауға төзу және азшылықтың құқықтарын қорғау принципі туралы болып отыр.

Либералдар нақты әлеуметтік, идеялық-психологиялық бағдарды қалыптастыруға елеулі үлес қосты. Ол бағдардың баса көңіл бөліп, назар аударатын басты мәселелері — жеке адамның өзіндік құндылығы, оның дербес автономиясы мен бостандығы, оның құқықтары және өзінің өмірлік мақсаттарын өзінің белгілей алу мүмкіндіктері, оның ол қызметінің нәтижелері мен салдарлары үшін, өзінің аман-саулығы мен қоғамдық жағдайы үшін жеке басының жауапкершілігі, ақыр соңында, жеке адамның бастама көтеру қабілетінің болуы, жеке өзінің басқа да қабілеттері мен сапалық қасиеттерін белсене дамытуы мен жүзеге асыра білуі.

Либералдар мынадай маңызды тезистің негізделуінде елеулі рөл атқарады: еркін жеке және бірлескен топтық кәсіпкерлікпен айналысу, еркін рынок пен еркін бәсекелестік әмбебап мәні бар механизм болып табылады, ол механизм адамның шаруашылықты жүргізу саласындағы және қоғамдық өмірдің басқа да салаларындағы өзіндік дербес қызметі мен бастамасын жүзеге асыруына мүмкіндік беріп қана қоймайды, сонымен қатар одан тіпті де кем емес және бір маңызды жағы — адамды өз кызметінің экономикалық тиімділігін, өз еңбегінің өнімділігін арттыру туралы білімін толықтыра түсу мен технологияны жаңартып отыру туралы, өндірістің мақсаттары мен тәсілдерін белгілі бір заттар мен қызмет түрлеріне деген қоғамдық сұраныстың өскелең талаптарына сәйкестендіріп отыру туралы ұдайы алаңдаушылықпен ізденіс үстінде болуға құлшындырып, тіпті мәжбүр етіп отырады және мұның өзін тікелей күш жұмсау немесе әкімшілік-командалық тәсілдер қолдану арқылы емес, объективтік-экономикалық жағдайға сәйкес өз еркімен жүзеге асыруына мүмкіндік туғызады. Либералдар адамның жеке меншікке ие болу және оның құқықтық тұрғыдан қорғалу құқығын негіздеуге де белсене атсалысты. Сөз реті келгенде айта кетейін, «жеке меншік» деген термин мемлекеттік емес және қоғамдық емес меншіктің кез келген түріне қатысты әрқашан қолданылып келді, яғни ондай меншіктің иесі оның жеке дара қожайыны, сондай-ақ әлдебір ұжымның (компанияның, корпорацияның, кооперативтің) мүшесі ретінде заңның шеңберінде ғана ол меншікке емін-еркін иелік етіп, пайдалана не жұмсай алады, жеке өзінің тұтыну өнімдеріне, еңбек ету заттары мен құралдарына, егер қажет болған жағдайда, белгілі бір кәсіпорынға салып қоюға немесе аударуға болатын капиталға айналдыру құқығына ие бола алады. Мұндай жағдайда капиталды өнім түрінде, экономикалық тиімді салым салу не аудару қоғамдық маңызы бар және өте жауапты іс ретінде қарастырылды. Бұл істі жүзеге асырушы адам оның нәтижелері үшін өзінің капиталы, өзінің мүлкі арқылы тікелей жауап беруі тиіс деп саналып келді.

Қоғамның әрбір мүшесінің тең мүмкіндіктері туралы мұратты жасау да либералдық-демократиялық ақыл-ой дәстүрлерімен тікелей байланысты болды. Бұл ретте ол адамның өз отбасының қандай топқа жататынына, өзінің қандай отбасында дүниеге келгеніне қарамай, өзінің әл-ауқат жағдайын жақсартуына және меншік иесі болуына, сондай-ақ өзінің жұмсаған адал күш-жігеріне, еңбек сүйгіштік, кәсіпкерлік, іскерлік, зеректік, шешім қабылдаудағы тапқырлық пен батылдық сияқты тағы басқа да қабілеттері мен дәрежесіне қарай, әлеуметтік пирамиданың неғұрлым жоғары сатысына өрлеп көтерілуіне мүмкіндігі бар. Тап осындай либералдық ақыл-ой үшін тепе-тендіктің дөрекі теңгермешілігінің кез келген түріне қарсы болып, оны қабыл алмау және басқа біреудің асырауына арқа сүйеген арамтамақтық психологияны айыптау әрқашан өте-мөте тән болып шықты.

Бұл жерде мынадай бір манызды нәрсені де атап өту керек: өркениеттің даму деңгейіне қарай либералдық ақыл-ойдың өз ішінде де сапалы, менің кәміл сенетінімдей, кері топтастыруға болмайтын өзгерістер болды. Ф.Д.Рузвельттің «Жаңа бағытынан» бастап және М.Кейнстің ілімін либерализм шеңберінде тарату қолға алынған кезден бері принципті тұрғыдан жана идеялар, асыл мұраттар мен принциптер негіз боларлық мән-мағынаға ие бола бастады. Мемлекеттің әлеуметтік және экономикалық рөлін жаңаша түсіну пайда болды. Мемлекеттен еркін кәсіпкерлікті, рынокты, бәсекелестікті кез келген түрдегі монополизмнің күшейе түсіп отырған қауіп-қатерінен қорғау күтіле бастады. Осыдан келіп, антитрестік заңнаманың маңызы арта түсті, кіші және орта кәсіпкерлерге және қатерлі қадамдарға неғұрлым батыл, тәуекел ететін жаңашыл-кәсіпкерлерге көмек көрсету мүмкіндігі келіп туындады. Мемлекетке белгілі бір жалпы стратегияны жасау және оның жүйелі қызметін жүзеге асыру міндеті жүктелді, ол қызмет әлгі стратегияны толық жүзеге асыруға және дағдарыстардың алдын алып, оларды болдырмауға, сондай-ақ елдің өз ішіндегі, содан соң дүние жүзілік рыноктағы қаржы жағдайын тұрақтандыруға, «үлкен» ғылым мен жоғары технологияны ынталандыра түсуге бағытталатын болуы тиіс. Мемлекет пен жергілікті өкімет органдары өзінін көлемі жағынан барған сайын неғұрлым ұлғайып отырған меншік иелері ретінде қарастырылды. Меншік түрлерінің алуан түрлі болу идеясы қалыптасты.

Либералдық-демократиялық ақыл-ой қоғамды былай деп біледі: ол мемлекет пен қоғамдық ұйымдар түрінде өз мүшелерінің саяси құқықтарын ғана емес, сонымен қатар әлеуметтік және экономикалық құқықтарын да қамтамасыз етуге белсенді түрде көмектесуі тиіс. Қоғам адамдардың іс жүзінде неғұрлым қиын жағдайға душар болған, әсіресе әлеуметтік және қарапайым қалың бұқаралық топтарының мүшелерін тек сөз жүзінде ғана емес, нақты іс жүзінде теңестірудің мүмкіндіктері мен үміттерінің орындалуына ықпал ететін шараларды қабылдайтын болуы тиіс. Бұл жерде әңгіме мүгедектер мен басқа да жағдайы нашар топтардың мүмкіндіктері мен үміттерін олардың әлеуметтік жағдайын жақсарту жағына қарай өзгерту туралы, олардың неғұрлым жоғары білім алуын, еңбектің неғұрлым тартымды әрі ақысы жақсы төленетін түрлеріне орналасуын, мәдениет саласындағы шығармашылық іске тартылуын қамтамасыз ету туралы болып отыр. Қоғам мен мемлекет сонымен қатар, жаңа либералдың пікірі бойынша, барлық азаматтардың әлеуметтік тұрғыдан қорғалу дәрежесін арттыруы және қажет болған жағдайда оларға әлеуметтік көмек көрсетіп отырулары керек.

Либерализмде құндылықтар мен әлеуметтік мақсаттар зор маңызға ие болды. Оларды жүзеге асыру үшін рынок пен бәсекелестік заңдарына (бұл заңдардың қажет екендігін мойындау әлі де сақталып отыр) сәйкес әрекет етіп қана қоймай, сонымен қатар гуманистік асыл мұраттарға тікелей негізделген және рынок пен бәсекелестік механизмдері белгілейтін негіздердің шеңберінен тысқары шығып кететін ұжымдық-ұйымдық әрекеттер де талап етіледі. Оның үстіне, ондай ұжымдық әрекеттерді әлгі механизмдердің қолданылу саласына шектеу қоятын, бірақ мұның өзін міндетті түрде демократиялық жолмен қабылданған заңдардың шеңберінде және қоғамның даму қарқынын шектеуге қатер төндірмейтіндей, ақылға қонымды мөлшерде жүзеге асырудың маңызы зор екені де атап көрсетілді. Мысалға азаматтардың табыстарынан және кәсіпорындардың тапқан пайдасынан алынатын прогрессивті салықтарды алайық. Олар ұлттық байлықтың белгілі бір бөлігін әртүрлі объективті себептерге байланысты еркін кәсіпкерліктің, рыноктың, еркін бәсекелестіктің толық құқықты субъектілеріне айнала алмаған немесе тіпті бұлардың күтпеген жерден кенеттен дамуының құрбандықтарына айналған жұмыссыз адамдардың пайдасына қайта бөлуді жүзеге асыру мақсатын көздейді. Және бір мысал келтірейін. Ол — экологиялық проблемалардың немесе адамдардың тән саулығы мен адамгершілік тұрғыдағы психикалық жан саулығы проблемаларының зардабын азайту мақсатымен еркін рынок пен бәсекелестікке ішінара шектеу қою.

Ф.Фукуяманың АҚШ-та бірнеше ондаған жылдар бойы, тіпті 70 жылдардың аяқ кезіне дейін, «либерализм» деген терминнің ең алдымен тап осы жаңа идеяларға, асыл мұраттарға және принциптерге қатысты жаппай қолданылып келгенін естен шығарып алуы тіпті де мүмкін емес. Сондықтан да АҚШ-та 70 жылдардың аяқ кезі мен 80-ші жылдардың бас кезінде пайда болған жаңа топтар өздерінің басты назарын XVIII-XIX ғасырлардағы классикалық либерализмнің дәстүрлі идеяларына, мұраттарына және принциптеріне аударып, өздерін либералдармыз деп емес, консерваторлармыз деп атады. Олардың көптеген идеологиялық құжаттарында «либерализм» деген термин келеңсіз теріс құндылықтардың белгісіне айналды. Рас, 80 жылдардың екінші жартысынан бастап американдық либералдар өздерінің беделін қайтадан қалпына келтіруге кірісті. Дегенмен олар консерваторлардың ұстанған бағытынан айырылмай көпке дейін берік отырып алды.

Бір қызығы — Еуропада жасалған, оның үстіне, күтпеген жерден тез әрі өз алдына бөлек пайда болған, Социалистік Интернационалға кіретін партияларға бүйректері бұратын ойшылдар ұсынған жаңа идеялардың, асыл мұраттардың және принциптердің көп жағынан американдық либералдар ұсынған нұсқаларға ұқсас болып келуі. Бұлармен келіспей, дауласқан партиялар өздерін консерваторлармыз деп емес, христиан демократтармыз деп, немесе тіпті басқаша да атады. Сонымен қатар АҚШ-та да, Еуропада да, басқа аймақтардағы көптеген елдерде де осы заманғы ақыл-ойдың байлығы мен алуан түрлілігін бұған дейін қалыптасып, терең тамыр жайып үлгерген «либерализм», «социал-демократизм», «социализм», «консерватизм», «христиандық демократизм» деген сияқты тағы басқа да терминдермен дәлме-дәл өз мағынасында жеткізу мүмкін емес деген пікір кеңінен тарай бастады. Өкінішке орай, Фукуяма тіпті де кездейсоқ емес бұл мәселеге жеткілікті мән бермей, тек либерализм төңірегінде ғана сөз етеді.

Бұл жерде оқырманның маған да ескерту жасауға құқығы бар — өйткені мен де әзірше тек қана тап сол либерализмге баса назар аударып отырмын. Бірақ біздің елімізде либерализмнің мазмұны мен тағдырына күрт бетбұрыс жасап, баса назар аударудың ерекше, оның үстіне, қайта құру тереңдете түскен маңызы бар. (Сондықтан да мен либерализм проблемаларының «пайдасына» Фукуяманың Г.В.Ф.Гегельдің және А.Кожевтің философиясы туралы пайымдауларына, яғни АҚШ пен Еуропада түсініктеме берушілердің барынша ынта-ықыласын тудырған пайымдауларына тоқталып жатуды қажет деп таппадым).

Жасырмай айтар болсам, либерализм туралы біздің елімізде кеңінен тараған, идеологиялық тұрғыдан алғанда бір ғана өлшемді әрі қалы бұрмаланған түсініктер мені мүлде қанағаттандырмайды. Ресейде либерал-демократтар өкімет билігі басында ешқашан болып көрген емес немесе өздерінің ойларын жүзеге асыру үшін қажетті ұзақ уақыт отырған жоқ, яғни өздерінің идеяларын, асыл мұраттарын, принциптерін іс жүзінде тексеріп көруге, нақтылай түсуге және жаңартуға мүмкіндіктері болған жоқ. Олар көбінесе бір-бірімен өзара жауласудан көз ашпаған, неғұрлым қуатты күш қолдануға ғана үміт артқан оңшыл-радикалдар мен солшыл-радикалдардың екі ортасында қалып келді. Олардың біріншісі өздерінің қолындағы өкімет билігін сақтап қалуға, ал екіншісі ол өкімет билігін жоюға тырысты. Сөйтіп, либералдардың қарсы тараптарды демократиялық диалогқа, азаматтық бейбіт өмірді сақтай отырып, реформалар жасауға, басқаша ойлаушыларға қатысты төзімділік танытуға шақырған әрекеттері екі жақтан бірдей — оңнан да, солдан да, жаңбырдай жауған оқтың астына алынды, либерализмді «оппортунизм» ретінде көкірегінен кері итеріп тастады.

Қазан революциясынан кейін либералдық ақыл-ой ешқандай ымыраға келуге болмайтын идеологиялық күрес нысаны деп жарияланды. Сонымен, бұл күрес жетпіс жыл бойы дерлік тоқтаусыз жүргізіліп келді. 1988 жылғы «Прага көктемінің» идеялары буржуазиялық либерализмнің бой көрсетуі ретінде анықталғанын біз әлі ұмытқан жоқпыз. Ондай ымырасыз күрес нысандарына тіпті либералдардың жүргізген мемлекеттік экономикалық реттеу жолдарының жаңаша түрлерін іздестіру, орталықтандырылған жоспарлау, ғылым мен техниканың жаңа салаларын дамытуға ынталандыру шаралары да жатқызылды. Тіпті әлеуметтік қызмет түрлерін көрсетуді, сондай-ақ әлеуметтік жәрдем жасауда неғұрлым тең мөлшерде қайта бөлу тәсілдерінің жаңа түрлерін іздестіру шаралары да осылай деп қарастырылды. Бір сөзбен айтқанда, социализм идеяларымен үндес және біз үшін практикалық пайдасы күшті болатын түрі бар ізденістердің бәрі де осылай теріс бағаланды. Олардың бәрі де еңбекшілердің көздерін бояп, алдап-арбау, біздің идеологиямызға қарсы бүлдіру әрекеттері ретінде қарастырылды. Дегенмен Еуропада социал-демократтар мен социалистердің бағдарламаларына рухы жағынан жақын, оның үстіне, көбінесе К.Маркс тұжырымдаған көптеген идеялар мен асыл мұраттарды басшылыққа алып, арқа сүйейтін адамдар (Юрген Хабермас және басқалары) жүргізген ізденістер де тап осылай бағаланып келді.

Демократиялық ақыл-ойдың кең көлемді және көп өлшемді бағытының негізгі нобайларын айқынырақ көрсетіп беруге мені итермелеген және бір себеп бар. Ол — тарихи тұрғыдан алғанда либерализммен шынында да байланысы болған, бірақ қазір онымен үш қайнаса сорпасы қосылмайтын бағыттың бар екендігі. Ақыл-ойдың тап осы бағытының соншалықты күрделілігін, қарқынды қозғалысын және ішкі тынышсыз беймазалығын ашып көрсетудің өте зор маңызы бар. Өйткені оның шеңберінде мейлінше антиномиялық (дұрыс деп саналатын екі ереженің арасында болатын қарама-қайшылық) идеялар, асыл мұраттар және принциптер өмір сүреді, бір-бірімен өзара қақтығыста болады, сондай-ақ олардың өзара байланысының себептерін іздестіретін қиын жұмыстар үздіксіз жүргізіле берді. Ал ол ізденістерден нақты сұраққа жауап табудан гөрі, жаңа сұрақтар көбірек туындайды.

Егер Фукуяма тап осындай кең көлемді бағытты тандап алған болса, онда мен біздің заманымызда ондай бағытқа демократиялық ақыл-ой шеңберінде балама бола аларлық бағыттың жоқ екенін мойындаған болар едім. Бұл жерде әлгі ақыл-ойдың өзін социализммен байланыстыра ма әлде жоқ па оған қарамау қажет. Ал оған ақылға қонымды балама болуға, әрине, национал-социализм де, сталинизм де, социалистік және коммунистік идеологияның тоталитаризмге немесе авторитаризмге, партиялық-мемлекеттік монополияға бүйрегі бұрып тұратын нұсқалары да жарамайды. Бұлардың бәрі де демократияның бұған дейінгі өркениеттер жасап кеткен принциптерін, еркін кәсіпкерліктің, рынок пен бәсекелестіктің бостандықтарын, жеке адамның дербес автономиясы мен өз құндылығын өзі белгілеуін, меншіктің алуан түрлі болуын жаппай жоққа шығарады. Бұған қоса айтарым — тап осындай жағдай экстремистік идеологияның оңшыл радикалдық түрлеріне де тікелей қатысты. Олар Батыс елдері мен басқа да аймақтарда әлі де өмір сүріп келеді, тіпті кей-кейде күшейіп те барады.

Бірақ ашығын айтуға тиістімін: мен Фукуяма либералдық ақыл-ойдың нобайы мен белгілеп шыққан тап осы бағытын таңдады дегенге елеулі күмән келтіремін. Оның үстіне, менің бұл күмәнім, ең алдымен, оның «тарихтың ақыр соңы» туралы негізгі тезисіне тікелей байланысты.

Менің түсінігімше, бұл тезистің мәні мынада: бүгінгі таңда әлдебір идеология бар, ол адамзатқа «қоғамның ең соңғы түпкілікті тиімді үлгісін» ұсынады. Осы идеологияның шеңберінде «бұрынғы барлық қарама-қайшылық атаулының бәрі де шешімін табады және адамдардың тұтыну қажеттіктері түгелдей қанағаттандырылады». Олай болса, тарихтың міндеті осы идеологияны неғұрлым жүйелі түрде жүзеге асыруға барып тіреледі, соның ішінде осы идеология орныққан елдерде де солай болуы тиіс, сондай-ақ бұл идеологияны барлық басқа елдер мен аймақтарға да тарату қажет дегенді білдіреді. «Тарихтың ақыр соңы», міне, осылай болып көрінеді.

Өзіңіз ойлап қараңызшы, осы жерде құлағымызға бұрыннан өте жақсы таныс әуен естіледі емес пе? Тап осы тәріздес идеологияның бар екенін құлағымызға көптен бері құйып, санамызда кәміл сенім ұялатып келіп еді ғой. Неғұрлым батыл ойлайтын студенттердің өздері де Ф.Фукуяманың көтерген мәселелерін бізге сұрақ ретінде қойған кездері менің есімде әлі сақталып қалыпты. Олар: «Ондай идеология толық жүзеге асқаннан кейін және адамдардың барлық қажеттіліктері мейлінше қанағаттандырылған соң әлдебір іш пыстыратын зерігу заманы тумай ма, әлеуметтік ақыл-ой мен өмірдің өзінде әлдебір қаңыраған қуыс, бос кеңістік пайда болмай ма?» деп сұрайтын.

Ф.Фукуяманың біздегі кеңінен таралған идеологиядан принципті түрде тым басқа идеология туралы сөз еткенін айтуы әбден мүмкін. Жалпы алғанда, белгілі бір нақты кезеңде тап осындай талаптарға сәйкес келе қоятын идеологияны жасау мүмкін бе өзі? Менің ойымша, тіпті де мүмкін емес. Мүмкін емес екеніне, ең алдымен, өзіміз өмір сүріп отырған дүниенің нақты шындықтары, ол дүниенің қарама-қайшылықтар мен бір-біріне қарама-қарсы түрлерге, жаңадан ашылып жатқан мүмкіндіктерге толы болуы. Бірақ ондай жаңа проблемалардың қыруар қауіп-қатерлер ала келетіні мені кәміл сендіреді.

Рас, Фукуяма, өзіне тағылған мұндай кінәға қарсы жауап бере келіп, идеологияның дамуында өзіндік дербес автономиялық жағдайдың бола беретінін және оның тарихы өмір шындығына ықпал ете алатынын қайта-қайта атап көрсетеді. Бұл ретте мен онымен лажсыз келісемін, өйткені оның идеялық салада «материалистік детерминизм» схемасын асыл мұраттар саласына қатысты сынға алуы маған қатты ұнайды. Ал ол схема марксизммен оны ерекше тәсілмен өзінше түсіндіруі, сондай-ақ «Уонл стрит джориэлді» өзінше бір мектеп деп дәлме-дәл атауы арқылы байланысады.

Бірақ, қалай дегенде де, кез келген идеология, соның ішінде өзін либерализмге немесе социализмге тәнмін деп санайтыны да, дүние жүзілік тарихтың ішкі себептермен спонтанды тез дамуы қоятын мұндай сұрақтарға жауап қайтармай тұра алмайды. Ондай ең қиын сұрақтардың бірі — «Өзінің табиғаты жағынан мейлінше антиномиялық, шын мәніндегі нағыз қарама-қайшылықтардың бірлігін құрастыратын жалпыға бірдей маңызы зор әлеуметтік қажеттіктерді мейлінше толық әрі тең мөлшерде қалай қанағаттандыруға болады» деген сұрақ.

Сонымен, осы заманғы кез келген идеология іс жүзінде халықтың барлық топтары мен бұқаралық қалың тобына жататын адамдардың басым көпшілігінің тұрмыс жағдайы деңгейінің барған сайын ұдайы көтерілуі күтіліп отырғанымен, олардың қоғам мен мемлекетке өмірдің неғұрлым жоғары сапалы болуына, өздеріне көрсетілуі тиісті әлеуметтік қызмет түрлері мүмкіндіктерінің теңестірілуіне, олардың кәміл сенімі бойынша, өздеріне әлеуметтік көмек көрсетілуі құқығына ие болу талабын қойып отырғандығымен санасуы тиісті. Күтіліп отырған мұндай үміт түрлері мен талаптардың жүзеге асырылуы бүгінгі таңда барлық дамыған қоғамдардың қажеттігі болып табылады. Бұл жағдайды жете түсіну — экономика мен әлеуметтік саладағы реттеп отыру, басқару, өнімді болу қызметтерін атқаратын ықпалды мемлекеттік және қоғамдық ұйымдардың жүйесін жасау үшін қажетті негіздердің бірі.

Бірақ бүгінгі тандағы соншалықты айдай айқын нәрсе — былайша айтқанда, бірінші кезектегі тұтыну қажеттерін қанағаттандыру қоғамдық байлықтың жиынтығын ұдайы әрі бұлжымастай еселі қарқынмен арттырып отырған жағдайда ғана мүмкін болғандығы. Ал бұл жағдай өз кезегінде шешілуі барған сайын қиындап бара жатқан міндетті алға тартады: өйткені халықтың саны ұдайы өсіп келеді, көптеген шикізат пен энергия көздері барған сайын сарқылып, азая түсуде, ал олардың жаңа көздерін іске қосу қыруар мол қаржы жұмсауды қажет етеді. Жұмсалатын қосымша шығындар мен күш-жігер мөлшерінің арта түсуі экологияға және адам денсаулығына қатысты проблемалардың күрт шиеленісе түсуін талап етеді. Міне, тап сондықтан да бүгінгі таңда «тарихтың ақыр соңын» «ақ түйенің қарыны жарылып жататын» ақжарылқап молшылық заманмен байланыстыра қамтамасыз ететін оптимистік үміт идеологияларының нақты орындала қоюы ерекше күшті күмән туғызады.

Қаншалықты қиын болса да, қазіргі кез келген қоғамның императиві (сөзсіз, үзілді-кесілді алға қоятын мақсаты) қоғамдық байлықты арттыра түсуді барынша қарқынды жүргізу болып табылады. Бүкіл адамзаттың тәжірибесі, соның ішінде әсіресе біздің басымыздан өткен ащы тәжірибеміздің де көрсетіп бергеніндей, бұл жерде белсенді бәсекелестік пен рынок болмайынша, жеке дара және бірлескен топтық кәсіпкерліктің еркіндігін, тарихта жеке меншік деген атауға ие болған жеке дара және бірлескен топтық меншіктің еркіндігін қамтамасыз етпейінше, әлдебір нәтижеге қол жеткізуге болмайды, басқаша айтқанда, экономиканың тиімділігін арттыру қажеттігін де, тұтас алғанда, адамның еркіндігі дәрежесін арттыра берудің одан да негізгі қажеттігін қанағаттандыру мүмкін емес.

Екінші кезектегі бұл қажеттікті қанағаттандыруға мұрша бермейтін елеулі кедергілер қоғам және ондағы билеуші үстем идеология өзінің басты назарын қай жерде және қашан бәсекелестіктің, жеке кәсіпкерліктің, рыноктың, жеке меншіктің онды нәтижелері мен келеңсіз салдарларына емес, тек нақты іс жүзінде мүмкін болатын қауіп-қатерлер мен жұмсалатын шығындардың мөлшеріне ғана аударатын жерінде және тап сондай кезде пайда болады (Ондай қауіп-қатерлер мен жұмсалатын шығын мөлшерлері туралы марксшілдер, социалистер және солшыл либералдар әрі көп, әрі егжей-тегжейлі айтқан да, жазған да болатын). Соның өзінде бірінші кезектегі қажеттіктерді абсолюттендіру кезінде болмай қоймайтын қауіп-қатерлер мен жұмсалатын шығын мөлшері туралы айтуды ұмытып кетеді. Ал олардың қатарына теңгермешілік, тұтыну-масылдық көңіл күйлері, экономикалық өсудің тежелуі және тіпті, қоғамдық байлықты ішіп-жеп тауысу сияқты қауіп-қатерлерді де қосуға болады. (Ал соның салдарынан жетіспеушілік көлемінің арта түсетінін, инфляция мөлшерінің артып кететіндігін және басқаларды айтуға болады).

Біз сондай жағдайдың айқын мысалы болып табыламыз. Бірақ тап осындай мысалдарды Батыстың тарихынан да, атап айтқанда, либерализмнің тарихынан да табуға болады. 70-ші жылдардың екінші жартысында орын алған экономикалық қиын-қыстау жағдайда американдық либералдардың өз ықпалын әлсіретіп, ал консерваторлардың өз ықпалын күшейтіп шыға келгені тіпті де кездейсоқтық емес. Либералдардың 80-жылдары бәсекелестіктің, рыноктың белсенділігін арттыра түсуге, еркін кәсіпкерлікті күшейтуге, жеке адамның өз тағдыры үшін жауапкершілігі туралы сана-сезімін қайтадан қалпына келтіруіне, басқа да дәстүрлі принциптерге баса назар аударғаны да кездейсоқтық болған жоқ. Еуропалық социал-демократтар мен социалистер туралы да тап осылай деуге болады.

Бірақ АҚШ-тағы экономикалық жағдайдың балансы теңелген бойда және жақсара салысымен либералдар арасында жаппай «тоталитарлық рыноктың» жеке адамның творчестволық мүмкіндіктерін еркін жүзеге асыруына төндіретін қауіп-қатері туралы, рынок пен бәсекелестіктің талаптарынан туындайтын өлшемдерге қосымша адамгершілік гуманизмнің талаптарына сәйкес келетін «моральдық өлшемдердің» маңыздылығы туралы даурыққан айқай-шу тағы да басталды. Бұған мысал — Роберт Белах пен Амитай Этционидің соңғы еңбектері. Сондай-ақ консерваторлар да әлеуметтік бағдарламалардың, әлеуметтік тұрғыдан қорғау мен әлеуметтік көмек көрсетудің және тап сондай «моральдық жақсы ниеттің» маңыздылығын неғұрлым айқынырақ мойындай бастады.

Бұған дейін бір-бірімен шиеленісе қақтығысып келген идеялық ұстаным түрлерінің әлдебір өзара жақындасуы байқалған кезеңдерде, шамасы, әлеуметтік жарасымды үйлесімнің түпкілікті түрін ұсына алатын идеология ақыры бір табылды-ау әйтеуір деген көңілге демеу боларлық нәрсеге сену табиғи нәрсе шығар. Әсіресе дүние жүзілік маңызы бар басқа бір идеология бұлардың өздері ұзақ уақыт бойы ұсынып келген тап сондай талаптарын алға тарта қалса, онда өздері үшін пайдалы негізгі қайта құрудың қажет екендігін ақыры мойындайды.

Алайда жалпылама өркениетті қажеттіліктер (жоғарыда сөз болғандары да, олардан басқалары да) өздерінің антиномиялық сипаттарын сақтап қалады. Олар өздерінің неғұрлым толық қанағаттандырылуы үшін сан алуан бағытта жасалатын әрекеттерді қажет етеді. Мұндай жағдайда бір бағытта қол жеткен табыс белгілі бір мөлшердегі төлемді, белгілі бір шығындар жасалуын талап етеді. Ал бұлар өзге қарама-қарсы, сырттай бағыттарда қол жеткен табыстардың есебінен ғана өтелетін болады. Ал мұның өзі де өз кезегінде белгілі бір мөлшерде өтем жасалуын керек етеді.

Ешқандай идеология белгілі бір, шын мәніне келгенде, антиномиялық деп айтуға болатын айқын басымдылығы бар бірінші орында болу жөніндегі мәселені ешқашан біржолата, түпкілікті шешіп бере алмайды. Оларды бір-бірімен үйлестірудің кез келген нақты жобалары, қаншалықты нәтижелі болып шықса да, тарихи болашақтың перспективасында салыстырмалы сипатқа ие болмай қала алмайды. Тарихтың бірде ондай, бірде басқадай тұтыну қажеттігінің тізбектері болып келді, болып та отыр, шамасы, алдағы кезде де бола беретін шығар. Ал олардың ішінде біреуі өзі туралы өте өткір зәрулікпен және зор күшпен мәлімдей алады. Ондай тізбелердің орын ауыстыруы кезінде баламалық идеологиялық ұстанымдар мен бағдарламалар, сөз жоқ, қатарынан бой көрсетеді, баса назар аударылатын нәрселердің өзгеруі, айтыс-тартыстар мен шиеленісті жағдайлар болмай қоймайды.

Бұған дейін өзін-өзі ақтаған және берік орныққан демократиялық процедуралық шаралар нақты жағдайлардағы шиеленістерді елеулі түрде бәсеңдете алады. Бірақ тап сондай басқа да шиеленістерден, жаппай көңіл-күй жағдайларының күрт өзгерулерінен, шектен тыс құштарлық пен ашу қысқан сәттердегі ұстамсыз әрекеттерден, әртүрлі қателіктер мен жаңылыстардан, бюрократия түріндегі, сондай-ақ охлократия түріндегі беделге салып, белден басудан, әлеуметтік патологияның кеңінен тараған түрлерінен (маскүнемдік, нашақорлық, психикалық жүйке аурулары, қылмыс жасаушылық, лаңкестік әрекеттер) кепілді түрде сақтандыра алмайды. Сондай-ақ адамдар өмірінің өркениеттілігін және әл-ауқат дәрежесін арттыру үшін бұрын-сонды болып көрмеген мүмкіндіктерін жасап берген ең жоғары деңгейдегі технологиялардың қол жеткен табыстарының өзі де жаңадан пайда болатын өткір проблемаларды, алапат апаттарды тудырып, жеке адамдардың, әртүрлі топтардың, тіпті бүкіл адамзаттың тұтас алғандағы тағдырына төнетін қауіп-қатері болатын салдарларға соқтыруы ғажап емес. Бүгінгі таңда психикалық тұтас тұлға ретіндегі жеке адамның және кәдімгі өркениеттің өзінің де өмір сүру мүмкіндігі қыл үстіндегі қауіпті жағдайда тұрғанын егжей-тегжейлі баяндап жатудың қажеті бола қоймас. Ал, менің ойымша, өркениеттің апатқа ұшырап, біржола жойылу мүмкіндігі алдағы кезде де сақтала беретін болады. Сөйтіп, ол тарихтың ақыр соңының жан түршігерлік мән-мағынасына ие бола алады, барлық идеологиялық ала ауыздық атаулы сонда ғана біржола жойылады.

Міне, мұндай жағдайлар менде бұрынғы қай кездегіден болса да, аса қатерлі кәміл сенім ұялатады. Өйткені өзіңнің үміт артып, сеніп келген идеологияң «қоғамның түпкілікті тиімді түріне» қол жеткізеді, сол арқылы адамзаттың интеллектуалдық ақыл-ой және идеялық ізденісінің тарихы біржола аяқталатынын көрсетеді. Менің көзқарасым бойынша, идеологияның менменшіл көкірек танытуының, өзіне-өзі асыра сенушілігінің, өз күшін тым асыра бағалауының қандай түрі болса да, идеологиялық догматизм мен жауыққан дәстүршілдікті айтпағанның өзінде, өте-мөте қауіпті.

Иә, адамзат қазірдің өзінде бұған дейін тарихтың сынынан өтіп, мақұлданған, өркениет тұрғысынан алғандағы жалпы маңызы күшті құндылықтарды, асыл мұраттарды, принциптерді жете тануға және бағалауға, сондай-ақ неғұрлым жүйелі түрде жүзеге асыруға өте-мөте мұқтаж. Бірақ сонымен қатар адамның өзіне-өзі сын тұрғысынан терең ой жүгірту қабілетін дамытуға деген, әдеттегі үйреншікті идеологиялық стереотиптерге, қалыптасқан көзқарас пен дүниені қалай қабылдаудың шеберіне қатысты «Декарттың күдігін» білдіруге әрқашан әзір болуға деген мұқтаждығы бұдан тіпті де кем емес. Сондай-ақ бұрын адамзат алдына қойылып көрмеген мүлде тың мәселелерді шешуге тура келген кезде немесе күтпеген жерден, кейде күшті үрей туғызатын қорқыныш түрінде пайда бола кететін мәңгілік проблемаларға душар бола қалған кезде оларды «Канттық» қабілетпен өнімді түрде көз алдына қайта-қайта елестете алуға әрқашан әзір болу қажет.

Ф.Фукуяма дүниені тұтас алғанда қолдануға болады деп айтатын «жаңаша ойлау» нобайы мазмұндық жағынан енді-енді ғана қалыптасып, бейнеленіп келе жатыр. Сондықтан да маған біртектес әмбебап мемлекеттің Фукуяма ұсынған негіздері, әсіресе оны қалай жүзеге асырудың нақты түрлері онша түсінікті емес. Өйткені бұл жерде де антиномия орын алып тұр ғой: бір жағынан, жеке адамдардың, топтардың, қауымдастықтардың, ұлттардың, елдердің мейлінше еркін байқалатын өзіндік дербес бітімі, алуан түрлілігі, өздерінің жекелеген мүдделерін қорғап қалуға ұмтылушылығы, ал екінші жағынан, тап сол жеке адамдардың, топтардың, қауымдастықтардың, елдердің біртұтас бірлесіп әрекет етуге деген, өздерінің бір-бірімен бұрынғыдан да бетер өзара терең де тығыз байланыстарының негіздеріне арқа сүйеуге деген қажеттіктері, өздерінің жеке мүдделерін жалпы және әлемдік проблемаларды адамзаттың тұтас алғандағы өркениетінің мүдделеріне бағындыруға деген қажеттіктері де бар.

Сөйтіп, мен бұл қажеттіктердің қай-қайсысының болса да басымдылығын біржола айқындап беретін, оларды бір-бірімен түпкілікті үйлестірудің ең соңғы түрін ұсынатын идеологияның қандай екенін көз алдыма елестете алмаймын. Солай бола тұрса да, Фукуяма жиі-жиі еске ала беретін «жалпы еуропалық рыноктың» үлгісін өте қызықты әрі мәнді деп санаймын.

Өзімнің идеологияма және өз елімнің қазіргі басшылығының идеологиясына толық қанағаттану маған ұлттық немесе аймақтық снобизмді (еліктегіш көрсеқызарлық) дамыту үшін, «Өркениеттің алдыңғы қатарлы авангарды» (Фукуяманың бұрыннан белгілі ассоциялар тудыратын сөз қолданысы) роліне қызмет бабында үміттену үшін, сонымен қатар басқа елдердің тәжірибесіндегі бірегей әрі өркениетті-өнегелі саналатын элементтерге деген қызығушылықты жою үшін, ақырында өз мемлекетінің іс-әрекеттерін нағыз жанашырлықпен қолдап-қорғауға деген қатынастарды қалыптастыру үшін қолайлы жағдайлар жасайтын сияқты болып көрінеді. Мұның өзі тіпті оның өзге егеменді елдерге баса-көктеп — әрине, «игілікті асыл мұраттарды жүзеге асыру жолындағы әрекет» деген сылтаумен — әскер кіргізуге дейінгі әрекеттерін де қорғауға итермелейді. Біз ондай алдап-арбап, қызықтыра еліктіретін әрекеттердің қаншалықты қауіп-қатерге толы екенін жақсы білеміз. Мұны Ф.Фукуяма да білетін болар деп үміттенемін. Дегенмен де мені күдіктендіре, сақтандыра қарауға мәжбүр ететін бір нәрсе — оның, Фукуяманың, ұлтшылдық пен экспансионизмнің қауіп-қатерін нақты өз өмірімізден емес, әлдебір «өзге жақтағы дүниелерден» және өз елінің өткендегі тарихынан ғана көруі.

Ф.Фукуяманың таңдаған жанры өзінің ақыл-ой ағымынан күтпеген жерден жалт беріп, бұрылып кетуіне және оны қайдағы бір оғаш пікірге ұрындыруға бейім. Оның мақаласы өзінің сарыны жағынан негізгі бөлігінде өте-мөте оптимистік сипатта бола тұрса да, аяқталуы пессимистік торығуға толы. Былайша айтқанда, «Жасай берсін!» деп басталып, «Жатқан жері жайлы болсын, иманды болғай» деп аяқталады. Адамзаттың «тарихтан кейінгі» болмысының іш пыстырарлық көңілсіздік пен зерігу және қаңыраған рухани бос қуыс тақырыбының сарыны естіліп тұрады. Рас, егер біз тереңірек ойланатын болсақ, мақала сарынының тап әлгіндей өзгеруі психологиялық және логикалық жағынан әбден табиғи нәрсе болып табылады. Оптимизмнің ен жоғары деңгейіне жеткеннен кейін идеологияландырылған сана пессимистік түңілушілікке соншалықты ерекше оп-оңай беріледі.

Менің идеологиялық, дәлірек айтқанда, идеологияландырылған оптимизмге қарсы болу себебім, міне, сондықтан. Мен ізгі ықыласты оптимизм мен ақыл-ойды құптаймын. Ал ондай ақыл-ойдың кез келген идеологияда, кез келген елде түбегейлі қайта құру қажеттігі туа қалған кезде әрқашан әзір тұруы, барынша батылдық танытып, жаңашылдықты қолдап шығуы, сонымен қатар тарихтың болашағы туралы мәселені шешуге келгенде өте сақ болуы тиіс. Тарихтың кұшағы сан алуан сценарийлер үшін әрқашан ашық. Бұл ретте, Ф.Фукуяманың жасаған көріпкелдік болжамына қарамай, ол, бізде жиі айтылатынындай, оны зерттеу «ешқашан зеріктірмейді».

Тәржімалаған Мыңбай Ілес





ФРИДРИХ АВГУСТ фон ХАЙЕК

(1889-1992 жж.)

Ф.А. ХАЙЕК 1899 ж. 8 мамырда, Венада туды. Вена университетін бітіргеннен кейін оған сол университеттің құқықтану докторы және саяси ғылымдар докторы ғылыми атақтары беріледі, ол мемлекеттік қызметте біраз уақыт жұмыс атқарады. 1927 ж. ол (Л. фон Мизеспен бірге) Австрияның экономикалық, зерттеулер институтының негізін қалап, оның алғашқы директоры болады, оның басқаруымен институт экономикалық, кезеңдерді зерттеу жөніндегі алғы шептегі еуропалық орталыққа айналады. Хайек 1929 ж. жарияланған мақалаларының бірінде, кейінірек «30-жылдардың Ұлы Дағдарысы» деп аталған, АКШ экономикасында дағдарыс туындайтыны жөнінде алғашқы болжам жасады.

1931 ж. ол Лондон университетінен шақыру алып, Лондонның экономика мектебінде дәріс бере бастайды. 30-жылдары Хайектің экономикалық, теория жөніндегі басты еңбектері бірінен соң бірі жарияланып, ғылыми әлемде кеңінен танымал болады. Ол (Л. фон Мизеспен бірге) саяси экономикадағы «неоавстриялық» деп аталатын бағыттың басшыларының бірі ретінде таныла бастайды. Сол жылдардағы Хайектің зерттеулері, негізінен, экономикалық, кезең, капитал теориясы мен ақша теориясының мәселелеріне арналатын. Бұл жылдары Хайек, капиталистік экономиканы мемлекеттік-монополиялық реттестіруі теориясының авторы — Дж.Кейнске қарама-қарсы тұрды.

1940 жылдардың ортасында Хайек өзі пайымдағандай, ең қауіпті қарсылас — социализммен тайталаса бастайды. Ол белгілі мөлшерде өзінің келешектегі өмірінде бет бұрушы рол атқарған «Құлдыққа апаратын жол» атты кітабын жариялайды. Хайектің таң қалысына қарай, кітап бестеллерге айналды (кейінірек ол көптеген рет қайта басылып, әлемнің жиырма тіліне аударылды). Ол көптеген салмақты ғалымдар мен ойшылдардың назарын аударып, Дж. Кейнстің және И.Шумперттің, К.Яснерстің және Дж. Оруэллдің тілектестік пікірін тудырды («Құлдыққа апаратын. жолдың» «1984» кітабына әсері тигені сөзсіз). Дегенмен де прогресшіл зиялы қауым Хайекті нағыз остаркизмге ұшыратты. (...)

Кітаптың әрқилы пікір туындатуы Хайекті 1947 ж. рухы жақын экономистер, философ, тарихшылар, құқықтанушылар, саясатшылар және көсемсөзшілердің арасындағы «үмітін жоғалтқан» либералдардан тұратын «Мон-Пелерип қоғамын» құруға итермелейді.

«Құлдыққа апаратын жол» «ерте» және «кейінгі» Хайектің арасындағы меже деп айтуға болады. 40 жылдардың ортасында оның ғылыми қызметінің бағыты өзгеріп, экономикалық, теория саласындағы ізденістерінен әлеуметтік-философиялық тұғырдағы жалпы зерттеулерге көшеді.

Ф.Хайектің ғылыми және ұстаздық қызметінің мазмұны әрқилы: 1950 ж. ол Чикаго университетінің (АҚШ) әлеуметтану және этика ғылымының профессоры, 1962 ж. — Фрейбург университетінің (ФРГ) экономикалық, саясат профессоры, 1963ж. — Зальцбург университетінің (Австрия) кеңесші-профессоры, ал 1977ж. Фрейбургке қайта оралады.

1950-1960 жж. — Хайектің өміріндегі ең қиын кезеңге жатады. Оның экономикамен байланыс жігі ажырай бастайды; қалған ғылыми әлем үшін жеткілікті түрді одиозды тұлға болып қала береді. Бірақ 1974ж. Ф. Хайекке экономика саласындағы үлесі үшін Нобель сыйлығы тағайындалады (ол кезде ол 75-ке толған болатын), бұл ол үшін мүлдем тосын болатын. Дегенмен Хайектің идеяларына қызығушылықтың оянуы тек осымен байланысты емес. 1970 жылдарға сәйкес келген, макроэкономикалық жоспарлаудың кейсиандық саясатының тоқырауға ұшырауы, Хайектің күні бұрын жасаған ескертуінің дұрыстығын дәлелдеді: кейсиандық амалды қолдану — бейбіт әлем үшін мүлдем тосын, өсім қарқынының дамуымен және ауқымды жұмысшылықпен қатар (стагфляция феномені), глобалды қымбатшылыққа әкеліп соқты. Хайек кейсиандыққа дүркін шабуыл жасап, неоавстриялық экономикалық, теорияны қайта жаңғыртуға кірісті. Оның парламенттік реформалар мен ақшаны денационализациялау жөніндегі жобалары үлкен серпіліске ие болады. Батыс елдерінің экономикалық, саясатындағы өткен онжылдықтағы жалпы бетбұрысына көбінесе Ф.Хайектің ойларымен дем берілген еді.

Хайек сексеннен асқанда, оның жаңа «Залалды менменшілдік: социализмнің жаңылыс табуы» (1988) атты, қазіргі заманғы либерализмге жасалған манифесті ретіндегі қорытынды дерлік кітабы шығады.

1970 жж. Хайек мемлекеттік басқарудың кейсиандық әдісінің қирауына, 1980 жж. — «шынайы социализмнің» дағдарысына куә болды, оның бірде-бірі ол үшін тосын болған жоқ. Оның көзінше жеке тәуелсіздік және ерікті ынтымақтастық, жеке меншік пен нарық, құқықтық мемлекет және шектелген үкімет сияқты, классикалық либерализмнің құндылықтары — екінші демге ие болған, интеллектуалды климатта өзгерістер болды. Ф.Хайек 1992 жылы 95 жасында қайтыс болды, ол ақырғы күндеріне дейін өз есінде болып, шығармашылық белсенділігін сақтады.

«Құлдыққа апаратын жол» («The Road to Seldom», 1944) кітабы — Нобель сыйлығының иегері, австриялық экономист Фридрих Август фон Хайекке әлемдік даңқ әкелген ең танымал кітабы болып табылады. Онда нарықтық тәртіп және орталықтандырылған жоспарлау сияқты — әлеуметтік өмірдің екі балама әдісі зерттеледі.

Ф.Хайек қалжыңдап, өз өмірімде бір жаңалық ашып, екі өнер ойлап таптым дейтін. Өзінің ашқан жаңалығы деп, ол шашыраңқы білім концепциясын (ол сонымен қатар оны классик-экономистердің еңбек бөлінісі концепциясына сәйкес — білім бөлінісі концепциясы деп атайтын). Ал өзінің «өнертабысына» Хайек ақшаны денационализациялау және ерекше түрдегі екі палаталық парламенттің жобасын жатқызатын. Бұндай парламенттің жоғарғы палатасы Хайектің тұжырымы бойынша, азаматтық құқық, қылмыстық құқық және басқа салалар үшін «әділ мінез-құлық тәртіптерін анықтап», тек қана заң шығарумен айналысса, төменгісі — мемлекеттік басқарудағы істердің өздерін басқарып, бюджет, қорғаныс сыртқы саясат сияқты мәселелер бойынша «нұсқаулықтар» шығарумен айналысар еді. Хайектің тұжырымы бойынша, қызметтердің бұндай бөлінісі заң шығарушы үрдісті мүдделі топтың бұрмалаушы қысымынан құтқарар еді.

Фридрих А. Хайек

ҚҰЛДЫҚҚА АПАРАТЫН ЖОЛ

II. ҰЛЫ УТОПИЯ

Социализм либерализмді ығыстырып, бүгінгі көптеген ілгерішіл қайраткерлердің ұстанатын доктринасына айналды. Бұл ұлы либералдық ойшылдардың коллективизмнің нәтижелері туралы ескертпелері ұмтылғандықтан емес, адамдарды бұл нәтижелер тура керісінше болады деп иландырғандықтан болды. Бір қызығы — бұл әрқашан еркіндікке төнген қауіп ретінде қабылданып, өзін Француз революциясының либералшылдығына қарсы бағытталған реакцияшыл күш ретінде ашықтан-ашық көрсеткен бұл социализм, жаппай мойындаушылыққа — дәл осы еркіндік жалауының астында ие болды. Социализм әу баста авторитарлық болғанын енді ешкім есіне де алмайды. Қазіргі заманның социализмінің негізін қалаған француз ойшылдары, идеяларды тек өктемдіктің көмегімен ғана іске асыруға болады деп сенетін. Социализм олар үшін иерархиялық негізге қаланған қоғамды қайта ұйымдастырып, күштеп «рухани үкімет құру» арқылы, «революцияны аяғына дейін жеткізу» болатын. Ал еркіндікке келсек, социализмнің негізін қалаушылары ол туралы тура пікір айтатын. XIX ғасыр қоғамының ой бостандығын барлық бәленің басы деп санайтын. <...>.

Тек 1848 ж. революциясының алдында болған ірі демократиялық ағымдардың ықпалы арқылы ғана, социализм еркіншіл күштермен одақтасуға енді ұмтыла бастады. Бірақ жаңаланған «демократиялық социализмге» өзінің өткен шағына байланысты күмәндарды сейілту үшін, бірталай уақыт қажет болды. Сондай-ақ, заты дарашыл институт болғандықтан, ол социализммен бітіспес қарама-қайшылықта болды. <...>.

Бұл күмәндарды сейілту үшін және еркіндікті аңсау сияқты саяси себептерге қатысы бар екендігін көрсету үшін, социалистер енді жиі-жиі «жаңа еркіндік» ұранын қолдана бастады. Социализмнің орнауын, енді қажеттілік патшалығынан еркіндік патшалығына секіру деп түсіндіре бастады. Ол болмаса тартыспен жеткен саяси еркіндіктің «құны болмайтын» «экономикалық еркіндікті» әкелуі тиіс болатын. Еркіндік жолындағы соғысты ақырына дейін тек, саяси еркіндікке қол жеткізу - әншейін алғашқы қадамдарының бірі болып табылатын, социализм ғана жеткізуге қабілетті. <...>.

«Еркіндік» сөзінің мағынасында тұжырымдар салмаққа ие болу үшін жасалған, көзге әрең еленетін өзгеріске ерекше ден қойған жөн. Саяси еркіндіктің ұлы қуаттаушылары үшін бұл сөз адамның басқа адамдардың күштеуінен және озбырлығынан ада болуын, билеп-төстеушілердің үкіметіне бағынуға мәжбүрлеп, тұлғаға ешбір таңдау бермейтін тұсаулардан арылуын білдіреді. Ал жаңа уәделенген еркіндік — бұл қажеттіліктен еркін болу, бірі үшін — айтарлықтай, басқалары үшін — мардымсыз болса да, әрине, әр біріміздің таңдау еркіндігімізді шектейтін жағдайлардың тұсауынан арылуды білдіреді. Адам шын мәнінде еркін болуы үшін «тән қажеттілігінің шексіз әмірін» жеңіп, «экономикалық жүйенің кісенін» бұзуы керек.

Бұл түсініктегі еркіндік, әрине, үкімет пен байлықтың басқаша атауы ғана болып табылады. Бұл жаңа еркіндікке уәде беру, социалистік қоғамда материалдық молшылықтың адам айтқысыз өсуіне беретін жауапсыз уәдемен жиі ілесетінімен, экономикалық еркіндік көзі - өзіміздің тіршілік мәніміздің табиғи кедейшілігін осылай жеңуге негізделмеген-ді. Шын мәнінде уәде қазіргі кезде адамдар арасындағы таңдау мүмкіндіктерінің арасындағы қатаң ерекшеліктер жойылады дегенге негізделген еді. Жаңа еркіндіктің талаптары осылайша, ертедегі байлықты тең үлестіруге деген талапқа саяды. <...>.

Еркіндікке уәде беру, әрине, адамдардың жүрегіне социализм еркіндік әпереді деген сенімділік ұялатқан, социалистік уағыздың күшті қаруына айналғаны рас. Егер бізге уәде еткен Еркіндікке апаратын Сара жол, шын мәнінде, Құлдыққа апаратын Қара жол болып шықса, қасіреттің қасіреті шегіне жетер. <...>.

Бірақ ақырғы жылдары соцализмнің бұрыннан бері айтылып ұмытыла бастаған кездейсоқ зардаптары жаңа күшпен, тіпті жан-жақтан қаулай естіле бастады. Бақылаушылар бірінен соң бірі фашизм мен коммунизм арасындағы жан түршігерлік ұқсастықты ерекшелей бастады. <...>.

Жас коммунисті фашиске немесе, керісінше, фашисті коммуниске айналдыру қаншалықты жеңіл екендігі Германияға, әсіресе екі партияны қоса уағыздаушылардың арасында жақсы мәлім болатын. Ал ағылшын және американдық университеттердің оқытушылары 30 жылдары көптеген студенттер Еуропадан қайтып келе жатып, өздерін коммунист әлде фашист екендігін толық білмей, есесіне батыстың либералды өркениетін жек көретінін анық білгенін есіне алады.

1933 жылға дейін Германияда, ал 1922 жылға дейін Италияда коммунистер мен нацистер (сәйкес фашистер) басқа партияларға қарағанда, бір-бірімен жиі-жиі қақтығысатыны аса таңғалдырмайды. Олар белгілі бір түрдегі санасы бар адамдар үшін күресіп, бір-бірін иттің етіндей жек көретін. Олардың ісі олардың шындыққа қаншалықты жақын екендігін көрсетеді. Олар өздеріне еш қатысы жоқ және қайта иландыруға деп мүлде үміттенбеген де, ескі ұстанымдағы либералды өзінің басты жауы деп санайтын. Егер коммунист үшін ұлтшыл, ал ұлтшыл үшін коммунист және екеуі үшін соцалист келешектегі рекрут немесе бұрыс бағытталған, бірақ қажетті қабілеттері бар адам болса, бас еркіндігіне шынымен сенетін адаммен ешқайсысы да ымыраға келе алмайтын. <...>.

Социализмнің фашизмге қарай дамуын жақын арақашықтықтан бақылаған адам үшін осы екі доктринаның байланысы бара-бара айқындала түсті. Тек демократиялық елдерде ғана көпшілік адамдар бұрынғыша, социализм мен еркіндікті біріктіруге болады деп санайды. <...>.

Демократиялық социализм — ақырғы буынның ұлы утопиясы — қол жетпес сағым ғана емес, бұны іске асыруға бағытталған әрекеттердің барлығы күтпеген нәтижелерге әкеліп, бүгінгі жақтастары үшін мүлдем жарамсыз болып табылады. <...>.

ІІІ. ДАРАШЫЛДЫҚ ЖӘНЕ ҰЖЫМШЫЛДЫҚ

<...>. Әрі қарай жылжымас бұрын біздің қоғамымызда орын алып отырған, және ешкімнің қалауында болмаған нәрселердің пайда болуына айтарлықтай ықпал еткен бір жаңсақтықты анықтай кеткен жөн. Бұл жаңсақтық «социализм» түсінігінің өзіне қатысты. Бұл сөзді жиі әлеуметтік әділеттіліктің идеалдарын, теңдік, әлеуметтік қорғаныс немесе социализмнің түпкі мақсатын белгілеу үшін қолданады. Бірақ социализм — бұл тағы да, өз көмегімен бұл доктринаның жақтастары осы мақсаттарға жетуге үміттенетін, жаңа әдістер, және көптеген беделді адамдардың пікірінше — тиімді және аса қажетті әдіс болып табылады. Бұл мағынадағы социализм жеке кәсіпкерліктің, өндіріс құралдарына жеке меншіктің жойылуын және орнына табыс алу үшін жұмыс істейтін кәсіпкердің орнына орталықтандырылған жоспарлаушы мекемелер болатын «жоспарлық экономика» жүйесін құру дегенді білдіреді. <...>.

Өздерін социалистер деп атайтын көптеген адамдар бұл атаудың бірінші мағынасын ғана ескереді, немесе оның түпкі мақсаттарына жету қажеттілігіне шын сенеді, бірақ олардың бұл мақсатқа қалайша жету мүмкін екендігі оларға бәрібір, немесе олар бұны түсінбейді. Бірақ социализм бұл тек қана үміт емес, саяси қызмет саласы болып табылатындары үшін — бұл үміт қана емес, осы доктринаға тән қазіргі замандық әдістер ретінде де, мақсаттың өзіндей маңызды болып табылады. Екінші жағынан, социализмнің мақсаттарына социалистердің өзінен кем сенбейтін адамдар да бар, бірақ олар социалистік әдістерден адамзаттың басқа құндылығына төнген қауіпті байқайтындықтан,

бұны қолдауға құлықсыз. <...>.

Әлде, басты қателік көптеген адамдар үшін, ең алдымен, мақсат, идеалды білдіретін «социализм» атауын нақты әдістерді сипаттау үшін қолдануда жатқан шығар. Мүмкін әртүрлі мақсаттарға жету үшін қолданылатын әдістерді «коллективизм» атауымен белгілеп, социализмді оның көптеген түрінің бірі ретінде қарастырған дұрысырақ шығар. Дегенмен көпшілік социалистер үшін коллективизмнің тек бір түрінің өзі шынайы социализмнің өзі болып табылғанымен, біз социализм — коллективизмнің жеке жағдайы және коллективизм үшін дұрыс болғанның барлығы, социализмге де қатысты болатынын еске сақтаған жөн. <...>.

«Жоспарлау» идеясының танымалдығы, ең алдымен, өзіміздің әрекетіміздің салдарын алдын ала болжауға мүмкіндік беретін, біздің ортақ мәселемізді мүмкіндігінше ұтымды шешуге деген өте түсінікті ұмтылыспен байланысты. Бұл жағынан толықтай фаталист болып табылмайтын әрбір адам «жоспарлы» ой саралайды. Және кез келген саяси әрекет — жоспарлау (ең болмағанда солай болуы тиіс) акті, жақсы немесе жаман, даналық немесе данасыз, қырағы және артын ойламайтын болса да — жоспарлаудың өзі. Өзінің жоспарлаумен тікелей байланысты жұмыс бабымен адамның қызметін зерттеуге еті үйренген экономистің бұл түсінікке қарсы айтып, қосары жоқ. Бірақ біздің жоспарлы қоғамның жігершілдері бұл атауды мүлдем басқа мағынада қолданады. Олар егер біз пайда мен игіліктерді белгіленген стандарттарға сәйкес қолданғымыз келсе, жоспарлауды қолдануымыз керек дейді. Жоспарлаудың қазіргі замандық теорияларына сүйенсек, өзінің мүшелерінің жеке жоспарларымен бағытталатын, төңірегінде атқару қызметінің әртүрлі үрдістері өтіп жататын рационалды жүйені жасау аз. Бұндай теориялардың авторлары бұндай либералды жоспарлауды мүлдем жоспарлау деп санамайды, бұл жерде шынымен де, әркім нені алатынын нақты қарастыратын, ешқандай жоспарлау жоқ. Бірақ біздің жоспарлауды жақтаушыларымыз, белгілі бір мақсаттар белгілі бір түрде іске асуы үшін, коғамдық қорлар қалайша «саналы түрде» пайдаланатыны бірыңғай сипатталған, осындай бір жоспарды іске асыратын экономикалық қызметтің барлығын орталықтан басқаруды талап етеді.

Жоспарлаудың жақтаушылары мен олардың қарсыластарының арасындағы бұл дау, нәтижесінде, қоғамды ұйымдастырудың түрін зерделі түрде таңдауымыз керек пе деген сауалды да, өзіміздің ортақ істерімізді жоспарлаудағы жүйелі саралау мен болжауды қолдану қажеттілігі туралы сұрақты да қозғап отырған жоқ. Сөз осының барлығын ең тиімді түрде қалай іске асыру қажет екендігі туралы ғана қозғалып отыр: үлкен билікке ие болған субъект өзінің қызметін өздері жоспарлайтын тұлғалардың білімдері мен бастамаларын жинақтайтын жағдайларды құруға ұмтылуы тиіс пе, әлде өзіміздің қорларымызды тиімді түрде қолдану орталықтандырылған ұйымсыз және қандай да бір құрастырылған жоспарға сәйкес қызметтің барлық кезеңдерін басқару мүмкін емес пе деген сұрақ туындайды. Барлық партияның социалистері жоспарлау деп тек екінші типтегі жоспарлауды санайды, және бұл атаудың мағынасы бүгін басым мағына болып табылады. <...>.

Либералдар бәсекелестікті жоғарыдан басқарумен алмастыруға мүлдем қарсы. Олар бәсекелестікті әдетте тиімдірек болғандықтан емес, ең алдымен күштеп қол сұғудан ада қылып, қызметті ішкі жағынан реттеуге мүмкіндік беретіндіктен таңдайды. <...>.

Мүмкін, толықтай орталықсыздандыру мен еркін бәсекелестікке, абсолюттік орталықтандыру мен жаппай жоспарландыруға да ұмтылу қажет емес шығар. Мүмкін, қандай да бір сәйкес жол іздеу қажет шығар. Бірақ бұл жерде саналы ойдың дұрыс жол көрсетпесі рас. Бәсекелестік реттеудің қандай да бір түріне келіссе де, оны өндірісті ұйымдастыру факторы ретінде әлсіретпейінше, жоспарлаумен біріктіруге мүлдем болмайды. Өз кезегінде жоспарлау да, айтарлықтай нәтижелерге жету үшін аз мөлшерде ішуге болатын дәрі де болып табылмайды. Және бәсекелестік те, жоспарлау да, егер оларды кесіп-пішілген күйінде қолданса, өзінің күшін жояды. Бұл бірдей мәселенің сәйкес шешім түрлері болып табылады, оларды араластыру шығындарға ұшыратады, немесе біреуін ғана қолданғандағы нәтижелерге қарағанда, мүшкілдеу нәтижелерге апарып соғады. Бұны басқалай да айтуға болады: жоспарлау мен бәсекелесу тек — бәсекелестікке қарсы жоспарлау емес, бәсекелесу жолындағы жоспарлау жолында ғана біріктіріле алады.

Бұл ой мен үшін түбегейлі болып табылады. <...>.

VIII. КІМ КІМДІ?

<...> Бәсекелестікке қарсы айтылатын тағылатын айыптардың бірі — оны «соқыр» деп жазғыратыны қызық. Осыған байланысты, ежелгілікте әділеттілік патшайымының да көзі соқыр болғанын айта кеткен жөн. Бәсекелестік пен әділеттіліктің арасында басқа ортақ нышан табылмаса да, ол күмән тудырмайды: олар бет-жүзге қарамайды. Бұл кімге сәттілік тиіп, кімнің үміті үзілетінін, сыйлықтар мен айыптар кейбірінің нақты адамдардың артықшылықтары мен кемшіліктері туралы түсінігіне қарай үлестірілмейтінін, сондай-ақ заңды қабылдай отырып, нақты бір адамның оны қолданып ұтатынын немесе ұтылатынын айту мүмкін емес екенін білдіреді. Оның үстіне, кей кезде бәсекелестікте сәттілік пен кездейсоқтық нақты адамның тағдырында, оның шеберлігі немесе болжаушылық сияқты жеке қабілеттерінен артып кететін тұстары да бар.

Бүгін біздің алдымызда тұрған таңдау — бұл қандай да бір әмбебап стандарттарға сәйкес, барлығы өзінің қоғамдық игіліктердегі өз үлесін алатын жүйе мен индивид алатын игілік үлесі, қандай да бір жағынан кездейсоқтыққа байланысты болатын жүйе арасындағы таңдау емес. Шын сәйкес шешім — адамдардың кішігірім тобының ырқына берілген игіліктерді үлестіру, және бір жағынан, адамның қабілеттері мен кәсіпкерлігіне байланысты, екінші жағынан, кездейсоқ жағдайларға тәуелді үлестіру болып табылады, және бәсекелестік жағдайларда, шынымен де, мүмкіндіктер бірдей болмағанымен, бұндай жүйе «бастау сәтінің» мүмкіндіктері туындайтын табиғи айырмашылықтарды түзетін, жеке меншікке және оның мұрагерлігіне (бұл дәл сондай шарасыз болмаса да) негізделсе де, бұл істің мәнін өзгертпейді. Мүліктік айырмашылықтарды да сақтай отырып, ешкімнің пікіріне жалтақтаусыз-ақ тағдырды тағы бір сынап көруге мүмкіндік беретін бәсекелестіктің кескінсіз сипатын да сақтай отырып, мүмкіншіліктің теңсіздігінің тігісін қалай да жаттықтыруға қол жетіп жатады.

Әрине, бәсекелестік қоғамда кедейлерге қарағанда, байлардың жолы ашық. Дегенмен бұл жерде кедей адам жоспарлы экономикасы бар мемлекеттің жайлы жағдайының өзінде өмір сүретін адамға қарағанда, едәуір еркінірек сезінеді. Бәсекелестік жағдайында қандай да бір мұраға ие болған адамға қарағанда, кедей үшін кенеттен байып кету мүмкіндігі азырақ болғанымен, бәсекелестік қоғам барлығы тек өзіне байланысты және бақытты сезіну үшін оған ешқандай үкімет кедергі келтіре алмайтын жалғыз қоғам болып табылады. Тек еркінсіздік деген не екенін мүлдем ұмытып барып, біздің еліміздің кәсібі жоқ және жалақысы төмен жұмысшысының өзі Германияның көптеген кәсіпкерлеріне және Ресейдің ақысы жоғары инженерлеріне қарағанда, өзінің тағдырын өзгертуге шамасы молырақ екенін көрсететінін байқауға болады. Егер сөз жұмыс орнын немесе тұрғылықты жерін ауыстыру, сенімдер мен бос уақытты өткізу туралы қозғалып отырса, барлық бұл жағдайларда өз мақсатыңа жетуде көп нәрсені құрбан етуге тура келсе де, бәсекелестік қоғамдағы адамның алдында ала алмас қамал жоқ, және өз өміріне үкімет рұқсат етпеген өзгерістерді енгізу үшін бостандығынан айырылу мен денеге жарақат алу дегенді білдірмейді.

Социалистер өзінің идеалын іске асыру үшін меншіктің табысын қысқартып, еңбек пайдасын осы деңгейде қалдырудың өзі жеткілікті дегенде, рас айтады. Бірақ олар жеке тұлғалардың өндіріс құралдарын тартып алып, оны мемлекетке табыстағанда біз мемлекетті, барлық, табысты үлестіруге мәжбүр қылатын жағдайға тап қылатынымызды мүлдем естен шығарады. Осылайша «жоспарлау» мақсатында берілген билік шексіз болмақ. Және бұл жерде, билік тек бір қолдан екінші қолға көшеді деп ойлау әсте қате. Бұл үкімет өзімізге бейтаныс, бәсекелестік қоғамда ешкім иеленбегендіктен, жаңа типтегі үкіметке айналады. Меншік бір-біріне тәуелсіз әрекеттенетін, көптеген әртүрлі иелерге тиесілі болғанда, олардың бірде-бірі табысты және адамдардың қалпын анықтауға деген төтенше құқықты иеленбейді. Меншік иесінің әрі кеткенде істей алатыны — басқаларға қарағанда тиімдірек жағдайды ұсына алады.

Біздің буынымыз — жеке меншік, осы меншіктің иесі болып табылатындар үшін ғана емес, оның иесі болып табылмайтындар үшін де еркіндіктің басты кепілі болып табылатынын айтатын қарапайым ақиқатты мүлдем ұмытқандай. Сондықтан өндіріс құралдарының үстінен жүргізілетін бақылау өзара байланыспаған көптеген меншік иелерінің арасына үлестіріліп, біздің үстімізден ешқайсысы тұтас билік жүргізе алмайды, және жеке тұлға ретінде біз шешімдер қабылдап, өз бетімізше әрекеттене аламыз. Бірақ барлық өндіріс құралдарын, ол диктатор болсын, немесе номиналды «бүкіл қоғамның өкілі» болсын, бір қолға жинақтаса, біздің мойнымызға сол сәтте абсолюттік тәуелсіздіктің бұғауы салынады.

Қолында меншігі бар, осыдан оған жұмыс бере алатын бұл қоғамның басқа мүшелерінің ортасындағы меншігі жоқ, ұлттық немесе аймақтық азшылықтың өкілі, жеке меншік жойылып, ол ұлттық меншіктің иегері болып саналатындай жағдайға қарағанда, еркінірек болары рас. Өзіме көршілес тұратын менің жалдаушым болып табылатын мультимиллионердің менің үстімдегі билігі артында орасан зор күштеу құралы тұрған кішкене шенеуніктің билігінен әлдеқайда кем, және менің қай жерде қоныстанып, қайда қызмет атқаруым соның тілегіне байланысты болары рас. Бірақ маған қай жерде жұмыс істеп, қайда тұратыныма рұқсат керек пе еді. Байлардың қолында билікте болған әлем тек билеп-төстеушілер бай болатын әлемнен артық дегенді кім жоққа шығарады? <...>.

Барлық экономикалық құбылыстардың тығыз байланысуы алдын ала белгіленген аймақты жоспарлауға мүмкіндік бермейді. Нарық қатынасының еркіндігін шектеу белгілі бір шегіне жеткенде, ол шынымен де тегіс қамтитындай ауқымға жеткенше, біз бақылауды алысырақ таратуға мәжбүр боламыз. Жоспарлау аясын шектеуге мүмкіндік бермейтін осы таза экономикалық себептердің әсері, бақылаудың өсуіне қарай, бара-бара айқын сезілетін белгілі әлеуметтік және саяси үрдістермен беки түседі.

Индивидтің қоғамдағы тұғыры өзінікі жоқ күштердің әсерімен емес, бәсекелестік қарым-қатынастардың тепе-тендігімен емес, үкіметтің саналы шешімімен анықталатыны айқын болғанда, адамдардың өз жағдайына деген қатынасы да тура өзгереді. Өмірде өзі душар болғандардың пікірінше - әділетсіз тепе-теңсіздік және ақталмаған түңілу де әрқашан болады. Бірақ бұндай нәрселер саналы басшылық қағидасымен өмір сүретін қоғамда орын алса, адамдардың оларға деген көзқарасы мүлдем өзгеше болады. Әрине, егер ол өзіндігі жоқ күштердің нәтижесінде пайда болса, теңсіздікке шыдау әлдеқайда жеңіл. Және ол қандай да бір ойдың бөлігі болып келгенде, адамның намысына қаттырақ батады. Егер бәсекелес қоғамдағы фирма адамға оның қызметін енді қажетсінбейтінін айтса, бұл жерде, негізі, намыстанатын ештеңе жоқ. Әрине, ұзын-сонар жұмыссыздық басқа да психологиялық әсер қалдыруы мүмкін, бірақ орталықтандырылған басқаруды енгізу — олармен күресудің жалғыз жолы емес. Кез келген қоғамның қашып құтылмайтын жұмыссыздық немесе табыстарды қысқарту сияқты нышандары, үкіметтің саналы әрекеттерінің нәтижесінде емес, стихиялық үрдістердің нәтижесінде пайда болғанда, аса қорлық болып көрінбейді. Бәсекелестік жағдайындағы тәжірибе қандай ащы болмасын, өйткені ондағы жеке тұлғалар басқаларының нақты жұмыста ғана емес, жалпы пайдалылығына шүбә келтіріп сөгетіндіктен, жоспарлы қоғамда ол тәжірибе, әрине, одан да ащырақ болады. Адамның қоғамдағы тұғыры басқалардың тарапынан байланады.

Адамдар әрбірінің маңдайына жазылған тауқыметке бас иіп, бойұсынады. Бірақ үкіметтің қаулысымен келген ауыртпалықты қабылдау аса қиын екені рас. Өзіндіксіз құрылымның жай ғана тетігі болған жаман, бірақ өзің таңдамаған басшы мен өзің таңдамаған жерге жіпсіз байланған одан да қиын. Тағдырының басқалардың қолында екендігін сезінген сәттен бастап, адамның өз тағдырына деген наразылығы еселей түседі.

Әділет үшін жоспарлау жолын бастаған үкімет әрбір азаматының тағдыры мен хал-жағдайына деген жауапкершіліктен қашып құтыла алмайды. Жоспарлы елде біз, өзіміздің салыстырмалы жақсы тұрмыс халіміздің кездейсоқ себептерге емес, үкіметтің шешіміне байланысты екенін берік білетін боламыз. Және өзіміздің жағдайымызды жақсартуға жіберетін барлық күшіміз, басқаруға берілмейтін жағдайларды алдын ала болжауға ұмтылуға емес, басшылықтың рақымына ие болу үшін жұмсалатын болады. «Табыс пен данққа апаратын жол тек үкіметтің дәлізі арқылы өтетін» (бұл сөздер жас Дираэлиге тиесілі) мемлекеттегі, XIX ғ. ағылшын саяси ойшылдарының болжаған сұмдығы өздерінің түсіне мүлде кірмеген күшпен іске асады. Дегенмен тоталитаризмге қарай даму қадамын жасаған елдер үшін бұл мүлдем таңсық емес.

***

Мемлекет өз мойнына бүкіл экономикалық өмірді жоспарлау міндетін жүктеген сәттен бастап, әртүрлі индивидтердің және қоғамдық топтардың қажетті жағдайы туралы мәселе — басты саяси мәселеге айналады. Кімге не тиесілі деген сұрақты тек мемлекет шешетіндіктен, шенеуіктердің үкіметі болып табылатын мемлекеттік үкімет бұндай қоғамда адам ұмтылатын үкіметтің жалғыз түріне айналады. Оның шешімі, яғни көндіру аппараты өз қолындағы және көзқарасы үнемі басымдыққа ие болған адамның шешіміне тәуелді болатындықтан, бұл жерде саяси реңге боялмаған бірде-бір экономикалық немесе саяси мәселе қалмайтындығында.

Ұмытпасам, Лениннің өзі Ресейде Кеңес үкіметінің алғашқы жылдары социалистік қоғамның басты мәселесін білдіретін «Кім кімді?» деген әйгілі сөзді енгізген еді. Шынымен де, жоспарды кім жоспарлап, кім оны орындайды? Кім басқарып, кім бағынады? Кім басқалардың тіршілік қалыптарын белгілеп, өзі болса — өзінің қалауымен өмір сүреді? Бұны тек жоғары үкімет шеше алады.

Осыдан көп бұрын емес, бір американ саясатшысы лениндік анықтаманы кеңейтіп, «кімге, не, қашан және қалай тиесілі» екендігін кез келген үкімет шешеді деп айтқан еді. Қандай да бір жағдайларда бұл дұрыс та. Кез келген үкімет әртүрлі адамдардың жағдайына кез келген жүйеде өзіміздің тіршілігімізге үкіметтің ықпалы тимеген бірде-бір жағын таба қоюымыз екіталай. Үкіметтің әрекетінің шамасына қарай, ол «кімге, не, қашан және қалай тиесілігіне» ықпал етеді.

Осыған байланысты, екі ескертпе жасаған дұрыс. Біріншіден, үкіметтің нақты шаралары нақты индивидтердің мүддесін көздеуге міндетті емес. Екіншіден, үкімет адамның кез келген уақытта алатын нәрсесінің барлығын анықтайды, не болмаса ол белгілі уақытта адамдар алатын нәрсенің кейбірін ғана анықтайды, басқаша айтқанда, бұл үкіметтің шектеріне қатысты мәселе, оның шешіміне либералдық және тоталитарлық жүйелердің арасындағы айырмашылық тәуелді болады.

Осы екі жүйенің айырмашылығы толықтай «саясат пен экономиканы жасанды түрде болу» туралы ұлтшылдар мен социалистерді біріктіретін күңкіл сөздерден және «саясатты экономикадан жоғары қоюға» деген талаптардан сипат алады. Бұндай фразеология қазіргі экономикалық күштерге өз мақсаттарына жетуде үкіметтің нұсқауынан тысқары және тіпті үкіметтің саясатына қарама-қайшы да әрекеттенуге рұқсат беріледі дегенді білдірсе керек. Бірақ үкіметтің толық билік құруы экономикалық салада ғана емес, адамның барлық мақсаттарын, тіпті адамдардың қоғамдағы жағдайын да толықтай өзі басқару, осының барабар нышаны болып табылады. <...>.

Бірақ экономиканы, оны басқаруға алған үкімет, өзінің билігін әділетті бөлісудің қандай да бір мұратына қол жеткізу үшін де қолданатыны анық. Бірақ ол бұны қалай іске асырады? Қандай ұстанымдарды алға тартады? Бұл жерде туындайтын сұрақтарға саналы жауап таба ала ма? Және қоғамның жаңа иерархиялық құрылымы мен әділеттілікке ұмтылушылықты ақтайтын, зерделі адамдар қабылдай алатын құндылықтар өлшемі бар ма?

Бұл сұраққа шынымен анық жауап беретін қарапайым ереже, бір баршаға ортақ қағида бар, ол — тендік, барлық индивидтердің адам бақылауына жататын барлық нышандағы толық және сөзсіз тендік. Және адамдар өзінің ұмтылыстарын осы мұратқа бағыттаса, ол әділетті бөлісудің бұлыңғыр идеясына жеткілікті айқын мағына беріп, жоспарлаушы органдардың қолына жетекші тізгінді ұстатар еді. Туында толықтай және баршаға ортақ тендіктің ұраны жазылған социалистік қозғалыстың ешқайсысы да, қалың көптің арасында айтарлықтай қолдауға ешқашан ие болып көрген емес. Социализм тең емес, бұдан артығырақ тендікті, бұдан артығырақ әділ бөлісуді уәде еткен-ді. Социалистер өз күш-жігерлерін шындап жұмсаған үлкен мақсат — абсолюттік мағынадағы тендік емес, «бұдан артығырақ тендік» болып табылады.

Және бұл идеялар ұқсастау болғанымен, біздің қарастырып отырған мәселелеріміздің көзқарасы тұғырынан, олардың өте көп айырмашылықтары бар. Егер абсолюттік тендік қағидасы жоспарлау мәселесін анықтаса, «бұдан артығырақ, тендік» анықтамасы жағдайға көңілі толмағандығын білдіретін — таза бұрыс анықтама болып табылады. Біз толық тендікті мақсат ретінде қабылдауға дайын болмасақ, онда жоспарлау барысында туындайтын сұрақтарға біздің жауабымыз да табылмасы анық.

Бұл жай жаңылтпаш қана емес. Біз бұл жерде атаулардың ұқсастығының арқасында көзден таса қалып отыратын мәселенің мәніне жақын келдік. Шынымен, біз толық теңдік қағидасымен келісе отырып, жоспарлауға қажетті барлық сұрақтардың жауабын аламыз; ал «бұдан артығырақ тендік» анықтамасын қабылдай отырып, «қоғамдық игілік» және «баршаға ортақ жақсы тұрмыс» сияқты сөйлемшелердің мағынасының түбіне жетпеген сияқты, біз олардың бірінің жауабына жете алмаймыз. Бұл анықтама бізді қандай да бір индивидтер мен топтардың салыстырмалы құндылығын анықтауды қажет ететін, әрбір нақты жағдайда, шешім табу қажеттілігінен арылта алмайды, сөйте тұра, бұндай шешімнің кілтін де нұсқамайды. Осыдан, байлардан барынша көп нәрсені тартып алу туралы нұсқау өзімізге сабақ болатын, ең пайдалы нәрсе болып табылады, бірақ іс «олжаны» бөлісуге келгенде, бұрынды-соңды «бұдан артығырақ теңдік» анықтамасы мүлдем болмағандай, мәселе шиеленісе түседі. <...>.

Осыдан туындаған алапатты және жабайы қозғалыс көрегенді социалистер әдеттегідей, тәрбиелеу арқылы шешпекке ұмтылады. Бірақ бұл жерде тәрбие бере алатын не нәрсе бар? Бүгін біздер этикалық құндылықтар білімі туындамайтынын, және ешбір білім берумен адамдарды қоғам өмірінің барлық жақтарын саналы түрде реттеудің нәтижесінде туындайтын моралдық мәселеге деген бірдей көзқарасын қалыптастыру мүмкін еместігіне көзіміз жетіп отыр. Нақты жоспарды рационалды сенім емес, тек соқыр сенім ғана ақтай алады. Шынымен де, социалистер өздерінің алдына қойған мақсаттардың біртұтас дүниетаным мен біртұтас құндылық жүйесін талап ететінін ең алғашқы болып мойындайды. Олар біртұтас дүниетанымның негізінде массалық қозғалысты ұйымдастыруға талпына отырып, идеологиялық иландырудың жаңа тиімді құралдарын ойлап тапты, ал оны кейінірек ұлтшылдар мен фашистер ұтымды пайдаланған еді. <...>.

Социализмнің теориясы мен тәжірибесі, олар Маркстің догматикасынан ада болса да, қоғамды — капиталистер табы мен өндірістік жұмыскерлер табынан тұратын екі тапқа бөлудің, мүдделері бір салада жатқанмен, антагонистік болып табылатын ойынан бастама алады. Социализм ескі орта таптың тез жойылуына үнемі үміттеніп, кеңсе қызметкері мен машинистка, әкімшілік пен оқытушылар, саудагерлер мен ұсақ шенеуніктерден, сонымен қатар әртүрлі мамандықтағы төменгі разряд өкілдерінен тұратын жаңа орта таптың пайда болуын мүлде ойламаған еді. Белгілі бір уақыт бойы бұл тап жұмысшы қозғалысының көсемдерін беретін. Бірақ өндірістік жұмысшылардың жағдайына қарағанда, бұл таптың жағдайы төмендей бастағаны байқалысымен, жұмысшы қозғалысының мақсаттарының да тартымдылығы жоғалған еді. Олардың барлығы капиталистік жүйеге деген наразылық көрсету жағынан социалистер болып қалғанымен, және өздерінің әділеттілік туралы түсінігіне сәйкес материалдық игіліктерді таратуды талап еткенімен, бұл түсініктің өзі ескі социалистік партиялардың тәжірибесінен табылған нәрсеге мүлдем ұқсас емес. Ескі социалистік партиялардың бір кәсіби топтың жағдайын жақсартуға тырысып, сәттілікпен пайдаланған құралдары барлығын сүйемелдеуге келмейтіні анық. Сондықтан басқа таптардың тапталған мүддесін білдіретін бәсекелес социалистік партиялар мен қозғалыстар пайда болады. Фашизм және ұлттық социализм - бұл Италия мен Германияда бұл жаңа қозғалысты экономикалық жағынан орта таптан асып кеткен таптар қолдайтынын есепке алмасақ, орта тапқа арналған социализмнің бір түрі деген кеңінен таралған тұжырымның ақиқатқа лайық жері көп. Шынымен де, бұл көбінесе жаңа, өндірісте профсоюздық қозғалыспен туындаған, жұмысшы ақсүйектерге қарсы және лауазым-мансаптан жұрдай тап болып табылды.

Еркін мамандықтың аса табысқа кенелмеген өкілінің — университеттік білімі бар инженер немесе адвокаттың немесе жалпы «ой еңбегінің пролетарларының» машинист, термеші немесе мықты профсоюздың басқа мүшелерінің бірнеше есе артық табысына деген қызғанышының ықпалы кез келген экономикалық фактордан асып түскен еді. Сонымен қатар ұлттық қозғалыстың алғашқы жылдары оның қатардағы мүшесі тред-юнионист немесе ескі социалистік партияның мүшесінен де кедей болып — аса қайғылы жағдайға душар болып, ол бұдан жарқын күндерді аңсап, өткен күндерді үнемі есіне түсіретін жағдайда тұрған еді.

Фашизм аяқтана бастаған кезде Италияда кеңінен етек жайған «терісінен айналған таптық күрес» түсінігі бұл қозғалыстың ерекше маңызды жақтарын ашып көрсетеді. Фашистік партия мен ескі социалистік фракциялар арасындағы қақтығыс жалпы социалистік фракциялар арасындағы әдеттегі және қашып құтылмас шиеленіске айналды. Оларда қоғамдағы адамның қалпын дәл мемлекет анықтауы тиіс деген қайшылық болған жоқ. Бірақ олардың арасында нақты таптар мен топтардың нақты жерін анықтауда терең қарама-қайшылықтар болды <...>.

Ортаңғы таптың, кейіндері көпшілігі фашизмді және ұлттық-социализмді жақтаушыларға айналған, төменгі жақтарының наразылығы, өздерінің біліміне қарай олар өздерін басқарушы элитаның келешектегі мүшесі деп сезініп, басқарушы шендерге ұмтылуымен күшейе түскен еді. Сонымен қатар, социалистік идеялардың құнарлы топырағында өсіп-өнген және «бөлінушілікті» жек көретін кіші буын қатерге толы еркін кәсіпкерліктен бас тартып, өздерінің пікірінше, білімі құқық беретін пайда мен билікті талап ете отырып, тұрақтылыққа уәде беретін, кепілді жалақысы бар шендерге ұмтылды. Олар ұйымдасқан қоғамға сеніп, өздеріне социалистер дайындаған орыннан басқа орынды көздеді. Ескі социализмнің әдістерімен қаруланған олар, онымен басқа таптың мүддесін қорғауға тырысты <...>.

Өзінің пайда болу сәтіне қарай, жаңа социалистік қозғалыс бірнеше артықшылықтарға ие болып табылады. Демократиялық және еркін әлемде өсіп-өнген жұмысшы табының социализмі оған өзінің тактикасын бейімдеп, көптеген либералдық идеяларды қабылдаған еді. Оның көсемдері социалистік қоғамды құру барлық мәселені шешеді деп сенді. Сол кезде фашизм мен национал-социализм бұдан тәртіпке бейімірек әрі демократиялық және халықаралық социализм үйлеспейтін идеалдарға ұмтылатынын сезіне бастаған қоғамда туындай бастады. Олардың тактикасы социалистік саясат басымдылық құрған әлемде дамыды. Олар адамдардан күткеннен артығырақ келісімді талап ететін, мәселенің демократиялық, шешу мүмкіндігіне үміт артқан жоқ. Олар жоспарлауға қажетті, әртүрлі индивидтер мен топтардың қажеттіліктерінің салыстырмалы түрдегі құндылығын саналы түрде анықтау мүмкіндігіне де, тендік принципінің қолдану мүмкіндігіне де сенім артқан жоқ. Жаңа иерархиялық қоғамдық тәртіптің жақтастарын жинаған және өзі сүйенген таптарға белгілі бір артықшылықтар уәделеген мықты топ, уәделеген теңдік белгілі бір таптың мүддесінің басымшылығына айналуының нәтижесінде, олардан түңілгендер беретін максималды мүмкіншіліктер мен олардың қолдауына ие болады. Фашизм мен ұлтшылдық, ең алдымен, өздері ұсынған теория өзін қолдағандарға артықшылықтарды уәде еткендіктен жеңген еді <...>.

X. ҮКІМЕТ БАСЫНА НЕЛІКТЕН НАШАРЛАР КЕЛЕДІ?

<...> Бүгіндері өмір сүретін тоталитарлық жүйелердің ертелі ме, кеш пе, кез келген тоталитарлық үкіметте пайда болатын ең жаман нышандарының өзі кездейсоқ болып табылмайды. Демократия жағдайында экономикалық өмірді жоспарлау тәжірибесіне жүгінетін мемлекеттік қайраткер сияқты, ақыр-соңында диктатураға өту, немесе өз райынан қайту сияқты таңдауға тап болатындай, тоталитаризм жағдайындағы диктатор да, ертелі ме, кеш пе — үйреншікті моральдық ұстанымдар мен толықтай саяси күйреу арасындағы таңдауды жасауға тиіс болады. Дәл сондықтан тоталитарлық үрдістер басым болған қоғамдағы талғампаз емес адамдардың, қарапайым сөзбен айтқанда, өз көзқарасы жоқ адамдардың сәттілікке мүмкіншіліктері молырақ келеді. <...>

<...>демократиялық институттарды жаншу мен тоталитарлық жағдайды орнатуға дейінгі қалыпқа қайта оралайық. Бұл кезеңде, баяу және енжар, қолды-аяқты матаған рабайсыз үлкен демократиялық шаралар түрінде сипатталатын, басым фактор ретінде үкіметке деген наразылық болып табылады. Барлығы жылдам және батыл шешімді талап ететін бұл жағдайда, массалар үшін «қолынан бірдеңе келетін», күшті саяси қайраткер барынша тартымды болып табылады. Жаппай наразылық парламенттік көпшіліктің әрекетсіздігінен туындағандықтан, бұл жағдайдағы «күшті» анықтамасы «сан жағынан басым» дегенді білдірмейді. Бұл көшбасшы өзгерістерді тиімді және тез іске асыра алатындай, сенімділік беретін мығым қолдауға ие болуы тиіс. Дәл осылай саяси сахнада әскери үлгімен ұйымдастырылған, жаңа типтегі партия пайда болады.

Орталық Еуропа елдерінде социалистердің күшінің арқасында қалың топ, мүмкіндігінше, өзінің мүшелерінің жеке өмірін де қамтитын, әскери үлгідегі саяси ұйымдарға бойы үйреніп қалды. Сондықтан бір топ шексіз үкіметті басып алу үшін бұл қағиданы басшылыққа алып, басқалардан біраз әрірек жүріп, басты екпін сирек сайлауда өз жақтастарын дауыспен қамтамасыз етуге емес, кішігірім, бірақ қатаң ұйымдастырылған ұйымды абсолюттік және бұлтартпай қолдауға салынады. Бүкіл мемлекет бойынша тоталитарлық режимді орнату мүмкіндігі бірінші қадамға көшбасшының өзінің айналасында қатаң тәртіпке бағынуға дайын және оны басқаларға күштеп байлайтын адамдар тобын жинауға деген қабілетіне байланысты. <...>

<...> Жоспарлы қоғамда сөз көпшіліктің келісімі туралы емес, барлық істі басқаруға дайын, жеткілікті түрде ірі, бір топтың келісілген әрекеттері туралы қозғалатыны баршаға мәлім.

<...> Осындай, көзқарастары жақын, ірі және мықты топтың құрамы неліктен кез келген қоғамда ең жақсы емес, ең нашар өкілдерден тұратынын түсіндіретін үш себеп бар. Және оның құрылуға қажетті белгілері, біздің түсінігімізше, мүлдем жағымсыз болып табылады.

Адамдар қаншалықты білімді және зиялы болса, олардың көзқарастары мен талғамдары да соншалықты әрқилы болып келеді және олардан құндылықтың кез келген нақты жүйесіне деген немқұрайлық күту де соншалықты әбес. Осыдан, егер біз көзқарастардың біркелкілігіне жеткіміз келсе, біз оны моральдық және зерде деңгейі төмен, қарадүрсін, жабайы талғам мен түйсік басым болатын қоғамның төменгі табынан іздеуіміз керек. Бұл көпшілік адамдардың жат қылықты екенін білдірмейді — ең саны көп бүтін-біртекті топ моральдық деңгейі аса жоғары емес адамдардан тұрады. Бұл адамдарды ең аз делінетін ортақ адамгершілік нышан біріктіреді. Егер сізге өзінің көзқарастары мен талғамдарын басқаларға байлауға қабілетті, жеткілікті түрде мықты және саны жағынан басым топ қажет болса, біз ешқашан дүниетанымы мен талғамы дамыған адамдарға жүгінбейтініміз анық. Біз, ең алдымен, топ адамдарына, өзінің санының өзімен-ақ идеологиялық қысым көрсетуге қабілетті, қалың бұқараға жүгінеміз.

Бірақ егер келешектегі диктатор тек қарапайым және ұқсас саны бар адамдарға ғана сүйенетін болса, алға қойған мақсаты үшін бұл аздық етер еді. Сондықтан ол олардың санын көбейтуге тырысып, басқаларды өзінің нанымына тартады.

Бұл жерде таңдаудың екінші жағымсыз критериі өз күшіне енеді: ең оңайы — өзінің ұстанымдары жоқ, және кез келген дайын құндылық жүйесін қабылдауға дайын, бір нәрсенің жеткілікті түрде жиі және дауыстап айту арқылы миына сіңдіруге болатын, сенгіш және тілалғыш адамдардың қолдауына ие болу. Осылайша, тоталитарлық партияның қатары көзқарастары тұрақсыз және сезімге берілгіш адамдармен үнемі толықтырылып отырады.

Үшінші, мүмкін ең маңызды белгі - өзінің тобын құруға ұмтылатын, кез келген шебер демагогқа қажеті тиері рас. Адам табиғатының таң қаларлығы, ол позитивті міндеттер мен құндылықты уағыздайтын бағдарламаға қарағанда, жауына деген өшпенділік болсын, немесе табысқа кенелген көршілеріне деген қызғаныш болсын - негативті бағдарламаның негізінде келісімге тезірек келеді. «Біз» және «олар», өзіміздікі және бөтендер — ұйымға кірмегендермен үнемі күреспен жандандырылып отыратын, әрекетке дайын адамдардың басын біріктіретін кез келген топтық сана осы қарсыласу негізінде қалыптасады. Және тек жай саяси қолдауды ғана емес, қалың топтың бұлтартпасыз сенімін қажет ететін көшбасшы осыны өз мүддесінде шебер пайдалана алады. Бұл жерде «еврейлер» немесе «кулактар» сияқты ішкі немесе сыртқы жаудың келбеті - бұндай диктатордың жасауының ішіндегі ең қажетті құралы болып табылады. <...>.

Тәржімалаған А. Түлеуова





ВЕНИАМИН МИХАЙЛОВИЧ ХВОСТОВ

(1868-1920 жж.)

ХВОСТОВ Вениамин Михайлович — орыс әлеуметтану, құқықтану философы. Ол Москва университетінің заң факультетін бітірген. 1899 ж. Москва университетінің құқық профессоры, Жоғарғы әйелдер курсы мен A.JI. Шанявский университетінде сабақ беріп, «Философия және психология» журналында қызмет еткен. Ол неокантиандық бағытын ұстанған. Әлеуметтік философияда Вундт, Зиммель және Дюркгеймнің идеяларын қолданған. В.М. Хвостов әлеуметтік заңдылықтар мен байланыстарды зерттейтін теоретикалық социологияны және қоғамдық ұйымдардың басты тарихи анықтамасы мен тұрпаттарының сипатымен айналысатын әлеуметтік типологияны ажыратқан. Ол өз еңбектерінде этика мәселелеріне, әсіресе адамгершілік пен құқық, сондай-ақ этика нормаларына көбірек көңіл бөлген.

В.М. Хвостов

ТАРИХИ ҒЫЛЫМНЫҢ ЭВОЛЮЦИЯСЫ ЖӘНЕ ОНЫҢ ҚАЗІРГІ ЗАМАНДЫҚ ЖАҒДАЙЫ

І. Тарихи ғылымның эволюциясы

I. Біз адамзат білімнің жүйесіндегі тарих орнын анықтадық. Тарих, біріншіден, Вундтың берген түсінігіндегі рух туралы ғылым деген санатқа жатады. Тарих, негізінен, психикалық құбылыстарға қатысты фактілермен қатынасуға тура келеді: тарихи оқиғаларға қатысқан адамдардың рухани күйзелісін тарихшы өзіне жеткен мәліметтердің сыртқы әрекеттерінің негізіне сүйене отырып, ашуға тиіс. Әрине, тарихшылар тарихи оқиғалар орын алған қоршаған ортаға да назар аударуға тиісті, бірақ оны бұл ортаның өзіне емес, адамның жан дүниесіне, оның әрекеттері мен қалып-күйіне із қалдырғандықтан, назар аударады. Тарихшы назарын тек жеке өмірінің шегінен асқан, бүкіл адамзатқа ортақ мәдени құндылықтардың шығармашылығына байланысты адамдардың әрекеттеріне ғана; өзіміздің көзіміз жеткендей, тарихшы үшін маңызды болып табылатын әрекеттерге ғана аударады. Сонымен қатар тарихшының назарын жаппай үрдістер де қызықтырады; бұл жерде ол бұқаралық өмірдің біразды-соңды тұрақты қалыптарының эволюциясымен қатар, құқықтар, ғұрыптар, нанымдар, шаруашылық, білім мен ұстанымдар, қалың елге қатысы бар және өзіміз оқиғалар деп атайтын нәрселерге де назар аударады. Осылайша, тарихи жұмыстың негізінде жеке-психологиялық анализбен қатар, бұқараның ұжымдық психологиясын зерттеу жатады. Бүкіл тарихтың өзі, жеке тұлғаға да, ұжымдық психологияға да қатысты болып табылатын, үнемі жеткілікті түрде үдемелі және үздіксіз үрдіспен ұласатын, ой мен сезімнің сапа жағынан жаңа синтезінің айқындалуына әкелетін шығармашылық тұлғаның себептілік заңы сияқты, психологиялық заңның нәтижесі болып табылады. Бұл заңның әрекеті тарихи себептіліктің негізінде қаланады.

Екіншіден, Риккерт айтқандай, даралаушы ғылым ретінде анықталды. Оның мақсаты әлемнің әр жерінде және әр уақытта орын алатын, өмірдің өзі қаланатын кең жүйелерді сызып, ортақ заңдарды шығару емес, жеке және қайталанбайтын оқиғалардың даралығын ескере отырып, қаншалықты ұқсас болса да, басқа фактілерден ерекшелейтін өзіне тән нышандарымен және айырмашылықтарымен қоса зерттеуді білдіреді. Бұл міндеттің шешімін табу үшін, тарихшылар статистика немесе әлеуметтану сияқты әдістерден тіпті басқа, зерттеудің мүлдем өзгеше әдістерін қолдануы тиіс болды. Оның үстіне, тарихшының жұмысы тексерілген материал кейіндері әлеуметтанушылар, экономистер және жалпылаушы білімнің басқа да өкілдерінің келешектегі тұжырымдарына маңызды болуымен ғана емес, өздігінен де құнды болып табылады. Топтап қорытатын ғылымдарға қарағанда тарих та, даралаушы ғылымдармен бірге, мүлдем өзгеше білім саласын түзеді, әлем туралы толық теориялық көрініс алу үшін оны іс жүзінде меңгеру үшін де аса қажет.

Осыған дейінгі очерктердің өзінде де тарих салыстырмалы жақында ғана осы көріністе сипаттала бастағанын байқауға болады, неге десеңіз, қазіргі заманның айтулы өкілдерінің бірі Джон Стюарт Милльдің еңбектерінің өзінде тарихтың мағынасына және тарихи білімнің құндылығына деген бұндай тұспал жоқ. Осы кітапта қарастырылатын тарихи ғылымның сипаты туралы түсініктің келешегі мол болғанымен, әлі де басым күшке ие болып отырған жоқ. Бірақ оның жақтаушыларының саны да өсіп келеді. Әрине, тарихтың басқа ғылымдардың арасындағы өз орнын анықтау тарихи методологиясының мәнін ұғыну үшін де аса маңызды. Тарихшылардың өз міндеттерін анық білмеуінен туындаған методологиялық сипаттағы осы уақытқа дейін жасалып келген көптеген қателіктер әлі де жасалып отыр. Тарихшылар өз еңбектеріне жалпылаушы іс ретінде қарап, нақты белгілі бір тарихи дәуірді зерттеуді, тіпті рим республикасының немесе империясының тарихын зерттеуді жалпы-әлеуметтік сипаттағы еңбек деп қарайтыны олардың еңбектеріне үлкен зиянын тигізіп жатады.

Тарих өзіміз қарастыратын, рух туралы өзінше даралаушы генетикалық ғылым ретіндегі түсінік нығайғанша, дамудың ұзын-сонар жолын жүріп өтті. Тарихи ғылыммен таныстығымыз жеткілікті толық болу үшін, тарихи ғылымның тарихи тағдырына көз тастау қажет. Бұл оның үстіне, өзіміз айтқандай, тарихи ғылымға деген ескі көзқарас әлі де сақталып, көптеген қазіргі замандық тарихшылардың еңбектеріне өзі ықпалын тигізіп жатқанына қарай, аса қажет те. Кейінірек біз тарихи ғылым өзінің дамуында рет-ретімен өткен негізгі кезеңдердің қысқаша очеркін беруге тырысамыз57.

II. Көне заманда біз қатаң генетикалық ғылым ретіндегі тарихпен ұшыраспаймыз. Бұл дәуірдің аяғына дейін тарих қатаң ғылым мен таза өнердің арасындағы тұғырда болды. Тарихи үрдістің табиғи заңдылықтары, тарихи шынайылықтың таным құралдары және тарихи ғылымның басты міндеттері туралы анық түсінік құрылмаған еді. Тарих таза тәжірибе құралы ретінде қызмет атқарды және жанама, өзіндік ырқы жоқ сипатта болды немесе адамдардың жай сауығы болып, тарихи оқиғаларының шиеленіске толылығымен ғана қызықтыратын.

Тәжірибелік мақсаттарда ұрпаққа естелік ретінде қалдырылатын көрнекті оқиғалардың кез келген ресми немесе бейресми жазбалары қолданылатын; бұл жазбалар осы және басқа билеушінің ұлы істерінің тізімінен немесе жұртшылық алдындағы ойындардағы жеңіскерлердің тізімінен тұратын; осы санатқа халықаралық келісім-шарттардың мәтіндері, лауазымды тұлғалардың тізімі, ақсүйек жанұялардың шежіресі, құдайлар жіберген құбылыстар туралы жазбалар және т.б. сияқты, діни немесе саяси маңыздылығы бар оқиғаларды мәңгі сақтауға жататын жазбалар қосылады. Екінші санатқа жиі ретте өлеңмен, поэтикалық қалыпта берілетін, тыңдармандарды қызықтыру немесе сауықтыру үшін құрастырылатын, әдетте әскери сипаттағы ұлы істер туралы әңгімелер, бұл жерде, әрине, ол қиялмен көріктендіріліп, оның тарихи мәні танымастай өзгереді. Осыған жиі ұжымдық туынды болып табылатын эпикалық жырлар жатады. Гомердің поэмалары да және рим аңыздарының бірқатары да осыған жатады. Осындай туындылар тек көне халықтарда ғана кездеспейді; бұған бірқатар орыс былиналары мен тарихи өлеңдері, скандинав сагалары, немістердің Нибелунгтар туралы өлеңі, т.с.с. жатады. Осындай оқиғалардың барлығынан біз ғылым ретіндегі тарих көрінісін байқамаймыз; біз бұл жерде әлі айырмашылығы жоқ тарихи даму үрдісін өзінен алатын адам рухының туындыларымен ұшырасамыз.

Тарихи материал — тек оқиғалар туралы ақиқатқа жету үшін, олардың, шынында, қандай болғанын білу үшін қандай да бір жанама үрдістер немесе эстетикалық мақсаттарға тәуелсіз жасалатын — әдеби өңдеуден өткенде ғана, тарихи хикаяның тәжірибелік жазбалар мен таза поэзиялық туындылардан айырмашылықтары бола бастайды. Әрине, бұндай айырмашылықта болу үрдісі тез өшпейтіні белгілі. Біріншіден, тарихи мәліметтерді әдеби өңдеудің өзімізге белгілі алғашқы талпыныстарынан, қатаң ғылыми сипаттағы аса маңызды пән ретінде сипаттайтын, қандай да бір айқын көріністерін ұшырастырмаймыз.

Әдеби өңделген тарихтың атасы болып, әдетте, Х.Р. дейінгі 440 ж. грек-парсы соғыстарының түбегейлі тарихын жазған, Геродот саналады58. Ол кішіазиялық жағалаудағы және Архипелаг аралдарындағы грек отарларында оған дейін де көптеп өмір сүрген логографтар деп аталатын пәннің тікелей жалғастырушысы болды; Геродот та осы жерден шыққан-ды. Бірақ Геродот — негізінен мифтік кезеңмен айналысып, тарихи сынның ешқандай әдісін құрастырмаған логографтардан ерекшеленіп, солар сияқты, мифтік аяға ара-тұра бас сұғудан кет әрі емес болса да, өзінің әңгімесінің басты тақырыбы ретінде гректердің парсыларға қарсыласуын — тарихшының заманына жақынырақ және таза тарихи сюжетті алады, тарихи шындықты қалпына келтіруге үлкен күш-жігер жұмсайды. Ол өзінің міндетін, тек хикаяны «эллиндер мен варварлар жасаған ұлы және таңырқарлық ерліктері мен олардың өзара соғысқа түсу себебі, уақыт өте келе адамдардың жадынан жоғалып кетпеу үшін» деп түсінді. Соғыстың себебі туралы ескертілуді Геродоттың оқиғалардың заңды ағымының көрінісі ретінде қабылдағаны деу керек. Геродот бұл жерде өзі әңгімелейтін оқиғаларға қатысқан адамдардың алдына қойған мақсаттардың шегінен тысқары шықпайды, және оның осы мағынадағы себептілік туралы тұжырымдары адам істеріне құдайлардың және тағдырдың араласуы туралы тұжырымдарымен тығыз байланысады. Бұл жерде адамдардың асқақтығы үшін кек қайтаратын Немезида ерекше рол атқарады. Геродот өз әңгімелерінде шама-шарқынша шынайыны жалғаннан айыруға тырысады, бірақ одан дереккөздердің жүйелі сынын күтуге болмайды, тіпті кей кездері, оның кейбір тұжырымдарының көздерін нақты анықтау да мүмкін болмай жатады.

Осы тектес тарих қазіргі заман ғылымында мазмұндаушы тарих деген атқа ие болды. Ол тарихи фактілерден қандай да бір тәжірибелік тұжырымдар жасауға тырыспай, немесе өзара қатаң генетикалық байланысқа келтіруге тырыспай, есте сақтауға жататын тарихи фактілерді тек белгілеумен ғана айналысты. Бұл тарих Геродотқа қарағанда, рим жылнамашылары мен ортағасырлық тарихшыларының еңбегінде біршама қызықсыздау түрде кездеседі.

Дегенмен ежелгі заман тарихы тарихи хикаяның осы түрімен ғана шектелген жоқ. Бұл тарихты Геродоттан кейін 25-30 жылдан соң сопылықтың сыншыл және тіпті, күмәншіл ықпалын сезінген Оукидид жазады. Ол әйгілі Пелопонестік соғыстың тарихының авторы болып табылады, тарихи мазмұндаудың бұл жаңа түрінің бастамасы, прагматикалық тарих деп аталады59. Прагматикалық тарихтың мазмұндаушы тарихтан айырмашылығы, тарихшылар өз зерттеулерін суреттегенде, оқырманның одан өнеге алуына мүмкіндік ашуға тырысады. Бұл өнеге таза моралды түрде болуы да мүмкін — адамдар тарихтан жамандық пен адамгершілік туралы ғибрат ала алады және саяси жағына келсек, адамдар тарихқа қарай отырып, саяси әдістерді үйренеді, өткеннің тәжірибесін пайдалана отырып, келешектегі қателіктерді айналып өтуге де мүмкіншілік алады. Осындай мақсатты көздей отырып, Геродот сияқты, жай ғана қызық оқиғаларды баяндаушы ретіндегі адамға қарағанда, тарихшылар негізінен, өзінің материалының дәлелді болуын және оқиғалардың арасындағы себептілік байланысты да анықтауға тырысуы тиіс. Бірақ осы тектес тарих зерттейтін бұл өнегелік адамның іштей жоспарлары мен есептерінің шегінен аса алмайды; тарихшылар тарихтағы адамдардың жоспарларына жатпайтын және олардың оқиғаларға деген ықпалының шегінен асатын тарихтағы заңдылықтарды әлі байқай бермейді, және осы себептіліктің барлық жақтарына «тағдыр» деп, бір түсінікпен жабады. Осы жақтардың заңдылықтары — өзінің материалын тәжірибелік мақсаттарға тәуелсіз зерттейтін, тарихты басым ғылыми пән ретінде қалыптастырған және өзіміздің дәуірімізге жақын осы ғылымға ғана тән. Тек осындай генетикалық тарих қана материалдың жүйелі сынын қалыптастырған-ды. Прагматикалық тарих бір жағынан — саяси трактаттан, екінші жағынан — рухани уағыздан әлі арыла алмай келеді, бұның өзі біздің ғылыми зерттеуіміздің қатаң нақтылығы мен қалтқысыздығына нұқсан келтіріп келеді.

Оукидид тарихы да, әрине, бұл кемшіліктен ада емес. Автордың алдына қойған мақсаты, езі айтқандай, адам өз табиғатына қарай «келешекте де өзі ұшырасатын жағдайларды табуға» ұмтылатындықтан, өткен туралы анық және анық көрініс алғысы келгендер, егер оның «еңбегін» қажетті деп тапса, мұратына жеткені деп біледі. Бұл жерде күмәншіл тарихшының жоғарыда айтылған міндеттері айқындала түседі. техникалық жағынан алғанда Оукидидтің еңбектері Геродоттың еңбектеріне қарағанда бір адым алда. Оукидид өзі куә болған оқиғаларды баяндап, ақиқат пен аңыздың арасына нақты шектер қойып, құжаттар мен жазбаларды қолданып, салыстырмалы әдіске жүгініп, тарихты ғайыптан келген ғажайыптардан арылтуға тырысады. Оукидидтің тарихында құдайлардың ықпалы сезілмейді. Бірақ ол жағдайлардың алдын ала қарастырылмаған, адамның күш-жігеріне тәуелсіз шарасыздыққа немесе «тағдырға» үлкен мән береді. Тағдырдың жазмышы жүйелі зерттеуге жатпайды. Ал тарихшыға ғана белгілі себептілікке келер болсақ, Оукидид оны адам мінез-құлқының психологиялық негіздемесі деп қарастырады. Тарихшы өз назарын, негізінен, ұзақ қалып-күйлерге емес, оқиғаларға және басымырақ — әскери тарих ерекшеліктеріне аударады. Ұзақ қалып-күйлерге Оукидид тек үстірт тоқталады. Тарихи жағдайды және адам шешімдері мен әрекеттерінің себебін анықтау үшін, Оукидид келешекте көне ежелгілікте ғана емес, кейіндері де көптеген еліктеушілерде туындаған әдісті қолданады: ал нақтырақ айтсақ, тарихи нақтылықты бұзудан тайсалмай, ол әртүрлі себептермен тарихи қайраткерлерге — тарихшының өз пайымдары болып табылатын және шешендік өнермен жазылған — айтпаған сөздерді телиді. <...>

XIX ғасырдың алғашқы онжылдықтарындағы тарихнамада, әсіресе неміс тарихнамасында, ағарту заманынан толықтай ерекшеленетін, үрдістің дамуына үлкен ықпалын тигізетін айтарлықтай қауырт өзгерістер пайда болады. Осы уақытқа дейін еуропалық әлем өткерілген тарихи тәжірибенің ықпалынан, ағартушылық философиядан көңілі қалып, оқиғалардың күшімен осы көзқарастың орнына тарихи жаңа, тарихи теорияларда біржақты басым күшке ие болған жаңа көзқарастар қалыптасты.

Бұл көңілі қалушылық француз революциясының бастамасымен пайда болды. Бұл жерде адамзат ағарту дәуірі бір кездері сеніп-сүйенген сана түзген,радикалды теорияның қоғамдық қалпын күшті дүркінмен, күрт және бірден жасалған талпыныспен ұшырасты. Және бұл талпыныс, жалпы, сәтсіз болды. Францияның өзінде революциялық идеялардың бірі сәтсіздікке ұшырап жатса, енді бірі тіршілікке сіңісіп, нығайып алды. Бірақ революциялық бағдарламаларды толықтай асыруға әлі ерте-тін. Керісінше, жаңғырту дәуірі француз өмірінде ағартушылық сынаған, революция күшімен уақытша ғана жойылған ескі бастамалардың әлі қаншалықты көп екендігін көрсетті. Олардың қайта жаңғыруы тарихи ғұрыптың мәнін ашып, өзіне жиі тіптен иррационалды болып келетін әрекеттермен мүлдем санаспайтын тіршілікті қайта құруға деген талпыныстарға күмән тудырды. Ал Еуропаның басқа елдеріне келсек, сол жерде де ол көзқарастарды нығайтуға деген ұмтылыстарға қарамастан, олардың революция ұстанымдары тіпті аз тәжірибелік нәтижелер әкелді. Бұл жерде олар, ғұрыптардың әсерінен басқа, ағарту дәуірі сонда да аса санаспаған, басқа жағдайларға, дәлірек айтқанда ұлттық айырмашылыққа, тап болды. Ағарту заманы, негізінен, космонолитикалық көзқарасқа жақын болды. Дегенмен, жазушылар халық рухы туралы айтқанымен, іс жүзінде онымен аса санасып жатпайтын-ды, барлық жүйелі есептің астан-кестеңін шығаратын осы ұлт рухының қаншалықты иррационалды екендігін және жеке елдердің арасында қаншалықты айырмашылықта болатынын сезінбей, болмысына қарай барша адамға ортақ тарихтағы логикалық нышандарға тәнті болды. I Наполеонның соғыстары жат жұрттықтардың басқыншылығын көрген елдер үшін, осы ұлттық рухтың жандануынан туындады. Дәл осылай ағарту заманы тұлға тұғырына да аса көңіл аудармаған еді. Ол жеке адамдардан және бүкіл тарихи үрдістен тек парасат жақтарын аңғаратын, ол адамдардың барлығын қатаң логикалық ережелермен қадағалай отырып, адамдарды бір-бірінен ерекшелендіре алмайтын нышанға айналды. Енді XVIII ғасырдың түрлі үрдістеріне бірталай қарама-қарсы келетін, Руссо алға тартқан, осыған орай, адам тұлғасы ағарту заманына қарағанда біршама әртекті және тарихтың иррационалды ұқсас жағында бола бастады.

Қоғамдық өмірдің иррационалды жақтары арта түсіп, енді қарапайым зердеге сыйымсыз бола бастады. Осы себептердің нәтижесінде тарихи тұжырымдарға назар аударыла бастады. Олар адам қоғамының тіршілігінен адамдарды еркінен тыс өзіне елітетін, және қаншалықты егжей-тегжейлі ойластырылған болса да, адамдардың барлық ішкі есебін еркінен тыс жоққа шығаратын тылсым күшті іздестіре бастайды. Ағарту заманы бір кезде адам қоғамдық қалыпты өз күшімен жеңе алады деп сендіруге тырысса, енді тарихқа жай ғылым ретінде қарамай, оны адамдардың мақсаттарына алмас қамал қоятын ғылым ретінде қарастыра бастайды. Космополиттік үрдіспен арындаған Ағарту заманы әсіресе жан-жақты тарихи нобайларға жақын болса, жаңа дәуір ұлттылық бастамасын алғы шепке қойып, өзінің зерттеулері еуропалық тарихқа тікелей қатысқан аздаған халықтармен қайта шектеледі. Тарихшылар бір кездері Геродот сүйсінген орта ғасырларға үлкен ықылас бөледі. Жаңа еуропа халықтарының ұлттық өзіндік бастамасы бұл дәуірде әлі жете сезілмеген еді.

XX ғасырдың дүниетанымының жалпы сипаты осындай. Осыған орай, біз бір-бірімен әрқашан сәйкес келе бермейтін жеке мектептердің пайда болуын байқаймыз.

Ең алдымен, олардың арасынан біз романтикалық мектепті ерекшелейміз: ол «халық рухы» деп аталған тарихтың бір саласын басты тұғырға орнатады. Бұл мектеп тарих туралы түсініктің рационалистік тұғырына қарсы қоғамның органикалық дамуының тұжырымын түзді. Негізінен, тіл тарихы мен құқық тарихына сүйене отырып, романтикалық мектеп, әрбір халықтың мәдениеті халық рухы қалаған негіздің ашылуынан еріксіз туындайды деп санайды. Ол халықты топыраққа себілген кішкене ұрықтан өсіп-өнген ағашпен салыстыруды ұнатады. Осы тұрғыдан, ұлт тарихы о бастан халық рухына тәуелді белгілі бір бағытпен бет алған заңды даму деп саналады. Тарихи шығармашылықта қалың көптің әрекетімен анықталатын санасыз факторлар басты маңызға ие болады. Халық поэзиясына әсіресе қызығушылық танытып, құқық саласында — заңға қарағанда, саналы ой аса үлкен маңызға ие болатындықтан, бұл халық рухында қалыптасқан негіздерді бұрмалауға әкелуі мүмкін болса да, бұқараның қарапайым шығармашылығына назар аударылады. Тарихи қайраткердің міндеті халықтың рухын дұрыс түсінуге негізделеді: тұлға тарихта жеке маңызға ие болмайды; керісінше, тұлға өзі ерекше танытқан жерде, ол өзінің ықпалымен халық рухының дұрыс айқындалуына кедергі келтіріп, осылайша, халық өміріне үлкен нұқсан келтіруі мүмкін. Осы тұжырымдардың барлығы, неміс тарихи заңтану мектебінің негізін қалаушысы болып саналатын, неміс заңгері Савиньидің кішігірім шығармасында өте айқын көрініс алады60. «Заманымыздың заңтану мен юриспруденияға деген икемділігі» (1814) атты бұл брошюра, Германияның саяси бірігуіне ұмтылған жандардың тарапынан шыққан, бүкіл Германияның азаматтық құқығын дереу кодификациялауға деген қарсылық ретінде жасалды. Савиньи құқық кодификациясын жағымсыз деп танығанда, зерденің бұл қорытындысы герман құқығының ұлттық негізін бұрмалайтынына қауіптенген еді.

Бұл мектептің жетістігі — қоғамның органикалық дамысы туралы ойды алға тартып, өткен дәуірді зерттейтін тарихшылар мәдениеттің жеке жақтарының арасында әрқашан тіршілік ететін тығыз байланыс пен өзара қатынасқа жете назар аударады. Бұл жерде ұлттылық ұстанымы мен тарихи үрдістерге қатысатын, адамның ішкі есебіне тәуелсіз күштердің маңызына үлкен назар аударылады. Бірақ бұл мектепке де айтарлықтай үлкен кемшіліктер тән. Біріншіден, ондағы дамудың органикалық үрдісі тіптен қарапайым болып саналады: дамуы бастама алған осы әртекті факторлар егжей-тегжейлі зерттелмей, ол бұл жұмбақты халықтың аталмыш рухына сүйене отырып шешуге тырысты. Осы тұрғыдағы халық рухы бір тылсым және адам зердесінің шегінен тысқары жатқан заңдармен әрекеттенетін жұмбақ бастамаға айналды. <...>.

Бұл жерде Милль, Конт сияқты, тарихты жеке мағынаға ие деп санамайды. Милль Контпен үш фазистер заңына келгенде толықтай келіседі. Бірақ Милль Конттың іліміне айтарлықтай түзетулерді де енгізуге тырысады. Ол белгілі сылтаулармен ерік бостандығы және адам мінез-құлқының өзгергіштігіне жақтас болып келеді; ол рухани үрдістерде біріге әрекеттенетін себептердің нәтижелері, жеке себептердің нәтижесіне сәйкес, тіпті тектес бола алмайды деп тұжырымдап, ол рухани үрдістерге нақты сандай баға беру мүмкін емес және күшке негізделгеннен гөрі ерекше психикалық себептілікке өте жақын болып келеді деп табандайды. Сондықтан ол үш оазистер туралы заңға өрлеу тек осы тәртіпте өтеді деген мағына береді; сөйте тұра, ол бұл заң осы өрлеуге апаратынын нақ білдірмейді дейді. Әлеуметтік себептілікті Милль жаппай үрдістерге тән, ерекше заңдылық туралы түсінікке дейін жетпейтін, адамдардың қасиетінен табуға болады дейді.

Бокль де өзінің «Англиядағы өркениет тарихы» (1858-1861) атты аяқталмаған еңбегінде, тарихқа тіршіліктанудың тұрғылары мен әдістері тән болуы тиіс деген ойды келтіреді. Боклдің түсінігіндегі тарих адам мен табиғат арасындағы байланыстың үрдісі ретінде танылады. Ең алдымен, ауа-райы, топырақ сияқты табиғаттың адамға деген ықпалын біліп, сосын адамның тарихқа деген әсерін анықтау қажет. Ақырғы қатынасқа білімді жинақтау тән. Бокль бойынша да, сана өрлеуі өзіндік күшке ие бола алмайтын адамгершілік өрлеуге қарағанда, тарихтың маңызды факторы болып табылады. Бокль қанша зерделі болса да, тарихты адамның қолынан шыққан құрылыстың нәтижесі ретінде танудан алыс. Керісінше, ол өздігінен дамудың үлкен жақтасы болып, үкімет тек сыртқы тәртіпті орнатумен айналысып, халықтардың ішкі өміріне қатыспауы тиіс деп санайды. Барлық шығармашылық қоғамнан таралып, ал үкімет тарапынан орнатылған бүкіл бағалы реформалар, қоғамдық пікірдің қысымымен еркін дамуға кедергі келтіретін, бір кездері өзі қойған кез келген тосқауылды алып тастайтынына саяды.

Тарихи дүниетаным жүйесінде маңызды тарауларды түзген екі жазушыны ескерте кетпесе болмас.

Францияда елуінші және алпысыншы жылдары философ Курно барлық ғылымдарды табиғаттың ортақ және бұлжымас заңдарын орнататын хронологиялық немесе тарихи деп аталатын теориялық ғылымға бөлуді білдіретін бұл байланыстарды қандай да бір ортақ және бұлжымас қалыптарға келтіре алмаса да, фактілердің уақыт шегіндегі кезектесуін және олардың өзара қатынасын анықтайтын бірқатар еңбектер жариялады. Курно космополитикалық деп атауды ұсынған бұндай ғылымдардың санатына адамзат тарихы ғана емес, көптеген жаратылыстану ғылымдары — табиғаттың жеке-дара фактілерін зерттейтін, жүйелі ретпен келтірілетін астрономия, геология, физикалық география да жатады. Курноның бір кездері Риккерт негіздеген, ғылымды даралаушы және жалпылаушы деп бөлуге бір табан жақын қалған еді61. Курно ғылымды жіктегенде жаратылыстың жалпы тұжырымдарына сүйенеді; ол әлемде логикалық талдауға жатпайтын бұлжымас иррационалды факторлардың бар екендігін көрсетеді; сондықтан табиғат құбылысын зерттегенде біз әрқашан, заңдылыққа қарама-қайшы таза-фактикалық мағынадағы кездейсоқтыққа тап болып жатамыз. Сондықтан ғылымда осы фактілік нышанды биік тұғырға қойып, оған теориялық, емес, тарихи білім деген мән беріледі.

Германияда Рудольф фон Иеринг негізін Савиньи қалаған немістің тарихи заңтану мектебінің идеяларымен табандап күресе бастайды. Иеринг халық рухы мен оның өз еркімен ашылуы туралы түсініктерінен құқық тарихын түзуге болмайды, тарихи эволюция мүлдем бейбіт үрдіс емес екендігін, дегенмен қарама-қайшы мүдделердің күресі болып табылатынын білдіретінін дәлелдейді. Адамның еркінен тыс осы факторлармен қатар, тарихта адамдардың оқиғаларға деген ықпалы да үлкен мәнге ие. Ұлттық негізбен қатар, бұл жерде халықаралық қатынас пен кірме ғұрыптар да үлкен рол ойнайды. Тарихи оқиғалардың барысы тәуелсіз күштерге бағынышты емес, бірақ қатаң ғылыми түсінік беретін, мүлдем шынайы факторларға тәуелді болып табылады. Осы факторлардың ішінде әлеуметтік мәжбүрлеу күші де үлкен маңызға ие; құқықтың бүкіл негізінің бойында, бір жағынан, адамның саналы түрде алдына қойған мақсаты тұрса, екінші жағынан, осы мақсатқа жету құралы ретінде мәжбүрлеу күші мен билік тұр.

VII. Тарихи ойдың позитивистік бағыты біздің заманымызда да басым болып келеді. Бұрынғы тарихнаманың идеологиялық құрылымдары аса назар аудармаған — осы дәуірдің өзінің тарихи оқиғалары, тарихи шынайылықтың көптеген факторларының өмірлік мағынасын алға тартқаны да, тарихи ғылымның дамуының жаңа замандағы осы бағытына үлкен ықпалын тигізді. 1848 жылдың революциясының өзі тарихшыларға халықтың тарихта күші қаншалықты зор екендігін айқын көрсетіп, және тарихи оқиғалардың арынын бағыттайтындай бұлдыр «халық рухы» немесе «жалпы адамдардың» орнына, осы көпшіліктің, ең алдымен, экономикалық қажеттіліктерін алға тартты. Кейінгі жылдары да фабриканың заңдарының құрастыруымен, социал-демократиялық партияны туындатқан жұмысшы қозғалысы дамыды. 1870 жылдың соғысы ғасырдың алғашқы жартысында, таза парламенттік және елшілік тарихты біржақты лаға тартқан, либерал тарихнамасын мүлдем ескермеген әскери күш пен әскери ұйымдастырудың мәніне көңіл аудартты. Өткен ғасырдың ең ақырғы жылдары және XX ғасырдың басында, қазіргі заманның қоғамдық өмірінің бірте-бірте бүкіл әлемдік-тарихи сипатқа енумен санасуға тура келді; мәдени халықтардың саясатына Солтүстік Америка, Жапония, Қытай сияқты Еуропадан алыс елдер қатынаса бастады; ал еуропалық елдер өзінің отаршылдық саясатына үлкенірек көңіл бөледі. Бұл қалып тарихнаманың Еуропадан тысқары елдерге және этнографиялық зерттеулерге деген ықыласын оятты. Осыдан, біздің заманымыздағы тарихтың шынайы-жарқын көрініс алғаны да түсінікті. Тарихшылардың ойының негізінен тарихи үрдістің негізгі жайттарын ашып, және толық ғылыми зерттеу пәніне айналуға тіптен жарамды, тарихты басқаратын тетіктер туралы ұғым алға бағытталады. Бұл жерде біз, айырмашылығы қай тұрғыға басым мағына беріліп, және оның негізгі нышандарына тарих себептілігінің қандай реңк беретінінен тұратын, өзара қарама-қайшы болып келетін бағыттармен ұшырасып жатамыз. Тарихты даралаушы ғылым ретінде мойындауға бола ма деген сұрақ та, бірқатар даулар да туындап жататыны рас.

Даулар, ең бірінші, тарихи себептіліктің жалпы сипатына деген толықтай және баршаға ортақ қалыптаспауының нәтижесінде туындайды. Вундтың шығармашылық психикалық себептілік туралы ілімі мен оның рух туралы ғылым ретіндегі тарихқа деген көзқарасын әлі де көпшілік мойындай алмай отыр. Сондықтан, бір жағынан, тарихты өзіне ұйқаспайтын физикалық себептілік шектеріне енгізуге талпыныстар әрі жалғасын тауып жатса, екінші жағынан, өзімізге Риккерттің нобай ретінде белгілі бір реттілік ерекше тарихи себептілік туралы ілімі ұсынылады.

Бұдан әрі қарай, көптеген ғалымдар тарихта орын алған көптеген жақтардан, тарихи үрдістің негізгі жағы деп саналатын бірін ғана белгілеу жағынан да пікірталастар туындап отыр. Осылайша, біржақты тарихи теория пайда болады. Бұған тарихи материализм де жатады. Бұл теория бүкіл тарихтың негізіне, тіршіліктің басқа жақтары тұрақсыз идеологиялық құрылымға айналатын, Гегельдік шаруашылық қарым-қатынастардың өздігінен дамуы туралы ой философиясы әсер еткен, экономикалық факторды жатқызуға тырысады. Бұған тарихи эволюцияны түсіндіру мақсатында оны дарвинизм саласындағы табиғи сұрыпталу мен тіршілік күресінің идеялары сияқты қағидаларын пайдаланатын биологиялық материализмді де жатқызуға болады. Бұл жерде, біріншіден, биологияда да бұл тұжырымдар баршаның мойындауына жатпаған еді, екіншіден, адамдардың әлеуметтік қарым-қатынастарында жануарлар әлемімен салыстырғанда, өзінің сипатын айтарлықтай өзгертеді. Ақыры, бұл санатқа бүкіл тарих табиғаттың сырт күштерімен анықталады деп санайтын географиялық детерминизм сияқты теория жатады, әртүрлі нәсілдік теориялар, адамның жас кезеңдерімен бірдей құрылған, тарихи дамуды халықтардың психикалық дамуының кезеңдеріне апаруға тырысатын Лампрехт сызбасы сияқты теориялар жатады.

Ақыры, Риккерттің тарих туралы, оның даралаушы ғылым ретіндегі идеясына толықтай көзі жеткен жоқ. Дара ғылымның өзіндік құндылығына аса назар аудармай, күрделігі нақты және қайталанбайтын жеке оқиғаларды емес, кейбір ғалымдар тарихқа жалпылаушы қорытындыларды шығаруға ұмтылатын. Осыдан қысқа мерзімді оқиғаларға залал келтіре отырып, ұзаққа созылған күй-жағдайларды зерттеуге шектен тыс зерттеу, және жеке үздік адамдардың мәніне залал келтіре отырып, жаппай үрдістерге шектен тыс назар аударылады. Шынымен, ұзақ күйлер мен жаппай үрдістерде типтік және салыстырмалы түрде тұрақты нышандарды артығырақ табуға болады және тарихи нышандарды анықтау табиғаттың тұрақты заңдарына ұқсас сағымды тудырады. Бірақ бұл типтер заңдардың өзі емес екендігін және оларды анықтау тарихшылардың құбылыстардың жалпы заңдарын ашумен айналысатынын білдірмейді. Бұл төменде егжей-тегжейлі түрде айтылады. Екінші жағынан, күйлер мен жаппай үрдістерге ден қою біржақты түрде, тарихи үрдістің мүлдем қарапайымдатылып, оның кейбір маңызды факторларына қажетті түрде көңіл бөлінбейді. Қысқа мерзімді болса да, оқиғалар, өзінің зерттеуге жататын заңдылығынан мүлдем ада емес, және тарихтың соңғы барысында өшпес із қалдырса, ұлы адамдар да тарихи құрылымнын дұрыстығына нұқсан келтірусіз тарихтан алынып тастала алмайды. Менің ойымша, тарих осындай біржақты бағыттармен жүрмей, Тард62 сияқты ойшыл ойлағандай, жалғыз археология мен статистикаға ғана тірелмейді. Бұндай ұмтылыстар тек әлеуметтану мен тарихи ғылымдардың арасындағы айырмашылықты бұзады.

Кейбір қазіргі заман ғалымдары да осы тұжырымға келіп отыр. Мысалы, Лакомб63 ғылым тек жалпылаулармен ғана айналыса алады, сондықтан оның жеке-дара оқиғалар мүлдем оның пәні болып табыла алмайды дейді. Тек тарих қана, өнер сияқты, жеке оқиғалардың және кейіпкерлерінің көркем суреттемесімен айналыса алады. Ал тарих ғылым ретіндегі тарих болса, немесе жетістікке әкелген оқиғалармен, нәтижесінде мекемелердің (учереждение) пайда болуына әкелген мекемелермен ғана жанасады. Осыған негіздей отырып, Лакомб тарихтың атын әлеуметтану деп өзгертуді мүлдем орынды санайды, бірақ бұны әлеуметтанушылар мәдени емес, жабайы халықтарды зерттеумен айналысатындығынан ғана және «әлеуметтану» атты кітапты өркениетті халықтарды зерттеумен айналысатын тарихшылар байқамай қалуы мүмкін болғаннан ғана жасамайды. Дегенмен автор өз еңбегін соларға арнайды. Бүкіл осындай құрылым, меніңше, түсінбестік нәтижесінде пайда болып отыр, және еңбектің ғылымда дұрыс бөлінуіне нұқсан келтіруде екені анық. Тарихты әлеуметтануға, ал әлеуметтануды — тарихқа айналдырудың мүлдем қажеттілігі жоқ. Тарих әрқашан дара және қайталанбас туралы ғылым болып қала береді. Дұрыс қойылмаған сұрақ алға қойылған тарихи міндеттердің орындалуына кері әсерін тигізіп, өзінің мақсаттары туралы бұрыс түсінік қалыптасатындықтан, әлеуметтендіруші тарихшылардың еңбектері де осының нәтижесінен айтарлықтай кемшілікке ие болып жатады64. Тарих пен әлеуметтану бір-біріне септес болуы тиіс, және бір-бірін өзара толықтырып, олардың арасындағы істің маңызының өзі анықтайтын айырмашылықты жоюға мүлдем негіз жоқ. Әлеуметтанушылар өзінің жалпылаушы еңбегін атқаруда тарихи фактілерді жандандыруға және дереккөздерді сынаудың тарихи әдісімен ортақ ештемесі жоқ, өзінің жеке әдістері мен тәсілдерін қолдануға тура келеді.

Қазіргі заман ғалымдарының қалыптар тарихы мен жаппай үрдістерге деген басым назар салуымен қатар, зерттелуге жататын тарихи дереккөздерді таңдаудағы басты салмақтың басқа жаққа бұратындығы көзге көріне бастайды. Моммзеннің (1817-1903) өзі Рим тарихы жөніндегі еңбектерінде тарихшыға заң мекемелері және әртекті қалдықтар беретін материалды алдыңғы қатарға қояды; бұл материалды ол, мазмұндаушы дереккөздерге қарағанда, аса бағалайтын. Және бұл үрдіс жаңа тарихнамада бара-бара қатайып келеді. Әдеби дереккөздер екінші қатарға шегініп, есесіне әртүрлі жазбалармен, актілермен, құжаттармен, есеп кітаптарымен айналысу күшейе түседі. Бұл жерде статистикалық әдісті қолдану үлкен мәнге ие.

Осыған сәйкес, тарихшылардың стилі де өзгереді; тарихи әңгіменің көркемдігіне қарағанда, баяндаудың ғылыми нақтылығына басымырақ, назар аударыла бастайды. Өзінің стилдеріне қарай, тарихи зерттеулер нақты ғылымдардың шығармаларына бір табан жақындайды. Бұл үрдіс өздігінен, әрине, тек құптарлық қана; ол тарих, ақыр-соңында «негізінен, шешендік шығарма» болуын қойып, Цицерон айтқандай, нағыз ғылымға айналады. Бірақ бұл жағынан да ол шектен асуды байқауға болады; дара туралы ғылым ретінде тарихта қажетті шектермен шектелген эстетикалық тәсілдер қолданыла алады және бұдан тарихи еңбегі тек ұтатыны анық. <...>

II. Тарихи ғылымның бөлінуі. Саяси және мәдени тарих.

Әдебиет тарихы

1. Біздің курсымыздың басында тарих өткен оқиғалар мен әлеуметтік тіршілік иелері ретіндегі адамдардың өміріндегі қалып-күйлерді зерттейтін ғылым ден танылды. Бұл анықтама, тарихи ғылымның меншікті аймағы орасан зор екендігін көрсетеді. Даралаушы әдіс тарихқа тән болып табылады. Тарих осы әдісті қолдану арқылы, әлеуметтану, филология, саяси экономика, құқық теориясы және т.б. сияқты, қоғамдық өмірдің сұрақтарына ортақтастырушыны алуды міндет тұтатын басқа ғылымдардан ерекшеленеді. Бірақ қоғам туралы жалпылаушы ғылымдар зерттейтін бүкіл сол материал, басқа көріністе болса да, тарихтың да зерттеуіне жатады. Сондықтан біздің күніміздегі тарих бір ғана ғылым емес, тарихи ғылымдар деген бір атпен жалпылауға болатын бүтіндей бірқатар ғылыми пәндерден тұрады. Тарихтың өзі, өзінше жеке генетикалық ғылым ретіндегі тарих, әлі жас пән болғандықтан, және сондықтан тарихтың жеке тарамдарын, жеке тарихи ғылымдарды сұрыптауда осы уақытқа дейін де үнемі дау туындататын пән болып табылатындықтан, сондай-ақ нақты және қанағаттанарлықтай бір шешімге келісе алмағандықтан, тарихтың ауқым шектері салыстырмалы түрде жақын арада ғана анықталды.

Ұзақ уақыт бойы тарихи зерттеулер тек мемлекет пен оның басқа мемлекетпен қарым-қатынастарымен ғана айналысты.Тарихшылардың мүддесі, негізінен, елшілік қарым-қатынастар мен мемлекеттердің әскери соқтығысуының аясынан шықпады. Зерттеуге тереңдей түсу барысында мемлекет тіршілігінің басқа да жақтарына көңіл аударыла бастады. Бірте-бірте, егер тарихшы мемлекет ішіндегі тіршілік қалпына, барлық бағыт бойынша терең бойламайынша, мемлекеттердің тарихын дұрыс түсінудің мүмкін емес екені анықталды. Мемлекеттік қаржылар мемлекеттің әскери қуатын анықтауда басты фактор болып табылады, ал олардың өздері болса — экономикалық өмірдің жағдайына тәуелді, ал ақырғысы айтарлықтай дәрежеде интеллектуалды және моральдық мәдениеттің деңгейімен анықталады. Осылайша, таза саяси тарихтың мүддесін қолдай отырып, қоғам тіршілігінің осы жақтарын да зерттеуге тура келді. Саяси тарихта байқала бастаған бұл үрдіске қарама-қарсы, жеке қоғамдық ғылымдардың арнайы қажеттіліктері пайда бола бастады. Заңгер, экономист, филолог, әдебиет немесе философия танушысына өздерінің мамандығына жанасатын тарихи мәліметтер қажет. Кейіндері шаруашылық тұрмысының тарихы және экономикалық ілім, құқық тарихы, тіл тарихы, жазу мен әдебиет тарихы, философия тарихы, дін, ғылым тарихы сияқты ғылымдарды түзген мәліметтер жинақтары пайда бола бастады. Әрине, бұл арнайы ғылымдар тарихшылардың емес, өздеріне сәйкес, жалпылаушы ғылымдар өкілдерінің құзырында болып, сипатына қарай жалпы тарихшыларға тиесілі еңбектерден біршама ерекшеленетін-ді. Олардың авторлары, әдетте, заңды эволюция анықтаған зерттеулермен емес, сәйкес жалпылаушы ғылыми пәннің арнайы міндеттерін шешуге арналған анықтамалығын құрастырумен айналысты. Осылайша, құқық тарихы туралы еңбектер, халық тіршілігінің жалпы дамуын зерттеуде аса маңызды мәліметтер бермейтін түсініктерге бай болғанымен, ішкі себептілік байланыс туралы еш түсінік бермей, фактілердің құрғақ жылнамалық тізімімен шектелген еді. Дереккөздерді сынаудың тарихшы-мамандар құрастырған сол әдістері құқық тарихында қолданылмай, жалпы тарихтың ойдан шығарылғаны дәлелденіп, жоққа шығарылғаны құқық тарихында сол бетімен мүлдем дәлелді мәлімет ретінде танылды. XIX ғасырдың 80 жылдары да солай болды, мысалы, рим құқығының тарихы жөніндегі оқулықтар мен монографиялардың авторлары, рим патшаларының заң шығарушылығына салмақты тұжырымдар бергеніне қарамастан, тарихи сын рим ғұрыптарының мүлдем дүдәмал екенін баяғыда ашқанын білмеген еді65. Дәл осылай, орыс құқығы тарихының өкілдері варягтар туралы жылнамалық хикаяларға және т.с.с.толықтай сеніммен қарады. Тарихтың арнайы салаларының бұндай басы бірікпеушілігіне қарап, арнайы тарихтарда оқиғалардың себептілік байланысын табу мүмкін еместей болды: мәселе, құқық тарихшысы, философия тарихшысы немесе әдебиет тарихшысының қолданған сол азғантай материалымен бұл байланысты аша алмасы рас еді. Оны анықтау үшін, халық тіршілігінің бүкіл дамуын есепке алу қажет болды; әйтпесе, мысалы, тіпті құқық саласындағы түбегейлі өзгерістер қандай да бір заңдардың тек жүгенсіздігінің нәтижесі ретінде танылып, ал философиядағы төңкеріліс әлдебір кездейсоқ апаттың әсері деп немесе заман рухы, немесе идеялардың диалектикалық дамуы түріндегі, әлдебір тылсым күштердің ықпалы болып көрінетін.

Бірақ бұл да мәңгілікке жалғасуы мүмкін емес еді. Өзіндік генетикалық ғылым ретіндегі тарихтың даму барысына қарай, жалпы тарих пен арнайы тарих жақындаса бастады. Жалпы тарихшылар үшін өзінің зерттеу мәліметтеріне арнайы тарихтың мәліметтеріне жүгінуге тура келді, ал арнайы тарих мамандары - жалпы тарихшылардың рухтарын сіңіруге және зерттеу әдістерін қолдануға тура келді. Тіпті, жалпы тарих саласында, ғылымның бұрынғы жай-күйінен ерекшеленетін, қарама-қарсы ағым да пайда болды. Егер бұрындары тарихшы зерттеуде басты назарды тіршілігі тек сыртқы, сосын ішкі дамудың маңызды оқиғаларынан ғана бақыланатын мемлекетке аударып, соны ғана зерттесе, енді, керісінше, тарихи ғылымның кейбір өкілдері мәдени тарихты тек ғылыми зерттеуге жататын ғылым пәні ретінде жариялайды. Бұл мәдени тарих пәні мемлекеттердің саяси өміріндегі қысқа мерзімді жеке оқиғалар емес, халық тіршілігі, халық шаруашылығы, ғұрыптары мен құқық, парасат мәдениеті, нанымдар, әдебиет сияқты салалары болып табылды. Егер бұрнағы саяси тарих тарихтың жеке ірі қайраткерлеріне ғана тоқталса, енді жаңа мәдени тарих басты назарды көпшілік халықтың өміріне, тарихи тұлғаларды және орта шамаларды анықтауға аударып, статикалық әдісті кеңінен қолдана бастайды. Кей кездері ғылыми зерттеуге тек осы пәндер жатып, саяси тарих болса, мүлдем жаңсақ дерліктей болды.

Әрине, бұндай көзқарас дұрыс емес. Осы келтірілген көзқарас, өзіміз айтып кеткендей, көптеген тарихшылар әлі күнге дейін тарих жалпылаушы емес, даралаушы ғылымның өзі болып табылатынын түсінбей, тарихшының қалың көптің жағдайын зерттеуінің барысында анықталатын сол тұлғалар мен орта шамалар, қандай да бір жалпы заңдарды білдірмесе де, өзінің алуан-түрлігімен басымдылық танытатын жеке фактілердің шынайылығын айырудың құралы болып табылатынын, және ақыр-соңында, қоғамдағы өзінің орнына немесе ерекше қасиеттерімен ерекшеленетін тұлғалардың жеке оқиғалары мен әрекеттері тарих үшін ұзақ қалып-күйлер немесе көпшілік үрдісінен кем түспейтінін ұғынбауының арқасында туындаған еді. Екінші жағынан, бұндай көзқарасты ұстанушылар бұндай мәдени тарих тек ұзақ қалып-күйлер мен көпшілікпен ғана шектелмейтінін байқағандай; құқық тарихында да, экономикалық қарым-қатынастар тарихында да, тіпті өнер тарихында да, әдебиет, ғылым және философия тарихында да біз ұлы адамдармен және жеке оқиғалардың әрекетімен жанасамыз. Бір сөзбен айтқанда, елуінші жылдардағы Ресейдің ұлт шаруашылығын зерттейтін тарихшы, негізінен, қырым компаниясы немесе Севастополь қорғанысы оқиғаларын зерттейтін тарихшымен бірдей жұмыс атқарады. Меніңше, саяси тарих та, мәдени тарих та — тарихтың бірдей саласы болып табылады. Олар бір-бірін толықтырып, әлеуметтік тіршілік иелері ретіндегі адам өмірінің өткен күндерін зерттеуде де бірдей қажет. Методологияның өзі үшін тарихи білімнің әртүрлі салаларын және міндеттерін барынша нақтырақ анықтау қажет.

II. Меніңше, тарихтың саяси және мәдени болып қалыптасқан осы тарихи бөлініс түсініктері, нақты мағынасын ұстанғанда ғана, іске пайдасы жарайды. Бұл міндет,әрине, күрделілеу болғанымен, «мәдени тарих» атауының ауқым аясы өте кең, және әсіресе, тарих - құндылыққа жатқызудың әдісі деген Риккертпен келіссек және құндылық дегеніміз — бүкіл мәдени жетістіктер болып табылатынын еске сақтай отырсақ, оған тарихи ғылымның бүкіл мазмұны сыйып кетеді. Мәдениет деп, жалпы, затқа қарама-қарсылықты түзетін түсінікті білуіміз керек; сөздің жалпы түсінігіндегі мәдениет, адам шығармашылығын қолданусыз пайда болған табиғат заңының нәтижесінде емес, адам жаратқан нәрселерден тұрады. Бірақ мәдениет түсінігі де біраз шектеле алады. Бір жағынан, мәдениет, екінші жағынан, өркениет сияқты түсініктер, мысалы, қарама-қарсы қойылатыны рас. Бұл жағдайда мәдениет түсінігі — адамның сыртқы күш әлемін меңгеруге бағытталған қызметін ғана білдірсе, өркениет - адамның рухани табиғаты мен қоғамдық тәртіпті бағындыруға бағытталған әрекетін білдіреді. Ал мәдени тарих деген сипаттағы мәдениет түсінігі бұдан да жаңа мағынаға ие бола бастайды. Мен үшін, саяси және мәдени тарих бір-бірінен осылайша ерекшеленеді.

Кез келген тарих әлеуметтік тіршілік иесі ретінде адамның өмірінің оқиғалары мен қалып-күйлерін зерттейді. Осыдан кез келген тарих қоғамдық үрдістермен жанасады. Бірақ саяси және мәдени тарих оларға әртүрлі көзқарас тұғырынан қарайды. Саяси тарих басты назарды мемлекет деп аталатын қоғамдық одақтарға немесе баршаны өздігінен, немесе күштеп бір тұтасқа біріктірген жоғарғы билікке аударады. Мемлекет тарихы және мемлекеттердің өзара қарым-қатынасы тарихы саяси тарихты құрайды. Мемлекеттік одақты арнайы қарастыру пәніне айналдырудың да сылтауы бар. Мемлекет адамзаттың қоғамдық өмірінде төргі орынды иеленіп, оның маңайында барлық қалған қоғамдық қызметтер шоғырланады. Мемлекет болмаса, ең алдымен, бізді сырт күштен және ортақ тіршіліктен қорғайтын панамыз болмас еді; оның үстіне қазіргі заман мемлекеті рухани болмасын, материалдық болмасын — игіліктердің барлық салаларында ауқымды және жан-жақты әрекетін дамыта бастады. Міне, сондықтан саяси тарих адамдардың назарын қоғамдық өмірдің барлық басқа салаларына бұрын аударып, зерттеу пәніне айналды; енді басты мағынаға ие болып, жалпы тарих халықтар тіршілігінің жалпы заңдылықтарын зерттеу телінетін жалпы тарих деген сипатқа енеді.

Бірақ мемлекет, дегенмен өзінің қоғамдық тіршілігін тауыспайды. Мемлекетте және оның жанында мемлекетке қандай да бір тәуелділікте болатын, бірақ оған сіңіспей және жиі ретте, жеке мемлекеттердің шегінен ту алыс шығатын және тіпті әртүрлі мемлекеттердегі адамдарды біріктіретін көптеген қоғамдық ұйымдар қызмет етеді. Жоқ дегенде, әлемдік шіркеулер мен ғалымдардың, әдебиеттанушылардың халықаралық ұйымдарын еске түсірсек жетіп жатыр. Тарих осы салаға жататын адамдардың қоғамдық - мәдени қызметтерін де зерттеуі тиіс. Адамдардың қоғамдық - мәдени қызметтерін зерттеу мемлекеттік одақтан тыс «мәдени» тарих саласын да түзеді. Біз үнемі қоғам мен мемлекетке қатысты осы антитезаны қолданамыз; міне, осы антитезадан саяси және мәдени тарихтың қарама-қайшылықтары айқындалады.

Саяси тарих жоғарыда аталған себептерден жалпы тарихтың міндетін орындай бастағандықтан, мәдени тарих өзінің зерттейтін қоғамдық - мәдени қызметтердің тегіне қарай, қажеттілігінше, жеке пәндерге бөлінеді. Осылайша, біз экономикалық тұрмыс тарихын, ғұрыптар және құқық тарихын, саяси ілімдер тарихын, экономикалық доктриналардың тарихын, философия тарихын, өнер тарихын, әдебиет тарихын, дін тарихын, шіркеу тарихын, материалдық мәдениет пен техника тарихын, ойындар тарихын, сайқымазақ сурет тарихын аламыз. Бұл жеке салалардың барлығын тізіп шығу мүмкін емес, оның үстіне, бұл жерде бөліністің аралық шегі толықтай анықталмай, бұл жерде ең әртүрлі көзқарас тұғырлары тоғысуы мүмкін. Бірақ, дегенмен тарихтың саяси және мәдениге бөлінуі ғылыми еңбектің бөлінуі мағынасында ғана маңызы зор: тарих саласының аясы кеңігені соншалық — оны толықтай қамту ешкімнің қолынан келмейді. Сондықтан саяси тарих мәдениетпен байланысын, ал мәдени тарих — саясатпен байланысын үзбеуі тиіс. Мәдени тарихтың арнайы салаларының өкілдері, сипатына қарай, қандай да бір жалпылаушы ғылыммен байланыса отырып, жоғарыда айтылғандай, зерттеу әдістері мен саяси немесе жалпы тарихтың нәтижелерін сырт айналуға бейім болатындықтан, ақырғысы әсіресе маңызды, олардың еңбектері үлкен зиян шегіп, ғылыми құндылығы жоғалады. Осыдан, әрине, мен тарихтың арнайы салаларындағы жұмыс та жалпы тарихшылардың құзырына көшуі тиіс деген еш қорытынды шығарып отырғаным жоқ. Керісінше, тарихи ізденістерде заңгерлердің, экономистердің, филологтар мен философтардың және басқалардың қатысуы тарих ғылымына тек оң әсерін берері сөзсіз.

III. Сипаты туралы көптеген шиеленіскен даулар туындап жататындықтан, мен мәдени тарихтың бір арнайы саласына тереңірек тоқталғым келеді. Мен әдебиет тарихын айтып отырмын. Бұл ғылым саласында осы күнге дейін де барлығы таласты болып отыр: бұл жерде зерттеуге жататын материал да, осы зерттеу алдына қоя алатын мақсаттар да әлі белгісіз. Байқағанымыздай, бұл мәселенің екеуі де өзара байланысты болып табылады.

Зерттеуге жататын материал әдебиеттің өзі болса керек. Бірақ бұл жерде әдебиет деген не? Бұл сұрақтың өзінен кереғар пікір туындап жатады. Біреулер жалпы жазудың өзін әдебиет деп біледі; осы көзқарас тұғырынан, әдебиетті адам шығармашылығының жазылған сөз түріндегі барлық өнімдері түзеді. Осындай тұжырым бойынша, әдебиет түсінігіне поэзия ғана емес, жалпы, көркем әдебиет қана емес, ғылыми, публицистикалық та, философиялық та, діни шығармалар де, тіпті газет жарнамалары да жатады. Бұл жағдайда әдебиет тарихы саласының ауқымы шексіз үлкейіп, осы ғылым мен ғылым тарихы, философия тарихы, саяси ой тарихы сияқты ғылымдардың арасындағы айқын шекараларды анықтау қиынға соғады. Оның үстіне, әдебиет тарихына онда әдебиет тарихы пәнінің құзырындағы әдеттегі нәрселермен тығыз байланысатын халық ауыз әдебиеті енбей қалады.

Біреулер әдебиет тарихы пәніне одан да бетер тар шекте түсінік береді. Ол өнердің ерекше түрі болып табылатын сөз өнерін осы ғылымның зерттеу пәні деп түсінеді. Бұл жағдайда әдебиет деген түсінікке тек эстетикалық шығармашылық пен эстетикалық құмарлықты қанағаттандырумен байланысты сөз туындыларының материалы ғана сәйкес келеді. Былайша айтқанда, көркем әдебиет немесе эстетикалық нәтиже беруге бағытталып жаратылған сөз туындылары, тек осылайша, тарихтағы өзімізді қызықтыратын салаға айналады66. Шығарма жалғыз осыны мақсат тұтпауы мүмкін; ол тәлімдік мақсатта, тіпті жарнамалық мақсатта да қолданыла алады, бірақ оның айтарлықтай бөлігі эстетикалық нышаннан тұруы тиіс. Бұл жағдайда эстетикалық әсер деп, қандай да бір тәжірибелік міндеттер мен мүдделерге байланысты емес, сезімнің еркін түрленісімен өзімізге ләззат әкелетін нәрсені түсіну керек. Сезімнің бей-жайлығы, оның тәжірибелік өмірден оқшаулығы эстетикалық ләззаттың негізгі бөлігі болып табылады. Эстетикалықтың мәні туралы сұрақты қарастырудың жай-жапсарына, әрине, бұл жерде тереңдеуге болмайды. Мен тек негізгі көзқарас тұғырларын белгілеп, өзімнің пікірімше дұрыс болып табылатын, әдебиет тарихының мәні туралы сұрақтың шешімін құрастыруға тырысамын.

Тарихи-әдеби зерттеулердің аясы мен материалы туралы даулы сұрақтың жауабын, меніңше, тек басқа сұрақпен, дәлірек айтсақ, әдебиет тарихының мақсаттары туралы мәселемен байланыстыра отырып, табуға болады. Бұл жағдайда әртүрлі көзқарастар бір-бірінен тіпті алшақтай түседі. Олар әдебиет тарихына эстетикалық көзқарастардан тысқары жатқан өмірдің белгілі мазмұнымен біз таныстыру міндетін жүктейді. Бұл жерде және осы шек аясында жаңа пікірталастар туындайды. Әдебиет тарихын кей кездері мүлдем идеалдар тарихы ретінде қабылдайды; басқалары бұның орнына идеалдар тарихының түсінігін алады; үшіншілері — әдебиет тарихының бойынан жалпы рухани тіршіліктің немесе қоғамдық ойдың көрінісін аңғарғысы келеді, ақыры, енді бірі — әдебиет тарихын қоғамдық тіршілік тарихымен тікелей пара-пар деп санайды. Ғалымдардың басқа бір тобы әдебиет тарихының міндеттерін эстетикалық шығармашылық түсініктерінің маңайынан шығарғысы жоқ. Бірақ бұл жерлерде де ұсақ-түйек жайттар мен міндеттерді қалыптастырудағы көзқарастар ерекшеленеді. Олар әдебиет тарихынан сөз өнері түрлерінің дамуын зерттеуді көруге бейім, басқалары адамдарға қандай бір дәрежеде эстетикалық әсер бермесе де, олардың ойларын әртүрлі бағыттарға бағыттап, сезім мен ырықты іске қосатын көркем әдебиеттің эстетикалық ықпалына үлкен көңіл бөледі. Сөз өнерінің эволюциясын көркем шығармашылық тұғырдан. сондай-ақ көркем қабылдау тұғырынан да бақылауға болады; бұл жерде эстетикалық шығармаларды жаратушылар әдістері де, олардың көпшілікке тигізетін әсері де, осы көпшіліктің талғамдары мен оның өзгеруінің себептері де қызықты болып табылады.

Меніңше, тек, әдебиет тарихын зерттеу пәнінің эстетикалық сипатының негізін қалайтын бағыт қана дұрыс сияқты. Осы көзқарас тұғырына тоқталып қана, біз нақты анықталған материалы мен зерттеуінің айқын міндеттері бар ғылымға қол жеткіземіз. Негізінен, ең алдымен, әдебиет тарихының бойынан қоғамдық тіршілік тарихымен сәйкес нышандарды іздейтін көзқарастан арылу керек. Мәселен, әдебиет қоғамдық өмірді сипаттауды мүлдем мақсат тұтпайды, және бұл көркем әдебиетке тіпті де тән емес. Көркем әдебиеттің шығармалары әрқашан шынайылыққа жанаса бермегенімен, жиі және керісінше, мүлдем қияли сюжеттерді алып, солардың көмегімен кей кездері эстетикалық әсерге тезірек қол жеткізіп жатады. Және көркем әдебиетте көпшілік шынайы өмірдің көрінісін іздемей, керісінше, уақытша және өтпелі ғана емес, тіпті мәңгілікке созылатын, моральдық мүдделер сияқты, мезі қылған тіршілік қамы мен мүдделерден тынығу үшін қолданады. Оның мазмұны сырт пішініне қарай шынайылыққа сәйкестеу болса да, шын мәнінде, ол ақиқаттағы өмірді емес, белгілі идеалдар немесе тіпті арманымыздағы оқиғаны ойлап табу үшін, өзіміздің көңіліміздегі көріністі береді. Сондықтан бұл шығармаларда авторлардың талғамы көрініс беретіндіктен, ал олардың жетістігі қоғам талғамымен анықталатындықтан, қоғам тарихын зерттеуде көркем өнерді дереккөз қылып алуға болады, бірақ әдебиеттің мәнінен қоғамдық өмірдің тарихын табуға болмайды, сондай-ақ әдебиет тарихын осы қоғамдық өмір тарихына айналдыруға да болмайды. Біздің әдебиетті қоғамдық талғамды зерттеу дереккөзінің бірі ретіне пайдалануымыз біздің әдебиет тарихымен айналысуымызды білдірмейді.

Дәл солай, әдебиет тарихының бойынан идеялар тарихы мен идеалдар тарихын іздестіру де бұрыс пікірге жатады. Әдебиет, оның ішінде әсіресе көркем әдебиет, бізге идеялар жеткізуді мақсат тұтпайды; лирика, мысалы, идеяларды жеткізу үшін емес, көңіл-күйді қоздыруға, өмірге және сезімге әсер ету үшін арналады. Ал идеалдарға келсек, тәжірибелік күшке енген, мінез-құлықтың басқарушы принциптеріне айналған идеялар — идеалдар деп аталады. Идеалдар тарихы ретінде түсінілетін әдебиет тарихы — философия тарихы, саяси ілімдер, діни нанымдармен сіңісер еді; екінші жағынан, ол эстетикалық әсер қалдыру мақсатымен өзінің қиялын немесе қоршаған ортаны суреттеумен ғана айналысқан және қандай да бір идеалдар туралы ойдан алыс авторлардың көркем шығармаларын қамтымас еді.

Бұл пәнге моральдық және саяси элементтер енгізетін әдебиет тарихының сипаттары да мүлдем жарамсыз. Әдебиеттің мақсаты адамгершілік идеяларына қызмет ету болып табылады деген пікір айтылатын. Бұл жағдайда әдебиет тарихы да этикалық ілімдер тарихының немесе әдет-ғұрыптар тарихының бір түріне айналады: әдебиет тарихының басты мазмұнын, алғы шептегі идеялардың реакцияшыл күштер мен бағыттарға қарсы күресіне саятын жазушылар, әдебиетке және оны зерттейтін тарихты публицистикалық сипатқа енгізеді. Адамзаттың рухани өмірі тек көркем әдебиетте ғана емес, өнердің басқа да түрлерінде, ғылымда, философияда, дінде, саясатта және т.б. да көрініс алатындықтан, әдебиет тарихын рухани өмір тарихымен бірдей қылатын анықтау мүлдем ауқымды.

Егер біз анықтаудың негізіне эстетикалық сәтті қаласақ, біз келесі: әдебиет тарихы дегеніміз, басты міндеті — сөздің көмегімен қызмет атқаратын, өнер эволюциясын анықтайтын ғылымның өзі болып табылады деген тұжырым шығарамыз. Өнердің нышандары қажетті шарт ретінде эстетикалық сәттің бар екендігін көрсетеді. Әдебиет тарихының материалы ретінде эстетикалық әсер қалдыруға қабілетті сөздер немесе, негізінен, көркем әдебиет ғана бола алады. Ал эстетикалық әсерді өзінің мазмұнына қарамастан, өзінің қалып - түріне қарай, оқырманның қызығушылығын тудыратын шығармалар береді; өнер туындысы басым тұтастық сипатында болуы тиіс, осылайша, эстетикалық танымға тәнті болған адам өмірдің барлық басқа тіршілігінен бір уақытқа оқшауланып, ал шығарманың өзі ол үшін аяқталған тұтастық, өмірдің барлық мазмұнынан тысқары болып көрінеді. Барлық сюжеттер де осындай эстетикалық тұлғада бола алады: эстетикалық талдауға тек сұлулық емес, ұсқынсыздық та, өнегелі нәрсе ғана емес, азғындық та жатады, және шығарманың көркемдігі автордың әртүрлі әдістерді қолдана отырып, эстетикалық оқшаулануға мүмкіндігі қаншалықты болғанына байланысты болады. Осыған орай, тіпті ғылыми немесе философиялық шығарма да оқырманды тәнті қылып, барлығын ұмыттыруға қабілетті болатындай жазыла алатынын айта кеткен жөн. Онда бұл шығармаларда эстетикалық нышан бар деп айтуға болады. Әрине, мысалы, көптеген адамдар эстетикалық құмарлығын қандыру үшін математикалық құрылымды көркем шығармаға айналдыратынымен қызықтыратын математикаға қызығушылық танытады. Бірақ біз сын көзбен автордың ой желісін және оның нәтижелерінің мазмұнын, оның ғылыми шынайылығын тексеру тұғырынан қарайтын болсақ, эстетикалық әсері жойылып, алдыңғы қатарға шығарманың эстетикалықтан тыс элементтері шығады. Бірақ, егер біз эстетика аясынан тысқары ықыластар және сұрақтарға жүгінер болсақ, көркем әдебиеттің де шығармаларына бұндай өзгерістер тән болатыны рас.

Егер басты эстетикалық санаттар ретінде, бізге дыбыстармен әсер беретін музыкалық, бізге көріністерімен әсер беретін кескіндеу өнерін және оқиғаны сөзбен жеткізу арқылы сезімдерді оятатын поэзияны алатын болсақ, әдебиет сөз өнерінін өзі болып табылатындықтан, онда әдебиетке тән нышан ретінде поэзиялық санатты аламыз. Бірақ әдебиетте ол дыбыстармен де әсер ететіндіктен (ауыз әдебиеті), музыкалық элемент те болуы мүмкін. Эстетикалық санат ретіндегі поэзиялық нышанның мәні суреттеушілердің, алдымен, ауызша көріністерін жинақтап, оқырманды суреттелетін оқиғалармен «бірге күйзелтіп»,оны тәжірибелік мүдделерден, тіршілігінен алшақтататынына негізделеді. Әдеби шығарманың барлығынан бөлектеу ғылыми және философиялық тұжырымдарға жетіспейтін, әдеби шығарманың біркелкілігі осында жатыр.

Бұл бізге сөз өнерінің туындылары тек эстетикалық жағынан ғана құнды екенін білдірмейді. Ол осы жақтарсыз мүмкін емес, бірақ, сондай-ақ эстетикалықтан тыс нәтижелерді де туындата алады. Эстетикалық таным сәті өткеннен кейін, біз эстетикалық талдауға жатқан мағынаның тақырыбы жөнінде ойлануымыз да мүмкін. Сондықтан сөз өнері бізге әртүрлі мәліметтерді (мысалы, тарихи) және идеяларды жеткізе алады, немесе безендіруші мәнге ие бола алады, немесе біздің ойымыз бен біздің назарымызды тәжірибелік өмірдің қандай да бір анық мазмұнына аудара алады, немесе жарнамалық мазмұнда (мысалы, эстетикалық құрылған хикаясымен біздің назарымызды астарында жатқан өнегеге аударғысы келген аңыз әңгіме) бола алады. Эстетикалық әсерінен басқа, бойында жатқан логикалық немесе этикалық құндылықтардың қаншалықты болуына қарай, көркем шығарманың құндылығы да арта түсетінін жоққа шығаруға болмайды. Міне, сондықтан біз эстетикалық тұлғаны ғана құру мақсатымен мазмұнына мән бермей, логикалық және этикалық нышандарды сырт айналатын сөз өнеріне қарсылық танытуға құқылымыз. Сондықтан сын да таза эстетикалық, сондай-ақ моральдық, философиялық және саяси да бола алады. Сынның бұл барлық түрлері де дұрыс, бірақ сыншы, бұл бағалардың бірі де толықтай соңғы болуы мүмкін емес екенін есте сақтауы тиіс, және мысалы, өзінің үрдісіне қарай азғындық болып табылатын шығарма, тұлғасына қарай жоғары деңгейдегі көркем шығарма болуы мүмкін.

Генетикалық ғылым ретінде, әдебиет тарихы өзінің материалын, немесе себептілік байланыстағы сөз өнерінің шығармаларын зерттеуі тиіс, бізге әдебиет эволюциясы туралы, бір фактілердің басқаларымен себептілік байланыспен қарым-қатынас құрған, өзгерістердің байланысқан үрдісі туралы түсінік беруі тиіс.

Бірақ әдебиет эволюциясы көпжақты, және әртүрлі бағыттарда зерттеле алады. Бірінші шепте, әрине, эстетикалық тұғырдан алынған, әдеби шығармалардың ең әртүрлі тұлғаларының даму үрдісі мен өзгерісін зерттеу тұруы тиіс. Бұл жерде әдебиет тарихшысы, ең алдымен, кескіндеушінің шығармашылық әдістеріне жіті назар аударуы тиіс, бірақ осы кескіндеушіге жүгініп, оның шығармаларын оқитын көпшілікті сырт қалдырмауы да тиіс. Ал кескіндеушінің шығармашылық әдістеріне келсек, олар осы тұлғаның табиғи заңдарына тәуелді жеке қабілеттерімен анықталады; бірақ бірде-бір тарих кайраткері, қаншалықты ұлы және бірегей болса да, өзінің қоршаған ортасына тәуелсіз бола алмайды; сондықтан шығармашының өзіне баға бергенде, оның туындысын оқитын көпшілікке ғана емес, осы ортаны және оның талғамдарын зерттеуге үлкен назар аудару қажет.

Әдебиет тарихының екінші міндеті зерттеліп отырған шығармалардың мазмұнын анықтау болып табылады. Тарихшы белгілі бір сюжеттерді таңдау мен көркем шығармалардың тұлғасына айналған тақырыптар қандай себептерге байланысты деген сұраққа ден қоюы тиіс. Суреттеушілер идеялар мен идеалдарды қоғамдық сана-сезімнен алады, бірақ өздері де өзінің даралық рухының осы мағынасын қайта жаратады, сондықтан олардың еңбектері қоғамдық өмірдің мәдени және саяси жақтарының дамуында өзіндік фактор мағынасына ие болады. Осы міндеттерді зерттей отырып, әдебиет тарихшысы таза эстетикалық тарихтың тар шектерінен асып, мемлекеттің жалпы тарихына жақындайды. Сонымен қатар, бұл жағдайда да, әдебиет тарихшысының назары мәдени және саяси дамудың әдеби жақтарына ғана шоғырланатындықтан, әдебиет тарихы, жалпы, мәдениет тарихына немесе ғылым тарихына айналудан әлі алыс. Басқаша айтқанда, осы бағытта жұмыс атқара отырып, әдебиет тарихы қоғамдық өмірдің тек әдеби жақтарының дамуын ғана зерттейді.

Ал енді тарихи-әдеби эволюцияда тіршілік ететін себептілікке келер болсақ, бұл жерде бүкіл тарихи үрдіс кейінірек зерттеуге жататын барлық жақтармен ұшырасуға тура келеді. Біз бұл жерде географиялық ортаның ықпалдарымен де (мысалы, көркем шығармалардың сипатына ландшафттың әсері, климаттың әсері), табиғи жақтардың да, психологиялық жақтармен де (қасиеттердің тұқым қуалаушылығы, белгілі бір нәсілге жатуы), әлеуметтік нышандарымен де (қоғам талғамдарының ықпалы мен оның санаттарының шығармашылық адамның шығармашылығына әсері, еліктеудің әсері, көркем шығармалардың түрі мен мазмұнына ғұрыптардың әсері ) бетпе-бет ұшырасуымызға тура келеді. Әдебиет тарихының бұл салада тарихтағы шығармашылық тұлғаның мәні мысалы, әсіресе экономикалық эволюцияны зерттеудегіге қарағанда, әлдеқайда айқынырақ көрінетін ерекшелігі бар, бұл ерекшелік ғылым тарихында да, философия тарихы мен жалпы өнерге де тән ерекшелік болып табылады; бүкіл әдебиет тарихы тек шығармашылық тұлға мен қоғамның заңды өзара әрекеттесуінің үрдісі ретінде ғана зерттеле алады.

Әрине, бұл сөздің қатаң мағынасындағы әдебиет тарихын көркем әдебиет жазудың басқа түрлерінен жеткілікті түрде ажыраған дәуірлерден бастауға болады. Ал бұдан тарихи шығармалар әлі нақты ғылым сипатына енбеген, бірақ қызықты хикаяны мақсат тұтатын, немесе таза эстетикалық, өнегелілік трактаттары сезімге әсер ету мақсатында, эстетикалық жаққа бүйірі бұрғаны анық байқалатын уағыздар түрінде болған заманда, осыдан ертеректегі дәуірлердегі бүкіл жазуды әдебиет тарихы деп санауға тура келеді. Осы нышандарды мәдениеттің өзге тарихының басқа түрлерінен де байқауға болады. Осылайша, құқық ежелгі көне дәуірлердің тарихшылары да, дін мен өнерден әлі толық ажырамаған материалмен айналысуға тура келді. Оның үстіне, ежелгі дәуірлерде одан ертеректегі заманға қарағанда, жазба шығармашылығынан басқа, тағы ауызша шығармашылыққа үлкенірек назар аудару қажет болды. Ақыры, ежелгі көне замандағы тұлғаның тарихи эволюциядағы мәні, туындаушы да, еліктеуші де болған қандай да бір қызықты сюжетке елеусіз түзетулер енгізе отырып, белгілі бір жеке авторлары жоқ, халық поэзиясының туындыларын жарыққа шығаратын халықтың жеке өкілдерінен тұратын — көпшілік шығармашылығына қарағанда, жалпы әлсіз болып табылады. Осыған, бұл жағынан ежелгі дәуірде зерттеу пәніне заңдар емес, құқық тарихы сәйкес келеді.

Тәржімалаған А. Түлеуова





ЭРЕНЖЕН ХАРА-ДАВАН

(1883-1942 жж.)

ХАРА-ДАВАН Эренжен қалмақ публицисі, еуразиялық, ғылым докторы, «Шыңғыс хан — қолбасшы» атты кітаптың авторы.

Э. Хара-Даванның өмірбаяны негізінде белгісіз. Оның тек қана орыс эмиграциясының алғашқы толқынымен Ресейден кетіп, Югославияға қоныстанып, сол жерде өз қаржысына шығарған еңбегі жарық көрген. Шетелде Э. Хара-Даван «еуразиялық» деген атақ алған өте беделді үлкен тарихи-саяси мектепте өзінің ғылыми қызметін жалғастырды. Э. Хара-Даванның «еуразиялыққа» қатысты көзқарасынан оның шығармашылығының негізін және де Шыңғыс хан туралы кітабын түсінуге болады. Э. Хара-Даванның кітабын, көне ғылыми еңбектер тәрізді, дұрыс ғылыми тұрғыдан түсіну үшін, оны білімнің қазіргі дәрежесін ескере отырып, бағалауға болады.

Эренжен Хара-Даван

ҚОЛБАСШЫ ШЫҢҒЫС ХАН ЖӘНЕ ОНЫҢ МҰРАСЫ

XII-XІV ғасырлардағы Моңғол империясы туралы мәдени-тарихи очерк

Әлем тарихында суымас із қалдырған моңғолдардың тамаша көсемі мен тарихына осы уақытқа дейін тек қатары сирек шығыстанушылар ғана ден қоятын. Бұған қарамастан, орыс тарихында моңғолдық — деп аталатын ерекше, тұтастай бір кезең болғанымен, оған «қазыналық» тарихшылар аса назар аудармайтын еді, бұл кезең — тарихи өзгерістерге бай болып, «анасынан кіндігі ажырап жатқан» Мәскеу Русі осы кезде пайда болғанына қарамастан, орыс тарихының «іші қуыс кезеңдеріне» жатады. Сондай-ақ бұл тақырыпқа арнайы жазылған тарихи еңбек те жоқ.

Тек ең ақырғы жылдары ғана, еуразиялық дүниетаным ғалымдары орыстардың өз сана-сезімін тану мәселесін талдай отырып, орыс тарихын, мәдениеті мен тұрмысын, шығыс жақтан жасалған әртүрлі ықпалдарды мұқият зерттей бастады. Осылайша, өздеріне дейін солай жорылған «еуропашылдықтың соқыр нанымы мен теріс ұғымдарын» жоққа шығарып, орыс зиялы қауымының айтарлықтай көпшілігінің назарын аударып, өзіміздің ориенталистеріміздің қолынан келмеген жетістіктерге жеткен еді.

Ең алдымен, бұл оқиғалар Кавказдың шығыс қыраттарынан бастап, солтүстік және батыстағы қытай шекараларын мекендеген Шығыс халықтары мен көшпенді әлемнің елдерін қызықтыруы тиіс.

Еуропаның рухани мәдениетін айнытпай салудың арқасында, I Петр заманынан бастап қазіргі кезге дейін ұласып келе жатқан, Ресейді тығырыққа тіреген әдеттен айну үшін, «өз-өзіңді таны» және «өз рухыңды жоғалтпа» деген ұранды ұстану керек еді.

«Шыңғысқа ығысудан» басталған қызығушылық құмарын қандыру үшін және Шыңғыс ханның (1227-1927) 700 жылдық мерейтойын ерекшелей кету үшін, мен, осы еңбекке кіріскен едім.

Бұл еңбектің тақырыбы осындай болуының себебі, тарихи сахнаға моңғолдардың келуі Шыңғыс ханнан басталатындықтан, сонымен бірге моңғолдардың көсемі мемлекет қайраткерінен бірте-бірте әскери данышпанға айналған еді, ал бұрындары оны қолбасшы ретінде әлі ешкім сипаттап көрмеген еді.

Бұл еңбектің әскери бөлімі қолжазба түрінде моңғолтанушы - профессор Вл. Котвич қарастырып шығып, әсіресе еңбектің басы мен аяғында жасалған оның түзетулері мен ескертулері ескерілді. Өкінішке орай, бұл еңбектің ортаңғы тарауларын өзінің ауыр дертінің салдарынан қарастыруға шамасы болмаған еді.

Бұл жерде аса қадірменді профессорға өзімнің шын жүрегімнен шыққан алғысымды айтқым келеді.

Автор.

Белград, 1929

КІРІСПЕ

Сансыз халықтар мен тайпалардың алтын бесігі, қанкешті жаулаушылардың отаны, ертегілер мен аңыздардың қайнар көзі, барлық діндердің анасы, миллиардтаған адам баласының кіндігі тамған топырағы — Азияның нақ өзі.

Көптеген ғасырлар бойы ол бір тылсым мелшиген қалпында қалып, барлық іс-әрекеттен жиреніп, тек ой еңбегі мен философиялық құрылымдарға назар аударып, өзіміздің түсінігіміздегі өркениетке немқұрайлы қарап келген еді.

Міне, енді ол өз ұйқысынан оянып, Еуропа мен Америкаға өшпенділігі өршіп келеді...

Сансыз көп және лезде көбейіп келе жатқан халықтан тұратын, бойына жасырынған, бойындағы алапат күшін сезіне отырып, кеудесін ақ нәсілділерге деген менменшілдікпен оянған нәсілдік мақтаныш кернеп, енді міне, өзінің территориялық құқықтары мен тәуелсіздігін табандылықпен талап еткелі отыр. <...>

IV. ШОНЖАРЛАР ТЕМУЧИНДІ ШЫҢҒЫС ХАН ЕТІП ЖАРИЯЛАЙДЫ

Әскери жетістіктерінің және ең лайықты дала патшасы ретінде қалыптасқан Темучиннің беделінің арқасында, «адамдар оның тоғыз құйрықты туының астына үйлі-баранымен қоса, яғни ондап емес, жүздеп сап түзей бастады... Сарай қызметшілері мен кеңесшілері жоқ болса да, ол өзінің маңайына әскери рухы бар және өзіне бұлжымай сенетін адамдардан орда құрды»67.

Енді Темучиннің жанына өзінің сенімді адамдары бар монгол көсемдерінің көбі жиналғандықтан, олар бұны жиналыста талқылап, оны бірауыздан хан-патша етіп тағайындаудың кезі келгенін мойындады. Бұл жиналыста дала ақсүйектерінің ең атақтыларының арасында — Алтан, Кучар және Саба-беки болды, олар басым көпшіліктің қолдауындағы Темучинге іркіліс салмау үшін, қағанның тағына деген ұмтылыстарынан бастартқан еді — жасалған шешімнен кейін, оған бұл туралы, жиналыс атынан келесі түрде баяндайды:

«Біз сені Қаған - император етіп тағайындағалы отырмыз. Сен қаған болған кезде біз көптеген жаулармен болатын шайқаста алғы шептен табыламыз, тұтқынға алынған ең сұлу қыздар мен келіншектерді саған береміз. Аңшылықта басқалардың алдын орап, ұстағандарын саған сыйға тартамыз. Егер жанкешті соғыста біз сенің бұйрығыңнан аттап кетсек, немесе бейбіт өмірде сенің ісіңе кедергі келтірсек, біздің әйелдеріміз бен мал-мүлкімізді тартып ал, өзімізді ен далада тастап кет».

Асыл Аңыз «олар осылай ант ішіп, Темучинді қаған деп жариялап, оны Шыңғыс деген ат қойды» деп жалғастырады.

Дегенмен бұл бағыну туралы сөздердің астарынан, сайлаушылардың түсінігіндегі, императордың ұстануға тиіс міндеттерін аңғаруға болады. Бұл міндеттер оларды тек жеңіске әкелуі тиіс екенін — дала көшпендісі армандаған қаракөз арулар, жүйрік аттар, аңшылыққа қажетті шұрайлы жерлер мен шүйгін алқаптарды әкелетін жеңіске жетелеуі тиіс екенін білдіреді. Бұл байлықтардың заңды бөлігі тақсырға бөлінгеннен кейін, оның сыбайластарына да жеткілікті түрде тиесілі болатын.

Біз бірде-бір жерде «Шыңғыс» атының толық түсінігін таппаймыз. Бұл есімді батыс моңғолдарының, ойраттар мен қалмақтардың тілінен тікелей аударса, «мықты, мығым» дегенді білдіреді.68 Бірақ бұл анықтамалар тек қара күшке ғана емес, рухқа да байланысты болып табылады, ол есімді адамның ой өрісіне, мінез-құлқына және т.б. да қарасты қолдануға болады. Осыған негіздей отырып, кейбір жазушылар «Шыңғыс» деген атқа «тайсалмас» деген ұғымды жақын санайды, бұл ұғым, шынымен де, Темучиннің мінезіне жақын болғанымен, адамның ойы мен қара күшін сипаттамай, тек рух қайсарлығын ғана білдіретіндіктен, біржақты ғана болып табылады. Егер сол замандағы моңғол ақсүйектерінің арасында күшті және ержүректер үшін «багатур», ал даналар үшін «сецен» деген атаулар қолданатынын ескерсек, Темучинге берілген Шыңғыс атының өзі жан-жақты мағынасына әбден келісті болып табылады, неге десеңіз бұрындары суреттелгендей, ол өзінің қара күшінен басқа, сирек кездесетін даналығымен, әскери және ұйымдастырушылық талаптарымен, шешендігімен ерекшеленеді; бір адамның бойына жиналған осы қасиеттің барлығын бір сөзбен «Шыңғыс» деп суреттеуге болады.69

Өзінің жан-жақты қамтыған даналығына қарай, Шыңғыс хан тарихи тұлғалардың арасында Юлий Цезарға барынша жақынырақ келеді, бірақ оның басқа жақтарына қарағанда әскери даналығы басымырақ: ол 10 жасынан 72 жасына дейін ер үстінде өмір сүріп, жорықта дүние салды. <...>

<...> Шыңғыс хан өзінің жас мемлекетін ұйымдастыруға бар күшін жұмсап жатқан кезде, оның дұшпандары да мүлгіп отырмаған еді. Джамуганың өзіне бағынышты көсемдердің арасындағы беделі мығым болғаны соншалық, олар бір кездері (шамамен 1201 ж.) Аргуни өзенінің жағасында оны «Гур-хан» («Бүкіл әлем ханы» дегенді білдіреді) деп жариялайды; бұл Шыңғыс ханды жекпе-жекке шақырумен тең болатын, оның үстіне, бұл сайлауға өзінің нағашы ағаларынан, қатқыл қабақ меркіттердің көсемі Тукта-беке мен қарт Ван ханнан, әкесінен бөлек саясатты ұстануға тырысатын ұлынан тұратын дұшпан топ басты міндет атқарған еді.

Шыңғыс хан өзіне тәні сақтықпен, өзінің одақтасы Ван ханның қолдаушылығына ие болуға асықты; бұдан кейін ол 1202 жылы жорыққа шығып, бұрындары өзінің туысы деп таныған ағасына және оның одақтастары меркіттерге ойсырата соққы берді.70 Джамуга қашты; оның қоластындағы тайпалар жеңіскерге бағынды.

Негізі Шыңғыс хан бұл жетістікке сәті туған кезде жемтікке жапа-тармағай ден қоятын жауынгерлердің өзіне тән жаман әдетінен арылтқан, әскерінде нық орнаған тәртіптің арқасында жеткен еді. Бұндай нәтижеге жету үшін бірқатар шара қолданды, немесе жауынгерлерге жеңіске жеткеннен кейін олжа әділеттілікпен өзара үлестіріледі деген ойға иландырды; ал бұл қатаң тәртіпті ұстанудың тағы бір себебі, әрине, бағынбаушылық үшін тартатын жазадан сескенушілік болды. Сонымен қатар өзінің қолбасшылық қабілетінің дамуына қарай, өз мақсатына жету үшін ең қайсар деген жауды жеңуде, ең алдымен, ешқандай қиындықтардан тайсалмай, қажырлық көрсету ғана жеңіске жетелейтінін андап, Джамугамен шайқасқа кірісудің алдында өзінін жауынгерлеріне келесі бұйрықты береді:

«Егер сәттілік орнаса, олжаның соңына түспеңдер, барлық істі тындырғаннан кейін ғана, олжаны тепе-тең бөліске түсіріңдер. Егер ең алдымен, шегінуді қажет ететін сәтсіздік орнаса, жауынгерлер дүркін-дүркін шабуылға шығуы тиіс; шегініп, шабуылдан қашқақтағанның дереу басын алыңдар»71.

Шыңғыс ханның қатаң тәртібі жоқ Джамуганың әскері онымен шайқаста тез арада сейіліп, сұйылып кеткен-ді. Шыңғыс ханның атағы өсіп, тайпалардың көсемдері мен руларының көпшілігі өз еркімен, қызметке немесе тәуелдікке өте бастап, оның қанатының астынан орын ала бастады. Бірақ, сонымен бірге өзіне бұрындары бағынышты болып, Темучинді өзінің қаруына айналдырмаққа үміті семген Алтан, Качур және басқа тайпалар өзінің есебінен жаңылғандығын сезіп, одан бөлініп, одақтасының көмегімен Шыңғыс ханды тұғырынан тайдыруға ниеттеніп, Ван ханға бағынды. Осылайша, Джамуганың жеңіліске ұшырауына қарамастан, моңғол монархына қастанған топ ыдырамақ түгілі, жаңа серіктерімен толыға түсті; бұл жолы оның ең мықты басшылары, өзінің одақтасы мен бақталасының күшейіп келе жатқанын үреймен бақылап отырған, теңселістегі Ван ханды өз ырқына көндіре алған еді. Осы уақытқа дейін Шыңғыс хан өзінің өгей әкесімен одақтық қарым-қатынастарды нығайтуға тырыса отырып, бұл жағдайдан өзіне барынша қолайлы сәттер туындатуға тырысқан еді; сөйте тұрып, шығыста ойына келгенін іске асырып отырған Шыңғыс хан Ван ханды ол жақтағы істерден алдаусырату үшін, ол шеберлікпен өзінің одақтасын батыс көршілерімен шағыстыра отырып, қажетті күш жинап, керейіттердің патшасына ашықтан-ашық қарсы шығуға қолайлы сәтті күтумен болды. Бірақ бір жолы оның жауларының қулығы артып, оның әккі саясаты іске асырусыз қалды.

Ван ханның зұлымдығын сипаттайтын болсақ, «Асыл Аңыздан» үзінді келтірейік. Бұл оқиғаға дейін Ван хан былай деп айтқан-ды: «осыдан бұрындары Есүгей-анда (өгей ағасы) маған өзім айырылған халқымды бір рет қайтарған болатын; енді оның ұлы Темучин да, маған жоғалған халқымды қайтарып отыр; әкесі мен баласы кім үшін тырысқан еді? Міне, енді мен де қартаң тартып, шөге бастадым; елімді кімге сеніп тапсырайын? Менің бауырларымның намысы жоқ; бар болса да жоқ көрінетін, жалғыз ұлым Сенгун бар. Темучинді Сенгунның үлкен ағасы етейін, менің екі ұлым болсын; сонда ғана менің көңілім жай табар». Шыңғыспен ымыраға келіп, «Жауымызға бір сап болып қарсы тұрайық, аңды да бірге қамайық. Дұшпанымыз араға іріткі салса, бетпе-бет ұшыраспайынша, ешкімге құлақ аспайық» деп, ұлы мен әкесі тізе біріктірген еді.

Енді Ван ханның оған қарсы шығуы Шыңғыс хан үшін мүлде оқыс болды. Ван ханның әскерінің жақындағанын екі малшының жеткізуінің арқасында, ол тосын шабуылдан әзер аман қалды. Бұның арқасында ол өз әскерін шұғыл дайындауға мүмкіндік алды, дегенмен Шыңғыс ханның 4600 кісі басынан тұратын әскері болғандықтан, ол жауынан әлсіздеу болған-ды.

Ұрыс алдында Ван хан жанында тұрған Жамұғадан «Темучиннің ең батырлары кім?» деп сұрайды. Ол «Оның басты жауынгерлері — Ұрыт пен Маңғыт дейтін екі ел; олар бала кезінен найза мен қылыш ұстап өсіп, шашыраңқы соғыста қатарын сейілтпей ұрысады; олардың тулары жасыл не қара түсті; оларды келгенде абайлау қажет» — дейді.72

Шыңғыс хан Ван ханның шабуылын тойтарғанымен, оны тас-талқан қылуға пәрмені жетпеді. Халанджик-Алата мекенінде орын алған бұл соғыста Шыңғыс ханның ең бітіспес жауларының бірі Ван ханның ұлы — Сенгун жебенің оғына ұшыраған еді; ал моңғолдар жағынан ханның үшінші ұлы Үгедей мен оның екі ең сенімді серіктері - Боро-Құла мен Борогуршы жараланды.

Шыңғыс хан Ван ханды жеңу үшін біраз күш жинау керек екенін сезініп, жылқыны оттап, жауынгерлеріне дамыл беру керек екенін түсініп, ұрыстан кейін шегінуді ұйғарды; саябырсыған кезде оның әскеріне қосымша қол да жетіп үлгерді. Біраз уақыт созу үшін, ол Ван ханмен келіссөз жүргізуге тырысып, өзінің бұрнағы көмегін еске сала отырып, бейбіт келісімді аңсайтынын айтып, қулыққа салып, әкесіне өзінің балалық көнгіштігін көрсеткісі келді. Оның өзіне тән «жолдауының»73 үзіндісін келтіріп көрейік:

«Я, тағы да тақсырым, әкем менің! Бұлтты жарып шыққан күн сәулесіндей жарқырап, көзіме оттай ыстық көріндің; бесінге дейін ашыққан құрсағыңды толтырып, қандырған мына мен едім; бірде-бір ай сені жалаң қалдырмай, үлде мен бүлдеге ораған мына мен едім. Біреу бұдан не көрдің десе, Ақайың Төбесінде шайқасып, меркіттерді талқандап, мал-мүлкінің барлығын саған бергенімді айт».

«Я, тағы да тақсырым, әкем менің! Чорге тауына қырандай ұшып, көк пен түрлі-түсті сұр аяқты тырналарға шүйілдім. О кім десең, олар - дүрбеңдер мен татарлар. Тағы да жебедей ұшқан қыран боп, көкшіл түсті көк аяқ тырналарды жәукемдеп, өзіңе бердім. О кім десең, олар - хатакин, салжұт пен қоңыраттар. Енді солармен маған сес көрсетесің. Бұл сені меншіктеу құқымның бірі».

«Я, тағы да тақсырым, әкем менің! Сен маған не пайда әкеліп, енді сен мені не деп меншіктейсің? Мен сені меншіктеуге толықтай құқым бар және саған біраз пайда әкелдім. Мені неге қорқытасың? Тыныш отырып, дем алмаймысың? Келіндерің мен ұлдарыңа тыныш ұйқы бермеймісің? Мен сендікпін, менің еншім аз-ақ, көптеу бер дедім бе, я еншімді мен менсінбедім бе?»

Сол мезгілде Шыңғыс ханның Алтан мен Кучарға (Худжар) жіберген жолдауында былай делінеді:

«Құрылтайда бар күшімді салып, өздерің патша және хан болыңдар деп қолқа салдым. Сіздер келіскен жоқсыздар. Мен тығырыққа тірелген едім. Сонда мен саған «Худжар, сен тақсыр болған Котул қағанның ұлысың» десем де, келіспедің. Сонда сіздер асыра теңеп, «сен хан бол» дедіңіздер, сіздердің шешімдеріңізбен мен хан болып, «ата жұртымның отын сөндірмеймін, олардың салған сара жолынан таймаймын, берген өсиетін ұмытпаймын»деп серт бердім. Егер енді мен хан болсам және көптеген елдің қолбасшысы болсам, осының бәрі қажет деп, қосбасарларымды ертіп, табын-табын мал, киіз үйлер мен адамдарды алдарыңа айдап салдым; қыр төсінде аң қуғанда тау аңын өздеріңе қарай қамадым»74.

Ван хан және Алтан мен Худжарға жіберген бұл хабардың жауабын Шыңғыс ханға олардың атынан Сенгун «Шайқасайық, жеңгеніміз — хан болсын» деп қайырып, өз қолбасшыларына: «Әскерді жинап, ту тігіңдер, дабыл қағып, жүйріктердің тұсауын кесіңдер Шыңғыс ханға бет аламыз»,75 — деп бұйырады.

Бұндай жауап алған хан Шыңғыс дереу кеңес жинап, көпшілік дауысымен Ван ханмен әрі қарай тартысуды ұйғарады. Сол мезетте ол өзіне бірнеше одақтас тауып үлгірген еді.

Сонымен алда жаңа шайқас тұр. Ұрысты барынша тиімді пайдалану үшін, Шыңғыс хан тағы қулыққа басады. Ол өзінің әскерімен орманда тығылып, жауын адастырып, ізін суытады. Шыңғыс ханның әскерінің ізіне түсу үшін Ван хан сол жерді жақсы білетін, тұтқынға алынған оның ағасын жіберіп, кепіл ретінде оның бала-шағасы мен әйелін алып қалады. Қасар шынымен де ағасын тауып алады, бауыры моңғол әскері табылмағанын айтып, Ван ханға өзі бармай, бұл жер бос деп, және оған көз жеткізу үшін Қасарға өзі сенетін адамдарын жіберуді өтініп, қуғыншы жібереді.

Бұл қулық іске асып, Шыңғыс хан Ван ханның сенімді адамдарын тұтқынға алып, сол заманға тән зұлымдықпен жасалған азаптаудың нәтижесінде болса керек, олар Шыңғыс ханға керейіт әскерінің орналасу туралы барлық мәліметті жайып салады. Сөйтсе, Ван ханның әскері қаперсіз, ал ханның өзі ордасында толассыз той жүріп жатыр екен.

Бұл бағалы мәліметтерді қолға алған Шыңғыс хан лезде өз әскерін тасадан шығарып, тездетіп, түн ішінде дұшпанның тұрағына жетіп, көсемді ордасымен бірге қоршауға алып, жасалған жойқын қарсыласуға қарамастан, жауының тас-талқанын шығарады. Жараланған Ван хан мен ұлы кішігірім топпен қашып құтылып, оның қалған адамдарын жеңімпаз басып алады. Ван хан наймандардың елін паналап, көп ұзамай сол жерде біреудің қолынан өлім құшады; оның тынышсыз ұлы Сенгун да, Санан-Сецен бойынша 1196 жылы, осындай күйге душар болады.

Бұл жеңістен кейін Шыңғыс ханның тізе бүккендерге деген қатынасы мен дала ғұрыптарын айқын сипаттайтын оқиға орын алады. Ван ханның багатурларының бірі Шыңғыс ханға: «Өзімнің тақсырымның қолға түсіп өлім құшқанын болдырмай, оған алысқа кетуге мұрша беру үшін, мен сізбен үш күн бойы ұрыстым; енді өл десең - өлейін, тірі қалдырсаң - қажетіңе жараймын» — дейді. Шыңғыс хан оған: «Өзінің тақсырын сатпай, қашып шығуына мүмкіндік беру үшін, тайсалмай менімен шайқасқан адам — азамат. Менің серігім бол», — деп жауап береді.76

Осылайша, Шыңғыс хан ақсүйектік нышандарды жақын тұтқанын байқаймыз: ол шонжардың бағыныштыға, мырзаның құлға деген өктемдігін үнемі қолдап, өзінің жауы болса да, олардың жан қияр құлдарын марапаттап, жауының сатқындарын жазаға тартатын. Моңғолдардың патшасы дала ақсүйектерінің шынайы нанымдары мен кемелге толған көріністерін осылайша биік тұғырға орнатып, өзіне жан-тәнімен берілген халқының мақтанышына бөленді.

Халқын бай олжаға кенелтіп, Моңғолия халқының арасында жеңіскерінің атағын шығарған — бір кездері күшті тайпаның қоластына келіп кіруінің өзі де, әрине, басқа дала патшасын масаттандырып, осымен қанағаттандырар еді. Бірақ Шыңғыс хан мүлдем өзге-тұғын, және қолы жеткен сәттіліктен кейін қол қусырып отыру — оның жанына мүлдем жат еді.

Орта Азияның туыстас халықтарын біріктіруге бағытталған өзінің мақсатына ұмтыла отырып, ол өзіне бағынышты басқа халықтар мен тізе бүккен керейіттердің бейбіт өмір сүруін қамтамасыз ететін әкімшілік шаралар қабылдайды, сөйте тұра, бұл ұлттық бірліктен әзірше қалыс қалған, наймандар мен ұйғырлардан тұратын, бір тайпаға біріккен батыс тайпаларын найзаның ұшымен қанатының астына алуды көздеп, әскерін сайлай бастайды. Ол өз ұлдарына «Істің қасиеті — аяқталуында» дегенді жиі айтатын.

Наймандар мен ұйғырлар моңғолдарға қарағанда өте жоғары деңгейлі мәдениетімен ерекшеленетін, ал наймандар XII ғ. аяғына таман айтарлықтай үлкен жетістіктерге жеткен еді. Сонымен, Ван ханды жеңгеннен кейінгі үш жыл бойы ол өзінің соғыста шымырланған жауынгерлерімен бірге наймандар мен ұйғырлардың еліне терең енді.77

Шыңғыс хан әдетте желеу іздемесе де, наймандарға шабуыл жасауға қажетті желеуді наймандардың патшасы Даян ханның өзі-ақ тауып берді — моңғолдардың патшасының нығайып келе жатқан күшінен сескенген ол, 1204 жылдың көктемінде қытай қабырғасының жанын мекендеген онгут тайпасының патшасы Аала Кушпен Шыңғыс ханға қарсы шығуды ұйғарған еді. Парсы жылнамасына сенсек, одақтасуға шақыру келесі түрде болса керек: «Бұл маңайда Шыңғыс хан деген жаңа патша пайда болды дейді. Аспанда екеу ғана — күн мен ай бар екенін ғана білеміз, ал мына жерді екі патша қалай билемек? Менің оң қолым бол, әскер жолда, қорамсағын тартып алайық»78.

Бірақ ол, Даян ханның сенімсіз сағымынан Шыңғыстың жұлдызының жарығын артық көріп, оның ұсынысын хан Шыңғысқа жеткізеді. Ақырғысы Құрылтай шақырып, Даян ханды шабу туралы ескерту жөнінде шешім қабылдайды. Жорыққа барлығы сайланып қойған; Шыңғыс ханның әскері Алтай аймағын жайлаған наймандардың еліне енеді. 1204 жылдың 16 маусымында кескілескен ұрыс болды, орталық басқаруды өзінің ағасына — батыр Жошы-Қасарға табыстап, Шыңғыс хан әскерді өзі басқарды. Найман әскері тас-талқан болды; Даян хан кескілескен ұрыста қаза тапты.

Бұл соғысқа бір кездері Ван ханның жеңілісінен кейін наймандардан пана тапқан және Даян ханды Шыңғыс ханға қарсы шығуға көндірген Джамуга да қатысты. «Асыл Аңыз» моңғолдар мен наймандардың ұрысын, Шыңғыс ханның батырларының ерлігін дастан етіп суреттейді. Ұрыстың бір сәттерінде хан Даян Джамугадан: «Бізді аш қасқырдай қудалап, қойдай қораға тыққан бұл кімдер?» — деп сұрайды. Бұған Джамуга: «Бұл темір шынжырға байлап қойған, адам етіне тойынған менің Темучинімнің төрт төбеті, бұл төбеттердің қайралған тістері бар, маңдайы жезден, тілдері бізден, жүректері темірден. Қамшының орнына қисық қылыш ұстайды.Таң шығысымен тәбетін қандырып, желмен еседі; соғыста адам етін жеседі. Енді, міне, шынжырларынан босап, сілекейлері шұбырып, қуанышы қойындарына сыймай тұр. Бұл төрт төбет: Жебе, Құбылай, Желме, Сүбедей емес пе!» - дейді. Сосын Даян Джамугадан: «Мынау арттан қуған аш қырандай шүйліккен кім?» — деп тағы сұрапты. Джамуга: «Бұл басынан аяғына дейін темір құрсанған, менің Темучин-андам; аш қырандай құйғытып келді. Көріп тұрсың ба оны? Бұрындары монғол келсе, қойдай бауыздап, терісін желге қақтаймыз демеп пе едің. Енді міне, көр де тұр»79 — дейді.

Наймандарды талқандаған соң, хан Шыңғыс әскерлерін солтүстікке және батысқа ірілі-ұсақты тайпаларды бағындыру үшін жібереді. 1205 жылы Шыңғыс хан Сүбедейді жасақпен батысқа жібереді. Ұсақ тайпалардан басқа, ол Тохтаның қашқан балаларын қолға түсіруі тиіс болатын. «Бізбен шайқаста жеңіліс тауып, шылбырын сүйреткен жүйріктей, жараланған маралдай оқтай зулап, қашып кетті. Қанатын қағып көкке ұшса, қыран болып ұстап ал. Көртышқан болып жерге түссе, темір күрекке айналып қазып ал. Балық болып су паналаса, ау тастап қолыңа түсір».80 Шыңғыс ханның көздеген мақсатына жетудегі беріктігін осыдан-ақ байқауға болады. Жауды жеңіп қана коймай, жауды толықтай жойғанда немесе оны тізе бүктіргенде ғана, Шыңғыс хан өзін жетістікке жеттім деп санайтын. Талқандалған, бірақ қашып құтылған жау жеңілген болып саналмайды, Шыңғыс хан өз өмірінде қашқындарды ұстауға ден қоятынын да осыдан байқауға болады. Оның әскери мектебінің шәкірттері де кейіндері бұл тәртіпті ұстанатын. Джамуганың қашатын жері қалмады, міне, сондықтан барлығынан айрылған бүтін бір елдің патшасы қарақшылардың атаманына айналып, оны өз адамдары Шыңғыс ханға ұстап береді. Өз сертіне берік Шыңғыс хан сатқындарды өлімге кесіп, өзінің бұрынғы досына, Асыл Аңызда айтқандай, рақымшылық көрсетпекші болды, бірақ ақырғысы қайырымдылықтың орнына өлім жазасын сұрап алды: «Темучин қансыз өлімге мұрсат берсін...» Оның тілегі орындалғаннан кейін, Темучин өзінің бақталасына салтанатты мәзірін ұйымдастырды.

Батыс халықтарын басып алғаннан кейін Шыңғыс хан, шынымен де, иелігі Алтайдан бастап Қытай қабырғасына дейін созылған, ұлы патшаға айналды. Өзінің қарауындағы барлық жерлерді бір мемлекетке біріктіру XI ғасырдың моңғол - түрік империясын қалпына келтіру үшін жасалғаны анық.

Бұған дейін тәуелсіз болып келген монғол халықтарын бір елге біріктіру — Шыңғыс ханның бірінші және басты мақсаты болатұғын; бұл мақсатқа жету оған үлкен қиындықтар мен егестер әкелгені сөзсіз. Бұған дейін қырда екінің бірін ғана ұстану: өз еншісін бөліп, басқа басқыншының тәуелдісіне айналып, қол астына кіру немесе өз бетінше өмір сүру ғана мүмкін болғанын айта кеткен жон. Джамуга дербес болуға бір емес, бірнеше рет талпынғанды, бір кездері 13 жасар Темучиннен оның марқұм әкесінің қол астындағы тайжұттар бастартқан тайпалар да осы ғұрып бойынша бөлініп кеткен еді. Осылар сияқты, «өзінің адамдарымен бірге» Шыңғыс ханның ағасы Қасар да бөлініп кеткен болатын. Бұның себебі — Шыңғыс ханның күн санап өсіп келе жатқан «өктемдігі» мен беделі; әкімшілік жағынан болсын, әскери жағынан болсын — оның мығым құрылымы, оның барлық жерде анық байқалатын әмірі, Қасар сияқты қатты және мінезді тұлғаны көптің біріне айналдыратын.

Бірақ, дегенмен үкімет өз күшін сезініп, билігін қолдан бергісі келмейтіні анық, енді ол оларды бұрынғыдай бетімен жібермей, Сүбедей батыр бастаған жазалаушы жасақ жіберіп, бағынбайтындарды бағындырады.

Алауыздық кейіндері де толастамайды: Санан-Сеценнің дастанында олар айқын суреттеледі. Бір күні Шыңғыс ханның ағалары Қасар мен Белгүтей әңгіме құрып отырып: «Шыңғыс хан әділетсіз және билікқұмар. Сонда қайсарларды бағындырып, бас идіріп отырған тек Қасар, сенің мергендік қабілетің мен Белгүтей, сенің қара күшің емес пе».

Патша бұл сөзді естіп, Одиссейдің ісін қайта қайталап, қарт шалға айналып, оларды ұялтқан еді. Санан-Сецен бойынша, 1190 жылы Шыңғыс хан бас көтерген 31 тайпаны қайта бағындырып, жеңіске жетеді. Осыдан көп ұзамай, бурят тайпасы сыйға тартқан қыранды алып, көк жүйрік аты Саид-Самуджинға мініп аңға шыққан Шыңғыс хан жаңа буырқаныстар туралы естиді. Бөлініп кеткен жұртшы тайпасынан шыққан Уаншық ханның соңына Шыңғыс ханның өзі түсіп, оларды бағындырып, киіз үйлері мен мүлкінің барлығын, басқаларға сабақ ретінде, өртеп жібереді.

1192 жылы Шыңғыс хан Солонг тайпаларына (кәрістерге) қарсы жорыққа шығады, ол жерлерде ол үш жыл өмір сүреді; осы уақыт бойы оның қатаң әмірімен ауыздықтап, бағындырып отырған елін наразылық жайлайды. Бұл жорықтан еліне оралған Шыңғыс ханды ағаларымен бірге, өзімізге тайшыт тайпасы арқылы таныс, Бюрке-Чилгир сұлтан тойға шақырады. Сұлтан алдын ала, Шыңғыс хан отыруы тиіс сыйлы орынның астына қасқыр апан қазуды бұйырып, оны кілеммен жасырып, жабады. Анасының ескертуін естіген хан Шыңғыс: «Қасар, жебеңді сайла! Белгүтей, үй сыртында дайын тұр! Хаджикин, сен аттарды қара! Ютсекен, сен менімен жүр! Сендер, тоғыз Орек, менімен қоса кіресіңдер! Сендер, үш жүз сақшы, жан-жақты қоршауға алыңдар!» — деп бұйрық береді.

Ақыры іс үй сыртын паналап тұрған атақты мерген Қасардың қастандыққа қатысқандардың барлығын садақпен атып өлтіруімен аяқталды.

Шыңғыс хан батыс пен оңтүстіктегі жақын жорықтарын аяқтауға жақын болатын: 1195 жылы сарттар тізе бүкті, 1196 жылы — Тибет мойынұсынды; сосын Қара Тибеттің үш провинциясы да бағынды. Осының құрметіне хан Шыңғыс ұлы той жасап, қолбасшыларына сыйлар тағайындады, Санан-Сецен айтқандай, халыққа мол байлықты тарата отырып, ол мынадай жарлық салады:

«Жоғары мәртебелі патша Тәңірі Хурмұдзаның, менің әкемнің әмірімен, мен әлемнің 12 патшалығын тізе бүктіріп, шексіз қасарысқан ұсақ сұлтандықтарды, мұқтаждық пен езушілікке тап болған сансыз көп адам баласын өзіме бағындырып, олардың барлығын бір бүтінге біріктіріп, өзіме тиесілі нәрсенің бір бөлігін орындадым. Енді жаным мен тәніме дамыл бергім келеді».

Бірақ бұндай алпауыт империяны қалпына келтіру тек шексіз қабілеті бар адамның қолынан келер еді. Шыңғыс ханның бір халыққа біріктірген тайпалары жүздеген шақырым құнарсыз және сусыз жерлермен өзара бөлініп жатқанын, ал көшпенділер еркіндікті сүйгенін және олардың саны айтарлықтай болмағанын да айта кеткен жөн.

Иванин айтқандай81: «Бұл халықтарды өзінің әміріне бағындыру үшін... сансыз көп әскер қолын құру үшін және оны қатаң тәртіпке бағындыру үшін, оларға құрылым берген — оның ерік күші қандай, қандай әскери, әкімшілік және саяси қабілеті қандай десеңізші»...

Атақты Марко Поло Шыңғыс хан өмірінің бұл кезеңдері туралы былай дейді: «Қандай да бір жерлерді басып алғанда ол жергілікті халыққа жәбір көрсетпей, олардың мал-мүлкіне қысым салмай, тек қана олардың арасына өз адамын қойып, қалғанымен бірге басқа тартыстарға аттанатын. Оның барлық көршілерден қорғайтынын және оның қол астында болғаннан ешбір жапа шекпейтініне көзі жеткен тәуелді елдің адамдары, оған жан-тәнімен беріліп, оның ескі жауларынан жаңа сенімді құлдарына айналады. Осылайша, өзінің айналасында көптігі сонша, жер бетіне қаптап кетуге бар сенімді адамдарды шоғырландырған ол дүниежүзі жаулауды ойластыра бастайды»82.

VI. ШЫҢҒЫС ХАНДЫ САЛТАНАТТЫ ТҮРДЕ ПАТША ЕТІП САЙЛАУ.

ОНЫҢ ИМПЕРИЯСЫНЫҢ ҚҰРЫЛУЫ

Осылайша, Шыңғыс хан 52 жасында арманына жетті. Ол өзінің шексіз әмірімен Алтайдан Аргуниге дейінгі және Сібір тайгасынан Қытай қабырғасына дейінгі жерлерді, қазірге дейін мекендеген барлық моңғол руларын біріктірді. Енді оны өзі бір кездері шонжарлардың дабырасыз, халықтың келісімінсіз және «несиеге» берген, бұрыннан бері және бірнеше жыл бойы асыра ерекшелемей иемденген Шыңғыс хан патша атағына шынымен ие болудың уақыты келгеніне көзі жетті.

Заңдылықты қатаң ұстанатын Шыңғыс хан 1206 жылдың көктеміне (барыс жылы) Онон өзенінің басына барлық моңғол ақсүйектерін — туыстары, қосбасшылары, батырлары мен (сұлтан) нойандарынан тұратын, салтанаты асқан Құрылтай шақырады. Жиналысқа белгіленген күні көзге көрінетін жерге тоғыз құйрықты, моншақты ақ ту тігіп, оны тоғыз ағаш тұғырға орнатады.83 Кэкчу бақсының ұсынысымен, бүкіл жиналыстың лезде бірауыздан келісуімен, Темучин моңғолша Суту-Богдо Шыңғыс хан - Тәңірі берген Шыңғыс хан деп жарияланады84. Бұл оқиғаны Рашид-ад-Диннің моңғол жылнамасы былай суреттейді: «Құрылтайда Моңғолияда үлкен беделге ие болған және өзінің ғажайыптарымен белгілі, атақты балгер, Мұңлықтың ұлы Кэкчу Тәб Тәңірі былай дейді: «Жаратқан Тәңірім саған жер бетінің патшалығын сыйлайды. Енді бұл жерлердің Тур хан дейтін патшаларының барлығы саған тізе бүгіп, олардың жерлері сенің иелігіңе көшті, енді біз сені Шыңғыс хан деп атаймыз. Сен патшалардың патшасы болдың, Жаратқан Ием саған Шыңғыс хан, Патшалардың Патшасы және Тақсырлардың Тақсыры болсын деп әмір береді». Барлығы бұны құптап, оған осы есімді беріп, енді оған ен кемеліне жеткен күш-қуат еніп, ол әлемнің әміршілерінің біріне айналды85.

Шыңғыс хан есімінің мағынасы қытайлардың Гурхан атағына жақын, бұндай атақ бір кездері Қарақытай патшасына да берілген еді, «барша халықтың ұлы императоры» деген мағынаны білдіреді. Өзіміз көргендей, керейіттердің патшасы «Ванхан» деп аталатын қытай атағын иемденген еді. Құрылтайдың өз таңдаулысына бұл беделі түскен атақтардың орнына монғол атағын бергенінің өзінен монғол халқының ие болған беделінің арқасында пайда болып келе жатқан ұлтшылдық нышанын байқауға болады.

Шыңғыс хан жиынның өтінішіне құлақ асып, өзіне ұсынылған атақты қабылдауға келісім береді, ол кейінірек, ресми яшмадан жасалған мемлекеттік мөрге86 қашалған келесі анықтамамен толықтырылады:

«Тәңірі — Аспанда, Ха-хан — Тәңірінің Жердегі Күш-қуаты. Адамзат Әміршісінің Мөрі»87

Жоғарыда айтылғаннан Шыңғыс ханды тағайындағанда, Құрылтайға Темучинді қарапайым көсемнен біріктірілген монгол текті халықтардың әміршісі болуға Тәңірі бұйырғанын көрсеткен Кэкчудің рөлі анық байқалады. Бұл бұйрыққа Құрылтай таңдаулысының өзі де сенетін, бұны Шыңғыс хан атағын ұсынғанда оның өзіне тән шешендігімен қайырған жауабынан байқауға болады: «Мәңгі Көк Тәңірі әлемнің әміршісіне бұйырыпты. Қолдаушы Тәңірімнің арқасында, керейіттерді талқандап, ұлы беделге ие болдым. Мәңгі Көк Тәңірімнің сөзі менің аузымнан шығады. Бұл тоғыз тұғырлы ақ туға Шыңғыс тұқымын қорғаушының аруағы қонды, бұл «сүлде» — әскердің жеңіске жетелер тұмары болды, Мәңгі Тәңірім әлемді биле деп бұйырса, Шыңғыс хан әлемді бағындырар. Шыңғыс «Мәңгі Тәңірінің Күшімен» билейді (Мәңгі-тәңірі-күшін-дүр)88.

Осылайша, Шыңғыс хан өзінің тұғырына орнау үшін, моңғол халқына көрсететін ықпалына, сондай-ақ Кэкчудің шонжарлар арасындағы беделіне сүйенді. Шыңғыс ханның өзі бұл ғажайыптарға және бұл балгердің тылсым күшінің өзіне де сенуі екіталай (ол кейіндері ықпалының өскені соншалық, хан беделіне нұқсан келтіру қаупі туындағандықтан, кедергі болған балгерді жолынан еш шімірікпей алып тастауының өзі осыны дәлелдейді), ал қазір Шыңғыс хан көздеген мақсаттарға Кэкчу қажет болғандықтан, ол өзінің анасы Оелун-Экені оның әкесі Мұңлықпен отастырып, байланысын нығайтады89.

Шыңғыс хан сол Құрылтайда қол астындағылардың барлығын сыйлармен марапаттап, өзінің патшалықты құруға атсалысқан қосбасшыларын жаңа қызметке тағайындады: 95 әскер басыларына ханның түменбасы атағын беріп, өзінің ең жақын қосбасшысы Богуршы ноянға ғана «Оның дәрежесі хандардан төмен, түменбасылар мен харачудатрдан артық, оған атақ не керек?» деп, атақ бермеген еді90.

Өзінің жер бетіндегі міндетіне деген сенімінен басқа, Шыңғыс ханды өзінің сирек кездесетін қасиетінің арқасында қол жетпес биік хан тұғырына орнатқан моңғол тегінің ұлы келешегіне де сенімді болды. Ол бұл тектің император мен мемлекет алдындағы қызметін жұртқа жаюды мақсат тұтады. Монғол тарихшысы Санан-Сецен оған келесі, 1206 жылы болған сол Құрылтайда айтылған сөздерді телиді: «Бұл биде (моңғол) халқы, шеккен азабым мен басыма төнген қауіп-қатеріме қарамастан, қайсарлықпен, тайсалмай маған еріп, қуаныш пен қайғыны қатар кешіп, күшіме күш қосқан халық, кез келген қиындықта маған беріктігін көрсеткен су тасындай асыл биде халқы әлем халықтарының ең озығы болсын деп, көздеген мақсатыма жеткенге дейін «кеке-моңғол» атына ие болсын!» — «Осы кезге дейін, — деп жалғастырады Санан-Сецен, — бұл халық (Шыңғыс хан заманында саны 400 мың кісі басына жеткен) кеке-моңғол атына ие болып келеді»91.

Алғашқы моңғол тарихшыларының бірі — Санан-Сецен мақтанышпен былай дейді: «Шыңғысхан өзінің ірі халқына тәртіп пен заңдар тағайындап, патшалық пен державаны тұрақты бекеттерге орнатты, қайырымдылықпен «қолға өз жұмысын, аяққа өз жұмысын» берді, оның халқының бақыты мен ырысы тасығаны соншалық, қағанның қол астындағылары көрмеген жақсылыққа қолдары жетті».

Осыған орай Асыл Аңызда: «Киіз үйлерде өмір сүрген барлық үрім-бұтаққа Шыңғыс хан осы арадан бастап, моңғолдардың барлығына бірдей ортақ бір ат қойды; бұл есімнің тамашалығы соншалық — ұлттық сезімі ояна бастағандардың барлығына да мақтаныш сезімін сыйлады». Рулар мен тайпалардың барлық көсемдері моңғол ханының қоластына кіріп, моңғол деген атқа ие болды»92.

Оның туындысы Білік, өзінің моңғол тегінен шыққан адамдарды ерекше санатқа қосып, нақыл сөздерінің жинағында №25 болып тіркелген сөзінде: «Бургужы-Тұқұмда, Онон мен Керұланда туған кез келген ұл еш үйретусіз-ақ ақылды, қайсар және батыр, тапқыр және зерек болып өседі; сол жерде туып-өскен кез келген қыз еш әшекейсіз-ақ сұлу және сүйкімді бойжеткенге айналады»,93 — дейді.

Бұл, әрине, мағыналық жағынан сәйкессіздеу лирика. Бұған қарағанда Шыңғыс Жасағының баптарында айтылған: «Патшалықтың бірде-бір бодандысы моңғолды я құл, я қызметші қылып алуға құқы жоқ» дегенді білдіретін артықшылық шындыққа сәйкесірек келеді.

Шыңғыс хан сияқты тарихи тұлғалардан біз жер бетіне сол дәуірдің қажеттілігін, сол заманның және сол халықтың мақсаты мен мүддесін іске асыруға жіберілген Жазмыштың таңдаулыларын көреміз. Халық дегеніміз — топтастырылған әлдене, өзін таныту үшін оның жинақталған ойы мен қалауы, ерекше сезімтал рухани сақтығы мен аса сезімтал ой қырағылығы бар, бір тұлғаның ойы мен қалауына айналуы тиіс. Бұндай тұлғалар халық жүрегінде жатқан нәрсені жанды сөздерге айналдырып, өзінің отандастары мен замандастарының түсініксіз ұмтылыстары мен тілектерін көзге көрінерлік ерлікке айналдырады. Ұлы ереннің құбылыстар тізбегіндегі орны мен оның әрекет мақсатын әрқашан түсіне бермейміз. Біраз ғасырлар өтіп, ол қанды із қалдырып, қасіретті жұмбаққа айнала барды, біз оның халықтарды не үшін дүрліктіргенін түсінбей дал боламыз. Өзі тудырған тұжырымдардың бір-біріне қарама-қайшылығы соншалық — өзі анықтаған ықпалдың өзін нақты табу қиынға соғады. Сонда өзіміз бүгін түсініп болмаған нәрсе ертеңдері де түсініксіз болып қала бермек пе?

Әрбір жаңа оқиға бұрнағы өткен және жабулы күйінде қалған оқиғаларға жаңа жарық төгетіні рас емес пе? Кейбір оқиғалардың мағынасы тек ғасырлар мен мыңжылдықтар өте келе ашылып жатады. Ғылым бұл жағдайда тіршіліктің өзін анықтай алмастан, белгілі дамудың есебін толықтыратын жаңа фактілерді күтуге мәжбүр болады.

Сократтың тарихи мәні данаға үкім шыққаннан кейін 22 ғасыр өтіп барып, XIX ғ. ғана ашылғаны рас.

Жалпы адамды, әсіресе ұлы адамды зерттегенде, оның тұлғасына, тамырын жайған топырағына және заманына қарап бағалау қажет. Шыңғыс ханның өмірі мен қызметі осы үш нышаннан құралып, оны тану үшін, оның өмірінің осы үш нышанын да жете зерттеу қажет. Ұлы адамдардың жан-дүниесіне терең үңілсек, олар бүтін бір халықтың және дәуірдің жұмбағын ашады, сондықтан Шыңғыс хан, Темірлан, Ескендір Зұлқарнайын сияқты ұлы басқыншылар қандай қажеттілікке жарап, неліктен әлемнің астаң-кестеңін шығарды, жер бетінен соншама көп патшалықты, мұсылман өркениетінің қойнауынан шығып, дамып та үлгерген тамаша құрылымдарды не үшін жойды деген дайын сұрақтарды қою мүлдем олқы. Бірақ біз Шыңғыс хан мен Темірлан тарих сахнасына шығарған ұшы-қиырсыз және қызықсыз бірсарынды, маужыраған көшпенді тіршіліктен оянып, әрекетке толы тарихи өмірдің барлық рахаты мен қиындықтарын көргісі келмеді ме? — деген сұраққа жауап бере аламыз94.

Шыңғыс ханның әлемдік тарих сахнасына шығуы да халықтың осындай ұйқыдан оянғанына байланысты.

Әрбір халықтың тарихы, халықтың жүрегінде жасырынған әлі ұяң ұмтылыстар қандай да бір данышпан халықтың ойын білдірушіні, ірі тұлға және өз ортасының батырын тапқанда пайда болады. Сонда ғана «тайпа», «ру» халыққа айналып, сонда ғана халықтың санасында осы батырдың естелігімен бірге өзінің бірлігі, кеңістігі мен уақыты туралы түсінік оянады; осы естелік тарихты қалыптастырады. Тайпалар мен рулар болды, олардың өмірі жас желекті, елірген және мол болды. Олардың құмарлығы моңғол даласын көктемде басқан гүлдердей жабайы, қысымсыз және бояуы қанық болатын. Жеке тұлға аса ерекшеленбей, барлығы қалыпты румен өмір сүретін. Шыңғыс хан пайда болысымен моңғолдың жеке тайпалары мен рулары бірігіп, тарихи бір халыққа айналды, оның батырлары Азия мен Еуропа халықтарының бірінің — есіркеушілік және қайран қалушылығын тудырса, енді біреулердің — бүркіттің шаңқылы бүкіл аула құстарын дүрліктірген сияқты — қорқыныш пен үрейін тудырып жатты95.

Тағында нығайып алған Шыңғыс хан, өзіне тән қызбалықпен және ұйымдастырушылық қабілетімен, өзінің ұлан-ғайыр көшпенді мемлекетін тұрақтандыру үшін әрекеттене бастады.

Оның негізіне ол сол замандағы моңғол қауымының тұрмысын қалады: бір рудағы тұлғалардың және таптардың дала ақсүйегі басқаратын, дәл сол бір-біріне бағынушылығы орнында қалып, енді тек бір айырмашылық — бұл лауазымдық саты оған қарағанда әлдеқайда мығымдау күшке ие бола бастады.

Әрбір рудың басында — өзінің көсемі, бірнеше ру лауазымы жоғарырақ тұлға басқаратын тайпаны құрды, ол өзінің кезегінде, өзіне жоғарырақ дәрежеге бағынды, осылайша, барлығы ханға бағынды. Рулық тұрмыс салты тұлға идеясын, руды басқару идеясын, жалғыз беделге бағынушылықты — бір сөзбен айтқанда, алдымен, әскери ұйымға ұқсастау тәртіпті ұстанады — сөйте тұра, осының барлығы — дін тұрмыспен, ал тұрмыс дінмен сіңісті қылып, дінді тек іс жүзінде қолдап қана қоймай, оны күнделікті тіршілікте іске асыратын, қазірдің өзінде де өзіне тән сипатымен ерекшеленетін, бұқараның терең діндарлығымен айғақталады. Бұл хан Шыңғыстың мемлекет құрудағы басты негіздерінің бірі болатын.

Осылайша, Шыңғыс хан Владимирцовтің айтуынша, мүлдем халықтың немесе ұлттың басшысы емес, өзіне бағынған ақсүйектердің басшысы болып, өзінің мемлекеттегі билігін халықтың таңдаулыларынан шыққан, сатымен ерекшеленетін қызметкерлері арқылы іске асырды. Осыған орай, Бартольдтың «Шыңғыс ханға теліген нәрсені — өз тұғырына демократиялық элементтердің арқасында орнаған қағандардың96 халқына қалдырған өсиеттері жазылған орхон жазбаларымен салыстырайық. Жазбалардың авторы бірнеше рет Қағанның таққа отыруына дейін халық аш-жалаңаш болып, қағанның еңбегі мен ерлігінің арқасында байғұс кедейлері байып, аз халқы көбейгенін айтады. Бір жағынан, Шыңғыс хан да, өзіне дейін қырда еш тәртіп болмағанын: кішілері үлкендерін сыйламай, басшылары қол астындағыларының мұң-мұқтаждықтарын елемейтінін айтады; Шыңғыс хан таққа келісімен қатаң тәртіп орнап, әркім өз орнын тапты дейді»97.

Сондықтан өзінің сөздерін, бұйрықтары мен жарлықтарын Шыңғыс хан түрік қағандары сияқты халыққа арнамай, тек бекзадалар, сұлтандары мен бектерге арнайды98.

Бірақ ұлы моңғол патшасына әділетті көзқараспен қарасақ, өзінің қатаң аристократиялық көзқарастарына қарамастан, ол әскер және әкімшіліктің жоғарғы лауазымдарына тағайындауда тек шығу тегіне ғана емес, берілген тұлғаның бұл қызметке лайықтылығы және ірі шонжардан бастап қарапайым жауынгерге дейін, барлығы ұстанатын белгілі әдептілік талаптарына оның қаншалықты сәйкес екендігіне де үлкен назар аударатын. Қызметкерлерді таңдауда, оған адамның жан-дүниесін тану және адам мінез-құлқын жазбай басу сияқты, көптеген данышпандарға тән қасиетінің үлкен септігі тиді.

Өзі бағалайтын және қошаметтейтін ізгіліктердің санатына беріктілік, жан қиярлық және қайсарлық жататын; өзінің қоластындағылардан қудалайтын жаман әдеттердің санатына — сатқындық, опасыздық пен сужүректік жатады. Шыңғыс хан барлық адамдарды осы екі санат бойынша, екі топқа бөлетін99. Адамдардың бір түріне байлық пен көз намысы мен абыройынан артық болады, сондықтан олар қорқақтық пен сатқындыққа бейім. Бұндай адам өз басшысына, оның игілігі мен өмірінен айырып жіберуге деген қабілет күші мен қуатына бағынады: сондықтан ол оның күшінен қорқады. Ол өзінің қожайынына қорқыныш арқылы бағынады, демек, ол өз қорқынышының құлы. Өзінің қожайынын сатып кете немесе опасыздық жасай отырып, ол қорқыныш көзінен құтылуды ойлайды. Шыңғыс хан өзінің жаулау жолында бұндай пасық, жымысқы және арамза адамдарды аяусыз құртуға тырысатын, мысалы, Шыңғыс ханнан сый алу мақсатында өзінің қожайынын сатқан жағдайларда солай. Керісінше, жеңістен кейін, өзінің әскері мен Шыңғыс ханның өзіне тиімсіз және қауіп төндірген болса да, жауының берік және қайсар қызметкерлерін марапаттап, қошаметтеп, өзіне жақын тартатын.

Шыңғыс хан осындай бақ-дәулет пен жеке басының қамынан гөрі, абырой мен намысты жоғары қоятын адамдарды бағалайтын. Олар өлімнен және тіршілік игіліктерінен айыруы мүмкін адамнан сескенбейді, олар адамдардың көзінше емес, өз-өзінің ар-ұятының алдында — абыройына кір келтіретін немесе намысын таптайтын істерді жасаудан сескенеді. Олардың сана-сезімінде үнемі ар-ұят тұрады, олар оны қастерлеп, қасиет тұтады, бұндай адамдар діндар бола тұрып, әлемді Жаратқан Иенің әмірімен жасалған тәртіп деп түсініп, әр нәрсенің міндет пен борышқа байланысты өз орны бар деп санайды. Бұндай сыр мінез адам өзінін бастығына тұлға ретінде емес, өзінен жоғары тұрған басшылыққа бағынатын, ал ол өз кезегінде лауазымы өзінен биіктеу басқа тұлғаға бағынатын, осылайша, Мәңгі Көк Тәңірінің әмірімен әлем халықтарын билейтін Шыңғыс ханға дейін жалғасатын, өзімізге белгілі жаратқанның лауазымдық сатысының бір бөлігі ретінде қабылдайды100.

Шыңғыс хан өзі әдеттегі моңғол және осы психологиялық адам түріне жататындықтан, өз мемлекетін құрғанда — көшпенді халықтарының арасынан осындай адамдарды іздестіріп, басшылыққа осындай адамдарды қоюға тырысты. Көшпенді халықтар немесе моңғолдар отырықшы халыққа қарағанда діндарлау келетіндіктен, осындай адамдарды көптеп беретін; өздерінің көшпенді тұрмысының салдарынан олар жылжымайтын мүлік жинамайтын, сондықтан да олар әзәзілдікке түспей, мүлкін жоғалтып алуға деген қорқыныш сезімі оларға жат болып, олар жымысқыланып, сатқындыққа бармайтын-ды. Көшпенді өзіне ең жақын нәрселерді жүрегінде сақтайтын, ал қала адамы өзіне қымбат нәрсенің барлығын тек молшылық пен баршылықтан көретін.

Қалалықтарды суреттелген екі психологиялық типтің алғашқысына жатқыза отырып, Қытай мен Парсы сияқты мәдениеті жоғары көптеген патшалықтарды жаулағанына қарамастан, Шыңғыс хан қала адамдары мен отырықшыларды өте сирек жоғары лауазымдарға бекітетін-ді101. Дәл осы себептен хан Шыңғыс отырықшы халықтардан жиреніп, өзінің үрім-бұтағы мен жалпы моңғол халқына өзінің көшпенді тіршілігін сақтауды және отырықшылықтан сақтануды өсиет етеді, бұл өсиет әлі күнге дейін сақталып келеді.

Шыңғыс хан отырықшы халықтардың әрқашан адалдықпен келе бермейтін заттай байлыққа деген шексіз құмарлығы, менмендігі, өзінен төмен тұрғандарға қорлық көрсетуі мен өзінен жоғары тұрғандарға жағымпаздануына қарап шошынатын. Олардың саяси өмірінен ол: мансапқорлық, сатқындык, пен опасыздықты ғана байқайтын.

Айтылғандардан, өркениет бұзған адамдардан жирене отырып, сол замандары мәдениеті жоғары мемлекеттерде орын алған талқандау мен адамдарды ұрып-соғуды назарға алса, бір қарағанда, ол өркениеттің өзін жек көреді деп ойлап қалуға болады. Керісінше, бұл моңғол жаулаушысының өз алдына қойған мақсаты — өзіне бағынышты халықтар екі жақтың да жемісін, әсіресе өркениеті жоғары халықтардың — техникадан басқасын өзі аса бағаламаса да — материалистік мәдениетін тату үшін, бүкіл азиялық мемлекетті Шығыс пен Батыс өркениеттерінің ортасындағы бітістірушіге айналдыру болды. Шыңғыс хан адамдарды екі психологиялық, түрге бөлген сияқты, халықтарды да екі санатқа: өркениетке қызмет ететін және тек жыртқыш болып табылатын, немесе бейбіт халықаралық қарым-қатынастарға кедергі келтіретін түр деп, бөлетін. Бұл жабайы данышпанның «рухының табиғи асқақтығы, мейірбан қарым-қатынасы, әрекеттерінің батырлығы қытайлардың өзін қайран қалдыратын. Оның жаны ақсүйек және патша болатын102».

Өмірінің соңына дейін ана тілінен басқа бірде-бір тіл меңгермеген ол, өзінің мұрагерлері шетелдік шенеуіктерге кіріптар болмауы жөніндегі біраз шаралар қабылдады; осы себептен ол өзінің ұлдарына және жалпы, моңғол ақсүйектерінің жас буынын біліммен қамтамасыз етті103.

Ал талқандаулар мен ұрып-соғуларға келсек, олар соғыс кезінде ғана жүргізіліп, сол заманның түсінігінше — «әскери қажеттілік» салдарынан туындайтын. <...>

<...> Шыңғыс ханның барлық моңғол тайпаларын бір мықты мемлекетке біріктіргеннен кейін, алдына қойған алғашқы міндетінің бірі, мемлекеттің бірлігін сақтап тұратын және алдына қойып отырған ауқымды саяси мақсаттарға жетуге мүмкіндік беретін, қарулы күш жинау болып табылады. Әскерді ұйымдастырғаннан кейінгі екінші мақсат, мемлекеттің азаматтық басқаруын құру болды, бірақ моңғолдар мәдениеттің алғашқы сатысында тұрғандықтан, ал әлі жазба өнері де қалыптаспаған ол замандары, Шыңғыс хан өзіміз байқағандай, ана тілін ғана білгендіктен - оны ұйымдастыру тіпті қиынға соқса керек. Бұл жағынан моңғолдардың алғашқы оқытушысы, кейіндері Шыңғыс ханмен бірге шайқаста өлген, найман мемлекетінің Таян ханының мөрін ұстаған, ұйғыр Тотанунга болды. Шыңғыс хан өзінің қырағылығымен жазбаның қаншалықты маңызды екендігін түсініп, өзінің мемлекетінің қажеттіліктерін орындау үшін және өзіне тәуелді көшпенді халықтың мәдениетін көтеру үшін, сол сәтте бұл тұтқынға түскен осы адамды қызметке алады. Әрине, ол бұл үшін өзіне қол созым жерде жатқан, басқа, ежелгі қытай өркениетіне де жүгіне алар еді, бірақ ол ұйғырлар арасында көшпенділердің аңыздары мен дала ғұрыптары сақталып қалғандықтан, олардың көшпенділер рухына бір адым болса да жақын болғандықтан, ұйғыр жазбасын таңдап алды. Моңғол ақсүйектері бұл халықтың мәдениетін сіңірсе де, олар өз халқынан алшақтамай, дала ғұрыптарына деген беріктігін жоғалтпады. <...>

<...> Жаңадан енгізілген жазудың арқасында, әрине, Шыңғыс ханның өз көзқарастарының үлкен ықпалымен жасалған, әдеттегі құқық және халықтың ғұрыптары мен көзқарастарын бекітіп, жүйелі түрде жинақтау мүмкіндігі туды. Бұл заң екі ірі бөлімнен тұратын, «Үлкен Жасақ» түрінде жасалды:

1) Білік — жалпы, теориялық сипаттағы және әртүрлі нақты жағдайларға қатысты айтылған ойлар, өсиеттер мен шешімдерден тұратын Шыңғыс ханның «Нақыл сөздері»;

2) Және «ЖАСАҚТЫҢ» өзі — орындалмауы үші көтеретін жазаның ескерілуімен жасалған, әскери және азаматтық заңдардың жинағы;

«Яса Шыңғыс ханның ұрпағы үшін заңға айналып, оның тәртіптері бұлжытпай орындалды»104. <...>

VII. МОҢҒОЛ ИМПЕРИЯСЫНЫҢ ӘСКЕРИ ҚҰРЫЛЫМЫ

Шыңғыс ханның патша тағына отыру уақытына қарай, ол өзі әскерінің негізін қалап үлгерген еді. Бұл ұйымдастыру өткен онжылдықтардың барысында ұлы моңғол басқыншысының қолбасшылық даналығы мен ұйымдастырушылық қабілеттерінің арқасында іске асырылған әскери тәжірибенің нәтижесінде пайда болды. Моңғолдардың әскери өнері Шыңғыс ханның билік құру кезеңінде, оның мұрагерлерінің билік құрған кезеңінде де, әсіресе мәдени қарсыластарынан үйренген әскери техниканы қолдану жағынан әрі қарай дамығанымен, олардың дамуы әскери ұйымдастыруда үлкен табыстар әкелуі мүмкін болғанымен, моңғол қарулы әскерін және Шыңғыс хан мен өзінің жақтастары ойлап тапқан әскери қимыл әдістері аталған кезең бойында өзіне тән нышандарын сақтады.

Моңғол әміршісі, ең алдымен, өзінің жасағын құруға басты назар аударды. Осыған орай, біз Владимирцовқа жүгінейік:

«Шыңғыс хан тек сенімді жеке сақшыларын, өзінің көшпенді сарайларын қорғайтын сақшылары және әскердің ең таңдаулы жасағын ғана емес, өзі таныс, келешекте әртүрлі қызметтерге тағайындауға болатын және әрбірінің өз қабілетіне қарай әртүрлі жеке тапсырмаларды орындауға жарайтын, өзіне сенімді қосбасшыларды дайындайтын, өзінің жеке басшылығы мен үнемі қадағалауында болатын мектепті құруға ұмтылды».

«Барлық гвардияшылар (кэшиктэн) ақсүйек тегінен шыққан болуы тиіс. Бүгін, маған Тәңірім барлық халықтарды басқаруға әмір бергенде, менің сақшы әскеріме, Кэшик, садақшылар мен басқа әскеріме ана түмендер мен жүздерден маған он мың адам тандап беріңдер», — деп бұйырды Шыңғыс хан, — «менің маңымда болатын бұл адамдарды шонжарлар мен ауқатты әкенің балаларынан таңдаңдар, тек ұшқыр, сымбатты және мықты, еркін адамдарды сайлаңдар, қарсы тұрғанын күнәлі ретінде жазаға тартыңдар». Бұл ақсүйек гвардия әртүрлі артықшылықтар мен аса құрметке бөленеді. Шыңғыс хан — «Менің күзет жасағымның сақшысы (Кэшик) — сыртқы (әскери және алдыңғы шептегі) түменбасыдан жоғары тұрады; үй сақшысы сыртқы жүзбасы мен онбасылардан жоғары. Егер сыртқы түменбасы өзінің сақшы әскерін Кэшиктімен бірдей дәрежеде деп санап, онымен төбелесетін болса, жазаға тартылады», — деп бұйырды. Барлық гвардияшылар монғол императорының жеке қадағалауында болып, олардың істеріне қатысты шешімді тек өзі қабылдайды. «Менің сақшыларымның үстінен қарайтын басшылары менің рұқсатымсыз өз қарауындағыларға жаза тағайындауға қақы жоқ. Олардың әлде бірі қылмыс жасаған болса, маған дереу жеткізуі тиіс, және кімнің басын алып, кімге дүре соғу туралы шешімді өзім қабылдаймын»105.

Гвардияның өзінде «мың ержүрек» (багатур) деп аталатын ерекше таңдаулы бөлім болды. Ұрыстарды бұл жасақ тек шешуші сәттерде қолданылып, бейбіт өмірде ханның жеке қауіпсіздігін қорғайтын106.

Дала ақсүйектерін гвардия және әскери басқарушы мансабымен қызықтыра отырып, Шыңғыс хан жиі ретте кездейсоқ және ретсіз құрылған, сол жасақтардың тәртіпсіз басшылары болған, бұрынғы астан-кестен күйден оны мықты құрылымға айналдырды. Бұдан бастап басшылардың міндеттері мен әскердегі қызмет қатаң әскери заңға негізделіп реттелетін. Әскерде қатаң тәртіп орнатылды.

Бүкіл моңғол әскері ғасырлар тереңінен келе жатқан ескі ғұрып бойынша ондық жүйемен құрылды, немесе мыңдықтарға, жүздіктерге және ондықтарға бөлінетін; ірі бөлімшелердің басына тәжірибелі және ханның өзі жеке таныс қолбасшылар тағайындалатын.

Бізге бұл моңғол қолбасшыларының қандай билікке ие болғаны мәлім емес. Генерал Иваниннің пайымдауынша, бұл билік шектеулі болып табылады, мысалы, орхондар (ең жоғары әскери қолбасшылар) өзінің ру әскерінің мыңбасы шенінен жоғары етіп сайланбайтын. Моңғол әскерін де өзіміздің бас штабымызға ұқсас мекеме құратын; оның мүшелері жұртшы деп аталатын, ал ең жоғары басшысы қазіргі замандық генерал-квартирмейстерге сәйкес келеді. Олардың басты міндеті — бейбіт және соғыс кезде жауды барлау. Сонымен қатар, жұртшылар — жаздық қоныспен қыстақтарды үлестіріп, әскери жорықта сап жетекшісі болу, қоныс орнын белгілеу, ханның киіз үйін тігетін және басшылар мен әскердің тоқтайтын жерлерін таңдау сияқты міндеттерді атқаратын. Отырықшы елдерде олар, астықты таптамау үшін, әскерді жыртылған жерлерден алшақтау орналастыруға міндетті болатын.

Әскер тылындағы тәртіпті ұстау үшін, қазіргі әскери жандармының атқаратын міндеті сияқты міндеттерге ие болатын арнайы жасақ тағайындалды107.

Тағы да, әскерде шаруашылык мәселелерді реттейтін, «черби» деп аталатын шен болды.

Әскердің қүрылымы мемлекеттік әрекеттегі құрылыммен тығыз байланысты болатын, Шыңғыс ханның әскери жүйесі дәл осыған сүйенетін. Оның негізіне аймақтылық пен ру түрмысының бастамала- ры енгізілді.

Әрбір тайпаның озіне тиесілі кошіп-қонуға арналған жері бола¬тын. Әрбір осындай тайпаның түтіні ондықтарға, жүздіктерге, ал үлкен тайпаларда — мындықтарға біріктіріліп, арнайы әскери-аймақтық басшыларға бағынатын. Әскер жинақталған жағдайда, бір, екіден, т.с.с. ондық бойынша жасак қүратын. Ақырғысы жасақталған әскерді жорыққа қажетті азык-түлікпен камтамасыз етуге тиіс болатын108. Жүмылдыру кезінде әскери-аймактык басшылар сап басшыларына айналып, орнына орынбасар қалдыратын.

Өзінің санына қарамастан, рулар мен тайпалар ондык, жүздікжәне мындықсаптыкаттаршығара алатын. Бүтінсаптыкбірліктітүзеалмаған үсак рулар мен тайпалар, бір рулык немесе тайпалық топқа бірігетін; ал керісінше жағдайда олар бірнеше кішірек топка бөлінетін. Келесі реттегі, түмен деп аталатын әскери бірлік — сирек жағдайларда ғана бір рудан қүрыла алатын; әдетте олар түменді күру үшін бірнеше мыңнан косатын әртүрлі тайпалык топтардан күрылатын. Кейде тайпаларды араластыру әдісін тайпаға бөлінушілікті жою үшін әдейі қолданатын. Шыңғыс хан әскерді даңқ пен айтарлықтай олжаға кенелтетін, үздіксіз болса да сәтті жорықтар жасап отырғандықтан, жүздіктер мен мындыктарда бірге қызмет ететін және қиындық пен куанышты бірге болісуге тура келген, тізе біріктірген тайпа адамдарының ара¬сында ағайындық орнап, бірте-бірте рушылдык сезім әлсіреген еді. Бүл саясаттын аркасында Шыңғыс хан түсындағы көптеген тайпалар қалың көптің арасында сейіліп, өзінің атын да үмытқан-ды109.

Осылайша, Шығыс ханга дейін жиі шекісіп отырган монгол тай- палары, сырт жауды жеңе отырып, бір үлтқа бірігіп, үлттық сана-сезім мен үлттық мақтанышқа ие болган біртүтас ұлтка айналды.

Эскери бөлімшелердің басына мүлдем берілген бірлікті күрған тай- па немесе рудан шыққан, бірак соғыста сыналған, Шыңғыс ханның бүкіл адамзатты өзі бөлетін екі түрдін екіншісіне жататын адамдардан қойылатын.

Моңғол әскерін осылайша қүру тәртібінің арқасында рулық қүрылым да, сонымен катар әдеттегі сырткы, механикалық байла- ныстан басқа - ішкі, бекем және органикалық байланысты түзетін, халықтыңтайпалык күрамыда өз калпында сакталатын: әскербасылар — адамдар өздерінің басқаруында және азаматтық түрмыста көруге үйренген, өзінің ақсүйек ортасынан; сол бірліктің жауынгерлері де озара жат және кездейсоқ адамдардың емес, бір-бірімен туыстық, таныстық байланысы мен тілі бір түлғалардың тобы болып табыла- тын.

Өзінің кызметіне жарамсыз болып шыққан кез келген онбасы немесе жүзбасыны дереу қызметтен босатуы тиіс болатын; жоғарғы әскери қүрылым түлгаларына қатысты мәселелерді әдетте Шыңғыс хан өзі шешетін, бүл жерде, оған адам танығыштығы мен жоғарғы шендегі әскери бастықтың қандай талаптарға сай келуі тиіс екендігін түсінудің септігі тиетін.

Біздің көзқарас тұғырымыздан сонау ерте дәуірдегі соғыста оның шеніне қарамастан, батылдық, ерлік, шыдамдылық және қара күш сияқты, туғаннан бастап иемденетін құқықтарынан басқа, кез келген жауынгердің басшы рөліне лайықтылығы әбден мүмкін болатын — тек өзіне тән әскери қабілеттер жоғары бағаланатыны қайран қалдырады. Сол дәуірде Шыңғыс ханның келесі «нақыл сөздерінің» негізіне қаланған ой қайдан келді деп те таң қаласың:

«Есүге Бай сияқты ер болмас, өз ісінде оған ешкім тең болмас. Бірақ ол жорықтың қиындығы мен шаршағанын білмейді, ол шөлді де, аштықты та сезінбейді, ол езімен келе жатқан нөкерлері мен әскерін де қиындыққа солай шыдамды деп санап, ал оларға бұл шыдамдықтың қаншалықты ауырға соғатынын түсінбейді. Сондықтан оған әскерді басқаруға болмайды. Басшылыққа тек өзі аштық пен шөлді білетін, осылайша басқалардың жағдайын түсініп, жолға есеп жүргізетін және әскердің ашығуы мен шөлдеуін, аттардың арықтауын болдырмас адам ғана жарайды. Осыдан, жол мен жұмыс — ең әлсіздің қолы екенін біліңдер»110.

Тарихи ғұрыптармен шырмалмаған және тек ақыл мен тәжірибеге сүйенетін Шыңғыс хан тарихи ғұрыпты өзі түзетін. Қарулы әскерді құрғанда ол көне ғұрыптарды қолданғаны анық, бірақ Ескі Әлемнің бүкіл құрлығын салтанатты жеңіспен әрлі-берлі ойқастаған тұрақты атты әскер оның өзінің шабыт қайратының арқасында ұйымдастырылған еді. Үлкен Жасақтың әскери баптары оның құрылымына сүйенетін негіз болып табылады; жоғарғы көсемнің бұлжымас және тұғырынан таймас беделі осы негізге бұлжымас тұрақтылық пен бекемдік беретін. Осы себептен көнеліктің және орта ғасырдың (парфяндық, парсы, рыцарлық) бірде-бір атақты атты әскері — өзінің әскери қасиеттері жағынан болсын, өзінің жетістіктері жағынан болсын, Шыңғыс ханның әскеріне теңесе алмайды.

Тәржімалаған А. Түлеуова





ТЕОДОР ШИДЕР

(1908-1984 жж.)

Неміс тарихшысы Теодор Шидер тек қана әлеуметтік тарихтың негізін қалаушы емес, сонымен қатар Германияның қазіргі тарихын да қалыптастырушы болып табылады. Көптеген жылдар бойы ол Германия тарихшыларының Ұйымын басқарып, бірнеше ордендердің кавалера, көптеген академиялардың мүшесі болған. Оның есімін еске алмай, батыс германдық тарихи ғылымның қалыптасуын елестету мүмкін емес.

Т. Шидердің шәкірттері Германияның қазіргі тарихы саласындағы көрнекті ғалымдар — профессорлар Ганс пен Вольфганг Моммзендер, профессор Г. У. Велер, қазіргі заман тарихы Институтының директоры Мартин Брозцат, Бундес мұрағатының президенті Ганс Боомс және басқалары.

«Тарих философиясының» мағынасы көп, және онтологиялық (тарихи үрдіс теориясы), гносеологиялық, (тарихи таным теориясы) және логикалық-методологиялық (тарихи зерттеу әдістері және тарихи түсінік турлерінің сараптамасы) сияқты, келелі мәселелер жиынтығы, қоғамның (қоғамтанудың) дамуының әртүрлі кезеңдерінде бірдей болмаған-ды.

Тарихтың оқиғалар туралы ғылымнан әлеуметтік-тарихи үрдістер туралы ғылымға айналу үрдісі, қазіргі замандық батыс тарихнамасының құрылымдары мен қатынастары, 20 жылдары Марк Блок және Люсьен Февр негізін қалаған, «Анналдар» деп аталатын француз мектебінде өте айқын келтіріледі111. Фернан Бродельдің бұл ағымның қазіргі тарауының мақаласы оның теориялық-методологиялық құрылымдары туралы түсінік береді. Ең алдымен, Бродель тарихтың қоғамдық ғылымдардың синтезге ұмтылысын айырықша баса айтады: «Қоғамдық ғылымдар өзара шектері туралы, қоғамдық ғылым болып табылатыны және табылмайтыны туралы, және құрылым деп айтуға болатыны мен болмайтыны туралы дауды қойғанын қалаймын... Олар біздің зерттеулерімізден, егер олар бар болса, ұжымдық зерттеулерді бағыттауға қабілетті желілерді және қандай да бір жақындастыруға мүмкіндік беретін тақырыптарды аңғаруға ұмтылсын. Жеке мен үшін, бұндай бағыттарға «математизация, кеңістіктік байланыстар, ұзақ мерзімді үрдістер112» жатады». Сұраныстары мен әдістері әдеттегі «гуманистиканың» шектеріне сыймайтын, қоғамтанудың қиындықтарынан шығар жолда, Бродель тарихи уақыттың мәселелерін құрастыруға ерекше ден қоя отырып, методологиялық көкжиектерді кеңітуді жөн көреді. Кез келген зерттеуде осы объектіге тән хронологиялық ауқымдарды назардан тыс қалдыруға болмайды (бір басқасы — нақты оқиғалар, екіншісі — экономикалық кезеңдер, ал тіршілігі мен дамуы жүздеген ғасырлармен және тіпті мыңжылдықтармен өлшенетін ұзақ мерзімді үрдістер мен құрылымдар — тіпті басқа).

«Анналдардың» «әлеуметтанушылық» бейімділігі айтарлықтай ықпалға ие. Дегенмен ол идеализм мен «даралаушы әдістің» қорғанышы болып табылатын батыс неміс тарихнамасында шиеленіске толы дауларды туындатып отыр. Бірінші соғыстан кейінгі онжылдықта Фридрих Мейнеке іске асырған бұл неоидеалистік үрдіс, сөз нағыз «ранкеліктің қайта жаңғыруы» туралы қозғала бастағанда, тіптен өршіп кеткен-ді.113

60 жылдары іс біршама өзгерген еді. ФРГ-ң (Т. Шидер, В. Конте, К.Д. Эрдман, О. Бруннер, Г. Геймпель ж.б.) үздік тарихшылары, идеалистік «тарихаяттылық» ғұрыптарынан бас тартпай, тарихи ғылымның күрделенуіне қарай туындаған жаңа идеялар мен түсініктерді «қайта қорытуға» тырысады. Біз жариялап отырған Теодор Шидердің еңбегі бұл тырысуды айқын сипаттайды.

Тарих пен теория арасындағы алшақтауды мойындай отырып, Т. Шидер «салыстыруға шақыру — бұл бірінші кезекте, тарихи түсініктердің одан да артық бірегейлесуге, нақтының адам шошытарлық ауқымын баршаға ортақ деген түсінікке енгізуге деген үндеу болып табылады», — дейді. Ең «даралаушы» тарихшының өзі де, ортақтастырумен салыстырмалы әдістерді қолданады. Тарихи үрдісте тұлғасыз әлеуметтік құрылымдар тіршілік ететінін мойындай отырып, олар нақты индивидтердің өзара әрекеттенуінің барысында пайда болса да (методологиялық мақалаларының бірі дәл солай, «Тарихтағы құрылымдар мен тұлғалар» аталады), Шидер өзінің пікірінше, дара тарихи шынайылықты қайта жаңғыртуға септестігі артығырақ тиетіндерін ерекшелей отырып, салыстырмалы әдістердің өзінің типологиясын ұсынады. Бірақ ол қандай да бір объективті тарихи заңдылықтардың мүмкіндігі туралы ойланбайды да.

Теодор Шидер

ТАРИХИ ҒЫЛЫМДАҒЫ САЛЫСТЫРМАЛЫ ӘДІСТЕРДІҢ МҮМКІНДІКТЕРІ МЕН ШЕКТЕРІ

I

Ақырғы кездері тарихи ғылымдар зерттеудің салыстырмалы әдістеріне жиі жүгінеді. Бұл құбылысты талдау кезінде, әрине, бұл әдістерге деген қызығушылық әртүрлі себептерге байланысты туындайды. Бұндай мәселелердің әдістемесі әрқашан айқын бола бермейді. Тарихи ғылымның бұл әдістерге жүгінгенде шешуші болмаса да, айтарлықтай рөлін ғылымнан тыс мүдделер ойнайды. Салыстырмалы әдісті үгіттеушілер бұны бүркемелеудің қажеті де жоқ деп санайды. Осылайша, «Қоғам мен тарихты салыстырмалы түрде зерттеу» еңбегінің редакторы О.Трапп былай деп жазады: «Қазіргі кезде заманның талабына қарай салыстырмалы әдістерге деген қызығушылық артып келеді. Ұлттық сезімді жоғалтпастан, біз адамзатқа жалпы қатысымызды ұғынғандай болдық. Ұлтшылдық үшін қазір айып тартуға болады. Осыған байланысты айыптаушылыққа ғалымдар да ұшырап жатады, өйткені көпшілік байқауынша, тек өзінің елін ғана зерттейтін адам оның басқалардан ерекшелігін қалайша түсінбек?»114

Осыдан, салыстырмалы зерттеуге жүгіну — ұлттық шектерден және өзінің ғылыми-танымдық мағынасына қарай — ертеректе ұлттық мемлекеттің қажеттіліктерімен анықталатын ғылыми ғұрыптардың шегінде, бүгін артық болсын, кем болсын, әмбебап ғұрыптардың шегінде — саяси мүдделерді де айқын сипаттайтын тарих ғылымының да шекарасынан өтуге деген ықыласты білдіреді. Бұған, әрине, тағы: XIX ғасырдың тарихаяты өзінің ғылыми танымын әртүрлі позитивистік теориялар арқылы қоғамдық ғылымдарға енетін табиғи ғылыми әдістерден методологиялық жағынан дара деп мойындауға негіздеуі қосылады. Өзінің методологиялық артықшылығын дәлелдеу үшін, ол зерттеулерінде айтарлықтай және ауқымды нәтижелерге қол жеткізуге тырысып, оның тарихи даралығы туралы теориясы сол заманның ұлттық-даралыққа ұлы құндылықты телитін саяси көңіл-күйге толығымен үндес болып шыққандықтан, жаппай мойындалған еді.

Бүгіндері мәселенің бұндай ішкі және сыртқы алғышарттары жойылғаны таң қалдырады. Әлеуметтану—өзінің қоғамдық мағынасына қарай, қазіргі кезде тарихты кейінге қарай ығыстырды. Бұл әрқашан бола бермегенімен, елу жыл бұрынғы жағдайға қарағанда, тарихтың ықпалы мен мағынасы айтарлықтай саябырсығаны байқалады. Оның үстіне, ғылыми ақпараттың еңселеп өсуі де барлық ұлттық шектерден асып түсті. Өз-өзінен бұл факт тарихи ғылым мен тарихнаманың ұлттық құрылымын толықтай жеңіп шыға алмағанымен, аса ауқымды әрекеттерге бастама болды, біз сол әрекеттердің ашылуының бастау көзінде тұрмыз. Егер бірінші дүниежүзілік соғыстың кезеңінде Германия үшін ұлтшылдыққа бағытталған тарихи ғылым мен әмбебап - бағытталған тарих философиясы қатар өмір сүргені тән болса, бүгіндері ғылыми зерттеулердің әмбебаптық үрдістері — жай ғана спекулятивті құрылымдар ғана емес, жер шарын саяси әрекеттің бүтін бір аясына біріктірудің нәтижесі болып табылады.

Біздің заманымыздың табанды объективті үрдісі әлемнің сансыз көп тарихи-саяси даралықтарын салыстыруды және айтарлықтай аз, бұдан биігірек тұрған құрылым бірліктеріне біріктіруді қаншалықты қажет етсе де, өздігінен бұл үрдістер, ғылыми әдістің мығым негізін қалауға жеткіліксіз болып табылады. Егер біз өзіміздің теориялық құрылымымыз сенімсіз және орнықсыз болмасын десек, біз оларды басқа негізге қалауымыз керек. Қазіргі замандағы әлемдік қалып-күйге әмбебап - тарихи негіз берудің көптеген ірілі-ұсақты талпыныстары, бұл салада осы кезге дейінгі атқарылып келе жатқан нәрсенің барлығына күмән тудырады. Сондай-ақ, бұл жұмыстардың методологиялық негіздері мен оның нәтижелері де күмән туындатады. Бұл Тойнбидің «Тарихты зерттеу» сияқты еңбектеріне де қатысты. Кенеттен ұлан-ғайыр болып көбейіп кеткен эмпиристік материал әлі, барлығы бір-бірімен тығыз байланысты болғандықтан, ішінде барлығы бір-бірімен салыстырмалы бола алатын, адамзат тарихының толық біртұтас және тізбектелген сипатын жасап көруге мүмкіндік алу үшін оны талдау және реттестіру қажет. Біздің нақты зерттеу жұмысымызда біз тарихи дамудың жолын үнемі қайталайтын біртұтас эволюциялық үрдіс ретіндегі ұғымынан, немесе жоғары тарихи мәдениеттердің тіршілік үрдістерінің сәйкестігі туралы теория, бір сөзбен айтқанда — эмпиристік материалдың өзін жинақтауға қажетті теориялар мен түсініктерден өте алшақ жатырмыз.

Әмбебап тарихтың батыл теориялары мен бұрынғысынша, өзгеше мәністерге батқан нақты тарихи зерттеулердің арасындағы алаңдатарлық алшақтық, тарих ғылымы мен оның нақты салаларын жаңа әмбебап тарихи теорияның негізін қалауға қатысу мүмкіндігін беретін көпір салу үшін, жаңа әдістер мен құралдарды іздестіруге итермелейді. Және бұл жерде біз ғылымнан тыс қажеттіліктерге емес, тарихи ғылымның өзінен және оның қазіргі замандық мәселелерінен туындайтын қызығушылықты қанағаттандыруға деген ұмтылысқа тап боламыз. Осыдан, салыстырмалы әдіс — кей кездері өзінің теориялық негіздеуінде солай болып көрінетін қара бастың қамы емес екенін байқаймыз. Ол белгілі бір танымдық міндетке қызмет етеді. Бұл міндет ағыл-тегіл тарихи материалды біртұтас әмбебап тарихи теорияға қосу үшін, оның талдау әдістерінің ең біркелкі түрлерін құруға негізделеді. Салыстыруға деген, қазіргі замандық үндеу — бірінші кезекте, адам шошындыратын зор нақтыны жалпыға ортақ деген деңгейге дейін келтіруге, тарихи түсініктерді барынша жақындастыруға деген үндеу болып табылады. Тарихи ғылымдағы қазіргі жағдайды айқындау үшін салыстырмалы әдістің мағынасының өзгеруін қайта талдап шығу қажет. Бұл талдау бізге салыстырмалы әдістер дербес болмайтындығын және әртүрлі мақсаттарға бағытталуы мүмкін екендігін көрсетеді. Ақырғысын XIX ғасырдың тарихнамасынан кейін жалғасқан Ағарту дәуіріндегі тарихнама мысалдарына, осы тарихнаманың өзіне, тарихи позитивизмнің әртүрлі бағыттарына және, ең ақыры, өзіне дейінгі кезеңдердің барлық элементтерінен тұратын қазіргі заманның тарих ғылымына қарап дәлелдеуге болады. Қазіргі замандық ғылымда өткен ғасырдың тарихи ойының барлық сәттері бар, міне, дәл сондықтан біз бүгіндері салыстырмалы әдістің әртүрлі түсініктерімен бетпе-бет ұшырасып жатамыз.

II

Ағарту заманының тарихи танымы — адам баласы қай жерде болмасын, қай кеңістікте және қандай тарихи жағдайларға тап болмасын — бірдей ақыл-ойға ие жан болып табылады деген жалғыз негізгі идеяға негізделеді. Өзінің құмарлығының жетегіне ерген ол, ақылынан жаңылысып қалуы мүмкін, бірақ ол жаңылыстың өзі тарихтың әрқашан бір қалыпты екендігін көрсетеді. Тарихи білім мен тәжірибенің кеңіген шектері, экзотикалық елдердің тарихын білуге деген құмартушылық басында бұл тұжырымның тұғырын шайқалта алмағаны рас. Ағарту заманы еуропалық және еуропалық емес мәдениеттер мен тарихнамасындағы тарихи үрдістерді салыстыру арқылы, өзінің қай тарихи көріністе болмасын, адам тұқымының барабар екендігін көрсетуге ұмтылды. Бұл өзіне әрқашан барабар адам Ағарту заманының адамының өзі болып табылып, XVIII ғасырдың тарихшысы бар екендігін тіпті білмеген алғашқы шептегі тарихи-танымдық мәселені құрайды. Вольтер сияқты, ол әлемнің басқа мәдениеттерінен Ағарту мәдениетінің «ұқсастық элементтері мен сәйкестіктер табуға» ұмтылып, осы ұмтылысқа үлгісі мен басты ауқымы адамның ағартуға ұмтылуы болып табылатын, өзінің түсінігіндегі әмбебап тарихтың түрін негіздеуге тырысты. Ағартудың тарихнамасы бұл сөздің нақты түсінігіндегі салыстырмалы әдісіне ие болған жоқ. Салыстыру негізгі идеяның парадигмалық дәлелдеудің түйсікпен дерлік қолданатын құралына айналғандай. Әрине, оқтын-оқтын бұл негізгі методологиялық тұғыр қайда апарып соқтырады, бұндай салыстырмалы әдістің көмегімен не нәрсеге қол жеткізуге болады деген ойлар туындап отырғаны рас. Шиллердің өзі, 1789 жылы сөйлеген сөзінде, салыстырмалы әдістің мүмкіндіктеріне баға беруге тырысқан еді. Ол тарихи ғылымда әлем тарихының көптеген сәттері бұлыңғыр күйде қалдырылып, оны тіпті ғылым деген атқа лайықсыз қылатын «сынықтар үйіндісіне» айналдыратын мәселелер бар дегенге саяды. Әрі қарай ол: «Бірақ бұл жерде философиялық ақыл-ой көмекке келіп, ол бұл сынықтарды шебер жалғастырушы түйіндер арқылы біріктіре отырып, агрегатты жүйеге, саналыға және байланысқан бір тұтасқа айналдырады.

Дәл осы тұтастық, алыс ерте заманның оқиғаларына сәйкес сыртқы жағдайлар туындаған сәтте, жаңа тарихта да қайталанатынының басты себебі болып табылады. Ол бізге біздің көз алдымызда өтіп жатқан жаңа оқиғаларды бақылай отырып, тарихқа дейінгі заманда ізі суыған оқиғалар туралы тұжырым жасап, оны өткеннің қараңғы түнегінен суырып алуға мүмкіндік береді. Басқа салалардағы сияқты, тарихтың аналогиясы бойынша тұжырымдау әдісі — өте қуатты қосалқы құрал, бірақ ол жоғары мақсаттарға негізделіп, оны өте байыппен және абайлап қолданған жөн»115. Шиллердің бұл тұжырымы көптеген, ең алдымен, салыстыру мен қорытындыны тарихи ғұрыптың жыртығын жамайтын құрал ретінде ұсынатын алғашқы ұсыныс116, ал осы логикалық үрдістің өзі тарихтың «саналы біртұтас ретіндегі» түсініктің негізін қалайтын сияқты себептерімен назар аудартады. Сондықтан «тарихтан ада замандар» кейінірек «қарым-қатынастардың» негізінде таныла алады. Англия мен Уэльстегі шаруа табының құлдырауын мысал ретінде келтіре отырып, Дройзен «бұл фактілердің парадигмалық байланысы» континенталдық аграрлық тарихтың сәйкестіктерінің негізінде қарастырыла алады деп көрсетеді. «Бұл жағдайда, бізге фрагменттер түрінде берілген X түсінігінде қолданылатын салыстырмалы әдістің айқындығы соншалық — бұл жағдайда орын алатын аналогиялар, біздің ұқсастыруымыздың дұрыстығын дәлелдеуге жеткілікті болып табылады. Бірақ біздің тәжірибемізде осы X жағдайына сәйкес келетін ұқсастық болмаса қайтеміз?» Ақырғысын Дройзен «Афин саясаты» және Клисфеннің мемлекеттік құрылымның өзгеруіне қатысты мысалымен қарастырады. Біз бұл мысалдан ұқсастық таба алмасақ та, бірақ осы конституциялық түрленудің арғы жағында тұрған «ілгері жылжитын себептерді» Аттикада орын алған, Римнің конституциялық құрылымының өзгеруімен салыстыру арқылы табуға болады. «Тарих очеркінде» Дройзен «екі X арасындағы ұқсастық» және олардың арасында өзара толықтыру қатынастарын құруға негізделген салыстыру үрдісі туралы айтады117. Ол 1805 жылғы соғыстың мысалын келтіре және Наполеонның мақсаттарын саралай отырып, «салыстырмалы әдістің біршама түрленген тұжырымын» дамытуға тырысқанда, ұқсастылығын салыстыру теориясын нақтылайды: «өзіміз куә болған, Наполеонның әрекет көрінісі туралы сол жалпы түсініктерге, оның саясаты мен соғысты жүргізу әдісіне негізделе отырып, біз күмәнді жағдайлардың өзінде ықтимал қорытынды шығара аламыз»118. Осыдан, бұл жерде, әрбір тарихшының шығармашылығында міндетті түрде орын алатын үрдіс — бүтіннен бастап, оның жеке бөліктерін дедуктивті түрде қорытындылайтын тек имманенттік салыстыру әдісі ғана — меңзеліп отырған жоқ.

Осыдан, Дройзен Құрамынан позитивизмнің ағаттығы, дәлірек айтқанда, өткен шақты барлық өзіндік ерекшеліктерімен қоса, қазіргі заманғы шынайылық ретінде қалпына келтіру мүмкін дегенді білдіретін тұжырым жойылған ұқсас салыстырудың шектен тыс тазартылған теориясын ұсынып отырғаны анық. XIX ғасырдың екінші жартысының тарихи позитивизмі Дройзенде кездесетін салыстырмалы әдістің соншалықты жұқа айырмашылық тануына дейін әрқашан жете бермейтін. Бірақ оның артықшылығы, ол Дройзенде бұлыңғыр қалған көп жерлерден қарапайым әдістемелік ережелер тауып алатын.

Эрнст Бернхейм* салыстырмалы әдістің мәселелерін өзінің 1880 жылы алғаш рет жарияланған «Тарих әдістері мен философия тарихының оқулығында» қарастырады. Ол осы мәселелерді «дереккөздерді салыстырмалы әдіспен зерттеумен» байланыстыра талдайды119. Бернхейм бүл әдісті «сәйкес және ұқсас үрдістерді салыстырмалы түрде қарастырудың» қарапайым әдісі ретінде келтіріп, оны ұсынудан гөрі, оны қолданудың қаншалықты бұрыс екенін көрсетуге тырысады. Ол оны логикалық қорытындылар ретінде қабылдап, өзіне белгілі көптеген жайттарға қарап, дәл сол аяның белгісіз жайттары туралы нәтижелер құратын индуктивті тұжырымдар мен ұқсастық туралы тұжырымдарды ажыратады. Осыдан, индуктивті тұжырымдар туралы түсінігі, жалпылаушы салыстыру түсінігі арқылы суреттеген нәрселермен сәйкес келеді. Тұжырымдардағы ағаттықтың басты себебі, ақырғыларын белгілі жайттардың саны аз болғанына қарамастан, осыған негізделіп құрылуы болып табылады. Лоренц фон Штейн** бойынша, бұл «бүкіл этнографиялық - әлеуметтік зерттеулердің негізгі ағаттықтарының» бірі болып табылады. Бернхейм бойынша, ұқсастықтар бойынша қорытындыларды дұрыс пайдаланбаудың өзі бұдан азырақ қателіктерге әкеледі. Бұл жағдайда қателіктердің негізгі себебі, тек осындай сәйкестіктің негізіне сүйеніп, біз басқа, өзі-өзімізге белгісіз «нышандардың» азды-көпті барабарлығы туралы қорытындыға келе алатынымыздықтан, салыстырмалы жайттар немесе объектілердің айтарлықтай нышандарының сәйкес келуінің айтылмай қалуы болып табылады. Сонымен қатар бұл тектес тұжырымдар жиі, айтарлықтай емес нышандардың сәйкес келуіне, не бұл нышандардың бір мәселеге ғана қатысты сәйкес болуына негізделеді. Бұл жерде пайда болатын қате тұжырымдар жиі, халықтардың дамуы әрқашан және барлық жерде белгілі бір өзінің мағынасына қарай барабар сатыларды өткереді дегенді білдіретін теорияларға сүйенеді. Мәдени сатылардың теориясы, тарихи-мәдени түр-тұлғалардың теориясы, тарихтың заңдылықты дамуы сияқты ағымдар пайда болады. Бернхеймнің жеке көзқарастары айтарлықтай мағынада әлеуметтанудың позитивизммен және оның тарихи жалпылауларымен қарама-қайшы келгендіктен, ол осылардың барлығын ағаттық ретінде жоққа шығарады. Бұл енді Дройзенге де тән. К.Лампрехттің** тарихнамасының «генерикалық» тұжырымдамасымен қарсы тұрған тарихшылардың дәлелі, Бернхеймде де кездеседі. Олар одан да қатаң түрде, қауымдық жериеленушілік теориясының дамуын жан-жақты тарихи құбылыс ретінде зерттей отырып, салыстырмалы әдісті сынға салған Георг фон Беловтың еңбектерінде де кездеседі. Қауымдық жериеленушіліктің жан-жақтылық туралы болжамы оған ұқсастықтармен екпінделе түскен теориялардың ұзаққа созылмайтындығының айқын дәлелі болып көрінетін; олардың жаппай мойындалуы дәл сондай жаппай ұмытылумен ауысып жатады120.

IІІ

XIX ғасырдың тарихи ойы XVIII ғасырдың идеялық ынталандырушы күшін қабылдап және жетілдіріп қана коймай, жаңаша ой түрінің әсерімен алғаш рет ғылым деңгейіне жеткеніне біз әлі күнге дейін назар аудырып келген жоқпыз. Трельч пен Майнекенің еңбектерінен кейін, біз бүгін «тарихаят» атауымен белгілеген ойдың бұл жаңа әдісі, тарихқа қандай да бір кері баға беретін жақтарды жатқызбай, оған бағыт-бағдар беріп, Г.Риккертке тарихи танымның аяқталған теориясын құруға мүмкіндік берді. Оның негізінде тарихи таным пәні ретінде осы сөздің дәл мағынасындағы дарашылдық түсінігі жатты. Оқырман бұл теориямен таныс деген болжам құра отырып, біз өзіміздің зерттеуімізге қатысты келесі сауалды қоямыз: оның салыстырмалы зерттеулердің теориясы мен тәжірибесінде қандай мәні болды және бар?

Танымның осы теориясын қабылдау салыстырмалы әдіске деген кері көзқарасты тудырғаны анық. Одан әрі, оны қайталанбайтын тарихи дарашылдық идеясын жоққа шығаруға тырысады деген айып тақты. Дройзен ұқсатулар туралы тұжырымдарды тек тарихи зерттеулердің қосалқы құралы ғана деп танып, оның қолданылуымен құрылған онтологиялық және құндылық мәселелерін мүлдем қарастырмайтын. Осындай назардан тыс қалдырудың өзін өзіндік сын деп те айтуға болады. Риккертте де біз осыны көреміз. Тарихи ғылым танымының негізін қалаған өзінің «Түсініктердің табиғи-ғылыми түрде қалыптасуының шектері» атты еңбегінде Риккерт салыстыруды жаратылыстану ғылымдарының методологиясына жатқызады. Сөз шынайылықтың белгілі бір, айқын белгіленген салаларында тіршілік ететін, алдын ала анықталған тұлға қалыптары туралы айтылған жерде салыстырудың жан-жақты үрдісі көптеген құбылыстардың арасынан маңыздысын бөліп алуға мүмкіндік береді. Ал тарихи даралықтарға келетін болсақ, Риккерттің күрт идеографиялық әдісінде олар, бұл сөздің ең нақты түсінігінің өзінде де, ешқандай «тұлғаға» ие бола алмайды. Сондықтан олар қандай да бір морфологиялық қарастыруға жатпайды121.

Өзінің тарихаятшылдыққа арналған «Тарихаятшылдық және оның мәселелері» (1 Кітап: Тарих философиясының логикалық мәселелері) атты еңбегінде Эрнст Трельч осы сұрақты одан да бетер күрделендіреді. Оның даралық тұғырын бұрмалайтыны соншалықты, осының негізінде адамзаттың мәдениет тарихының кез келген синтетикалық құрылымдарын қатаң түрде жоққа шығарып, шынайы әмбебаптықты «болмыстың барлық құбылыстарының өне бойынан өтетін дара тұлғалардың тіршілік күші» деп анықтайды122. Бұл шегіне жеткен тарихаятшылдық арқылы абсолютікке жетуге деген қарбаласқа толы ұмтылыс Трельчті салыстырмалы әдістің зиянды ақырғы шекке жетушілігіне үкім шығаруға мәжбүр етеді, ол осыдан қазіргі заманның үш негізгі қателігін қарастырады123: біріншіден, құндылықтардың абсолюттік жүйесі тарихтың әртүрлі деңгейлерінде пайда болған құндылықтардың жиынтығынан тұрады деген пікір; екіншіден, әрбір жеке құндылықтың бүкіл адамзат үшін мәні бар және сондықтан оны, ботокудтар мен камчадалдардан бастап қазіргі заманның париждіктері мен берлиндіктеріне дейін, барлығын бірдей қамтитын дүниежүзілік тарихтың барлық тарауларынан табуға болады деген тұжырым; үшіншіден — дамудың кез келген бұндай әмбебап үрдісі бірқатар заңдылыққа сай сатылардан өтеді, және оны білу арқылы қазіргі заманның бағытын анықтауға болады деген тұжырым. Бұл жерде, оның бұрнағы Ағарту дәуірінде пайда болған, барлығы бір-біріне барабар болғандықтан, бүкіл тарихты да барлығымен салыстыруға болады деген әлемдік тарихи ілім мен әмбебап тарихи үрдіске деген көзқарас пен тарихшыл ойдың стилі бір-біріне кереғар келеді. Тарихаяттылық дәл осы теорияға адамзат туралы түсінікке жалпы негізделе отырып емес, іштен саралауға жататын, даралықтың дамуы ретіндегі тарих туралы өзінің түсінігін үнемі қарама-қарсы қояды. Бізге осы шексіз даудың қай жағы дұрыс екенін табудың аса қажеттілігі жоқ. Жаңа дүниежүзілік - тарихи жақтардың ықпалы, бірлікке ұмтылатын дүниежүзілік өркениеттің дамуы осы даудың ауқымын азайтып, бұл жанжал өзектілігін жоғалтты. Трельчтің теориясы бізді де онда философиялық - тарихи тұғыр мен салыстырмалы әдіс арасында айқын қатынас орын алатындығымен ғана қызықтырады. Трельч бұл жерде мәселенің таза әдістемелік құрылымының шегінен тысқары шығады.

Бірақ егер біз осы теорияның талдауын жалғастыра түссек, тіпті осы шегіне жеткен даралық үшін де, салыстыру әдісін қайта қолдануға мүмкіндік туғызатын халетті табамыз. Осылайша, біз Трельтен: «Салыстыру жеке құбылыстардың өзіне тән жақтарын анығырақ түсінуге септігін тигізер еді, және сондықтан ол, былайша айтқанда, жүйелі тарихи ғылымдарда өте орынды. Бірақ тарихта тек бір нақты оқиғаны ғана екінші нақты оқиғамен салыстыруға болады, бұл жерде сөз, жалпы және нақты мәдени негізден оқшаулана алмайтын, өзара жанасатын, күресетін немесе арнайы ерекшеленетін оқиғалар туралы ғана қозғала алады»124. Трельч салыстырмалық әдісті ақыр-соңында «тарихтың қосалқы құралы, ол оны өз пәнін, нақтырақ айтқанда жеке-дара және ерекше ретінде тереңірек тану үшін, барлық ұқсастықтарымен және еліктеушілігімен бірге қолданады» деп анықтайды.

Өзі ғана тарихаяттылықтың қағидаларымен сыйыса алатын салыстырмалық әдістің, дәлірек айтсақ — салыстырмалық әдісті даралаушы салыстыру ретінде негізгі қағидасын осылайша құрастыру болып табылады. Вильгельм Дильтей тарихаятқа іштей тән осындай салыстыруға деген қажеттілікті келесі түрде өте орынды келтіреді: «Тарихи мектеп баршаға ортақ пәндерді абстрактілік құрастырушы ойдың көмегімен шығарудан бастартқаннан ... кейін, салыстырмалық әдіс ол үшін жалпылаушы ақиқаттарға қол жеткізудің жалғыз құралына айналады. Бұл әдіс тілді, аңызды, ұлттық моральді зерттеуде қолданыла алады, ал ғылыми танымы сол кездерде өркендеген рим және неміс құқығын салыстыру құқық саласында да бұл әдісті қолданудың бастапқы нүктесіне айналды»125. Тағы бір жерде былай деп жазылады: «Алдын ала сезіну мен салыстыру уақыт аясында бір-бірінен ажырамайды. Біз даралаушы салыстыруды ешқашан жоққа шығара алмаймыз»126. Тарихшының нақты жұмысына қарасты осы даралаушы салыстыру әдіс нені білдіреді және бұдан кейін, тарихи жеке-дара тұлғаларды салыстырмалы түрде қарастырумен жалпы категорияларды құрастыра отырып, тарихи жеке-даралықтарды бір-бірінен ажыратып және қарама-қарсы қоя отырып анықтауға бола ма деген сауал туындайды.

Ранке олардың методологиялық мазмұнына аса назар аудармағанымен де, осы даралаушы салыстыру әдісінің екеуін де шеберлікпен қолданады. Осыны дәлелдеу мақсатында, объектінің тарихи өзгешелігін анықтау үшін, ол оны салыстырумен қарама-қарсы қояды, бұны аңғару үшін, оның «Рим папаларының тарихы» атты еңбегіндегі «Кіріспесінің» алғашқы тарауын қарастырудың өзі жеткілікті. Бұл жерде ол Рим мемлекетіндегі христиандықтың пайда болуын көне ежелгіліктің басқа діндерімен салыстыра отырып суреттейді. Сөз, ең алдымен, Христос пен императорды табынушылық иесі ретінде қарама-қарсы қояды. «Императордың ғажайып даналығына табыну бүкіл империялық діннің жалғыз түрі болса керек. Барлық басқа нанымдар соған бейімделіп, алғашқысы соның негізі болып қалыптасқан еді. Цезарға табынушылық пен Христостық ілім жергілікті діндерге қарасты бірқатар ұқсастыққа ие болатын. Бірақ, сонымен бірге олар бір-біріне қарама-қайшы келетіні соншалық — бұл қайшылықтың өткірлігін айтып жеткізу мүмкін емес. Император дінді жер және оның сыйларымен байланыстырып, қалың көпшіліктің дінін сипаттайтын, өйткені Цельс айтқандай, оған сол екеуі де жазылған. Адамдардың қолында бар нәрсенің барлығы бастама ретінде соған тірелетін. Ал христиандық болса, рух тұтастығы мен көк ақиқатын сипаттайтын. Император дін мен мемлекетті байластырса, христиандық құдайды жаратылыспен айыратын. Императорға құлшылық ете отырып, ол ұлы кіріптарлығын мойындайтын. Римдіктердің бұрынғы қоғамдық құрылымында мүлдем болмаған дін мен мемлекеттің осы бірігуінде оларды құлдыққа салу сипаты көрініс алады. Христиандықтың патша ағзамға құрбандық шалуға тыйым салуы оның оларды бостандыққа шығаруын білдіреді. Және ақыр-соңында, императорға құлшылық ету тек империя шектерінде күшке енетін христиандық бүкіл әлемді, бүкіл адамзатты — осы қиялдағы әлемиетті — басып алатынына сенімді болды...» Даралаушылықтың қажеттілігінен тікелей туындайтын осы әдісті қолданудың көптеген басқа мысалдары тек Ранкеде ғана емес, басқаларда да кездеседі.

Ерекшенің әртүрлі қалыптарын салыстыру арқылы ерекшеден баршаға ортаққа қарай өрлеу болып табылатын әдістің екінші тұлғасына келер болсақ, Ранке оны бұған қарағанда саналы түрде қолданады. Ол өзінің «Саяси сұхбат» атты еңбегінде осы тұлға туралы толғана отырып, былай дейді: жылжи отырып, сен батыл және саналы түрде, баршаға ортақ жалпыға дейін көтеріле аласың. Ал баршаға ортақ теориялардан — ерекшені құруға жол жоқ». Ранке бұл ережені құрамынан «еріктен тыс олардың тұтастығы туралы түсінік қалыптасатын» «жеке қабылдаулардың көптігі» туралы айтатын өзінің «Ұлы державалар» деп аталатын очеркінде қолданады. Осылайша, Ранке жеке державалардың және олардың өзіне тән құрылымдық тұғырларын сипаттауға келіп, ақырында өзінің «Берхтесгадендік сұхбаттарында» қайта оралып, оларды католиктік-монархиялық (Франция), германдық-теңіздік парламенттік (Англия), католиктік-монархиялық-неміс (Австрия), славяндық-грек (Ресей) және неміс-протестанттық-әскери-әкімшілік (Пруссия) қағидалар ретінде анықтайды127 Ранке «Ұлы державаларда» осы тұғырды дараландырушы үрдістері осы аталған державалардың әрбіреуінде жеке идеяны сипаттайтынын және одан әрі, бұл идеяның өзі де солай болып табылатынына байланысты, салыстыру үрдісінің нәтижесінде құрастырады. Бір бүтін өзіне тән ерекшеліктері бар бөліктерден құрылады. Бұл жерде біз салыстырмалы әдістің жаңа тұлғасына, қарастырылып отырған саладағы тарихаяттылықтың ең жоғарғы биігі деп те айтуға болатын синтетикалық салыстыруға ауысуды байқайтын сияқтымыз. Бұл қалып - түр, міндетті түрде тарихи емес элементтерден тұратын жалпылаушылардан да, адамзат тарихының жалпы сұлбасын постулатқа айналдыратын, детеминацияланған эволюциялық санаттардан да ерекшеленеді. Бізге мемлекеттік - тарихи және ұлттық-тарихи сипаттағы қарапайым бірліктер қаншалықты жылдам берілгеніне қарай, ол тарихи тіршіліктің синтетикалық жинақтаудағы шексіз дерлік қабілеттерін анықтайды.

Даралаушы салыстыру — көмегімен Макс Вебер мен Трельч айтқандай «дара тұтастықтарды» іске ажыратуға болатын, олардың ерекшеліктері мен нақтылығын ғана емес, ұлы логикалық тәртіптердің («ұлы державалар») барлығын қамтушылығы ретіндегі бірлігін де келтіруге болатын синтетикалық салыстыруға жетелейді. Даралаушы салыстырудың дәл сол әдісі жоғарыда келтірген мақсаттардың біріне ғана, дәлірек айтқанда, ерекше, өзіне ғана тән нәрсені айқындау үшін қолданыла алады. Осылайша, Отто Хинце өзінің әйгілі «Басқарудың өкілетті тұлғаларының бүкіләлемдік - тарихи алғышарттары» атты зерттеуінде128, салыстырудың бұл түрін Батыс Еуропаның таптық саяси құрылымының бірегейлігін анықтау үшін ғана қолданады. Хинце басқарудың өкілетті тұлғаларының бойынан жалпы әлеуметтанушылық заңның нәтижесін көретін теорияға қарсы шығады. Ол Батыс Еуропаның өзіне тән дамуының себебін табу үшін, Еуропа шектеріндегі және оның шектерінен тыс әлеуметтік және саяси шарттарды бір-бірімен салыстырады. Бұл себепті ол мемлекеттің қалыптастырудың бірегей түр-тұлғалары мен батыс еуропалық тарихтың саяси аясынан қарастыруға тырысады. Бұл жағдайдағы салыстырмалы әдісті қолдану өте ерекшеленетін нышандардың айқындалуына әкеледі — бұл нәтиже, зерттеу негізделген және методологиясын өте мұқият жасаған кезде ғана дәлелді болып саналатын нәтиже болып табылады.

Бір себептілік қатарын ерекшелеп, барлық басқа, болуы мүмкін себептілік тәуелділіктерді жоюға негізделетін әдістің күрделігі, ең алдымен, оны қолдануда тарихи құбылыстардың күрделі жақтарын елемеу үрдісінің пайда болуынан басталады. Бұл жерде синтетикалық салыстыру жағдайындағы сияқты өте асығыс қорытындылардың пайда болуы мүмкін. Бірақ синтетикалық салыстыруда оған, жиі ретте тек формалды ұқсастыққа ғана негізделетін, пәннің таза морфологиялық құрылымдары мен морфологиялық қарастыру жақтарына негізделетіні тағы қосылады129. Салыстырмалы әдісті зерттеуде тарихи ғылымның таным теориясының өзі жеткіліксіз, ал кейде тіпті, бұндай мүмкіндіктермен санаспай да жатады. Әдебиетте бұндай ағаттықтардан алдын ала сақтандыратын тек жеке ескертпелер ғана бар130. Тарихнамалық тәжірибе бұл салада, шектері мен мүмкіндері әлі толық анықталып бітпеген әдісті қолданғанда, салақтық танытатын сияқты.

Бұл, ең алдымен, тарихи құбылыстарды салыстырмалы түрде зерттеудің бай және қызықты түр-тұлғасы болып табылатын синтетикалық салыстыруға жатады. Бұл жерде оның көмегімен қандай синтез түрін іске асыруға болады деген сұрақ туындайды, бірақ осы сұрақтың шешімін табудан кейін ғана, біз қарапайым және методологиялық жағынан дара түсінік (мысалы, Исоф ІІ-ң ағартылған абсолюттік реформалары) пен күрделілеу түсінікті ажырата аламыз, идеалды тұлға туралы қозғалып отырғандықтан, біз шынайылықтың нақты нышандарын ерекшелей немесе біріктіруге, немесе зерттеу міндетіне қарай, өзіміздің қарастыру аямыздан шығаруымызға құқылымыз. Макс Вебердің еңбектерінде бұндай түр-тұлғалар өзінің методологиялық негіздемесіне ие болады. Бұның тағы бір айқын мысалын біз Отто Хинценің еңбегінен табамыз.

Вебердің «идеалды типтері» мен салыстырмалы әдістің арасындағы байланысы өте мұқият қарастыруды қажет етеді. Вебер идеалды типтердің нақты және толық сипаттамасын бергеннен гөрі, оларды қағидаға айналдырды. Бірақ ол бұларды ойлаудың синтетикалық үрдістерімен байланыстырғаны сөзсіз. Кей кездері Вебер олар туралы айтқанда, оларды «тарихи ойдың синтездері»131 ретінде келтіреді. Вебер бойынша, олардың пайда болуында «көзқарастардың біреуінің немесе бірнешеуінің біржақты келтірілуі» де, «біржақты айырықша баса айтылған көзқарас тұғырына тәуелділігін таныта отырып, тұтастай логикалық түрде аяқталған, тұтас көрініс болып табылатын» және «бір жерде артығырақ, екінші жерде кемірек, ал бір жерлерде тіптен де жоқ болып табылатын диффуздық және дискреттік құбылыстардың байланысы» да үлкен рөл атқарады. Өзінің теориясында Вебер тарихи ойдың синтетикалық әдістерін қатаң логикалық түрде анықтауға тырысады. Бірақ бұл жерде идеалды типтер мақсат ретінде емес, құрал ретінде, «шынайлылықты салыстыру және оған баға берудің концептуалды құралы» ретінде қарастырылуы да үлкен мағынаға ие. Өзінің табиғатына қарай, олар «эмпиристік мазмұнының белгілі бір жақтарын анықтауға арналған; шынайылықты солармен салыстыратын», «таза идеалды түсініктер» болып табылады. Осыдан, идеалды типтер синтетикалық салыстыру әдісінің өнімі болып табылса да, олардың түпкі мақсаты тарихи дарашылдықтың сүйенетін негізі болу екені анық. Хинце өзіміз келтірілген мысал бойынша, Вебердің идеяларын толықтай ұстанады.

Бірақ тарихшылар негізді түрде және одан да жиі, тарихшының күнделікті ғылыми құралының ажырамас бөлігі деп саналатын, синтетикалық даралаушы түсініктермен ғана шектеледі. Тарихи зерттеудің түпкілікті жетістігі, синтетикалық салыстыру арқылы жаңа, әлі күнге дейін анықталмаған тарихи даралықтарды анықтауға деген қабілетіне, немесе бұлыңғыр түсініктерді нақты тарихи мағынамен толықтыруға деген қабілетіне байланысты. Осы мақсаттарда қолданған көптеген мысалдардың арасынан мен екі еңбекке тоқталамын, олар: Г.Миттейстің «Соңғы ортағасырлық дәуірдегі мемлекет. Феодализмнің салыстырмалы конституциялық тарихының негіздері» (1940,1958) және Р.Р.Палмердің «Демократиялық революциялар заманы. Еуропа мен Американың саяси тарихы, 1760-1880 жж.» (I т., 1959; II т., 1964) атты еңбектері. Миттейс тарихи шарттар деп, ен алдымен, Батыс Еуропадағы мемлекеттердің құрылым тарихи негіздерін санай отыра, тарихи шарттардан бастама ала отырып, мемлекетті де жатқызатын жеке биліктің ортағасырлық тұлғаларын түсіндіруге ұмтылды. Осы мақсатта ол салыстырмалы әдіске жүгінеді. «Біз тек салыстыру арқылы әрбір жеке мемлекеттің бойындағы маңыздылықты ерекшелей аламыз, ол бізді кездейсоқ заңдылық әсерінен, ерекшені әдеттегіден айыра білуге үйретеді». Бұл жерде даралаушы әдіс туралы да, синтетикалық салыстыру әдісі де туралы айтылып отыр, дегенмен басым салмаққа біріншісі ие, немесе бұл мұндай салыстыруды қолдану арқылы мемлекеттің жалпы, нормативті түсінігіне ашық реңк берудің талпынысы болып табылады132.

Палмерде салыстырудың синтетикалық міндеттері Миттейске қарағанда біршама айқынырақ көрініс алады. Ол «демократиялық революция» түсінігі арқылы Америкамен қоса есептегендегі батыс еуропалық әлемнің бүкіл тарихын қамтуға тырысады. Осыдан, ол сонау Якоб Буркхардтын және Ранкенің (жаңа тарих жөніндегі еңбектерінде) заманында да белгілеу үшін сәйкес терминология қолданыла бастаған, бірқатар әртүрлі үрдістерден тұратын, ауқымды тарихи категорияны құрады. Палмер өзі де, өзінің құрылымының мақсаты ретінде «тарихи синтезді» қолданғанын тура айтып, оны «Батыс өркениетінің конституциялық тарихын салыстыру талпынысы» ретінде келтіреді. Салыстырмалы әдіс бұл жерде жеткілікті түрде толық қолданылады. Палмер мысалы, демократ, аристократ сияқты, бұрынғы қаратпаларға сүйенсе де, бірегей өзінше терминологияны қолданғанымен, тарихи топырақтан безініп кетпейді. Палмердің еңбегін салыстырмалық тарихи әдістің жетістікке әкелетін ең сәтті ұмтылыс деп білуге болады, және сондықтан ол қатаң тарихнамалық зерттеудің шегіне шықпайды.

IV

Қазіргі кезде қатаң тарихи сана-сезімнің негізінен бастау алған салыстырмалы әдіс қаншалықты танымал болмасын, біз ол туралы қазіргі заман ғылымына сол ғана тән деп айта алмаймыз. Бұған қарағанда керісінше айтқан дұрыс — қазіргі заман ғылымына басқа, тарихаяттылық қарама-қарсы тұратын үрдістер басымдыққа ие болып табылады. Бұл жерде, ең алдымен, ескі, XVIII ғасырдың өзінде дами бастаған эволюциялық нобайды айта кеткен жөн, барлық халықтар мен мәдениеттер соған сәйкес, дамудың бір сатысын басып өтеді. Бұл нобай қазіргі заманның зерттеу нәтижелеріне сәйкес болмаса да, жеке, мысалы, этнография сияқты ғылымдарға алапат ықпал тигізіп, сосын оны жою қиынға соғады. Тарих ғылымының саласында бұл нобай, мысалы, Огюст Конттың үшсатылық эволюциясы туралы теориясы түрінде, айтарлықтай рөлге ие болды. Ол біраз өзгерістерге ұшыраған күйінде әлі де бар.

Тойнбидің арқасында екінші дүниежүзілік соғыстан кейін өте үлкен ықпалға ие болған жоғары мәдениеттер теориясы мен олардың «қалыпты» дамуымен, мәдени -морфологиялық жүйелермен іс біраз өзгешеленеді. Бірақ ол жоғары мәдениеттің 21 түрін қарастыратынына қарамастан, жеткілікті түрде зерттелген дәуірлерде онша зерттелмеген ғылымдармен ұқсастыру жөніндегі тұжырымдарға байланысты қауіп-қатерден құтыла алмайды. Ең алғаш рет Шпенглер қолданған эволюциялық - тарихи замандастық туралы түсінік Тойнбиде одан да біраз «тарихтанбаған»күйінде кездеседі.

Тарихи уақыт аясынан өркениеттерді жұлып ала отырып, ол Риккерт тарихи даралардың бойынан жоққа шығаратын, оларды өзіне тән тұлғалығымен, зерттеудің квази объективті пәндеріне айналдырады. Тойнби өзінің «Өркениеттердің салыстырмалығы»133 атты методологиялық кіріспесінде жазғандай, жоғары мәдениеттер «тарихи зерттеудің интеллигибельдік тұтастығы» болып табылады, «шынымен де, біз өзіміздің жиырма бір қоғамымыз жорамалды түрде, философиялық тұғырдан бір уақытты және тепе-тең болуы тиіс дейміз»134. Осылайша мәдениеттер салыстырмалы бірліктерге айналған кезде, олар зертханалық жайларда жасанды түрде жасалған, кез келген тәжірибе - сынақтар жүргізуге болатын, зарарсыздандырылған объектілер сияқты болып көрінеді. Оларды, ең алдымен, жалпылаушы әдіспен және қалай салыстырса да болады. Тойнби бір мәдениетпен ұқсата отырып, барлық басқа мәдениеттер жөнінде тұжырым жасайды. Сонымен қатар, алғашында, қазіргі замандық мәдениет көне замандықпен туыстастығын айқын сипаттайтын санаттар ретінде саналған және құрылған, оның негізгі санаттары (әмбебап мемлекет, халықтардың қоныс аударуы, сыртқы және ішкі пролетариат, басым күшке ие азшылық топ)135 осы айбынды тарихи тұжырымның туындаушысы, іштей біршама психологиялық бірбеткейлікке бой ұрғанын анық көрсетеді. Ақырғысы қазіргі заман мәдениеті түсінігінен және осыған байланысты жасайтын болжамдардан көрініс алады. Осы тарихи нобай бойынша салыстыру басты методологиялық құрал болып табылады, ол ұқсастықтың формалды заңына негізделетіндіктен, әрбір жеке ұқсастық — тұтастықтың негізгі заңын дәлелдей түседі. Осылайша, біз жалпылаушы салыстырудың шегіне жеткен қалыптарына жетеміз.

Тарихи ғылымның қазіргі замандық күйін зерттеудің салыстырмалы әдістеріне деген бейімдігімен қоса сараптай отырып, осы мақсатта оған үлкен әсер тигізетін сияқты қандай да бір үшінші күштің бар екендігін, әлеуметтануды ескерген жөн. Ол көпшілікке танымал болу жағынан тарихи ғылымдардан асып кетпесе — кем түскен жоқ. Тарих ғылымның сонау өткен ғасырдың аяғынан бастап жоққа шығарылып келген өзінің жеке әдісін иеленуге деген ұмтылыстарына ғылыми логиканың тұтастығы туралы теорияны қарама-қарсы қояды. Әлеуметтану әлеуметтік шынайылықтың заңдылықтарын анықтауға ұмтылып, осылайша, фактілердің тіркеушісі ғана болып табылатын тарихты жоққа шығаруға тырысады. Оның үстіне, Франция мен Америкада айқынырақ көрінетін тарихи ғылым әлеуметтанудың әдістерін қолдану арқылы өзінің ғылымилығын дәлелдеуге тырысып жатады. Бұған орай, салыстыруды әдістемелік қағида ретінде қолдануға осының барлығы қалай әсер етеді деген сұрақ туындайды.

Ең алдымен, тарихи ғылымдар әлеуметтанушылық теорияларды сіңіре отырып, олардың бойынан салыстырмалы әдістің дамыған теориясын жия алатынын ерекшелей кеткен жөн. Оның айтарлықтай нышандары Эмиль Дюркгеймнің «Әлеуметтанушылық әдістердің ережелері» (1895) атты еңбегінде қалыптастырылды136. Дюркгейм өзінің жұмысын, ең алдымен, Милльдің ұқсастық әдісі мен айырмашылықтары және қалдықтар әдісі деп аталатын индуктивті әдісін талдаудан бастайды137. Милльдің индуктивті логикасының ережелерінің әлеуметтік құбылыстардың талдауына берері аз, ақырғылары өте күрделі және шым-шытырық болғандықтан, салыстырмалы оқиғалар тек бір нүктеде ұқсас (жалғыз ұқсастық әдісі) болады немесе тек бір нышан бойынша ерекшеленеді (жалғыз айырмашылық әдісі) деп айтуға болмас. Дюркгейм бұл сияқты екі құбылыстың қосарланған немесе бір-біріне қосалқыланатын өзгерістері әдісіне тарамайды дейді. Бұл жағдайда, оның пікірінше, ұқсас емес құбылыстарды қатаң жоққа шығаруға болмайды, өйткені «егер эволюциялық дамудың екі жолы, тұтастай алғанда, қосарланған болса, онда осы даму барысында көрініс алатын, болмыстардың қандай да бір қосарластығы да болуы тиіс». Тек бұл қосарластық саны жағынан жеткілікті түрде әртүрлі жағдайлармен анықталуы тиіс. Дюркгеймнің бұл теориясын Милль өзінің логикалық теориясын сүйемелдейтін, табиғаттың шытырман құбылыстары бар әлеуметтік құбылыстарынан бөлуге ғана тырыспайды. Қатарласқан өзгерістер әдісінің маңызды жағына, ол ақыр-соңында, әлеуметтік құбылыстарды саралауда сандық тәсілді қолдануды мүмкін етеді, бұл тәсіл, Анналдар* мектебінің мысалын алсақ, тарихи пәндерде де қолданыла алатынын байқаймыз. Тойнбиде өркениеттің негізгі құрылымында Дюркгеймнің «әлеуметтік жақтары» сан түрінде көрініс алады. Бұл салыстырмалық әдістің алдында бізді XIX ғасырдың табиғи-ғылыми позитивизмнің теориясынан мүлдем алшақтатып, тарихи зерттеудің пәнінің өзі — статикалық уақыттан тыс шамаға айналады. Сан жағынан анық көптіктердің салыстырмалығы, сапа әдісімен анықталатын тарихи даралықтардың салыстырмалығына қарағанда, айтарлықтай өседі. Бұл әдістің жемістілігі, оның қолданылуы баға беретін фактілерінің аясымен шектелсе де, әлі тексерілмеген және, осыған орай, нақты тұжырым келтіруге әлі ерте. Дегенмен әлеуметтану әдісімен ашылған заңдардың әрекет аясына тарихты толықтай және жай енгізуге жол жоқ. Даралаушы және синтетикалық салыстыру қағидаларына сүйенген салыстырмалы әдістердің әрі қарайғы жетілуі, бәрінен бұрын, өзінің қалып-күйінің одан да артық бірегейлесуге деген қажеттілігін өз күшімен қанағаттандыра бастайды. Оның пәніне, бұрынғысынша, нақты, оқиғалардың өзара байланысында жалғыз-жарым болып табылатын, тұлға мен институттардың құрылымы жатады. Ол осы ерекшені, әрине, ортақтастыра да алуы тиіс. Бірақ ол өзінің пәнін сан жағынан, статикалық түрде, оны уақыт ағымынан бөліп алып, «моноказуалдық» тәуелділіктер ретінде белгілей алмайды. Оның зерттеуінің пәндері нақты тарихи уақытпен байланысты болып қала береді. Олар түр-тұлғалар мен пішіндері тез пайда болып, дәл солай тез жоғалатын, өзінен-өзі іске асатын шынайылықтың құрылымында беріледі. Дәл сондықтан тарихшы қосалқы құрылымдарды, бұлыңғыр тарихи түсініктер, түрлер мен моделдерді қолдануға мәжбүр. Осыдан тарихшы дараны тек дара ретінде, және сонымен қатар жалпыға ортақ ретінде түсінуге мүмкіндік беретін салыстыруға жүгінеді. Сөйте тұра, ол салыстыру мен салыстыру әдісі тек қосалқы мәнге ғана ие болып, өзіндік мақсат ретінде қарастырылмауы тиіс. Олардың мәні зерттеудің нақты міндеттеріне байланысты. Егер міндет анық болмаса, салыстырма әдісі жосықсыз ойыншыққа айналады.

Қорытындылай келе, біз салыстырмалы әдісті қолдануда ескеруге тұрарлық бірнеше негізгі ережені құрастыруға тырысамыз:

1. Салыстырмалы әдісті қолданудың барлық жағдайларында, салыстырмалы әдістің жоғарыда сипатталған қайсылары тарихи зерттеудің берілген нақты мақсаттарына ең сәйкес келетіні және сондықтан оған қайсыларын қолдануға болатынын сын көзбен талдау қажет. Салыстырудың қасиеттерін талдау - салыстырмалы әдістің әртекті түрлерінің бірге тіршілік ететінін анықтады, біз оларды парадигмалық, ұқсастық, жалпылаушы, даралаушы және синтетикалық деп бөлдік.

2. Ғылымның қазіргі замандағы жағдайы бірінші тұғырға салыстырмалы әдістердің даралаушысы мен жалпылаушысының бірікпесі болып табылатын, салыстырудың синтетикалық түрлерін орнатады деп санауға болатын сияқты. Бұл қағида мүмкіндігі әлі де жоғалмаған, құрылымдылық тарихтың кванттаушы түр-тұлғаларына да қатысты.

3. Синтетикалық салыстыру ғылыми тарихнаманың әдісі болып табылады. Бірқатар жағдайларда бұл әдіс биігірек тұрғылардағы тарихи даралықтарды ерекшелеуге мүмкіндік береді.

4. Бұл даралықтар тарихи шынайылық деп танылатындықтан, олар логикалық жағынан да, методологиялық жағынан да, идеалды типтермен бара-бар бола алмайды. Бірақ синтетикалық салыстырудың нәтижесі ретінде шектеулі, белгілі бір стилге салынған шынайылықты сипаттайтын, тарихи түсініктер ретінде қарастырылатын идеалды типтер бола алады. Бұл түсініктердің барлық түрінің де айқын шектері жоқ.

5. Салыстырмалы әдістерді қолдану шынымен салыстырылатын тарихи бірліктердің шектерімен шектелуі тиіс. Олар кез келген тарихи құбылыстарға ыңғайлы бола алады. Салыстырудың мүмкіндігі, қандай да бір ортақ негіздің, салыстырылып отырған құбылыстардың біртектілігінің бар болуына байланысты. Бұл құбылыстардың өзі сезіммен берілген және сезіммен верификацияланатын кешендерге жатуы тиіс, бұларға мәдениет кезеңдерін, әлеуметтік құрылымдарды, дәуірлерді, мемлекеттерді, ұлттарды және, белгілі шектерде, Шпенглер мен Тойнбидін мағынасындағы морфологиялық ұқсастықтарды жатқызуға болады. Бұған мысалы Якоб Буркхардт өзінің «Бүкіләлемдік -тарихи тұжырымдар» атты еңбегінде жетістікпен келтірген, көптеген дәуірлерде қайталанатын, тарихи үрдістердің өткерілетін өзіне тән түр-тұлғалары да енгізіле алатыны анық. Керісінше, сырттай ғана ұқсас, формалды ұқсас тарихи құбылыстарды салыстыруға болмайды138. Өздігінен-ақ жетістікке ие болып табылатын институттарды салыстырғанда, сыртқы ұқсастықтардан басқа, құрылымдардың ішкі сәйкестіктерін де бір-бірінен анық, және мұқият айыра білу керек. Салыстырмалы әдістерді тек ақырғыларына ғана негіздеуге болады.

6. Тарихи ғылымдағы салыстыру жаңа үрдіс емес екенін де ескерген дұрыс. Ол көптеген басқа методологиялық құралдардың бірі ғана болып табылады139. Оны салыстыратын объектілерге дұрыс қолданса, тарихи танымның мүмкіндіктерінің аясын кеңітуге және тарихшының тәжірибесін байытуға берері мол. Салыстырмалы әдістер тарихшыға әмбебап болып кеткен, тарихи ғылымдағы көлемі үнемі артып отыратын дереккөздер мен фактілердің, сансыз көп түрлі үрдістер мен пайымдарды ауқымдырақ көзқарас тұғырынан қарастыруға мүмкіндік беретін, көпқырлы құралына айналады. Бірақ ол қатаң зерттеудің аталған ережелерін назарынан тыс қалдырса, әртүрлі дәуірлер мен халықтардың барабарлығы қосымшаланып, тарихидың әмбебап жақтары қиялдағы бұлдыр сағымға айналып, осылайша, тарихилықтың шынайы болмысы жоғалады.

Тәржімалаған А. Түлеуова





АВГУСТ ЛЮДВИГ ШЛЕЦЕР

(1735-1809 жж.)

ШЛЕЦЕР Август Людвиг неміс пасторының отбасында дүниеге келіп, Виттенберг және Геттинген университеттерінде оқыған. 1761 ж. «Ресей тарихының жинағы» басып шығаруда Миллердің көмекшісі ретінде Санкт-Петербургқа кетеді. Көп уақыт озбай-ақ Петербургтегі Академиялық университеттің профессоры болады. Ресей тарихнамасының жағдайымен есептегенде А.Л. Шлецер өзіне Батыста әлдеқашан игерілген тарихи деректерді сынау жолдарын Ресейге әкелуге тиіс орыс тарихының алғашқы ашушысы ретінде көрсетуге ұмтылды. Ол орыс жылнамаларын басып шығаруда үлкен жұмыс атқарды. 1767 ж. Шлецер жетекшілігімен С. Башилов дайындаған Никонов жылнамасының алғашқы томы жарыққа шығады. Сол жылы ол «Орыс правдасының» бірінші басылымын шығарды.

Осы жұмыстармен қатар, ол Еуропада орыс тарихын насихаттауды маңызды деп қарастырды. Германия және өзге де елдерді аралай барғанда ол өзін орыс патриоты ретінде санады, әрі солай таныстырды. Соған қарамастан, ол норман теориясын қолдады. Оның замандастары және кейінгі авторлар Август Людвиг Шлецерді «таза» тарихшыдан гөрі, тарихнамашы ретінде бағалады.

Август Людвиг Шлецер

АВГУСТ ЛЮДВИГ ШЛЕЦЕР ШЫҒАРҒАН ЖАЛПЫ ТАРИХ ТУРАЛЫ ОЙЛАР

I тарау

Жүйелі әлем тарихы туралы түсініктер

1

Біз өзіміз мекендеген жердегі және адамзат тегіндегі өзгерістерді, қазіргі оның жағдайын толық білу үшін, жалпы көрсеткіміз келеді. Біз адамзат тарихын шығыстан батысқа дейін, бірдей теңескен сызықтың бергі жағы мен арғы жағын, оның пайда болуын, көтерілуі мен құлдырауын, жерлерден жерлерге, халықтан халыққа жүріп өткен жолдарын, уақыттан уақытқа, олардың себептері мен істері бойынша және де әлемнің ұлы оқиғаларын одаққа келтіріп көреміз. Бір сөзбен айтқанда, біз Жалпы тарих жайлы мәлімет жинағымыз келеді.

Әр германдық ауданның, әр неміс қаласының өзіндік тарихы бар; Жалпы неміс тарихы олардың қосылуынан, Германияның әр жеке бөліктерінің Германия қалай пайда болды? деген сұраққа жауап берерліктей ой-пікірлерінің баршылығымен манызды. Әлемнің әр түкпіріндегі халықтың өзіндік жеке тарихы бар, соларды бір жүйеге келтіргенде Жалпы еуропалық тарих пайда болады, бұл философиялық қызығушылық тудырған келесі сұрақтарға жауап іздегенде табылатын жауаптар: Еуропа қалай қалыптасты; ағартуда соншалықты жоғарғы сатыға қалайша жетті; басқа да ағартудан төмен, мінезі мен күші де төмен әлемнің басқаларынан қалайша жоғарылады? — Жалпы тарих бұдан да ілгерілей бастағанымен, айырымы да көбейе түседі, ол әлемнің бар бөліктері мен уақыттарын қосып, барлық жерлердегі халықтарды қосады. Оның заты: әлем және адамзат тегі; екіншісі болса, тек қана Еуропа және еуропалық адамзат тегі, біріншісі — тек қана Германия мен германдық халық.

2

Әлем алғашында қазіргідей болған емес; әлемнің бір бұрышында қандай болса, басқа түкпірінде өзгеше. Географтар, саяхат суретшілері мен статистиктер бізге әлемді қазіргі кездегідей суреттеген. Монументтер, жылнамашылар және де ерекше тарихтар бізге әлемді бұрынғы кейпінде келтіреді. Романдар мен аңыздар, Волтерлер бізге оның қандай болуы мүмкін екендігін көрсетеді. Әдеп оқытушылары, саясаткерлер мен құбылыстарды зерттеушілер оның қандай болу керектігін анықтайды, Жалпы тарих бізге әлемнің жалпы және бөліп алғанда, қай жерде қандай болғанын, ілгеріде қандай болғаны мен қазір қандай екенін, өткен өмір мен қазіргі өмірді салыстырып, олардың өзара байланысын табуы керек.

3

Адамзат тегі өзгерістерге толы болды. Ол енді бұрынғыдай емес; Мәскеуде болғандай емес, Сицилия, Жапония, Канададағылар да бұрынғыдай емес.

Барлық адамзат бір жаратушының тегінің негізі. Сенегалдағы негрлер, Алтайдағы қалмақтар, Солтүстік Америкадағы ирокездер, тіпті, Явадағы қақұрлықтар да германдықтармен, француздармен және британдықтармен ататегі бір: бұл ақиқатты өз шыншыл оқиғаларында Моисей, физикада Вюффон айтып кеткен. Адамзат балаларының арасындағы ішкі және сыртқы айырмашылықтар неғұрлым көп болса, соғұрлым сол бір жаратушы атадан шыққан балалардың тән мен жан айырмашылықтары, күш және мінез айырмашылықтары, тек қана бір-біріне ұқсас емес өзгерістері болуы керек!

Бір уақыттағы, бірақ мекендеген жерлері әртүрлі екі елді алайық, мәселен, Добрая Надежда мысындағы готтенттер мен Темзадағы британдықтарды.

Тағы да әртүрлі дәуірде өмір сүрген, бірақ бір жерді мекендеген бір халықты салыстырайық, мәселен, ежелгі фараондар мен Птоломейді қазіргі заманның Нілдегі османдарымен, қазіргі монахтар мен кастраттарды, және Италияның әншісін бұрынғы дәуірдің жер жаулап алушыларымен, олардың есімдерімен әлі күнге дейін кейбір римдіктер аталып, олардың зираттарының үстінде өмір сүріп жүр; керемет те нәзік біздер — он ғасырлық осмагон немістері - Ариовиста мен Арменияның қатыгез әскерлерімен. Осындай бүлініп кеткен, немесе адал халықтардың түптері бір атадан шыққанын тағы да қайталап айту мүмкін бе?!

Адам табиғаты бойынша түкке тұрмайды, оның екінші болмысын түсініксіздік құрайды. Жалғыз мүмкіндіктен аныққа жеткізетін бір жағдай туылмаса, адамның ішінде тығылған мыңдаған қасиеттері әлі де сыртқа шықпай тығылып жата береді. Егер де ол ешкілердің арасында жабайы жерде туыла қалса, ол да сол ешкілерше өмір сүріп, солардың шөбімен қоректеніп, ешкілерше маңырап жүре береді. Сонда оның сана-сезімі оянып, сол ешкілермен түрған сатыдан жоғарылап кетіп, одан да ілгері жүріп жоғары сатыға шықса, ол Сократ, Антоний, Монтескье сияқты асылдар қатарына қосылады, ал егер де төмендеп, жаман халге түссе, онда ол Ганнибал, Нерон, Пиарро сияқтыларға айналады.

Өздерінің қазіргідей сана сезімдеріне жеткенге дейін жер дүниенің тұрғындары кең де үлкен өзгерістер айналымынан өтулері қажет! Неліктен кейбіреулері ерте және көп көтеріліп жатқанда, басқалары кеш не мүлдем көтерілмей қалған, кейбіреулері аталған малдан да төмен түсіп кетті? Неліктен халықтардың бірі көтеріліп, бірі бір орнында қалып, бірі төмендеп кеткен? Мен бұрын жабайы болған, бірақ қазір оқыған халықтарды; бұрын оқыған, еңбекқор халықтардың жабайыларға айналғанын, қазір де жабайы және варварлар болып қалғандарды білемін. Бір халықтың көтерілуіне мүмкіндік беріп, екінші халықтың төмендеуіне жағдай жасаған, үшіншілер мен төртіншілердің де жағдайларының өзгеруіне себеп болған қандай оқиғалар, себептер болды екен? Жалпы тарих немесе әлемнің ұлы оқиғалары осы сұрақтардың шешімін табады.

4

ЖЕР өзгерістерге толы болған. Ол қазір өз Жаратушысынан шыққандай емес.

Ол өзгере береді, кейде жақсы болады, кейде жаман болуы мүмкін, себебі оны мекендеген адамзат тегінің бірде күшті, бірде басқа болуына байланысты адамзат қолына кейде жаулап алушылардың, заң шығарушылардың, дін шығарушылардың әдеп-ғұрыптары мен көңіл-күйлеріне байланысты болып тұрады, кейде климатқа да байланысты болады.

5

Ежелгі Гренландияға жолды мұзды таулармен жауып тастаған да сол табиғи болмыс. Ол Геркуланды, Плюрсты, Лиманы және көптеген басқа да қалалар мен елдерді жоққа шығарып, соның орнына Архипелагта жаңа арал құрды. Ол жер мен судың шектерімен ойнады, бір жерде су өз жағалауынан кетіп, жоқ болып кетсе, бір жерлерді су басып кеткен. Бұрынғы жеміс берулерінен Этна Сицилияны, Нілдің құмы Мысырды айырды, сол сияқты Норвегияның таулары уілдеген желдерден босап, қурап қалған.

Ежелгі заманда-ақ табиғи болмыс Мысырдың Делтасын Нілден, ал Мертвое теңізін, мүмкін Каспий теңізін де жерасты отынан қалыптастырған. Мүмкін, ол жер сілкінісі салдарынан да Цейлонды Коромандельден, Суматраны Малакиден, Кипрды Сириядан, Фракияны Фригиядан, Эвьейді Аттикадан, Африканы Испаниядан, Сицилияны Неапольдан, Англияны Франциядан, Данияны Ютландиядан қаштырып үркіткен болар. Мүмкін, Қара теңіздің Гелеспонты, Мұхит Гибралтар бұғазы арқылы, төмендегі Балтық теңізі Белта арқылы бұрын ақпаған да болар. Мүмкін, бір кезеңде Атлантис деп аталатын ұлы арал Испания мен Оңтүстік Америка аралығындағы үлкен жерлерді алып жатқан болар. Бұл оқиғалар тарих басталмай тұрып орын алуы керек еді, бұл табиғи болмысты зерттеуші жалпы қарастырады. Осылай тарих оны ежелгі аңыздармен және жалпылама дәлелдермен түсіндіреді.

6

Жердің тұрғыны адам өзгерткен жерлер жалпы әлемдік тарихқа жатады.

Осындай алуан күшпен қожайын өз үйін өзгертіп, тауларды құлатып, көлдерді шайқап, жүзетін жерлерді жыртады. Әлемнің бөліктерін каналдар және қыстаулармен бөліп, өзендерді біріктіріп, кейіннен көгалдарға айналған құмды далаға жібереді. Әлемнің үш бөлігінің кереметтерін алып, төртіншісіне ауыстырады. Оның күшінің алдында климаттағы өзгерістер, ауа-райы да, ауа да бас иеді: ол ормандарды жойып, сыздарды кептіреді, дымқылдық пен тұмандар аспан ашылғанда жойылып, өзендер қыстың шыдамды да, қысқа болып қалуының арқасында қатпайды. Ертеректе жылы Азия мен Африка елдерін мекендеген бұқалар мен бұғылар Рейн жағасынан солтүстікке қаша бастайды. Лукулла заманында тек қана понтийлықтар жерінде ғана өсетін шие енді Германия мен Британияда да өседі; Кіші Азиядан қашқан фокийліктер жүзім мен май ағаштарын ала келіп, енді олар француздардың да жерінде өсе бастады. Бірақ осы өңделген жерлерден адам ерініп, еңбектенгенін қоятын болса, өңделген жерлер жабайыланып қайтадан шөл далаға айналады. Мысыр ертеректе өзін қанаған Гозаибтің жабайылығын қабылдайды; жерлері жүзім ағаштарына толы болған Ханаан таулары, Веспасиан, Адриан және Юстиниан оларды иеленушілерінен айырғаннан кейін босап қалған; еңбекқор Сарацинь каналдарын жібермегелі испандық алқаптарда да қой бағылмай қалды.

Шығысқа соншалықты ұлы қырғынды Мұхаммед заңы мен османдықтардың қылышы әкелді! Гүлдеп тұрған Солон мен Ликург мемлекеттері ауылдарға айналды, мықты Кипр шөл далаға, Вавилон мен Бағдаттың айнасындағы көгалдар алқаптарға айналды. Әлемдегі біздің бөлігімізді Иса Христостың ілімдері, франктардың қылышы, сатылы бағынысты Римнің билік сүйгіштігі көркейтті. Енді ешкім де Тациттің суреттемесінен Германия жайлы білмейтін болады; Августың неліктен тұрмысы жақсы Британияны жаулап аларлыққа тұрмайды деп есептегенін де ешкім түсінбес.

Жер баспас сыздарда, Рейннің жағалауларында да еркіндік пен еңбекқорлықтың аркасында өздеріне тек қана үйлер ғана емес, тақтар да көтерген. Ал испандықтар мен еуропалық британдықтар осы жер көркейту өнерін теңіз арқылы жаңа әлемдерге таратқан. Мыңдаған жылдар ішінде Канада қазіргі Германия сияқты болады.

7

Осындай әлемдегі адамзат пен дүниенің оқиғалары және өзгерістері бүкіләлемдік тарихтың материясын құрайды.

Жалпылама тарихшылар оларды сан жетпес тарихтың ерекше шығармаларынан алады, оларды барлық ниетімен, жайттарымен жинайды, әр тарихты басқа да бөліктерге және де толық жоспарға бөледі: осылардың барлығы нысан береді.

Оқиғаларды таңдауы мен түрлерін қосқанда шығатын аталған форма жалпы әлемдік тарихтың (I. II.) ниетін білдірсе де, нақтырақ қарастырылуын талап етеді.

8

Жалпы әлемдік тарихты екі түрлі көруге болады: барлық ерекше тарихтардың қорытындысы ретінде, олардың жиынтығын біріктіргенде толық болған жағдайда, және жүйе ретінде, бұл жағдайда дүние мен адамзат бірлік болып табылады, ниеті мен затына қарай қорытындының бар бөліктері кейбіреуіне қарағанда сайланып, бөлінеді.

9

Жалпы әлемдік тарихтың қорытындысы бүкіл адамзат руы бөліктерге бөлінгенде, және де сол ерекше бөліктердегілер туралы мағлұматтар келтірілген болса болады.

Бұл бөлінулер өздігінен болады; адамдардың өздеріне үй салу үшін таңдаған жерлерінің жағдайына байланысты; мүмкін, олардың табиғи жаратылысына да байланысты шығар, әр тілдерден де табуға болады; олардың жалпылама кіріскендеріне қарағанда, тағдырына сәйкес саяси байланыстарының да әсері болуы мүмкін. Соңғы бөліну әдісі әлем тарихының жүйесі үшін тиімдірек. Саяси тарих адамзаттың анасы болып табылады; азаматтық қоғамнан тыс адам ешқашан адам болмас еді.

Адамзат руы алғашқыда бір отбасы болатын. Өзінің көбейіп, өсіп-өнуіне байланысты ол бөлініп, жан-жаққа ыдырап кетті. Сауда, саяхат және кездейсоқтық жан-жаққа тарап кеткендерді бір-бірімен қайта таныстырды; жаулап алушылар олардың көбін өзара одаққа кіруге мәжбүр етті; бірақ та, дүниенің бастамасынан жалпылама адамзаттың қосылуын аулаушы Нимрод та, Папа Гилдебранд та, Король Генрих IV де, аббат Сент-Пиерр де жүзеге асыра алмады; бірақ та бұл таралымдар адамдарды қаңғыртпады, бірігіп тұруға бейімделген мұқтаж болған сол топтар бірігіп, мәңгілік қоғамдар, ордалар, мемлекеттер, корольдықтар, империялар немесе азаматтық қоғамдар құрды. Осы ордалар немесе қоғамдар адамдар тәрізді туылып, өздігінен өсіп-өніп, басқа да ордалармен қосылып, бөлектеніп, немесе бірге тіршілік жасап, кейде әлсізденіп, жойылып кеткен. Басқа ордалармен қосылып, бірақ та тәуелсіз болған осы әр орда адамзат руының ерекше бөлімін құрайды, және де ерекше суреттеме талап етеді.

II тарау

Оқиғалар арасындағы сабақтастық

17

Тарих ғылымы үшін жеке оқиғалар мен қызықтар мозаикалық кескіндеме үшін кішкентай түрлі-түсті тастар тәрізді. Суретші аса шеберлікпен оларды араластырып, қосып, келтіріп, дайын суретті тегіс те түзу жерде көрсетеді.

Оқиғаларды жылнамалары мен ескерткіштерден сын бөлектетіп шығарады; оларды қайта қосу — тарихшының ісі. Егер де қосылу жоспарларының барлығында бірлік билік жүргізсе, онда жалпы тарих ғылым ретінде маңыздылыққа ие болып, эпопея, дәуірнама қадір-қасиетіне дейін көтеріледі.

Осы қоспалардың ерекше әдісі болып жалпы тарихтың амалы келеді. Өзіндік ниеті бойынша көптеген уақиғаларды таңдап, өзінде баяндалған тарих – жалпы әлемдік тарих ең үздік деп танылады. Оқырманға сол оқиғалардың сабақтастықтарын түсіну үшін осы әдіс ең жақсы болып табылады; ол жадын қинамай жалпылама түсінік береді.

18

Оқиғалар арасындағы сабақтастық екі түрлі: заттар сабақтастығы, немесе уақыт сабақтастығы. Маған сол аттарды қолдануға, сіздерге ыңғайлы болса, рұқсат етіңіздер. Басқаша айтқанда, әр оқиғаның тегін екі түрлі оқуымыз керек: бірде бойымен, алға және артқа, содан кейін көлденең, жан-жақты, не синхронистикалық түрде.

19

1. Заттар сабақтастығы осындай оқиғалардың табиғи, тәуелсіз және көзге көрінер байланысы, олар бірдей заттарды қозғайды, себебі олардың болмысы мен себептері бір-біріне негізделген.

Бұл әдіс сабақтастықты үзбеуі керек, егер бұл байланыс ұзақ болса, онда оны дәуірлер естелігі үшін қысқартуға болады, немесе шеберлікпен кезеңдерге болу қажет. Көп бөліп тастаулар суреттің әдемілігін құртады.

6. Ғұндар, осы кезге дейін римляндықтардың достары, өздерінің екінші ролін ойнайды. 445 жылдан бастап олар біртұтас Аттилаға бағынады; бұл қатігез жаулап алушы Дегин айтпақшы, Қытаймен ешқандай қоспасы болмаса да, өз билігінде солтүстіктің кең жерлерін иемденген, ол византиялық императорға өзінің вассалы ретінде қарап, 450 жылы Батыс Империяға қастандық жасаған; бұл оқиғаға оны екі франктік ханзаданың таққа таласқаны, не Гонория болғаны себеп. Алайда, одақтас римдіктер мен вестготтар оны 452 жылы Марндағы Шалонда ойратқан. Осы жеңілістен кейін ол Италияны өлімдерге, өртке, үрейге толтырды, Венецияға нұқсан келтірді. 454 жылы ол Македондық Батыр өлімімен қайтыс болды. Оның патшалығы ұлдарының өзара келіспеушілік билігінің арқасында бөлініп кетті; гепидтар азаттық алып: остготтар Паннонияға таралып, ғұндардың қалғандары Донға кетті.

7. Түріктер. Тоғызыншы ғасырда франктардың маңызды міндеттер атқарушы діни тұлғалары діни сенімді елге тарату ниетімен Еуропалық Солтүстікті ашқанда Мұхамметтің ізіне салынушылар өз кезінде Александр билеген Оксқа дейін жетті, сол замандарда Орта Азия Каспий теңізінен Камчат теңізіне дейін азды-көпті танымал бола бастаған.

Түріктер Түркістан мен қосалқы жерлерден шыққан асыл текті халық, дене бітімдері мықты, әдеміше де кербез келген, сенімді де ержүрек болғандықтарымен жалпы тарих үшін көп жақтарымен маңызды.

1. Саяхатшы халық ретінде. V ғасырда аравитяндар алдымен, Каспий теңізінің бойымен солтүстіктен батысқа саяхат жасамас бұрын хазарлар, құмандар, ұздар, печенегтер мен половтар түріктерден тараған тәрізді болатын.

Аравитяндардың шабуылына байланысты олар қайтадан сол теңізге қарай оңтүстікке ауысып, сол жерлердің күшті аудандарын мекендейді.

Түркістандық туркомандар; XI ғасырда Сириядан келген олар, Иерусалимді басып алып, кейіннен Каппадокияда таралып кеткен, олар ежелгілер; және де 1400 жылдан шыққан жаңалар: осылайша барлығы өз айырмашылықтары бойынша қаралар мен ақтар болып ажыратылған.

IV. Моғолдармен езілгендер ретінде, осылайша олар 1200 жылдан моғолдардың көптеген жеңістерінің қаруы ретінде қызмет еткен; олар Бреславиядан Жапонияға дейін әлемді жеңген моғол әскерлерінің арасында жүріп, Ресей азаматтығына келіп, Қырымға орналасады: 30 жылға созылған соғыста финляндықтар мен немістер шведтердің туы астында соғысқаны сияқты, татарлар да моғол туы астында шайқасады.

Түріктер өздерінің түп мекендері шығыстан Каспий теңізіне дейінгі жерлерде де өмір сүреді, бірақ та олардың хандары моғолдық Шыңғыс ханның ұрпақтары. Осыдан шыққандардың барлықтары ресейліктерге, не өздерінін бауырлары османдықтарға бағынып, соларға тәуелді болады.

Тәржімалаған Ф. Атабаева





ОСВАЛЬД ШПЕНГЛЕР

(1880-1936 жж.)

ШПЕНГЛЕР Освальд неміс тарихшысы мен философы, өмір философиясының өкілі ретінде белгілі болған. 1880 жылы 29 мамырда Бланкенбургте (Германия) дүниеге келген. Мюнхен, Берлин университеттерінде философия, тарих, математика мен өнерді оқыған, докторлық дәрежесін 1904 жылы алған. Гамбургте мұғалім болып жұмыс істеген. Академиялық қызметін Мюнхен университетінде математика пәнінің оқытушысы болып бастаған. Шығармашылық өнермен айналысуын, 1933 жылы өкімет басына нацистер келіп, оның шығармаларының бірін тәркілегеннен кейін, доғарып, тыныш өмір сүрген.

Көптеген құлыпталған «тіршілік» (мысырлық, үнділік, қытайлық және басқалары) жөніндегі мәдениет туралы ілімді дамытқан, ол дегеніміз мыңдаған жылдарға созылған халықтың ұжымдық «жаны» мен белгілі бір өмір циклін өткізуді бейнелейді. Оның айтуы бойынша, өмірден кеткен органикалық мәдениет өзінің қарама-қарсы бейнесі — өркениетке айналады, мұнда тек қана техникаландыру басшылыққа алынып, шығармашылық пен дамудың орнына бедеулік пен қатып қалушылық келеді. Шпенглердің негізгі еңбектері — «Закат Европы» (1-2 т т., 1918-22). Шпенглердің көрнекті жұмыстарының арасынан: Адам және техника (Der Mensch und die Technik.,1931), Шешім қабылдау жылдарын (Jahre der Entscheidungen, 1933) көруге болады, бұл еңбектерде ол Бірінші дүние жүзілік соғыстан кейінгі Германиядағы қиын саяси және рухани жағдайды баяндайды. Шпенглер 1936 жылы 8 мамырда Мюнхенде қайтыс болды.

Освальд Шпенглер

ЕУРОПА КҮНІНІҢ БАТУЫ

Дүние жүзілік тарих морфологиясының очерктері

Мәскеу, «Мысль», 1993

Кіріспе

1

...Тарих логикасы деген бар ма өзі? Бүкіл кездейсоқ және есебін алуға бола бермейтін жекелеген оқиғалардың арғы жағында әлдебір белгісіз, былайша айтқанда, адамзат тарихының барлық жерде жоспардың үстіңгі бетінен көрінетін, жалпы жұртқа белгілі, рухани - саяси құрылымдарға принципті түрде тікелей қатысы жоқ, тәуелсіз метафизикалық құрылымы бар ма өзі? Ең дұрысы, неғұрлым төмен дәрежедегі шындықты өмірге өзі тілеп әкелетін құрылым бар ма өзі? Бүкіл дүниежүзілік тарихтың ортақ белгілері оны түсінгісі келетіндердің назарына әлдебір ұдайы өзгеріп, жаңарып отыратын, қорытындылар жасауға мүмкіндік беретін гештальт (айнала қоршаған орта) сияқты болып көрінбей ме? Егер тап сондай болса, ондай қорытындылардың шекарасы қандай? Оның өмірдің өзінде болуы мүмкін бе — өйткені адамзат тарихы дегеніміздің өзі өмір жолдарының орасан зор мөлшерде тоғысқан жиынтығы болып табылады той. Олардың әрқайсысын дербес даралау үшін сөз қолданудың өзі жоғары деңгейдегі ойшыл әрекетшіл индивидтерді «ежелгі ескі дәуір», «қытай мәдениеті» немесе «осы заманғы өркениет» деген сияқты сатыларды ой елегінен өткізуге, оның үстіне, ешқандай ерекше өзгешелікке жол бермейтін қатаң тәртіппен өткізуге еріксіз жетелейді. «Туу», «өлу», «жастық шақ», «қарттық», «өмірдің ұзақтығы» сияқты ұғымдардың бәріне бірдей негіз қалаушы органикалық ортақ нәрсе бар ма? Бар болса, ол шеңберде әлде бір қатал, қыр-сырын әлі ешкім ашып үлгермеген мән-мағына қандай? Қысқасын айтқанда, бүкіл тарихи дамудың негізінде жалпыға ортақ өмірбаяндық ежелгі түрлер жатқан жоқ па?

Батыс күнінің батуы, ең алдымен, кеңістік пен уақыт мөлшерінде шектелген, ежелгі ескі дәуір күні қалай батса, бұл да соған сәйкес тап солай бататын ғажайып оқиға. Сөйтсек, мұның өзі, сірә, өз мән-мағынасында түсінікті бола тұра өз бойында болмыстың күрделі мәселелерінің бүкіл тылсым сырларын сақтаған философиялық тақырып болып шығуы да ғажап емес-ау.

Егер былайғы жұрт Батыс мәдениетінің тағдыры қандай гештальтта шешілетінін білмек болса, онда олар, ең алдымен, мәдениет дегеннің не екенін, оның көзге көрінетін тарихқа, әмірге, жан дүниесіне, табиғатқа, рухқа қатысының қандай екенін, ол мәдениеттің қандай түрде бой көрсететінін және ол түрлердің — халықтардың, тілдер мен дәуірлердің, шайқастар мен идеялардың, мемлекеттер мен құдайлардың, өнер мен өнер туындыларының, ғылымның, құқықтық қатынастардың, шаруашылықты жүргізу түрлері мен көзқарастардың, ұлы адамдар мен ұлы оқиғалардың қаншалықты символдар бола алатынын және тап осы тұрғыдан қаншалықты талқылауға жататынын жете түсіне алатын болуы керек.

2

Өлі түрлерді танып-білудің құралы — математика заңы. Тірі түрлерді көріп түсінудің құралы — ұқсастық. Дүниенің қарама-қайшылығы мен мерзімділігін осылар арқылы айырып білуге болады.

Бүкіл дүние жүзілік - тарихи құбылыс түрлерінің саны шектеулі екенін, әртүрлі ғасырлардың, дәуірлердің, жағдайлардың, жеке тұлғалардың өз тұрпат - түрлеріне қарай қайталанып отыратынын сезіну адамдарға әрқашан тән қасиет болып келді. Наполеонның мінез-құлқын қашан да болсын әйтеуір бір талқылай қалған кезде Юлий Цезарь мен Александр Македонскийге ойша көз жүгіртпей өту мүмкін бола қоймаған шығар. Оның үстіне, мұның бірінші салыстырылуы, көзіміз жететіндей, морфологиялық тұрғыдан жол беруге болмайтын, ал екіншісі — өте дұрыс нәрсе еді. Наполеон өзінің жағдайын Ұлы Карлдың жағдайымен жақын, бір тектес деп санаған болатын. Конвент Карфаген туралы айтқанда Англияны ойға алған, ал якобиншілер өздерін римдіктерміз деп сезінген еді. Флоренцияны Афинымен, Будданы Иса (Иисус Христос) пайғамбармен, алғашқы кездегі христиан дінін осы заманғы социализммен, Цезарьдің кезіндегі Римнің қаржы алпауыттарын қазіргі янкилермен (американдық ақша алпауыттарымен) салыстыруды барлық уақытта бірдей сәтті де қисынды деп айтуға келмейді. Ең алғашқы археолог ретінде өз мамандығына өте-мөте құштар болған Петрарка — археологияның өзі де тарихтың қайталанып отыратынын аңғаратын сезім ғой — өзі туралы сөз еткенде Цицеронды еске алатын, ал тіпті таяуда ғана ағылшындық Оңтүстік Африканы ұйымдастырушы Сесил Роде — император Адрианды ұдайы еске алатынын көрсетті (тіпті ол өзінің еліктеуі үшін жеке кітапханасына ежелгі дәуір императорларының өмірбаяндары туралы әдебиеттерді арнайы жинаттырған да көрінеді). Швеция королі XII Карл үшін оның түбіне жеткен нәрсе Александр Македонскийдің өмір жолы суреттелген Курций Руф жазған кітапты жас кезінен бастап жанынан тастамай, құмарта оқуы жат жерді жаулап алушыға мейлінше еліктегісі келгені болды.

Ұлы Фридрих өзінің саяси меморандумдарында — атап айтқанда 1738 жыл туралы жазған «Considerationsbinaa» — дүние жүзіндегі саяси жағдайды өзінің қалай түсінетінін дәлелдеп көрсету үшін әлгіндей салыстыруларды толық сеніммен пайдалануға тырысты. Мысалы, ол француздарды Филипп кезіндегі македониялықтармен, ал немістерді гректермен салыстырды. «Германияның Фермотильдері - Эльзас пен Лотарингия Филипптің қолына көшті» деп жазды. Осылай деу арқылы ол Кардинал Флери саясатының сырын тым нәзік тұспал жасаумен түсіндіріп берді. Одан әрі ол Габсбургтер мен Бурбондар династияларының саясаты мен Антонийдің және Октавианның праскрипцияларының арасындағы ұқсастықтарды салыстыруға көшеді.

Алайда мұның өзі бәрі де жеке-жеке фрагменттік үзінді және қалай болса солай еркін салыстырулар болғандықтан да, әдетте мәселенің тарихты түр-тұлғасын терең сезінуден гөрі, оны поэтикалық түрде әрі тапқырлықпен баяндаудың бір минуттік қызығына берілуге көбірек ұқсайды.

Сондай-ақ қызықты салыстырулар жасаудың шын шебері Ранкенің «Киаксар мен I Генрих, киммерліктер мен мадьярлар шабуылдары арасындағы ұқсастықтарды салыстырулар морфологиялық мән-мағынадан жұрдай; бұлардан әдетте гректердің қала-мемлекеттерін Ренессанс республикалары арасындағы жиі-жиі қайталанатын салыстырулар да онша қалыса қоймайды; бұған керісінше, Алкивиад пен Наполеонды бір-бірімен салыстыру неғұрлым терең, бірақ кездейсоқ сәттілікпен жасалған деуге болады. Ранкенің және басқалардың да жасаған мұндай салыстырулары плутархтық, яғни халықтық - романтикалық талғам түрінен бастау алған еді. Ал ол талғам дүние жүзінің сахналарында болып жататын көріністердің өзара ұқсастығын жай ғана байқай алады, бірақ дифференциалдық теңдеулердің екі тобының ішкі ұқсастықтарын танитын математиктің қатаң талабын қолданбайды, өйткені ондай дифференциалдық, теңдеулерден кәдімгі аңғал миғұлалар сыртқы түр ұқсастықтарынан өзге ешнәрсені де кере алмайды.

Белгілі бір картинаны (көріністі) таңдаудың негізі әлдебір идея немесе қажеттілік сезімі арқылы емес, қайта адамның талғампаз тілек-талабы арқылы айқындалатынын байқау қиын емес. Салыстыру жасау техникасы бізге әлі белгісіз. Ал қазір ондай салыстырулар жасау жаппай пайда бола бастады. Бірақ олар ешқандай жоспарсыз әрі өзара байланыссыз етек алып, жүзеге асырылуда; егер ондай әрекеттер мән-мағынасы терең және оны байыппен түсінуге жататын нысанаға ілуде бір дәл тиетін болса, онда кездейсоқ қажеттілік үшін, өте сирек жағдайда өзіміздің түйсігіміз үшін риза болып, алғыс айтуымызға тура келеді, ал бұл ретте ұстанған принциптеріміз үшін алғыс айтуға ешқашан да болмайды. Бұл ретте әлдебір тың тәсіл ойлап табу әлі ешкімнің ойына кіріп-шыққан емес. Ал тарих проблемасының нағыз ұлы шешімі өсіп шығатын бірден-бір тамаша тамыр тап осы жерде екені және тым құпия жағдайда жатқаны туралы әлі күнге дейін тіпті ешкім де ойланып, алдын ала сезінген жоқ.

Салыстырулар жасау тарихи ой-пікірді оятуда игілікті іс болып табылар еді. Өйткені олар тарихтың органикалық құрылымының сырын терең ашып көрсете алады. Олардың техникасы әлдебір барлық жағынан түгел қамтитын идеяның ықпалымен әбден ұшталып, жетіле түсер еді. Олай болса, қажеттіліктің қай түрін таңдау мәжбүрлігіне дейін, яғни логикалық шеберлікті пайдалануға дейін жіберілмейтін болар еді. Салыстыру жасау осы уақытқа дейін сәтсіздіктен арылып көрген жоқ. Өйткені ол тек жеке адамдардың талғамына тәуелді іс болып келгендіктен де, тарихшыларды тарихтың алуан түрлерінің тілінен және оларға жасалған талдаудан өздерінің ең күрделі қиын әрі ең таяудағы, бірақ әлі шешіліп болмағаны былай тұрсын, тіпті түсініп те үлгермеген міндетін көру үшін саналы түрде күш-жігер жұмсау мүмкіндігінен де жұрдай етті. Олардың жасаған салыстырулары кейде үстірт болып шығып жүрді. Мысалы, Цезарьды Римнің ресми баспасөзінің негізін қалаушы етіп көрсетуін, немесе, бұдан да сорақысы, ежелгі ескі өмірдің мейлінше шатасып былыққан әрі біз үшін мүлде жат құбылыстарын біздің заманымызда қолданылуы сәнге айналған «социализм», «импрессионизм», «капитализм», «клерикализм» сияқты сөздерді өңін өзгерте құбылта қолдану арқылы суреттеуін айтуға болады. Сондай-ақ якобиншілер клубында Бруттың жеке басына құлдық ұра табынуды алайық. Брут атақты миллионер әрі өсімқор адам еді. Ол демократия жолындағы күрескерді олигархиялық конституцияның идеологы және патрицийлер сенатының мақұлдаған келісімімен найзаға шаншып өлтірген қанішер болатын.

3

Сонымен, алғашқыда осы заманғы өркениеттің шектеулі проблемасын ғана қамтыған міндет ендігі жерде жаңа философияға дейін, болашақтың философиясына дейін кеңейе түседі. Әрине, мұның өзі Батыстың метафизикалық тұрғыдан тозығы жеткен топырағында ондай философияның пайда болуына мүмкіндік туған жағдайда ғана орын алады. Ал бірден-бір философия болып табылатын ол кем дегенде батыс еуропалық рухтың ең таяу кезеңдердегі мүмкіндіктерінің үлесіне тиетін болады. Яғни бастапқы міндет бүкіл дүние жүзілік тарих морфологиясының, тарих ретіндегі дүниенің идеясына дейін кеңейе түсіп, бұған дейін философияның бірден-бір тақырыбы бола жаздаған табиғат морфологиясына қарсы қалыптасады да, дүниенің бүкіл бет бейнесі мен қозғалыстарын олардың ең үлкен және соңғы мағынасында қамтитын болады. Бірақ мұның өзі бұған дейін танылып болған тәртіптің жалпы көрінісі бойынша емес, өмірдің әлі орнықпаған, енді-енді ғана қалыптасып келе жатқан мүлде басқа тәртіпті көріністерін қамту болып шығуы ғажап емес.

Өзінің тікелей қарама-қарсылығы болып табылатын табиғат ретіндегі дүниеден табылып, түсінікті әрі көзге үйреншікті болған тарих ретіндегі дүние — біздің планетамыздағы адамзат болмысының жаңа құбылысы, міне, осы. Оның орасан зор көлемдегі барлық практикалық және теориялық маңызын анықтап білу тап бүгінге дейін тіпті де ойға келіп ұғынылмаған, бәлкім, еміс-еміс қана сезілген, кей-кейде оймен болжап білу ғана мүмкін болған және осыдан туындайтын салаларымен қоса алғанда, ешқашан да шешуі табылып, жүзеге асырылмаған күрделі де жұмбақ міндет қалпында қалып келе жатыр. Бұл жерде адамның өзін қоршаған дүниеге іштей ие болып, оны сезінуді басынан кешіруі мүмкін бола алатын екі түрлі тәсіл бар. Мен бұл жерде өзіме барынша қатал талап қоя отырып, әр нәрсені бір-бірінен олардың сыртқы түріне қарап емес, ішкі субстанциясына (негізгі мағынасына) қарап бөлемін. Мысалы, дүниені органикалық түрде қабылдауды механикалық түрде қабылдаудан, гештальттардың жиынтығын заңдардың жиынтығынан, образ бен символды формула мен жүйеден, бір рет қана болатын шындықты оның ұдайы қайталануы мүмкіндігінен, жоспарлы түрде реттелетін қиял мен тәжірибені пайдалы ниетке бағытталған ыдырату мақсатынан бөліп қарастырамын, немесе бұл салада әлі ешкім байқап үлгермеген, мейлінше көп мән-мағынасы бар қарама-қайшылықты — хронологиялық сандарды қолдану саласын математикалық сандарды қолдану саласынан бөліп қарастыру үшін солай жасаймын. (Канттың орасан зор салдарлары бар және оларды бүгінге дейін ешкім де түзетіп көрмеген қателігі — оның сыртқы және ішкі адамның өзара байланысын мән-мағынасы зор әрі, ең бастысы, кеңістік пен уақыттың құбылмалы тұрақсыз ұғымдарымен мейлінше схемалық түрде орната салуы болды. Сөйтіп, ол геометрия мен математиканы бір-бірімен мейлінше жалған тәсілмен матастыра байланыстырды. Мұның орнына бұл жерде, ең болмағанда, математикалық және хронологиялық сандардың неғұрлым терең сипатты қарама-қарсылығының бар екені де атап көрсетілмеді. Арифметика мен геометрияның екеуі де кеңістікті өлшеп санаудың мән - мәнісіне ие және өздерінін ең жоғары салаларында оларды бір-бірінен ажыратудың қажеті жоқ. Уақытты қалай санап өлшеуге болатыны интуициялық сезім арқылы аңғал адамның өзіне де әбден мәлім. Өйткені ол «не», немесе «қанша» деген сұрақтарға емес, «қашан» деген сұраққа ғана жауап береді).

Сонымен, қазіргі кездегіге ұқсас зерттеулерде әңгіме жалпы алғанда рухани - саяси сипаттағы үстірт бақыланатын оқиғаларды ескеру, оларды «себеп» пен «салдарға» сәйкестендіруді ретке келтіру және олардың сыртқы, ақыл-парасатқа сай түсінікті түрдегі бағдарын бақылап отыру туралы ғана болмауы тиіс. Тарихты тап осылай «прагматикалық» тұрғыдан түсіндіре баяндау қыр-сыры бүркемеленген жаратылыстанудың әлдебір көшірме дубликатынан өзге ештеңе де бола алмас еді. Тарихты материалистік тұрғыдан түсіндірушілерді қолдайтындар бұдан ешқандай да құпия жасамайды, ал олардың қарсыластары екіжақты әрекет процедурасының бірдей екендігіне жете мән бермейді. Бұл жерде мәселе тарихтың белгілі бір кезеңіндегі құбылыстардың өзінен-өзі тап сол күйінде алына салған нақты деректерінің нені көрсететіндігінде емес, кайта нені білдіретіндігінде және өз құбылысы арқылы нені байқататындығында болып табылады. Қазіргі тарихшылар өздері діни, әлеуметтік және қажет бола қалған жағдайда тіпті тарихи - көркем шығармалық егжей-тегжейлі жайларды неғұрлым көбірек қамтыса, белгілі бір дәуірдің саяси рухын «айқын көрсету» үшін солғұрлым көбірек іс, тіпті артық іс тындырдық деп пайымдайды. Бірақ олар бір шешуші жағдайды, атап айтқанда, біздің көз алдымыздағы тарихтың қаншалықты мөлшерде ашық айта алатын түр мен белгіні білдіре алатын шешуші жағдайын жиі-жиі ұмыт қалдыра береді. Менің өз басым осы уақытқа дейін барлық мәдени салалардағы түрлердің тілін іштей байланыстыратын морфологиялық туыстықты байсалдылықпен айналысқан, сондай-ақ деректердің саласымен ғана шектеліп қалмай, гректердің, арабтардың, индустардың, батыс еуропалықтардың ең соңғы және аса терең мағыналы математикалық идеяларын, олардың ерте кездегі ою-өрнек әшекейлерінің мән-мағынасын, сәулет өнеріндегі және метафизикалық, драмалық, лирикалық алғашқы үлгілерін, олардың ұлы өнер салаларының, атап айтқанда, көркем техникасы мен материалдар таңдауының толық көлемі мен бағыттарын жан-жақты зейін қоя зерттеген бірде-бір адамды кездестірген емеспін. Сондықтан да олардың осы аталған факторлардың барлығының да тарих түрлерінің проблемалары үшін шешуші маңызы бар екенін қаншалықты жете түсінгені туралы сөз етудің де қажеті жоқ. Людовик XIV дәуіріндегі дифференциалды есептеу мен мемлекеттің династиялық принципі арасындағы, полистің (қаланың) ежелгі антикалық кезеңдегі мемлекеттік түрі мен Евклид геометриясының арасындағы, батыстың майлы бояумен салынған кескіндеме суреттер арқылы кеңістікті бейнелеу перспективасы мен тап сондай кеңістікті темір жолдар салу, телефон желілерін жүргізу және алыстан ататын қару-жарақ түрлерін шығару арасындағы, аспапта ойналатын саздың бастапқы пунктіне қарсы әуен мен несие берудің шаруашылық жүйесі арасындағы түрлердің бір-бірімен өзара терең байланысынын бар екені кімге белгілі? Осы тұрғыдан алып қарағанда, тіпті ақылға ерекше қонымды терең парасаттылықпен қарастырылған саясаттың нақты фактілерінің өзі де әлдебір символикалық әрі тікелей метафизикалық сипат алады. Тап осы тұрғыдан алып қарастырғанда, бәлкім, ежелгі мысырлық (египеттік)әкімшілік жүйесі тұрпатындағы құбылыстарында, көне замандағы ақша шығару ісінің де, аналитикалық геометрияның да, чек қолдану тәсілінің де, Суэц каналын қалай пайдалану тәртібінің де, Қытайдың кітап басып шығару өнерінің де, Пруссия армиясы ерекшелігінің де және Римнің жол салу техникасындағы өзгешеліктердің де тап сондай сипаттарға ие болуы және тап сондай символдар түрінде қабылданып, тап солай талқылануы әбден мүмкін.

Бұл пунктте тарихты қарастыру өнерінің әлі де болса теориялық тұрғыдан терең ойластырылып зерделенбегені көрініп тұр. Тап солай аталатын нәрсе өзінің таным тәсілдерін білімнің мүлде өзге дерлік салаларынан алады. Ал олардағы таным тәсілдері дәлме-дәл қатаң зерттеудің жолдарын физикадан енді ғана алды. Сөйтіп, себеп пен салдар арасындағы заттық байланысты бақылап отыру арқылы тарихи зерттеу жасаумен айналысып жүрміз деп ойлайды. Назар аударарлық бір нәрсе — ескі стильдегі философия адамның сергек зерделі түсінігі мен оны қоршаған дүниенің арасындағы қарым-қатынастың өзгеше мүмкіндіктерін ешқашан мойындаған жоқ және мойындатпады да. Өзінің негізгі еңбегінде танымның заңдық ережелерінің қандай екенін ашып көрсеткен Кант ақыл-парасат қызметінің нысаны ретінде тек табиғатты ғана мойындап, есепке алды. Бірақ мұны оның өзі де, өзгелер де байқай алған жоқ. Өйткені оның өзі үшін білім дегеніміз математикалық жолмен есептелетін білім ғана болып табылатын. Ол сырттай пайымдап білудің туа біткен қабілет ретіндегі түрлері мен ақыл-парасат категориясы туралы сөз еткенде тарихтың тигізетін әсерлерін түсінудің мүлде басқаша ерекшелігі бар екенін ешқашан ойына да алып көрмеген болатын. Ал Канттың барлық категорияларының ішінде себептілік туралы тек біреуін ғана елеулі түрде мойындаған Шопенгауэр тарих туралы барынша жеркенішпен сөз етеді (Бұл жерде ұластырып қиыстыруды заңдастырудың тереңдігі мен абстракцияланатын саладағы, айталық, Ренессансты немесе халықтардың қоныс аудару тарихын зерттеу саласындағы энергияның (күш-қуаттың) функциялар теориясы және теориялық оптика үшін көзге көрініп тұрған айдай айқын нәрседен қаншалықты артта қалып қойғандығын сезіне білу қажет. Физикпен және математикпен салыстырғанда тарихшы өзіне қажет материалдарды жинақтап әрі реттеп болғаннан кейін, оны түсіндіруге кіріскен бойда-ақ соншалықты салдыр-салақ ұқыпсыздықпен әрекет етеді). Себеп пен салдардың қажет екендігімен қоса — менің бұл жерде ол қажеттілікті кеңістік логикасы деп атағым келеді — өмірде тағдырдың органикалық қажеттілігі — уақыт логикасы да бар. Ал ол аса терең мағыналы әрі іштей алып қарағанда дәлме-дәл дұрыс дерек болып табылады, сондай-ақ морфологиялық, діни және көркемдік ойлаудың бүкіл ауқымын түгел қамтиды және табиғатпен салыстырғанда бүкіл тарихтың оған қарама-қарсы мән-мағынасы мен маңызды түйінін құрастырады. Сонымен қатар мұның өзі «Таза ақыл-ой сынында» зерттелген таным түрлері үшін қол жетпес деңгейде қалып отыр. Өйткені теориялық тұжырым жасау саласына әлі еніп болған жоқ. Галилейдің «Saggiatore» кітабында әбден белгілі болғанындай, философия табиғаттың ұлы кітабындағы «Seritta in lingua matematica» (математика тілі) болып табылады. Бірақ біз бүгінгі таңда философтардан тарихтың қай тілде жазылғанын және оны қалай оқу керектігі туралы жауабын әлі күнге дейін күтудеміз.

Математика мен себептілік принципі құбылыстарды табиғи тұрғыдан реттеуге, ал хронология мен тағдыр идеясы — тарихи тұрғыдан реттеуге алып барып соқтырады. Бұл реттеу тәртібінің екеуі де, әрқайсысы өз бетінше, бүкіл дүниені түгел қамтиды. Ал бүкіл дүниені және оның қалай жүзеге асылып жатқанын көретін кездер ғана әртүрлі.

4

Табиғат дегеніміз — гештальт. Жоғары мәдениетті адам оның шеңберінде өз сезімдерінің тікелей әсерлеріне табиғаттың біртұтас бірлігі мен мән-мағынасын хабарлап, жеткізіп отырады. Тарих та — гештальт. Ал адамның қиялы одан дүниенің өз өміріне қатысты туындап жататын нақты тіршілік болмысын түсінуге тырысады және сол арқылы ондағы өмір шындығын интенсивтендіріп, күшейте түседі. Ал ол адам тап сондай ырғақты өміршең құрылым түрлерін жасай алуға қабілетті ме және сондай түрлердің қайсысы оның тыным таппайтын санасын билеп алады — кез келген адамның өмір сүруі үшін ең бірінші кезекте тұруы тиіс мәселе, міне, осы болуы керек.

Бұл жерде адамға тән келісім жасаушылықтың екі түрлі мүмкіндігі бар. Осының өзімен-ақ олардың шын мәніндегі өмір шындығы болуының тіпті де міндетті емес екендігі айтылған. Егер бұдан былай біздің қандайда болсын кез келген тарихтың мән-мағынасы туралы мәселе көтеруіміз керек болса, онда, ең алдымен, басқа бір мәселені, атап айтқанда, осы уақытқа дейін күн тәртібіне бірде-бір рет қойылмаған мәселені шешіп алуымызға тура келеді. Тарих кім үшін қажет, ол кім үшін өмір сүреді? Бір қарағанда мұның өзі тіпті күтілмеген, ойда жоқ ерсі сұрақ сияқты. Әрине, кез келген адам үшін деп жауап беруге болады, өйткені кез келген адам өзінің болмысы мен тынымсыз тіршілігінің жиынтығы ретінде тарихтың мүшесі болып табылатыны даусыз шындық. Бірақ бұл мәселеде ең үлкен бір айырмашылық бар — ол кім де болса, әйтеуір біреу өзінің өмірін әлдеқайда неғұрлым кең көлемді, жүзжылдықтарға немесе тіпті мыңжылдықтарға созылып жалғасатын өмірбаянның элементі болып табылады деген түсініктің тұрақты әсерімен өмір сүре беремін деп ойлай ма әлде оны өз өмірінің бойында ғана аяқталып, шектелетін томаға-тұйық әлдебір нәрсе ретінде сезіне ме, мәселе, міне, осында. Тынымсыз тіршілік етудің соңғы дәрежедегі тұрпаты үшін ешқандай да бүкіл дүние жүзілік тарих, ешқандай да тарих ретіндегі дүние деген атымен жоқ. Ал егер осы бір тарихқа қатыссыз рухта бүкіл ұлттың, бүкіл мәдениеттің сана сезімі мен ақыл-есі қозғалыссыз қалып қойса ше, онда қалай болмақ? Оған нақты өмір шындығы қандай түрде елес беруі тиіс? Дүниенің өзі ше? Ондағы өмір ше? Егер біз эллиннің жеке өзінің жер бетіндегі санасында барлық басынан кешкен оқиғалары ғана емес, сонымен қатар жалпы алғандағы бүкіл өткен өмір атаулы бір ғана сәтте, әрбір қас қағым сәтте өтіп жатқан бүгінгі өмірдің мезгілсіз тоқтап қалған, қозғалыссыз, жансыз, аңыздарда ғана айтылатынындай құйтырқы бір нәрсеге айналып шыға келетінін ескерсек, онда Ұлы Александр Македонскийдің тарихы өзі қайтыс болмай тұрып-ақ, ежелгі антикалық сезім үшін Дионис туралы аңыздармен араласып кетер еді, ал Цезарь өзінің шығу тегі Венерадан екендігін қалай болғанда да ақылға қонымсыз сандырақ деп санамаған болар еді. Міне, сонда біздің өзіміз үшін, яғни уақыт өлшемінің ара қашықтығын өте күшті дамыған сезіммен айыра білетін, Христостың туғанына дейінгі және туғанынан кейінгі жыл санауымызды әбден түсінікті, күнделікті қолданып жүрген әлде бір қажетті нәрсе ретінде мойындауымызға тура келеді. Мұндай жан тебірентерлік жағдайды бастан кешіру тіпті де мүмкін емес дерлік сияқты көрінген еді, бірақ тарихтың проблемасына қатысты әлгіндей деректерге көз жұма қарауға біздің тіпті де құқымыз жоқ...

5

...Индус пен грек үшін қалыптасып келе жатқан дүниенің нақты көріністері болған емес, ал бір күні Батыс өркениетінің күні бітіп, өшкен кезден соң, бәлкім, қазіргідей мәдениет енді қайтып ешқашан да пайда болмайтын да шығар. Мұның өзі «бүкіл дүние жүзілік тарих» тіршілік етудің соншалықты қуатты түріне айнала алатын кез де, оны көре алатын адамдардың тұрпаты да қайталанбайтын болады дегенді білдіреді.

6

Сонымен бүкіл дүние жүзілік тарих дегеніміз не өзі? Оның әлдебір ретке келтірген түсініктер, әлдебір ішкі постулат (сипаттауды керек етпейтін жорамал), түрлер сезімінің байқалуы екені даусыз. Алайда тіпті соншалықты айқын сезімнің өзі де әлі шын мәніндегі түр болып табылмайды. Сондай-ақ біздің бәріміз де бүкіл дүние жүзілік тарихты сезінеміз, оны басымыздан кешіреміз деп қаншалықты сенімді болсақ та, біз оның өзін тап бүгінгі геншальттың ортасында көріп отырған сияқты сезінсек те бәрі бір бүгінгі таңда бізге оның кейбір түрлері ғана белгілі, ал нағыз толық өз түрін, өзіміздің ішкі өміріміздің дәлме-дәл дұрыс көшірмесін біле алмай келе жатқанымыз күмәнсіз қалпында қалып отыр.

Егер бұл мәселе жөнінде кез келген адамнан сұрай қалсаңыз, онда оның бұл мәселе, яғни тарихтың ішкі түрі маған түсінікті және өте айқын көрініп тұр деп айтуы өзінен-өзі белгілі нәрсе. Мұндай бұлдыр қиял бұл мәселе жөнінде әлі ешкімнің де байыпты түрде елеулі ойланбаған сенімге және адамдардың, ең алдымен, өзі білім дәрежесінің төмендігіне күмән келтірмейтін әдетіне негізделген. Өйткені адамдар өздерінің күмәнмен қарауы тиіс мәселелерінің әлі қаншалықты көп екеніне назар аудармайды. Дүние жүзілік тарихтың гештальты іс жүзінде байқаудан өтпеген рухани игілік болып табылады. Ол тіпті мамандығы бойынша тарихшылардың өздерінің арасында ұрпақтан ұрпаққа мұра болып қалып келе жатқан және сонау Галилей заманынан бері қарай өте аз мөлшерде тірнектеп жиналған, сөйтіп, табиғаттың бізге жаратылысынан жақын көріністерін алдымызға жайып салған және тереңдете түскен нәрселерге өте-мөте мұқтаж.

Ежелгі ерте дүние — Орта ғасырлар — Жана заман: ақылға қонбайтындай тым тапшы және мән-мағынадан жұрдай жүйе, міне, осындай. Ол біздің тарихи ақыл-ойымызға ұдайы ымыраға келмейтін шетсіз-шексіз үстемдік етумен келеді. Ол үстемдік дүниенің шағын ғана бір бөлігі Батыс Еуропа топырағында сонау неміс императорлары билеп-төстеп тұрған уақыттан бері өзіміздің шын мәнінде қандай орын алатынымызды, дәрежемізді, гештальтымызды, ең алдымен, қанша уақыт өмір сүру мерзімімізді, жоғары дәрежелі адамзаттың бүкіл дүние жүзілік тарихына қарым-қатынасымыздың қандай екенін айқындап алуымызға мұрша бермей, кедергі жасаумен болды. Аңқылдаған ақ көңіл турашылдығы, ғасырдан ғасырға барған сайын адам төзгісіз болып бара жатқан және біздің тарихи санамызға әртүрлі салалардың енді-енді ғана жаңадан сіңісуіне мүлде жол бермейтін қисынсыз сандыраққа толы пропорциялары бар проекция өзінің мән-мағынасын бірде-бір рет елеулі түрде шайқалтқан жоқ дегенге болашақ мәдениеттердің илана қоюы екіталай сияқты болып көрінеді. Өйткені бұл жүйеге қарсы наразылық тарихты зерттеушілер арасында ежелден бері әбден үйреншікті нәрсеге айналып, әлдебір нәрсенің тағдырын шешу қабілетінен айырылып қалған еді. Сөйтіп, олар қолда бар бірден-бір проекцияны ешнәрсемен де айырбастай алмай, тігісін жатқыза сипалаудан ары асқан жоқ. Грекиялық орта ғасыр мен германиялық ежелгі дәуір туралы қаншалықты қажет болса, соншалықты көп айтқанмен де мұның өзі ортасынан Қытай мен Мексика, Аксум патшалығы мен Сасанидтер патшалығы өздерінің бейнесін таба алатындай кең көлемді айқын да іштей қажеттігі зор суреттің жасалуына бәрібір алып бара алмас еді. Тіпті «Жана заманның» бастапқы нүктесін бір кездегі крест жорықтары кезінен одан бергі Ренессанс кезіне дейін, одан соң XIX ғасырдың бас кезіне дейін жылжытқанмен де, ол ескі жүйенің іргесі берік қалпындай мызғымай қалып келе жатқанын ғана дәлелдейді.

Мұның өзі тарихтың ауқымын шектей түседі, ал одан әлдеқайда жаманы — оның сахнасын тарылта түсетіні. Бұл жерде Батыс Еуропаның бейнелі көрінісін қимылсыз жатқан полюс (математика тілімен айтқанда — Жер шарының бетіндегі сингулярлық нүкте) құрайды. Біз әлгі тарихи суретті жасаушылардың өзіміз екенімізді жақсы біле тұра, өзге тағы да қандай құдіретті күштің негізінде екені белгісіз, тап осы нүктеде өзімізді өз үйіміздегідей еркін сезінеміз. Өйткені ол полюсте аса қуатты толып жатқан тарихтар мен уақыт шегінде тым алыстап кеткен орасан зор мәдениеттердің мың-мыңдаған жылдары өте-мөте қарапайым кішіпейілділікпен барынша жайлы айналып тұрады. Мұның өзі мейлінше өзгеше жарасымды үйлесіммен жасалған тұтас бір планеталық жүйе болып табылады. Әлдебір жеке тандап алынған ландшафттың бейнелі көрінісі әлдебір тарихи жүйенің табиғи жиынтығы сияқты әсер қалдырады. Оның мұндағы орталығы - Күн. Тарихтың бүкіл оқиғасы осы Күннің нұрына бөленіп, жарқырай көрінеді. Осыдан келіп, ол оқиғалардың тарихи мән-мағынасы айқындалады. (Тарихшы, міне, бұл жерде де географияның (географиялық картаның иландырғыш әсері демей-ақ қояйық) бүлдіргіш наным-сеніміне бой алдырады. Сөйтіп, Еуропаны жер шарының бір бөлігі деп қабылдайды. Содан кейін ол өзін оны «Азиядан» бөліп тұратын ғажайып шекараны айқындауды өзімнің қасиетті борышым деп сезінеді. «Еуропа» деген сөзді, сірә, тарихтан біржола өшіріп тастаған жөн болар еді. Тарихи тұрпаты бар еш қандай «еуропалық адам» жоқ. Эллиндердің жағдайында сөз болғанындай, «Еуропаның ежелгі ескі заманы» туралы әңгіме айту (яғни Гомерді, Гераклита, Пифагорды «азиялықтар» деп атау), сондай-ақ олардың Азия мен Еуропаны мәдениет тұрғысынан бір-бірімен жақындастыруға «сіңірген еңбегі» туралы сөз қозғау барып тұрған есуастық болар еді. Бұл атау сөздер географиялық картаны атүсті түсіндіру кезінде қабыл алынған, бірақ ешқандай да өмір шындығына жанаспайтын сөздер болып табылады. «Еуропа» деген бір ғана сөздің өзінен пайда болған түрлі түсініктер кешенінің ықпалы біздің тарихи санамызда Ресейді Батыс әлемімен араластыра байланыстырып жіберді. Мұнда, мәдениет тәрбиесін кітап жүзінде ғана алған оқырмандар арасында, орын алған жалаң дерексіздік жан түршіктіретін неше түрлі сұмдық салдарларға алып барып соқтырды. Ұлы Петрдін бойынан көрінген ондай салдарлар қарапайым халық бұқарасының тарихи бағыт-бағдарын жүздеген жылдар бойы бұрмалаумен келді. Бұл ретте Толстойдың, Аксаковтың және Достоевскийдің, қандарына сіңген орыс инстинктінің дұшпандық сипаты Еуропаны «Ресей - анадан» бөліп қарастыру туралы өте дұрыс әрі терең мағыналы қағидаларының болғаны да рас. Шығыс пен Батыс нағыз тарихи мазмұнға толы қалыптасқан ұғымдардың мәнін көрсетеді. «Еуропа» — ондай мән-мағынадан жұрдай, босқа жаңғырыққан дыбыс қана. Ежелгі дәуірдің ұлы туындыларының барлығы да Рим мен Кипрдің, Византия мен Александрияның араларындағы құрылық аралық шекаралардың қандай түрін болса да мойындамай, теріске шығарған жағдайда дүниеге келген болатын. Еуропалық мәдениет деп жүргендеріміздің барлығы да Висла өзенінің, Адриатика теңізінің және Гвадалквивир өзенінің аралығында пайда болғаны анық. Ал егер Грекия сонау Периклдің заманында «Еуропада орналасқан еді» деуге жол берген болсақ, бүгінгі таңда ол онда ғана орналасып отырған жоқ). Бірақ бұл жерде шын мәнінде сөз алатын – батыс еуропалық адамның ешқандай күмәнді күдікпен ауыздық талмаған даңғой мансапқорлығы ғана. Ал оның есіл-дерті «бүкіл дүние жүзілік тарихтың» кең көлемді таңғажайып елесінде, сондықтан да бұл оның есінен екі елі де шықпайды. Ондай даңғой мансапқорлық біздің көптен бері әдетімізге сіңген сиқырлы оптикалық құбыжық алдаудың салдарынан пайда болды. Сол алдаудың күшімен тарихтың мың-мыңдаған жылдары, атап айтар болсақ, Қытай және Мысыр елдерінің ежелгі тарихтары өздерінің эпизодтық жағдайларына жақындамай жатып-ақ қабақтарын тыржитып, теріс қарай бастайды, ал өзімізге әлдеқайда жақын, Лютерден, әсіресе Наполеоннан бергі онжылдықтар құшақтарын кеңінен жайып, барынша мөлдірлене түскен кейіп танытады. Біз көктегі бұлт неғұрлым биікте болса, солғұрлым баяу жылжып бара жатқан сияқты көрінетінін жақсы білеміз. Сондай-ақ көз ұшындағы алыста ландшафтты басып өтіп бара жатқан пойыздың жылдамдығы да тым мардымсыз сияқты әсер қалдырады. Ал бізге сонау ежелгі Үндістанның, Бабылдың, Мысырдың тарихтары өзіміздің таяуда ғана басымыздан өткен тарихтың екпінімен салыстырғанда, шынында да, тым баяу жылжыған сияқты көрінетіні де сондықтан. Сөйтіп, біз олардың субстанциясын неғұрлым тұрақсыз, ал түрлерін үндері неғұрлым бастырылып, тұншыға шыққан және әлсіреп ұзаққа созылған сияқты деп санаймыз. Өйткені біз әлі де тарихтың ішкі және сыртқы ара қашықтығын мұқият еске алуды үйренген жоқпыз.

Батыстың мәдениеті үшін Афинаның, Флоренцияның, Париждің өмір сүргені Лоянның немесе Паталипутраның өмір сүргенінен әлдеқайда маңызды екені өзінен-өзі түсінікті. Бірақ мұндай бағаны бүкіл дүние жүзілік тарих жүйесінің негізіне беруге бола ма? Ондай бола қалған жағдайда Қытай тарихшысы бүкіл дүние жүзілік тарихтың жобасын бір өзі ғана жасап, оған крест жорықтары мен Ренессансты, Цезарь мен Ұлы Фридрихты әлдебір елеусіз нәрселер ретінде енгізбей қоя салуға, олар туралы ешнәрсе айтпай өте шығуға құқықты болар еді. Сонда морфологиялық көзқарас тұрғысынан алғанда XVIII ғасыр одан бұрын өткен алпыс ғасырдың қай-қайсымен салыстырғанда да неге ерекше маңызды болуы тиіс? Әлдебір «Жаңа заманды», яғни бар-жоғы ауқымы бірнеше ғасырды, оның үстіне, негізінен алғанда, Батыс Еуропадағы шектеулі аймақты ғана қамтитын кезенді бір кездегі әлдебір «Ежелгі дүниеге», яғни ауқымы бірнеше мыңдаған жылдарды қамтитын және грек дәуіріне дейінгі толып жатқан алуан түрлі мәдениеттерді жай ғана қосалқы түрде қамтитын, оның үстіне, оларға неғұрлым терең талдау жасап, жеке-жеке қарастыруға әлдебір әрекет те жасалмаған кезеңге қарама-қарсы қою кісінің күлкісін шақыратын іс емес пе? Тозығы жеткен ескі жүйені құтқарып қалу үшін Мысыр мен Бабылдың өзімен-өзі болып, томаға-тұйық жатқан ғажайып тарихтары атаусыз қалып келген жоқ па? Ал олардың әрқайсысының өзі-ақ Ұлы Карлдан бастап дүние жүзілік соғысқа дейінгі бүкіл дүние жүзілік тарих деп аталатын кезеңді өзінше байсалды түрде теңестіріп бере алуға қабілетті бола тұра, олар ежелгі антикалық ескі дүниенің беташар хабаршы прелюдиясы ретінде түсіндіріліп келді. Сондай-ақ Үндістан және Қытай мәдениетінің аса қуатты кешендерін едәуір қысылып-қымтырыла ұялған болып, бет-ауыздарын қисаңдата тыржитып, әлдебір шағын ескертпелерге тықпалаумен болғаны немесе ешқандай байланысы болған жоқ (кіммен, немен? — деген сұрақ туады) деген сылтаумен американдық ұлы мәдениеттер туралы, жалпы алғанда, ешнәрсе айтылмай, жұмылған ауыздың жұмулы күйінде қалып келгені бекер ме?

Мен қазіргі батыс еуропалық тарихшы үшін үйреншікті әдетке айналған, бұл жүйені дамыған жоғары дәрежелі мәдениеттерді дүние жүзінде болып жатқан бүкіл оқиғалар мен құбылыстардың жалған орталығы ретіндегі өзіміздің айнала төңірегімізге ғана шыр айналдыра таңып қоюды птолемейлік жүйе деп атадым және кітапта ескі жүйенің орнын жаңа жүйенің басқаның тарих саласындағы коперниктік жаңалық ретінде қарастырдым. Аталмыш жаңа жүйеде ежелгі антикалық ескі дүние Батыс Үндістанмен, Бабылмен, Қытаймен, Мысырмен, араб және Мексика мәдениетімен қатар қарастырылады.

Өйткені бұлардың бәрі де тарихтың жалпы барысында бір-бірімен тең дәрежелі маңызы бар, сондай-ақ көп жағдайда өздерінің жан дүниесі туралы тұжырымдамаларының орасан зор ауқымдылығы, жоғары шарықтап, самғап ұшуы арқылы ежелгі антикалық ескі дүниеден асып түсетін, әбден қалыптасып болған жеке-жеке дүниелер ретінде өздерінің лайықты, бірақ ешқандай артықшылықтарды пайдаланбайтын орындарын алады.

7

«Ежелгі дүние — Орта ғасырлар — Жаңа заман» жүйесі өзінің о бастағы көздеген мақсаты бойынша дүниені сезінудің сиқырлы күшіне негізделіп жасалған болатын. Ол алғаш рет Кир заманынан бергі парсы және иудаизм діндерінде көрініс тауып, Даниилдің дүние жүзілік дәуір туралы кітабындағы ілімде апокалипсистік редакцияға душар болды да, Шығыстың христианнан кейінгі діндерінде, ең алдымен, гностикалық жүйелерде дүние жүзілік тарихтың түр - сипатына ие болды.

Осы бір елеулі тұжырымдаманың рухани алғы шарттарын құрайтын мейлінше тар көлемді шекаралар шеңберінде ол жүйенің өмір сүруіне, сөз жоқ толық құқығы бар еді. Біздің бұл жерде қарастыратын тақырыбымыз Үндістанның да, тіпті Мысырдың да тарихын қамтымайды. «Бүкіл дүние жүзілік тарих» деген сөз тіркесінің өзі әлгі ойшылдардың аузынан шыққан әңгімелерде Эллада мен Персия арасындағы ландшафт сахнасындағы сияқты әлдебір бір рет, ең жоғары дәрежедегі драмалық тартысты әрекет дегенді білдіреді. Онда шығыс адамының дуалистік дүние танымы өзінің айқын көрінісін табады. Бірақ ол метафизикада бір мезгілде болатын жағдайлар сияқты жан мен рухтың, қайырымды ізгілік пен зұлымдықтың арасындағы қарама-қайшылық полярлық қарама-қарсылық түрінде емес, қайталанып тұратын мерзімділік түрінде білінеді («Жаңа өсиетте» полярлық қарама-қарсылық тұжырымдамасы әулие апостол Павелдің диалектикасында, ал қайталанып тұратын мерзімдік тұжырымдама Апокалипсисте одан гөрі көбірек айтылады). Ол сондай-ақ апатты жағдайдың, дүниенің жаратылуы мен дүниенің жойылуы арасындағы жағдайдың оптикасынан көрінеді. Бұл ретте, бір жағынан, ежелгі антикалық әдебиетте, екінші жағынан, «Тауратта» немесе белгілі бір жүйеде оның орнын басатын кез келген қасиетті кітапта толық көлемінде атап көрсетілмеген барлық элемент ескерусіз қалып қояды. Дүниенің бұл бейнесінен «Ежелгі дүние» мен «Жаңа заман» пұтқа табынушылық пен иудаизм (немесе христиан) діндерінің, ежелгі антикалық және шығыстық мәдениеттердің, тас мүсіндер мен қатып-семіп қалған догмалардың, табиғат пен рухтың уақытша редакциялануларының арасындағы айқын сезілетін қарама-қарсылық олардың бір-бірінің жеңуі жолындағы шайқасы ретінде көрінеді. Тарихи өтпелі кезеңнің бойында өзінің күнәсін өтеудің белгілері болады. Тар көлемді, басынан аяғына дейін провинциялық, барынша логикалық және жан-жақты жетілген сипаты бар көзқарастарға негізделген, бірақ өзіндік ландшафтымен және адамның өмір сүруінің өзіндік ерекшеліктерімен байланысты және табиғи тұрғыдан одан әрі дамып, кеңеюге қабілетсіз жағдайдың да болатыны дау тудырмайды.

Тек батыстың топырағында ғана үшінші дәуірді, яғни біздің «Жаңа заманымызды» қосу арқылы бұл көріністің бойында қозғалысқа деген бейімді бағыт пайда болды. Шығыстық көріністің бейнесі тыныштық әрі томаға-тұйық тепе-теңдік қалпындағы антитезаның тап өзі еді. Оған нағыз орталықта Құдайдың құдіретімен бір рет қана әрекет ететін сипат қана тән болатын. Барынша жаңа тұрпатты адам қабылдап әлі де алып келе жатқан ол көріністің бейнесі кенеттен кеңейіп, созылып сала берді. Оның үстіне, адам таң қаларлық мұндай өзгерістің оғаштығын ешкім де түсіне алмады. Ол өзгеріс Гомерден немесе Адам атадан бері не жоғары қарай, не төмен қарай алып баратын әлдебір белгісіз желідегі гештальтқа айналды. Ендігі жердегі мүмкіндіктер Иерусалим, Рим, Флоренция және Париж арқылы үнді германдықтармен, тас ғасырмен және адам тәріздес маймылдармен толығып, байи түсті. Мұның өзі, әрине, тарихшының, ойшылдың және суретшінің жеке басының талғамына байланысты болды. Олар осындай үш бөліктен тұратын көріністің бейнесін өз талғамдарына сай шексіз еркіндікпен түсіндірді.

Сөйтіп, пұтқа табынушылар мен христиандардың қосымша түсініктеріне ендігі жерде «Жаңа заманның» қорытынды түсінігі келіп қосылды. Ал мұндай қорытынды түсінік өзінің мән-мағынасы жағынан процедураның одан әрі жалғасуына жол бермейді, сөйтіп, крест жорықтары кезеңінен кейінгі бірнеше рет қайталанған «кеңейіп созылулардан» соң одан әрі ұзара түсуге қабілетсіз болып қалды («Ең жаңа заман» деген аса бір өжеттікпен айтылып, күлкі шақыратын сөз арқылы мұны едәуір түсінуге болады). Осы жерден, яғни Ежелгі дүние мен Орта ғасырлардың бергі жағынан әлдебір түпкілікті Үшінші Патшалық басталады. Бұл патшалықта әлдебір себеппен әлдебір мезгілдің аяқталуын, әлдебір шарықтау шегін көрсететін құпия құбылыс, қалай орындалуын әркім, сонау кездері схоластиктерден бастап бүгінгі заманның социалистеріне дейінгілердің бәрі де тек өзіміз ғана білеміз деп санайтын мақсат болады. Ал мұның өзі осы көзқарастың авторлары үшін әрі соншалықты қолайлы, әрі соншалықты мадақты нәрсе еді. Батыстың әрбір жеке адамының басында бейнеленген рухы дүниенің мән-мағынасына қалай болса солай теңестіріле салды. Рухани қажеттілігі болған соң ұлы ойшылдар содан кейін-ақ метафизикалық қайырымды ізгілік жасай қойды, оны consensus omnium арқылы құрметпен дәріптелетін дәрежеге дейін жеткізді және елеулі сынға алынбайтын үлгіні философияның базасына айналдырды, өзінің «бүкіл дүние жүзілік жоспарының» авторлығына байланысты бар ауыртпалықты Жаратушы Жалғыз иеге аудара салды. Дүние жүзілік дәуірлердегі мистикалық жұмбақ үштіктің онсыз да метафизикалық талғам үшін әлдебір тартымды жағы болатын. Тарихты Гердер адамзат ұрпағын тәрбиелеу деп, Кант — бостандық ұғымын дамыту деп, ал Гегель дүние жүзілік рухтың өзінен-өзі дамып өрістеуі деп, басқалар — тағы басқа деп атады. Бірақ уақыт өлшемдерінің бұл үштігіне жай ғана дерексіз, абстракты мән-мағына бергендер өздерін тарихтың негізгі түрін жеткілікті дәрежеде бейне бір терең ойластырып, бас қатырған сияқты сезінді. Батыс мәдениетінің табалдырығын аттар қарсаңында (1202 жылы) дүниеге ұлы Иоахим Флорский келді. Ол Гегельше шыңдалу үлгісінің алғашқы ойшылы болды және дүниенің Августин жасаған дуалистік бейнесінің быт-шытын шығара қиратты, өз заманындағы христиандықты шын мәніндегі готиктің толыққанды сезімімен әлдебір үшінші дін ретінде Көне және Жаңа Өсиет дініне, яғни Ата, Бала және Қасиетті Рух дәуірлерінің дініне қарама-қарсы қойды. Ол ең тамаша францискалықтарды және доминикандықтарды, Дантені, Фома Аквинскийді олардың ет жүрегін елжірете тебірентті, мәдениетіміздің бүкіл тарихи ақыл-парасатпен зерделену қабілетін аз да болса меңгерген дүниеге өз өміріміздегі көзқарасты оятты. Jlecсинг өз заманын ежелгі антикалық дәуірге жалтаң-жалтаң қарап, кей-кейде ұрпақтар дәуірі деп атаудан тайынбаған болатын (Дуалистік мән-мағынадағы «ежелгі» деп аталған бұл атау Порфирийдің (Христос туылғаннан кейінгі 300-ші жылдар шамасы) «Исагоге» деген еңбегінде-ақ кездескен еді). Лессинг бұл ойды өзінің «Адамзат ұрпағын тәрбиелеу» (балалық шақ және ер жету кезеңдерін қоса алғанда) деген еңбегінде пайдалану үшін XIV ғасыр мистиктерінің ілімінен алған еді, ал Ибсен оны өзінің «Император және Галилеянин» деген драмасында терең түсіндіреді (онда сиқыршы Максимнің образы арқылы гностикалық дүние таным тікелей бейнеленеді), бірақ бұл ретте өзінің 1887 жылы Стоктольмде сөйлеген атақты сөзінен бір адым да ілгері кете қойған жоқ. Сірә, мұнда батыс еуропалық өзіндік дара сезімнің әлдебір қажетті — өз атынан тепе-тең қорытынды баланс жасаудың әлдебір қажеттігі жатқан да болар.

Бірақ флоридалық аббаттың (дін қызметкерінің) жасаған әрекеттері Құдайдың жаратқан дүние тәртібінің құпия сырларына мистикалық тұрғыдан көз жіберіп, оның мән-мағынасын айқындап алуға бағытталды. Алайда ол әрекеттер парасатты ақыл-ой тұрғысынан зерделеп қараған бойда-ақ өзінің барлық мән-мағынасынан айырылып, ғылыми ой-пікірдің алғы шарттарына айналып шыға келер еді. Тап осындай бағыт-бағдар барған сайын күшейе түсіп, XVII ғасырдан бастап үстем болды. Бірақ бүкіл дүние жүзілік тарихты түсіндіруде әркімнің өзіне тән сенімді деген саяси, діни немесе әлеуметтік көзқарасына емін-еркін кең жол беруден және, үш фазалық кезенді өзгертуге батылы бармай, оларға бағыт-бағдар сілтеуден асқан неғұрлым тұрақсыз, құбылмалы әдіс жоқ. Ал ол бағыт-бағдар әлгі түсінік берушілердің ұстанған өз позицияларына, қажет болған жағдайда мыңжылдықтарға барып жанасатын ақыл-ойдың абсолютті көлемдегі үстемдігіне, басым көпшіліктің адамгершілік қасиеттері мен бақытына, шаруашылықтың эволюциялық дамуына, оқу-ағарту ісіне, халықтардың бостандығына, бүкіл дүние жүзінде бейбітшілік орнауына, сол сияқты басқа да әртүрлі жағдайларға дәлме-дәл алып барып соқтырады. Сонымен қатар әлгі мыңжылдықтардың бірден-бір қажетті нәрсені түсінбегенін немесе оған қол жеткізе алмағанын дәлелдейді, сондай-ақ олардың бізге қарағанда іс жүзінде басқа бір нәрсені иемденуге ұмтылумен болғанын ескермейді. «Сірә, өмірдегі істің бәрі олардың әлдебір нәтижесі туралы емес, өмірдің тек өзі туралы болар» деген еді Гете. Оның бұл сөзін тарихи түрдің құпия сырларын бағдарлама жасаудың көмегімен шеше аламыз деген ақымақтық арам тер әрекеттердің бәріне де қарсы қоюға әбден болар еді.

Әрбір жеке өнерде және саяси экономия мен философияны қоса қамтығандығы ғылымда тарихшылар істің жайын тап осылай бейнелейді. Бұл жерде біздің назарымызға, ең алдымен, мысырлықтардан (немесе үңгірде өмір сүрген адамдардан) бастап импрессионистерге дейінгі кескіндеменің «өзі», зағип жыршы Гомерден бастап Байрейтке дейінгі сұлу саздың «өзі», бағанды тіреулер қойып салынған үй ғимараттарының тұрғындарынан бастап социализмге дейінгі қоғамдық құрылыстың «өзі» линеарлық өрлеу үстіндегі қалпында ілігеді.

Ал бұл өрлеу әлдебір өзгермейтін бағыт-бағдарға байланысты болып келеді. Оның үстіне, бұл жерде өнер түрлерінің өмір сүруінің мерзімі белгілі бір мөлшерде шектеулі екені, олардың белгілі бір ландшафтпен және белгілі бір тұрпаттағы адаммен байланысты болатын мүмкіндігі ескерілмеген. Осылардың бәрінің жиынтық көрінісі болғандықтан да, әлгі жалпыға бірдей тарих дегеніміз жекелеген құбылыстардың, жекелеген өнер түрлерінің, әртүрлі аталатын және кейбір колөнер шеберлігі техникасының ерекшеліктерінен өзге бір-бірімен ешқандай өзара ортақ ұқсастығы жоқ белгілі бір топтарын жай ғана сырттай қоса салған жинақтау болып табылады.

Әрбір организм туралы біздің білетініміз — оның өмірінің немесе өмірдің кез келген жекелеген көрінісінің даму қарқыны, өзіндік түрі және қаншалықты ұзақ жасайтыны оның қай текке жататынына байланысты қасиеттері арқылы айқындалады. Мың жылдан бері өсіп тұрған еменді мұның өсу кезеңі енді ғана басталып келе жатыр деп ешкім де пайымдай қоймайды. Күн сайын өсіп келе жатқан жұлдыз құртын көре тұрып, енді оның әлі бірнеше жыл бойы өсе беруі мүмкін деп ешкім де ойламайды. Бұл жерде әркім-ақ әлдебір шектеулі шекараның болатынын барынша айқын сезінеді және осы сезімнің өзі ішкі түрдің сезімімен бірдей ұқсас болып келеді. Бірақ дамыған адам тұрпатының тарихына қатысты алып қарағанда, барынша жүгенсіз кеткен әрі қандай да болсын тарихи, олай болса, органикалық болашаққа қарай жасалатын қадамға байланысты органикалық тәжірибені де менсінбей, көзге ілгісі келмейтін оптимизм үстемдік етіп отыр. Сондықтан да әркім-ақ бүгінгі әрбір кездейсоқ жағдайда жоғары дәрежедегі көрнекті линеарлық «одан әрі даму» барысында өз белгісін, өз «ізін» қалдыра алады. Ал ол мұның өзін оның ғылыми тұрғыдан дәлелденгендігінен емес, қайта осылай болуын өзінің қалағандығынан жасайды. Бұл жерде олар шексіз мол мүмкіндіктердің бар екенін — бірақ ешқашан да бірден-бір ақырғы кезеңді емес — алдын ала көреді және қас-қағым сәттегі ондай жағдайлардың әрқайсысынан өмірдің ұзара беретіні туралы құрылымның үлгісін мүлде басқаша барынша аңғалдықпен жасай қояды.

Алайда көбелектер мен орхидея өсімдігінің қай түрінде болса да ешқандай мақсаттың жоқ екені сияқты, «адамзатта» да ешқандай мақсат, ешқандай идея, ешқандай жоспар болмайды. «Адамзат» дегеніміз — зоологиялық ұғым ғана немесе бос сөз ғана. Тарихи түрлер проблемаларының шеңберінен осы бір таңғажайып елесті алып тастаудың өзі-ақ біздің көз алдымызда шын мәніндегі нағыз түрлер байлығының құлпырып пайда бола кетуі үшін әбден жеткілікті. Тірі тіршіліктің осы уақытқа дейін әртүрлі сәнді мода сияқты сөздермен, жүдеу - жадау схемалармен, жеке бастың мүддесін көздейтін «мақсат-мұраттармен» бүркемеленіп келген шексіз мол байлығын барынша толық әрі терең және ұдайы қозғалыс үстіндегі шынайы қалпын көре аламыз. Линеарлық бүкіл дүние жүзілік тарихты оның тау-тау болып үйіліп жатқан деректеріне көз жұма қарау арқылы ғана қолдауға болады. Ал мен оның жабырқаңқы жадау бейнесіне үңілуден гөрі, оны қыруар көп қуатты мәдениеттердің нағыз күшті спектакльдері ретінде тамашалағанды, оның аналық ландшафттың қойнауынан құлпыра гүлденіп шыққан ең алғашқы күш-жігеріне сүйсіне қарағанды ұнатамын. Ол мәдениеттердің қай-қайсысы да өзінің өмір сүруінің барысында осы ландшафтқа ажырамастай тығыз байланысты болады, әрқайсысы өз материалының бетіне белгілі бір адами белгілердің бедерін салады — өзінің жеке түрін, жеке идеясын, жеке құштарлығын, жеке өмірін, ерік-жігерін, сезімдерін, ақырында жеке ажалын бейнелейді. Бұдан неше түрлі бояуларды, жарықтың ақшыл түстерін, қозғалыс түрлерін, яғни бұған ешқандай да рухани көзқарас куә бола алмаған құбылыстарды көруге болады. Әрине, жаңадан гүлденіп, күшейіп келе жатқан да, солғын тартып, тозып бара жатқан да мәдениеттерді, алуан түрлі халықтарды, олардың тілдерін, ақиқат-шындықтарын, құдайлардың түр-түрін, ландшафттарды кездестіре аласыз, жапырағы жайқалған жап-жас, қартайып қурай бастаған емендер мен пинияларды (италиялық қарағайларды), гүлдерді, бұтақтарды және жапырақтарды тамашалауға болады. Бірақ ешқандай да қартайған «адамзатты» таба алмайсыз. Әр мәдениет өзін тыңнан пайда болатын өз мүмкіндіктері арқылы көрсетеді, олар дүниеге жаңадан келеді, пісіп-жетіліп, өркендейді, солғын тартып тозады және ешқашан да қайталанбайды. Өзінін тым терең мән-мағынасына қарай бір-бірінен мүлде ерекшеленетін қыруар көп пластикалар, кескіндеме суреттер, математика мен физика түрлері бар. Олардың әрқайсысының өмір сүру ұзақтығы шектеулі, өзімен-өзі томаға-тұйық өзінше өмір сүреді. Бұл ретте олар өсімдіктердің әр түрінің өзіне тән гүлдері мен жемістері, өзіне тән өсіп, гүлденуі мен солғын тартып, қурауы сияқты өз ерекшеліктеріне ие болады. Ондай мәдениеттер ең жоғары дәрежелі тіршілік иелері ретінде кең даладағы гүлдер сияқты, барынша мақсатсыз өмір сүреді. Олар бейне бір өсімдіктер мен жануарлар ретінде Ньютонның өлі табиғатына емес, қайта Гетенің тірі табиғатына тән болып келеді. Мен бүкіл дүние жүзілік тарихтан мәңгі жүріп жататын жаңа құрылымдар мен қайта құрылымдардың, органикалық түрлердің ғажайып қалыптасуы мен қайта жойылуын көремін. Цехтағы тарихшы бір дәуірден соң бір дәуірдің туындап жататын құбылысынан тынымсыз жұмыртқалап, ұрық шаша беретін таспа құрттың әрекетін көре алады.

Солай бола тұрса да, «Ежелгі дүние - Орта ғасырлар — Жаңа заман» тізбесі ақыр соңында өзінің ықпал ету қабілетін таусып бітеді. Ол ғылыми астар ретінде қаншалықты тығырыққа тірелген тар әрі тайпақ жағдай болса да, бәрібір бірден-бір өзінің философиялық нұсқасын әлі де жоғалтқан жоқ. Біз ол нұсқаны өзіміз қол жеткізген нәтижелерді жүйеге келтіру үшін пайдаландық, ал оның қалған мазмұны үшін біз осы уақытқа дейін бүкіл дүние жүзілік тарих деген атпен реттеп келген нәрсе қарыздар; бірақ әлі де бұл схемада бір-бірімен тұтаса жалғаса алуға қабілетті жүзжылдықтар қатары қала қойған жоқ, әлдеқашан таусылып біткен. Тарихи материалдардың тым шапшаң қарқынмен өсе түсуі, әсіресе белгілі бір тәртіптің шеңберінен шығып кетуі кезінде, бұрынғы көріністің берекесі қаша ыдырап, көзбен шолып болмайтын былыққан, астаң-кестеңі шыққан ретсіз бір нәрсеге айналады. Ақырында мұны көзі көр болып қалмаған әрбір тарихшы біле де, сезе де алады. Сол былыққан дүниенің тұңғиық, тереңіне батып, тұншығып өлуден қорыққанынан ғана өзіне бұрыннан үйреншікті схемаға жата жабысып, одан қайткен күнде де айырылып қалмауға тырысады. «Орта ғасырлар» сөз тіркесін тұңғыш рет 1667 жылы Лейденде профессор Горн қолданып, айналысқа енгізді («Орта ғасырлар» дегеніміз шіркеу өмірі мен ғылымда латын тілі үстем болған аумақтың тарихы. Бонифаций (1294 жылдан бастап Рим папасы болған және папалық теократия үстемдігінің аумағын кеңейту үшін белсене күрес жүргізген діни қайраткер) заманынан көп бұрын Түркістан арқылы Қытайға дейін және Сабу арқылы Абиссинияға дейін таралған шығыс христиан дінінің үстем болған кезеңінің бұл «бүкіл дүние жүзілік тарихқа» қатысы жоқ). Ол бүгін де түрсіз, бірақ ұдайы өсіп кеңейіп келе жатқан, бірақ азды-көпті реттелген өзге екі топқа қандай себеппен болса да қосуға көбінесе келе бермейтін орасан зор келеңсіз массаны қамтиды. Мұның айқын мысалы ретінде жаңа парсы, араб және орыс тарихын күмәнді түсіндіру мен бағалауды айтуға болады. Ендігі жерде, ең алдымен, мына жағдайды одан әрі жасырып, бүркемелей беруге болмайды: дүниенің әлгі жалған тарихы алғашқыда нақты іс жүзінде Жерорта теңізі бассейнінің Шығыс аймағымен шектелді, ал содан кейініректе, халықтардың қоныс аударуынан бастап, яғни біздің өзіміз үшін ғана маңызы зор, сондықтан да мейлінше күшті асыра бағаланған, таза еуропалық қана маңызы бар және араб мәдениетіне ендігі жерде бейне бір ешқандай қатысы жоқ оқиғалар сияқты болып шыға келді, сондай-ақ кенеттен сахнасын ауыстырып, Батыс Еуропаның орталық бөлігіне көшірді. Гегель өзіне тән бүкіл аңғалдығымен оның өзі жасаған тарих жүйесіне жарамсыз халықтардың бәрін де көзге ілмей, елеусіз қалдыратынын мәлімдеді. Бірақ мұның өзі бірде-бір тарихшы өзінін алдына қойған мақсатына онсыз жете алмайтын әдістемелік алғышарттарды адал мойындау ғана еді. Ол арқылы тарих жөніндегі барлық еңбектердің орналасу жүйесін тексеріп шығуға болады. Қазір бұл мәселе шын мәнінде ғылыми әдептілік саласына жатады — тарихи дамудың факторларының қай түрлерін елеулі түрдегі байсалдылықпен есепке алуға болатынын не болмайтынын көрсетеді. Ранке мұның ең жақсы мысалы болып табылады.

8

Қазіргі кезде біз жер шарының бөліктері бойынша ойлаймыз. Мұны осы күнге дейін меңгере алмай жүргендер философтар мен тарихшылар ғана. Әмбебаптық мән-маңызы бар деп тануды талап ететін, бірақ батыс еуропалық адамның рухани ахуалының көкжиегінен әрі аса алмайтын ұғымдар мен перспективалардың біз үшін қандай маңызы бар?

Осыған байланысты өзіміздің ең жақсы, үздік кітаптарымызға көз жүгіртіп көрейік. Платон адамзат туралы сөз еткенде оның көз алдында варварлар (тағы тайпалар) емес, қайта оларға қарама-қарсы эллиндер ғана тұрады. Мұның өзі ежелгі антикалық ескі өмірдің тарихқа жат стиліне және ойлау қабілетіне толық сай келеді, сондай-ақ осындай алғы шартты ескере отырып, гректер үшін бірден-бір дұрыс әрі мән-мағынасы мол болып табылатын қорытындылар жасауға алып барып соқтырады. Ал Кант, айталық, этикалық мақсат-мұраттар жөнінде философиялық толғауларға берілген кезде барлық тұрпаттағы адамдар мен замандар үшін белгілеген өз қағидаларының мән-мағынасының дұрыстығын қорғайды. Оның мұны ашық айтатын себебі — өзіне де, оқырмандарына да өзінен-өзі түсінікті ақиқат жағдай деп білетіндігінде ғана. Ол өзінің эстетикалық көзқарасында Фидий өнерінің немесе Рембрандт өнерінің принципін емес, жалпы алғандағы өнер принципін тұжырымдайды. Алайда ойлаудың қажетті түрлерін анықтап айтуға келгенде мұның өзі батыстық ойлаудың қажетті түрі болып шығады. Аристотельдің өзіне бір рет қарағанның және оның жасаған елеулі өзгеше маңызы бар қорытынды нәтижелерін бір рет шолып шыққанның өзі де бұл жерде айқындығы тіпті де кем емес, бірақ басқаша қалыптасқан ақыл-ойдың өзіндік рефлексін көрсетуі тиіс. Орыстың ойлау қабілетіне батыс еуропалық ойлау қабілетінің категориялары қандай жат болса, мұның соңғысына қытайлардың немесе гректердің ойлау қабілетінің категориялары да тап сондай жат. Ежелгі антикалық алғашқы етістіктердің мән-мағынасын шын мәнінде дұрыс және толық түсіну біз үшін қаншалықты мүмкін емес болса, орыстар мен үнділіктерді түсіну де соншалықты қиын, ал ақыл-парасат тұрғысынан мүлде басқаша қалыптасқан қазіргі қытайлар мен арабтар үшін Бэконнан Кантқа дейінгі философия қаншалықты жай ғана күлкілі нәрсе саналатыны сияқты (Дарвинизмнің негізгі идеясы нағыз орыс үшін соншалықты оғаш сандырақ көрінсе, Коперник жүйесінің негізгі идеясы нағыз арабқа да тап солай көрінген болатын).

Батыстық ойшылға жетіспейтіні және оған тап осылай жетіспеуі тиіс нәрсенің өзі де, міне, осы болатын: атап айтқанда, бірден-бір жалғыз, және тек қана жалғыз, өмір сүрудің көрінісі солардың тап өзі болып табылатын өз қорытындыларының салыстырмалы тарихи сипатына бойлап еніп, көре білуі; олардың мән-мағынасының қажетті шекараларын айырып біле алуы; оның «талассыз айқын ақиқаттары» мен «қол жеткен мәңгілік табыстарының» оның тек өзі үшін ғана шынайы ақиқат екеніне, сондай-ақ оның дүниені өз шеңберінде қабылдауы аясында ғана мәңгілік екеніне кәміл сенімде болуы. Ал оның ендігі борышы тап сол ақиқаттардың соңынан адамның өзге мәдениеттерді тап сондай берік сенімділікпен көрсете алатын ақиқаттарды іздестіруінде болып табылады. Мұның өзі болашақтағы кез келген философияның толық болуы үшін қажет. Мұның өзі тарихтың түрлерінің, тірі тіршілік дүниесінің тілін түсіну де болып табылады. Бұл жерде ешқандай да тұрақты және жалпыға бірдей ортақ нәрсе жоқ. Бұдан былай жалпы алғандағы ойлану түрлері туралы, жалпы алғандағы қасіреттің принципі туралы, жалпы алғандағы мемлекеттің міндеті туралы сөз етпей-ақ қойғанның өзі дұрыс. Жалпы міндеттілік дегеніміз барлық уақытта да адамның өзінің өзгелерге деген жалған ой қорытындысы болып келді.

Біз Шопенгауэрден бастап осы заманғы батыс еуропалық ойшылдардың айтқандарына назар аударатын болсақ, онда дүниенің көрінісі әлдеқайда бұлдыр, әлдеқайда күмәнді бола түсер еді: философиялық толғаныстардың салмақ түсер орталығы дерексіз жүйеден нақты практикалық - этикалық салаға ауысар еді, сондай-ақ таным проблемасының орнына өмір сүру проблемасы (өмір сүруге, өкімет билігіне, іс-әрекет жасауға деген құштарлық) пайда болар еді. Бұл жерде Канттағы сияқты қиялдағы ең жақсы дерексіз «адам» емес, оның есесіне алғашқы қауымның немесе мәдениеттің жер бетіндегі белгілі тарихи кезеңінде тұрып, өмір сүрген белгілі бір халықтың құрамына жататын өкілі тіршілік иесі ретіндегі нағыз адамның өзі қарастырылып отыр, ал ең жоғары ұғымдар құрылымы дегеніміз әлі де «Ежелгі дүние — Орта ғасырлар — Жаңа заман» схемасы және оның белгілі бір шектеулі шеңберіне байланысты жағдайы бойынша анықталады деген пайымдау да мән-мағынадан жұрдай жай ғана нәрсе сияқты болып көрінеді. Бірақ, амал қанша, жағдай солай болып қалып отыр.

Енді Ницшенің тарихи көкжиек деген қағидасын қарастырып көрейік. Оның батыс өркениетінің мән-мағынасына терең тамыр жайған және оған талдау жасауда шынында да шешуші деп атқаратын декаданс (мәдениеттің құлдырап, күйреуі), нигилизм (ешнәрсенің дұрыстығын мойындамау), құндылық атаулының барлығын да қайта бағалау, өкімет билігіне деген құштарлық ұғымдары дегеніміз не және олардың негізінде не жатыр? Олардың негізінде римдіктер мен гректер, Ренессанс пен еуропалық қазіргі заман, оның басқа бір жақтан (түсініксіз) үнді философиясына қас-қағым сәттік асығыс көзқарасын қоса алғандағы жағдай, қысқасы, «Ежелгі дүние — Орта ғасырлар — Жаңа заман» жатыр. Ол, Ницше, бұл айтылған шекараларды ешқашан аттап өткен жоқ. Сол сияқты ол шекараларды оның өзінен басқа замандас ойшылдары да аттап өткен емес.

Алайда оның Конфуций заманындағы жоғары дәрежелі өркениетті қытайлықтардың немесе осы заманғы әлдебір американдықтың ішкі өміріне деген дионистік ұғымы қандай жағдайда болып табылады? Өзін бәрінен де жоғары қоятын адам дегеніміз ислам әлемі үшін нені білдіреді? Немесе «табиғат» және «рух», «пұтқа табыну» және «христиандық», «ежелгі антикалық» және «осы заманғы» деген ұғымдар индустың және орыстың жан дүниесінің құмарлығын білдіретін күтпеген құбылыстары үшін түр түзе алатын антитезалар (қарама-қарсылықтар) ретінде нені білдіруі тиіс? Батыстың идеялық әлемін әлдебір жат және тым алшақ жатқан нәрсе ретінде өзінің адамгершілік жан дүниесінің терең түкпірінен жарып шыққан шын ниетімен кеудесінен кері итерумен болған Толстойды «Орта ғасырлармен», Дантемен, Лютермен жақындастыра алатын, немесе әлдебір жапондықты Парсифальмен және Заратуштрамен, әлдебір индусты Софоклмен жақындастыра алатын қандай ортақ мұраттар бар? Ал Шопенгауэрдің, Конттын, Фейербахтың, Геббельдің, Стринбергтің идеялар әлемін әлдеқайда кең деп айта аламыз ба? Бұлардың тұтас алғандағы психологиясы дүние жүзілік мән-мағынасы болатын түрлердің бәріне бірдей қарама-қарсы шығып, таза батыстық мағынадағы шеңбермен қоршалып, бекітіп тасталған емес пе? Ибсеннің әйел проблемасы туралы қалдыратын әсері, бүкіл «адамзаттың» назарын өзіне аудармақ болған әрекеттері кісінің күлкісін келтіреді. Ол үшін атақты кейіпкер Нораның, яғни үлкен қалада туып-өскен солтүстік – батыс еуропалық әйелдің ой-өрісі шамамен 2000-нан 6000 марка мөлшеріндегі пәтерақыға және протестанттық рухта алған тәрбиесіне сәйкес келетін әйелдің орнына сахнаға Цезарьдің әйелін, мадам де Севиньені, әлдебір жапон әйелін немесе Тирольдік шаруа әйелді шығарудың өзі әбден жеткілікті емес пе? Бірақ Ибсеннің өзі кешегі және бүгінгі орта тап өкілінің ой-өрісімен шектелген жан еді. Оның шығармаларындағы шиеленісті тартыстар, жан дүниесін айқындайтын алғышарттар 1850 жылдардың шамасына тән, олардың 1950 жылдан кейін маңызын сақтап қалуы екіталай. Өйткені еуропалық емес халықтар мекендейтін қалаларды қоспағанның өзінде, халықтың жоғары дәрежелі ақсүйек топтары үшін де, төменгі қарапайым қатардағы топтары үшін де оларға тән ортақ шиеленісті тартыстар бола алмайды.

Міне, мұның бәрі де эпизодтық немесе жергілікті ғана, тіпті көп жағдайда батыс еуропалық тұрпаттағы үлкен қалалардың өткінші зиялылығымен шектелген, дүние жүзілік тарихи және «мәңгілік» маңызы бәрінен де кемірек құндылықтар болып табылады. Сондай-ақ олар Ибсен мен Ницшенің замандас ұрпақтары үшін әлі де болса елеулі мән-мағынаға ие болып қалып отырған күннің өзінде оларға осы заманғы мүдделер шеңберінен тыс жатқан факторларды бағындыру, жете бағаламау немесе жете назар аудармау «бүкіл дүние жүзілік тарих» деген сөздің мән-мағынасын жете түсінбеудің тап өзі болып табылар еді. Бұл жерде ол мән-мағынаның тіпті де іріктеп алынған емес, қайта жаппай қолданылатын маңызы болуы шарт. Алайда орын алып отырған жағдай, оның үстіне, әдеттегіден тыс жоғары дәрежедегі жағдай тап осындай болып отыр. Кеңістіктің, уақыттың, қозғалыстың, санның, ерік-жігердің, некенің, меншіктің, қасіретті жағдайлардың, ғылымның проблемалары туралы Батыста осы уақытқа дейін айтылып және зердеден өткізіліп келген нәрселердің бәрі де тар шеңберлі әрі күмәнді болып қалды. Өйткені адамдар берілетін сұрақтардың саны оларға қайтарылатын жауаптардың санын айқындайтынын, кез келген философиялық сұрақтың оған күні бұрын көзделген жауап алуды ұнататын құпия сыры бар екенін, әрбір дәуірдің ең маңызды ұлы мәселелерін шешуге өткінші нәрсенің мән-мағынасында қол жеткізуге болмайтынын, олай болса, тарихи тұрғыдан алдын ала келісіп алынатын шешімдердің бір тобына жол ашып, мүмкіндік берілуі тиіс екенін, ал олардың жалпы шолуы барлық құндылықтардың белгісін қоспай, алып тастағандағы жағдайда ғана ең соңғы құпиялардың сырын ашуға болатынын ой елегінен зерделей отырып өткізудің орнына барлық уақытта да мәселенің бірден-бір әрі түпкілікті шешімін тез таба қоюға ұмтылып келді. Адамдардың нағыз білгірі үшін барынша дұрыс немесе мейлінше жалған көзқарас атаулының болуы мүмкін емес. Уақыт неке проблемасы сияқты тым күрделі, аса ауыр проблемаларға келгенде адамның тек өзінің ғана тәжірибесіне, ішкі жан дүниесінің үніне, ақыл-парасатына, өзінен бұрынғы өткен ұрпақтар мен қазіргі замандастарының пікіріне құлақ асып, көңіл бөлуі әлі де жеткіліксіз. Мұндай жолмен сұрақ қоюшының өзі мен оның уақыты үшін не нәрсенің шын мәніндегі ақиқат екенін ғана білуге болады. Бірақ мәселе тек мұнымен ғана бітпейді. Өзге мәдениеттердің ерекше ғажайып тәжірибесі мүлде басқаша тілде сөйлейді. Өйткені өзге адамдар үшін өзге ақиқаттардың болатыны белгілі. Ал нағыз ойшыл адам үшін ақиқат атаулының бәрі де бірдей күшке ие немесе олардың бірде-біреуінің де ешқандай күші жоқ...

Екінші тарау

ДҮНИЕ ЖҮЗІЛІК ТАРИХТЫҢ ПРОБЛЕМАСЫ

1. Физиогномика және жүйеге түсіру

Енді ақыр аяғында барынша батыл қадам жасауға және бұдан былайғы жерде тарихтың нағыз көрінісінің нобайын жасауға болады.Тарихтың бұл көрінісі бұдан былай оны бақылаушының өз заманындағы әлдебір алатын орнына және оның белгілі бір мәдениеттің мүдделі мүшесі ретіндегі сапасы мен жағдайына тәуелді болмауы тиіс, яғни сол мәдениеттің діни, ақыл-парасат, саяси және әлеуметтік бағыт-бағдарлары оны тарихи материалдарды уақыт пен кеңістің тұрғысынан алғандағы әлдебір даму перспективасына орай орналастыруға еліктіре қызықтырып әкетпеуі, сондай-ақ соның салдарынан қандай да болсын бір оқиғаға қалай болса солай, емін-еркін, атүсті жасалған және оған ішкі жағынан алғандағы мүлде жат түрді таңа салуға жол бермеуі тиіс.

Белгілі бір пәнге дейінгі қашықтық — бұл жерде күні бүгінге дейін жетпей келген тап осы нәрсе. Табиғатқа қатысты алғанда ол қашықтықты анықтауға әлдеқашан қол жеткен еді. Рас, оған қол жеткізу соңғы жағдайда әлдеқайда жеңіл болып шықты. Физик өз дүниесінің механикалық - себепті бейнесін өзінен-өзі айқын көрініп тұрғандай етіп, оп-оңай жасай алады, бұл жерде оған өзінің ешқандай қатысы жоқ сияқты әсер қалдырады.

Алайда тарихтың түрлеріне қатысты дүниеге келгенде тап сондай жағдайдың орын алуы әбден мүмкін. Бірақ біз күні бүгінге дейін бұл жағдайды білмей келдік. Қазіргі заман тарихшылары өздерінің дүниеге объективті түрде қарайтынын мақтаныш етеді. Бірақ олардың тап осындай әрекеті бұрыннан қалыптасқан ескі ұғымдарды ой елегінен соншалықты аз мөлшерде қайта өткізетінін көрсетеді. Сондықтан да осы уақытқа дейін мәселені шын мәніндегі фаустық стильде тарихи тұрғыдан қарастырудың жалпы алғанда мүлде болмағанын айтуға тура келеді және мұның өзі әйтеуір бір кезде міндетті түрде айтылады да. Ал мәселені тап осы тұрғыдан қарастырудың, яғни дүние жүзілік тарихтың жалпы көрінісінде қазіргі кездің өзін де қашықтықты қоса қамти алатындай қабілетінің болуы тиіс. Адамзаттың сансыз көп ұрпағының тек біреуі ғана болып табылатын қазіргі кездің өзі де әлдебір шексіз алыстағы әрі мүлде жат нәрсе, әлдебір белгісіз кезең ретінде көрінуі мүмкін. Ал оның қандай мән-мағынаға ие болатыны басқа нәрселердің аясында, практикалық нақты өмір талап ететініндей, әлдебір мақсат-мұраттардың ауқымын бұрмаламай тұрып, ол өзінен-өзі белгілі бір жүйеге жатқызылмайынша, өз ынта-ықыласы, қамқорлық сезімі және жеке алғанда іске іштей белсене араласуы болмайынша, ешқандай да ондай қабілет ерекшеленіп көріне алмайды. Олай болса, Ницшенің сөзімен айтқанда, жан түршіктірерліктей соншалықты алыстағы «адамның» бүкіл ерекшеліктеріне қатысты барлық деректерді түгел шолып шығуға, мәдениеттің, соның ішінде қазіргі мәдениеттің де тұрғысынан, бейне бір көкжиектен көрініп тұрған тау сілемдерінің бірқатар биік шоқырларын көз жүгірте шолып шығуға мүмкіндік беретіндей қашықтық қабілетіне де ие бола алмайды.

Бұл жерде Коперниктің іс-әрекетіне ұқсас екінші бір іс-әрекет жасауға, яғни шетсіз-шексіз кеңістікке қатысты көрер көзге ғана жарамды елестетуден алдын ала арылу қажет болған еді. Ал мұндай іс-әрекетті батыстық рух табиғатқа қатысты әлдеқашан жасап қойған еді. Рас, бұл рух ол кезде дүниенің птолемейлік жүйесінен бүгінгі тандағы орын алып, бірден-бір мән-мағынаға ие болып отырған жүйеге көшкен болатын. Бақылаушының әлде бір жеке планетадағы орналасқан жерінің түрін кездейсоқ айқындай салу соның арасында біржола жойылған-ды.

Бүкіл дүние жүзілік тарих «Жаңа заман» деп аталатын кездейсоқ бақылау позициясын тап солай жоққа шығаруға әбден қабілетті ғана емес, сонымен қатар тап солай етуге мұқтаж да. XIX ғасыр бізге Христостың (Иса пайғамбардың) туғанына дейінгі тап осындай ғасырмен салыстырғанда неғұрлым шексіз бай әрі маңызды сияқты болып көрінеді. Бірақ бізге аспандағы Ай да Юпитер мен Сатрунға қарағанда үлкен сияқты болып көрінеді. Бұл ретте физик салыстырмалы қашықтық туралы ескі түсініктен әлдеқашан арылғанымен тарихшы әлі сол түсінікте қалып отыр. Біз гректердің мәдениетін ежелгі мәдениет деп өзіміздің Жаңа заманымызға қатысты ғана айта аламыз. Ал ол мәдениет Гомерге дейін мың жыл бұрын өмір сүрген ұлы Тутомиз патшалығы кезінде өмір сүрген, тарихи дамудың сол замандағы ең биік шында болған сезімтал мысырлықтар үшін грек мәдениеті ежелгі мәдениет атала қойды ма екен? Батыс Еуропа аумағында 1500-1800 жылдар аралығында кеңінен орын алған оқиғалар біз үшін «бүкіл» дүние жүзілік тарихтың аса маңызды үштен бір бөлігін толтырып тұрған сияқты. Қытай тарихының соңғы 4000 жылына көз жіберген және бұл туралы өзінің пікірлерін айтқан қытай тарихшысы үшін ол тап әлгі тұрғыдан алып қарағанда өте қысқа әрі мән-мағынасы да аз эпизод сияқты ғана болып көрінеді. Мұның өзі Хань династиясы кезіндегі (Христостын туғанына дейінгі 206 жылдан Христостың өлгенінен кейінгі 220 жылға дейін) жүзжылдықтар сияқты, оның өзінің «бүкіл дүние жүзілік тарихындағы» сияқты, соншалықты салмақты әрі маңызды дәуірін құрай алмайды.

Сонымен, тарихты бақылаушыны оның жеке басынын тозығы жеткен ескі көзқарасынан арылту қажет, өйткені ондай бақылаушы тарихты өткен заманның әлдебір фрагменттік үзіндісінің тарихына айналдырып жібере алады. Оның мақсаты Батыс Еуропада орнаған кездейсоқ – осы заманғы нәрсеге, ал қол жеткен, сондай-ақ қол жеткізуге болатын кепілді белгілерді қас-қағым сәттік қана мән-мағынасы бар мақсат-мұраттар мен мүдделерге айналдыру болып табылады. Бұдан былайғы баяндауымыздың көздейтін мақсаты осыған барып саятын болады.

2

Табиғат және тарих: әр адам үшін өзін шын мәніндегі қоршаған ортаны дүниенің біртұтас көрінісі етіп ретке келтіруінің бір-біріне қарама-қарсы тұрпатын екі түрлі нағыз қажетті мүмкіндігі, міне, осындай. Нағыз өмір шындығы дегеніміз табиғат болып шығады. Өйткені ол қалыптасудың қандай да болса түрін қалыптасып біткен нәрсе ретінде қамтиды; ал егер қалыптасып біткен нәрсе дегеніміз қалыптасу үдерісіне бағынатын болса, онда оның тарих болғаны. Нағыз өмір шындығы өзін-өзі «еске түсірілген» гештальт арқылы сырттай пайымдай алады — Платонның, Рембрандтың, Гетенің, Бетховеннің жан дүниесі осылай пайда болады, сондай-ақ өзінің түйсіну - сезінуі құрамын сын тұрғысынан қайтадан зерделеу арқылы пайымдай алады — Парменид пен Декарттың, Кант пен Ньютонның жан дүниесі. міне, осындай. Сөздің дәл мағынасында алғанда танып - білу дегеніміз бастан кешіріп сезіну әрекеті болып табылады, ал оның ең соңғы түпкілікті нәтижесі «табиғат» деп аталады. Танып-білу мен табиғаттың мағыналары бір-біріне өте ұқсас әрі тең келеді. Танып-білген нәрсенің барлығы да математикалық сандардың символы арқылы және мәңгі дұрыс заңды белгіленген құбылысқа тепе-тең. Сондықтан да табиғат дегеніміз — заңды белгіленген қажеттіліктің жиынтығы. Табиғаттың заңдары ғана өмір сүреді. Өзінің қабілетінің бейімділігін толық түсініп зерделеген бірде-бір физик бұл шекарадан аттап өтуді ойына да алмайды. Оның міндеті табиғат көрінісінің корпусын, соның көрінісінде сыры ашылуға тиісті, оның үстіне, табиғаттың көрінісін түп-түгел бейнелейтін барлық заңдардың ретке келтірілген жүйесін анықтауда болып табылады.

Екінші жағынан алып қарағанда, сырттай пайымдау — мен бұл жерде Гетенің сөзін еске сала кетейін: «Сырттай пайымдауды сырттай көзбен көруден барынша айыра білу қажет» — бастан кешіру әрекеті өмір сүру үдерісінің барысында жүзеге асырылатын тарихтың тап өзі болып шығады. Бастан кешірілген нәрсе болып өткен оқиға (Geschehenes), тарих (Geschichte) болып саналады.

Болып өткен оқиғаның қай-қайсысы да тек бір-ақ рет болады және ешқашан қайталанбайды. Оған белгілі бағыттың («уақыттың»), қайталанбаудың белгісі тән болып келеді. Болып өткен оқиға содан бастап-ақ қалыптасудың жанды үдерісіне бейне бір қатып-семіп қалған қарама-қарсылық ретінде бой көрсетеді, және сөз жоқ, өткен үлесіне айналады. осыдан келіп туындайтын сезім дүние жүзілік үрей, қорқыныш болып табылады. Алайда танып - білінген нәрсенің бәрі де — уақыттан тыс құбылыс. Ол өткендегі құбылыс та, болашақтағы құбылыс та бола алмайды, бірақ тап-таза «қолда бар нәрсе» ретінде өмір сүре береді. Олай болса, ұзақ мерзімді мән-мағынаға ие болады. Ал мұның өзі табиғат заңдарының ішкі құрылымына тән болып келеді. Заңды әрі толық аяқталған нәрсе — тарихқа қарама-қарсы нәрсе. Ол ешқандай кездейсоқтыққа жол бермейді. Табиғат заңдары дегеніміз ешқандай ерекше жағдайларға жол бермейтін, яғни органикалық емес қажеттілік болып табылады. Міне, осыдан келіп, болып өткен құбылыстарды сандар арқылы ретке келтірген математиканың неге барлық уақытта бірдей заңдар мен себептіліктерге, тек қана салаларға ғана негізделетіні өзінен-өзі айқындала түседі.

Қалыптасу үдерісі «сандардан жұрдай». Тек жансыз нәрселерді ғана, сондай-ақ жанды бастауына көңіл бөлмеген жағдайда ғана жанды нәрсені де — санауға, өлшеуге, бөлшектеуге болады. Бұл тұрғыдан алғанда, таза қалыптасудың ұшы-қиыры, шегі жоқ. Өйткені ол себептер мен салдарлар, заңдар мен шаралар саласының арғы жағына орналасқан. Бірде-бір терең әрі шын мәніндегі тарихи зерттеу себепті заңдылықтың шегіне жете алмайды; бұдан басқаша жағдайда ол өзінің мән-мағынасына ие бола алмас еді.

Бұл екі арада ескеретін нәрсе: сырттай пайымдалатын тарих таза қалыптасудың өзі болып табылмайды; ол — дүниенің әлдебір көрінісі, бақылаушының сергек сезімі арқылы нұр шашатын, қалыптасу үдерісінің қалыптасып болған нәрседен үстем болатын ерекше түрі. Одан ғылыми мән-мағына түріндегі әлдебір нәрсені сарқып алу мүмкіндігі оның өзіндегі қалыптасып болған, сондықтан да белгілі бір ақауы бар нәрседен ғана табылады. Ақауы бар сол нәрсе неғұрлым мазмұнды болса, ол солғұрлым механикалық, солғұрлым ақыл-парасатқа сай, солғұрлым себепті сияқты болып көрінеді. Тіпті Гётенің «тірі табиғатының» өзі де, дүниенің мүлде математикалық емес көрінісінің өзі де, өзінің бойында өлі әрі қатып-семіп қалған ақаулы нәрсені сақтайтыны соншалық, ол оның бастапқы жоспарының шет жағын ғана ғылыми тұрғыдан баяндап бере алады. Егер атап көрсетілген ақаулы нәрсенің саны барынша кемитін және дүниенің көрінісі таза қалыптасу үдерісімен түгелдей дерлік теңестіріліп болса, онда сырттай пайымдау дегеніміз бастан кешіруге айналады да, баяндаудың көркем тәсілдеріне ғана жол беретін болады. Данте өзінің рухани назарына дүние атаулының тағдыры ретінде елестеген нәрсені ғылыми тәсілмен көрсетіп бере алмаған болса, Гете де тап сол сияқты, Фаустың алғашқы жазылуының нобайларын жасау кезіндегі ерекше жоғары шапшаң шабытты да ғылыми тұрғыдан дәлелдеп, көрсетіп бере алмаған болар еді, тап осындай жағдайды Плотин мен Джордано Бруно да бастарынан кешірді, бұларға ойша елес берген нәрселердің бәрінің де зерттеу нәтижелерімен үш қайнаса сорпасы қосылмады. Тарихтың ішкі түрі туралы айтыс-тартыстың аса маңызды себебі, міне, тап осы жерде жатыр. Өйткені әрбір бақылаушы өзінің хал-қадарынша тұтас бір ғана заттан, бір ғана нақты материалдан өзінше бөлек әртүрлі әсер алады, ол әсерлерді нақты түйсік арқылы сезінуге немесе басқа біреуге беру мүмкіндігі жоқ, өйткені ол бақылаушының өз пайымдауының ғана негізінде жатады және оған тән түр-түсін көрсетеді. Екі адамның сырттай пайымдауындағы болып өткен нәрсенің қаншалықты байқалатын дәрежесі барлық уақытта да әртүрлі болады. Осының өзі-ақ олардың өз алдарындағы міндеттері мен қолданатын тәсілдері жағынан бір-бірімен ешқашан қосылуының сәті түспейтінін толық түсіну үшін әбден жеткілікті. Әркім өзінен басқаны оның ақыл-парасатпен айқын ойлау қабілеті жеткіліксіз деп айыптайды, ал тап осындай кінә тағылған нәрсенің бәрі де біздің түсінігімізден әлдеқалай жоғары және ол тіпті ақаулы нәрсе болып табылмайды, қайта өзгеше құрылымнын болмауы мүмкін емес екендігін ғана көрсетеді, жаратылыс танудың кез келген түріне қатысты да тап осылай деуге болады.

Алайда мұндай жағдайда бір нәрсені берік есте ұстаған жөн: тарихты ғылыми тұрғыдан баяндау ниеті, сайып келгенде, өз бойында әрқашан әлдебір қарама-қайшылыққа ие. Нағыз ғылым «ақиқат» және «жалған» деген ұғымдар өзінің күшін сақтап қала алатын нүктеге дейін созылады. Мысалы, математика туралы. Олай болса, материалдарды жинау, реттеу және іріктеу жөніндегі ғылымға дейінгі тарихи іс-шаралар туралы да тап осылай деуге болады. Осыдан келіп, серпіліп шығатын шын мәніндегі тарихи көзқарас мән-мағыналар әлеміне тән болады, ал ондағы өлшем үшін «ақиқат» және «жалған» деген сөздер емес, қайта «үстірт» және «терең» деген сөздер қолданылып, тиісінше қызмет етеді. Нағыз физик терең емес, «тапқыр» ғана. Ол жұмыс болжамдарының саласынан қол үзіп, ең соңғы заттарға жеткенде ғана терең бола алады. Бірақ бұл кезде ол метафизик те болып шыға келеді.

Екінші жағынан алып қарағанда, сандар мен дәлме-дәл нақты ғылым үстемдік ететін жердегі Гёте «тірі табиғат» деп атаған нәрсе таза қалыптасу мен өзін-өзі жасауды тікелей сыртынан пайымдаудан өзге ешнәрсе де емес. Олай болса, мұнда айқын белгілі болған мәселенің мәні тарих дей аламыз. Оның әлемі, ең алдымен, ағза, яғни тіршілік иесі болды. Сондықтан да оның қолға алған зерттеу жұмыстарына сырттай қарағанда тіпті физикалық пәннің белгілері тән бола тұрса да, ол өзінің алдына ешқандай сандарды да, ешқандай заңдарды да, ешқандай формула түріндегі қорытындыланған себептілікті де, жалпы алғанда, ешқандай ыдыратуды да мақсат етіп қоймайды, керісінше, ол жұмыстар ең жоғары дәрежелі мән-мағынасы бар морфология болып табылады. Сөйтіп, ол кез келген себептілікті құрастырудың өзіндік ерекшелігі бар батыстық (мүлде ежелгі антикалық емес) құралын, атап айтқанда, болған - болмағанынан келіп-кетер ешқандай зияны жоқ тәжірибені есептеп өлшеудің құралын қолданудан кашқақтайды. Оның жер беті үстіндегі бақылаулары әрқашан геология болды, ал өзі әлде бір өлі нәрсе туралы ғылым деп санаған минералогияны бірде-бір рет назарына алған емес.

Тағы да қайталап айтуды қажет ететін нәрсе мынау: дүниені дұрыс қабылдап ұғынудың екі тәсілінің арасында ешқандай да дәлме-дәл шекара жоқ. Қалыптасу үдерісі мен қалыптасып біткен нәрселер бір-біріне қаншалықты дәрежеде қарама-қайшылықта болса, олардың екеуінің де түсіну әрекетінің әрқайсысында тап соншалықты дәрежеде болатыны ешқандай күдік келтірмеуі тиіс. Қалыптасу үдерісі мен оның аяқталуының екеуін де қатарынан сырттай пайымдаған адам ғана тарихты шын мәнінде басымнан кешірдім деп айта алады, ал табиғатты қалыптасып болған әрі аяқталған үдеріс ретінде ыдыратқан адам ғана танып біле алады.

Әр адамның бойында, әр мәдениетте, мәдениеттің әрбір сатысында о бастан қалыптасқан бейімділік, о бастан бар ыңғайлылық және дүниені танудың мақсат-мұраты ретіндегі екі түрдің біреуіне алдын ала арналғандықтан артық санау сияқты қабілет болады. Батыс адамы тарихи жоғары дәрежеге бейімделген, ол мұның өзі ежелгі антикалық адамға әлдеқайда кем мөлшерде тән болатын (жүйелі түрдегі батыл бейімділіктің айқын көрінісі ретіндегі тарихқа қарама-қарсы шығуды тарихи емес нәрседен мейлінше мұқият айыра білу қажет. «Ерік-жігер және түсініктер әлемі» деген шығарманың 4-кітабының басталуы (§53) тарихқа қарама-қарсы тұрғыдан ойлайтын адамға, яғни өз бойында нақты өмір сүретін тарихи факторды теориялық түсінік тұрғысынан ойлау салдарынан басып тастайтын, ондай факторы жоқ және оны түсінбейтін тарихи емес эллиндік мінезі бар адамға қарама-қарсы лақтырып жіберетін жандарға тән сипатқа сәйкес келеді). Біз қандай да болсын нәрсені оның өткені мен болашағы тұрғысынан бастан-аяқ қарастырамыз, ал ежелгі антикалық тәсіл өмір сүреді деп тек қана бір орындағы нүктелік қазіргіні ғана мойындайды. Одан басқа нәрсенің бәрі де аңыз-ертегілер ғана деп саналады. Біздің Палестриннен Вагнерге дейінгі саз өнеріміздің әрбір ырғағында бізге белгілі болған қалыптасудың әлдебір символы да бар, ал гректерге олардың әрбір мүсіндік ескерткішінде қас-қағым сәттік тап-таза қазіргі бейнесі де бар сияқты сезіледі. Дененің ырғағы бөлшектердің бір мезгілдегі ара қатынасын білдірсе, Фуганың ырғағы — уақыттың өтіп жатқанын аңғартады.

3

Қандай да болсын дүниенің қалыптасып, пайда болуының негізгі екі элементі ретіндегі гештальт пен заңның принциптері біздің көз алдымызда тап осылай айқындалады. Дүниенің әлдебір көрінісінде табиғаттың сипаты неғұрлым айқын да батыл бейнеленген болса, ондағы заң мен сан да солғұрлым шектеусіз әрекет етеді. Дүниені әлдебір мәңгі қалыптасу үстіндегі нәрсенің бейнесінде тап-таза қалпында сырттай пайымдауға келетін болса, оның толық қамтылмайтын қалыптасуы салдардан солғұрлым жатырқап безінуі байқалады. «Гештальт дегеніміз — әлдебір қозғалыс, қалыптасу және өткінші нәрсе. Гештальт туралы ілім — өзгерістер айналымы туралы ілім. Метаморфоза туралы ілім табиғаттың неше түрлі құбылыстарының сырын ашатын кілт болып табылады» — Гётеден мұра болып қалған жазбалардың бірінде тап осылай айтылған. Гётенің тіршілік иесінің тікелей өзіне әсер етуіне мүмкіндік беретін атышулы «дәлме-дәл сезім қиялы» тәсілдері («Құдай берген қарапайым қалпын біздің бұзуымызға да, кемсітуімізге де болмайтын бастапқы феномендер бар» (Гёте)) мен осы заманғы физиканың дәлме-дәл әрі қырып-жоятын әрекеттерінің бір айырмашылығы, міне, осында жатыр. Көзімізге ұдайы шалынып тұратын өзге бір элементтің қалдығы жаратылыс танудың қатаң құбылыстарында болмай қоймайтын теориялар мен болжамдар түрінде, ал тарихи зерттеу саласында хронология түрінде көрінеді. Ол теориялар мен болжамдардың айқын көрінетін мазмұны қатып-семіп қалған сандық және заңдық нәрселердің барлығында толықтыра түседі. Хронология қалыптасу үдерісіне мүлде жат және солай бола тұрса да жаратылысы бөтен зат, әлдебір сандық кесте ретінде қабылданады. Сөйтіп, даталар мен статистиканы математикаға мүлде қатысы жоқ болса да, тарихи гештальттар дүниесін бейне бір құрылыс ағаштары сияқты қоршап, шырмап ала алады. Хронологиялық сан бір кезде шын жағдайды, ал математикалық сан тұрақты мүмкіндік болатын жағдайды білдіреді. Мұның біріншісі гештальттарды бейнелейді және түсініп көре білетін көз үшін дәуірлер мен деректердің нұсқаларын өшіріп жібереді; сөйтіп, ол тарихқа қызмет етеді. Ал екіншісі заңның тап өзі болып шығады және зерттеу жұмысының немен аяқталуы, сондай-ақ алдына қоятын мақсаты не болуы тиіс екенін айқын белгілеп беруі керек. Хронологиялық сан ғылымға дейінгі әлдебір пәннің құралы ретінде жүз пайыздық толық мөлшерде ғылыми математикадан алынған болатын. Алайда ол құралды қаншалықты пайдаланса да оның бұл қасиетін ұмыт қалдыра береді. Бұл ретте мына символдардың бір-бірінен айырмашылығын сезіне білудің өзі де жеткілікті: 12x8=96 және 1813 жылғы 18 қазан. Бұл жерде сандарды қалай қолданудағы айырмашылық қаншалықты негізді болса, сөздерді проза мен поэзияда қолданудағы айырмашылық та тап соншалықты негізді деуге болады.

Бұл жерде және бір өзге нәрсені атап көрсете кету керек. Өйткені қалыптасу үдерісі қашан болса да қалыптасып біткен нәрсенің негізінде жүріп жатады. Ал тарих қалыптасудың мән-мағынасы тұрғысынан алып қарағанда дүниенің реттелген бейнесі болып табылатындықтан да, тарих дүниенің бастапқы түрі, ал табиғат әлдебір жетілдірілген дүние жүзілік механизмнің мән-мағынасы тұрғысынан алып қарағандағы кейінгі түрі, яғни іс жүзінде мәдени дамуының деңгейі жоғары адамға ғана түсінікті түрі болып табылады. Шындығына келгенде, тым ертедегі адамзаттың қараңғы, ежелгі жан дүниесі дегеніміз — ар жақ - бер жағы органикалық дүние, ол зорлық-зомбылыққа, жын-перілердің дұшпандық әрекеттеріне, қыңыр - қырсықты қаскүнем күштерге толы, мейлінше жанды тіршілік, құпия сырлары мүлде түсініксіз, құтырына өршеленіп, астаң-кестеңі шығып жатқан және есептеп шығуға болмайтын біртұтас тылсым дүние. Бұл жағдайды олардың бүгінге дейін сақталған көптеген діни әдет-ғұрыптары мен аңыз-ертегілерінен байқауға болады. Егер біз оны табиғат деп атайтын болсақ, онда оны өзіміз күнделікті көріп жүрген, ақыл-парасатымызға жеткілікті таныс қатып-семіп қалған рефлекс тұрғысынан таныс кәдімгі табиғат мағынасында қабылдамауымыз керек. Жер бетінен белгісіз атам заманда жойылып біткен адамзаттың өте ерте кездегі ескі дүниесінің кейбір жаңғырығы кей-кейде балалардың аңғал жан дүниесінде және ұлы суреткерлердің туындыларында байқалып қалады. Мұның өзі жоғары дәрежеде дамыған мәдениеттердің қалалық рухы жеке адамның төңірегіне рахымсыз зорлық-зомбылықпен күштеп орнатқан қатаң «табиғат» ортасында ұшырасады. Бұл жерде ғылыми («осы заманғы») және көркем сурет («тәжірибеде қолданылмайтын») көзқарастардың арасындағы шиеленісті ушыққан қарым-қатынастардың терең тамыр жайған себебі жатыр. Ал мұның өзі кейінгі дәуірге танымал жайт. Нақты дерекке ғана бас иіп, табынатын адам мен ақын адам бір-бірін ешқашан түсіне алмайды. Өзінің бойында әрқашан балаға тән әлдебір аңқау сезім мен көрген түстей, Гётеге тән әлдебір сенім болуы тиіс әрбір тарихи зерттеудің ғылымға айналуға ұмтылған қадамының неге қоғамдық өмірдің ашықтан-ашық физикасына айналып шыға келу, яғни «материалистік» болу қаупіне ұшырау мүмкіндігінің себебін де осы жерден іздестірген жөн. Тіпті ондай тарихи зерттеу өзін ешнәрседен сезіктенбей-ақ «материалистікпін» деп атағанын да сезбей қалады.

Дәлме-дәл мағынасында «табиғат» өмір шындығын меңгерудің неғұрлым сирек кездесетін тек кейінгі кездері мәдениеттің қала тұрғындарының есейген ер-азаматтарына, бәлкім, қарттарына ғана тән тәсілі болып табылады; ал тарих — оның жастарға тән аңғал, оның үстіне, бүкіл адамзатқа тән неғұрлым төмен сатыдағы саналы тәсілі болып саналады. Мысалы, Аристотель мен Канттын, софистер мен дарвиншілдердің, осы заманғы физиктер мен химиктердің статистикалық, жарық түсіріліп бүлінген, ыдыраған және ыдырай беретін табиғаты Гомер мен Эдданың, доридалық (Грецияның көне қаласы Дориданың атына байланысты) және готикалық адамдардың бастар жанның өз әлемімен бетпе-бет келіп, табиғи түрде өзін-өзі толық меңгеруі, ал дәлме-дәл, механикалық тұрғыдан құрылған табиғат - жанның өзін-өзі жасанды түрде меңгеруі. Бұған қарамастан немесе тап осылай болғандықтан да, қазіргі адамға жаратылысты тану оңайға түседі, ал тарихты қарастыру әлдеқайда қиын болады. Дүние туралы оны математикалық шектеулерге, логикалық талдауларға, заңдар мен себептіліктерге барынша алып барып соқтыратын механикалық тұрғыдан ойлау жүйесінің серпіні өзін тыс ерте байқатады. Мұның өзі барлық мәдениеттердің алғашқы жүзжылдықтары кезінде-ақ, әлі әлсіз болса да ерекшеленген, бірақ дүниені діни тұрғыдан түсінудің күшті болуы салдарынан кезінде өзін-өзі айқын көрсете алмай, жоғалып кете беретін кезінін өзінде-ақ белгілі бола бастады. Бұл жерде Роджер Бэконның есімін атап өтейін. Көп ұзамай әлгіндей механикалық тұрғыдан ойлау жүйесінің серпіні неғұрлым күшті де қатаң сипат ала бастайтын болады; оған, ақылмен ойлап отарлаудың кез келген түріне адам табиғаты тарапынан ұдайы қауіп-қатер төніп тұратынына қарамастан, күшті әмір жүргізіп, өзгелерді төзгісіз ауыр жағдайға душар ету жағынан ешқандай тапшылық сезінбейтін болады. Өйткені кеңістік - түсінік әлемі дегеніміз өзінің шын мағынасы жағынан алып қарағанда сандар жөніндегі ұғымдар болып саналады және таза квантативті қасиеттерге ие бола алады. Сөйтіп, ол жеке адамның сыртқы дүниесін оның өзіне байқатпай, елеусіз түрде шырмап алады, сезімтал өмірдің қарапайым әсерлерінің өзінде-ақ солардың өз көмегімен және ықпал етуімен себептілік пен заң тәріздес сандық тәртіптің өзара механикалық байланысын тудырады. Сөйтіп, ақыр аяғында мәдени қала тұрғындарының тыным таппай жұмыс істейтін санасын - мейлі олар Мысырдың Фива қаласы немесе Бабыл, Бенарес, Александрия немесе Батыс Еуропаның дүние жүзіне кеңінен танымал қалалары болсын бәрібір — табиғат заңы тұрғысынан ойлаудың ұзаққа созылған езгісіне, яғни кез келген философия мен ғылым тұрғысынан алғандағы ескі ұғым - түсінікке бағындырады — өйткені мұның өзі атап көрсетіліп отырған жағдайды адамның рухы қандай болса, тап соған теңестіретін, ал оның бейнесі айнала қоршаған дүниенің механикалық бейнесін дүниенің өзіне теңестіретін ескі ұғым - түсінік болып табылады және ол ешқандай қарсылық кездестіре қоймайды. Аристотель мен Канттың логикасы бұл көзқарасты үстем еткен сияқты - ақ еді, бірақ мұны Платон мен Гёте теріске шығаруға тырысады.

4

Дүниені танып-білудің ең негізгі ұлы міндеті жоғары мәдениет адамының өмірлік қажеттігі, өз экзистенциясына өзінің бойлап енуі болып табылады. Бұған, ол адамның өзінің пікірі бойынша, оның өзі де, әлгі экзистенция да міндетті етеді. Бұл істің процедурасы (атқарылу барысы) ғылым немесе философия деп атала ма, оның көркем туындымен және діни интуиция сезімімен сәйкестігі толық көлеміндегі ішкі сеніммен қабылдана ма әлде даулы мәселеге айнала ма, — мұның өзі, сөз жоқ, әрбір жағдайда бірдей деңгейде шешілетін міндет болып қала береді; яғни дүниенің қандай да болсын көрінісін мейлінше таза өз тілінде жеткізе білу қажет, ал ол көрініс жеке адамның тынымсыз жұмыс істейтін санасының мұқият қорғауына өсиет етіп тапсырылған, оны басқа ешнәрсемен салыстыруға келмейтін болғандықтан да, адамның оны дүниенің «тап өзі» деп қабылдауына тура келеді.

Табиғат пен тарихтың айырмашылығы болуына байланысты бұл міндет екіжақты болуы тиіс. Оның әрқайсысы барлық жағынан алып қарағанда басқаша, түрлердің тек қана өз тілінде сөйлейді; дүниенің айқын айырып болмайтын көрінісінде, — ол мұның өзі жалпы алғанда әдеттегі үйреншікті нәрсе болып табылады — әлгі екі міндет бірін-бірі толық ауыстыра алады, тіпті бірін-бірі жолынан тайдыра да алады, бірақ олар ішкі біртұтас бірлікте болуға тіпті де қабілетсіз.

Бағыт пен қашықтық әрқашан үстем белгілер деп есептеледі, бұлар арқылы дүние туралы қалыптасқан тарихи және табиғи әсерлерді бір-бірінен айыруға болады. Адамның оларға бір мезгілде бірдей пластикалық ықпал ету мүмкіндігі жоқ. «Алыс» деген сөздің өзінін екі жақты мән-мағынасы бар. Бірінші жағынан, ол сөз болашақты білдірсе, екінші жағынан — кеңістіктегі қашықтықты білдіреді. Бұл жерде тарихи материалист адамның уақытты математикалық өлшем ретіндегі дерлік қажеттілік деп қабылдайтынын байқау қиын емес. Табиғатынан туа біткен суреткерлер үшін мұның өзі, керісінше, қай халықтың болсын бәрінің тұнып тұрған лирикасының дәлелдеп беретініндей, ландшафты шексіз-шетсіз жазира, жөңкіле көшкен бұлттар, көрікті көкжиек, ұясына батып бара жатқан күн. Ал мұның бәрі де әлдебір алдағы келе жатқан уақыт сезімімен сөз жоқ тығыз байланыстыратын әсерлер болып табылады. Гректің ұлы ақыны болашақты мойындамайды, өйткені оны алдын ала болжап көре бермейді, солай болғандықтан да, мұның бәрін де жырға қоса алмайды. Ол өзі түгелдей осы шақта өмір сүргендіктен, өзін таяқ тастам жердегі айнала төңірекке ғана тәнмін деп ойлайды. Жаратылыс танушы, сөздің шын мәнінде жемісті жұмыс істеуші рационалист Фарадей сияқты тәжірибе жасаушы болсын, Галилей сияқты теоретик болсын немесе Ньютон сияқты калькуляция жасаушы болсын мейлі, өз әлемінде тек белгілі бір бағыты жоқ сандарды ғана қабылдайды, сөйтіп, оларды өлшейді, салыстыра тексереді, белгілі бір ретке келтіреді. Тек сандық қасиеті бар нәрселер ғана сандар арқылы тұжырымдауға келеді, оларды себептілік тұрғыдан айқындауға болады, жұртқа түсінікті жеңіл әрі заңдар түрінде тұжырымдай алады. Табиғат танудың кез келген таза түрінің мүмкіндіктері осымен бітеді. Барлық заңдар квантативті өзара байланыстар болып табылады, немесе физиктің айтатынындай, барлық физикалық үдерістер кеңістіктің ішінде өтіп жатады. Ежелгі антикалық физик, мәселенің нақты жағының мәнін өзгертпей-ақ, бұл тұжырымдаманы ежелгі антикалық дүниені кеңістікте сезінуді жоққа шығаратын мән-мағынасында былай деп түзеткен болар еді: бүкіл үдерістер «денелердің арасынан орын алады».

Тарихи әсерлерге квантитативті атаулының бәрі де жат. Олардың органы тіпті басқаша. Табиғат ретіндегі дүние мен тарих ретіндегі дүниенің әрқайсысы өзіне тән мәнермен меңгеріледі. Біз оларды білеміз және күн сайын пайдаланамыз. Бірақ олардың бір-бірімен өзара қайшылықта болатынынан күні бүгінге дейін хабарсызбыз. Табиғатты танып-білу мен адамды тану қатар өмір сүреді. Сондай-ақ ғылыми тәжірибе мен өмір тәжірибесі деген де бар. Бұл жерде менің не айтқым келгенін осы қарама-қарсылықты терең тамыр жайған негізіне дейін бақылаған адамдар ғана жете түсіне алады.

Дүниені танып-түсінудің барлық тәсілдерін, сайып келгенде, морфология ретінде белгілеуге болады. Механикалық және созылмалы қашықтық морфологиясы, табиғаттың заңдарын және себептілік қарым-қатынастарын ашатын және жүйелеп, ретке келтіретін ғылым, систематика (жүйеге келтіру) деп аталады. Органикалық дүниенің, тарихтың және өмірдің, өз бойында белгілі бір бағыт пен тағдырды қамтып ала жүретін нәрселердің барлығының да морфологиясы физиогномика деп аталады.

5

Өткен ғасырдың барысында дүниені жүйелі тәсілмен қарастыра зерттеу Батыста өзінің шырқау биігіне жетіп, одан да әрі асып түсті. Физиогноматиялық тәсіл өзінің ұлы кезеңін басынан кешіретін уақыт әлі алда. Енді жүз жылдан кейін қазіргі негізде өмір сүруі мүмкін болатын ғылымдардың бәрі де бүкіл адамзаттың орасан зор көлемдегі бірден-бір физиогномикасының фрагманттеріне айналады. Міне, мұның өзі «дүние жүзілік тарихтың морфологиясы» болып табылады. Әр ғылымды өзінің мақсаты жағынан да, материалы жағынан да алып қарағанда, онда адам өзі туралы ғана сөз етеді. Ғылыми тәжірибе дегеніміз адамның өзін-өзі рухани тұрғыдан тануы болып табылады. Тап осы тұрғыдан біз жаңа ғана физиогномиканың бір тарауы болып есептелетін математиканы талқылаған болатынбыз. Онда тіпті де бір ғана математиктің ниеттері туралы сөз болып қойған жоқ. Кәдімгі ғалымның, оның зерттеулеріндегі жалаң хабардарлықтан ғана тұратын әлдебір корпус ретіндегі нәтижелердің болуы мүмкін емес, олай болмайды да. Бұл жерде тек таза математик адамға ғана зор маңыз берілуі тиіс. Өйткені математиктің қызметі оның өз бейнесінің бір бөлігін көрсетеді, ал білімі мен пікірі оның мәнерлі экспрессивті көрінісін, оның үстіне, белгілі бір мәдениеттің органы ретіндегі көрінісін бейнелейді. Сол орган арқылы ол өзі туралы баяндап береді. Математик жеке адам, ақыл-парасат иесі, жаңалықтарды ашушы, оны танып-білуші және қалыптастырушы ретінде оның физиогномиясына тән болып шығады.

Математиканың кез келген түрі ғылыми жүйе ретінде немесе Мысыр еліндегі сияқты сәулет өнері түрінде өзінің туа бітті тынымсыз әрекет үстінде болатын сандарының идеясын көрер көзге айқын жүзеге асырады. Мұның өзі оның жан дүниесінің өсиеті болап табылады. Оның алдын ала ниет еткен нәтижелері тарихтың тек үстіңгі бетіне қаншалықты дәрежеде тиісті болып шықса, оның саналы қабілеті жоқ қабаты — санның өзі мен оның, математиканың, түрлердің аяқталған дүниесі ретіндегі даму стилі — болмыстың, қанында бар қасиеттің көрінісі де соншалықты дәрежеде айқын болып шығады. Оның өмір тарихы, оның гүлденуі мен солып, қурауы, оның бейнелеу өнерінің түрлерімен, сондай-ақ белгілі бір мәдениеттің аңыз-әңгімелерімен және тап сол мәдениет тап сондықтан да жеке адамның сыртқы бейнесі — оның бойының ұзындығы, бет әлпеті, сыртқы сымбаты, жүріс-тұрыс ерекшелігі, тілі емес, сөйлеген сөзі, жазғаны емес, жазу үлгісі сияқты әсер ететін маңызға ие болады. Адамның мінез-құлқын жете тани білетін жанға мұның бәрі де көзге айдай айқын шалынып тұрады. Дененің бүкіл құбылыстар түрінде бой көрсетуі, барлық шектеу қойылған, болып еткен және болып жатқан қимыл-әрекеттерінің бәрі де адамның жан дүниесінің айқын көріністері болып табылады. Бірақ адамдарды бес саусақтай жете білу дегеніміз сонымен қатар менің өзім әдетте мәдениеттер деп атайтын жоғары стильді адам организмін де — олардың бет әлпетіндегі мимикалық құбылыстарды да, олардың тілін де, олардың іс-әрекетін де — кәдімгі жеке адамның бет әлпетіндегі мимикалық құбылыстарды, оның тілін, іс-әрекетін қалай түсінетіні сияқты жете сезінуі керек дегенді білдіреді.

Сөз құдіретімен суреттеп, түр құрастырушы физиогномика дегеніміз рухани санаға көшірілген портрет жасау өнері болып табылады. Дон Кихот, Вертер, Жюльен Сорель — өз заманының портреттері. Ал Фауст — тұтас бір мәдениеттің портреті. Жаратылыс тануды, морфолог өздері жүйелеуші (систематик) болғандықтан, дүниенің портретін оған еліктеу міндеті тұрғысынан ғана біледі. Шын мәнінде алғанда, өз ісіне таза математика тұрғысынан кірісетін кескіндемеші - қолөнерші үшін «түп нұсқаға адалдық», «ұқсастық» деген нәрселер де тап осындай болу керек дегенді білдіреді. Бірақ Рембрандтың түсінігі тұрғысынан алғандағы нағыз портрет физиогномика, яғни қас-қағым сәтке сыйғызылған тарих болып саналады. Оның бірқатар автопортреті Гётенің шын мәніндегі өмірбаяны сияқты нәрседен өзге ешнәрсе де емес. Ұлы мәдениеттердің өмірбаяндарын да тап осылай жазар ма еді, шіркін! Маман - тарихшының даталар мен деректерге еліктеушілігі мен атқарған жұмысы тіпті де оның алдына қойылған мақсаты емес, тек іске асыру құралы ғана болып табылады. Тарихтың беті - жүзін айқындайтын белгілерге бұған дейін жеке өлшемдер бойынша ғана ненің пайдалы, ненің зиянды, ненің ізгілік, ненің зұлымдық, ненің ұнамды, ненің ұнамсыз екендігі туралы берілген бағалардың бәрі де жатқызылып келді — атап айтқанда: мемлекеттің түрлері шаруашылықты жүргізудің түрлері ретінде, майдан даласындағы шайқастар өнер, ғылым ретінде, құдайлар ретінде, математика мораль ретінде қарастырылып келді. Жалпы алғанда, бұған дейін аяқталып болған нәрселердің барлығы да, енді бой көрсетіп келе жатқан нәрселердің барлығы да — жан дүниесінің символдары, көріністері. Ол көріністің адамдарды бес саусағындай жете білетін жанның көзіне түскісі келеді, ол ешқандай заңға бағындыруға төзбейді, ол өзін толық мағынасында түгел сезілуі тиіс деп білді. Сонымен, зерттеу дегеніміз ең соңғы және ең жоғары дәрежедегі дәлме-дәлдікке дейін көтеріледі: өтпелі нәрсенің барлығы да баянсыз ұқсастықтар ғана.

Табиғатты танып-білу тәрбие ісіне айнала алады, тарихты жете білу туа пайда болмайды, жүре пайда болады. Ол адамдар мен деректердің мән-мағынасын бір көргеннен-ақ аңғарады, оның сырына күшті шоғырланған бір жолғы сезіммен-ақ терең бойлап, қанығады. Бірақ мұндай қасиетті үйреніп ала қою мүмкін емес. Ешқандай да ниет ету арқылы келмейді, өзінің толық күшінде өте сирек пайда болады. Белгілі бір себеп пен салдар бойынша қай нәрсені болса да ыдыратып бұзу, ретке келтіру, межелеп бөлу қашан болса да қиын емес. Мұның өзі - жұмыс: тап соның ендігі бір түрі жасампаздық творчество да бола алады. Гештальт және заң, ұқсастық және ұғым, символ және формула мүлде әртүрлі органдар арқылы қабылданады. Бұл қарама-қайшылықтан өмір мен өлімнің, пінә болу мен жойылудың арақатынасы бой көрсетеді. Ақыл-парасат, жүйе, түсінік атаулы «танып-білу» барысында бәрін де жоя алады. Олар танып - білінген нәрселерді қатып-семіп қалған заттарға айналдыра алады, ол заттарды өлшеуге және бөлшектеуге әбден болады. Сырттай пайымдау жігерлендіре түседі. Ол жеке нәрсені тірі, іштей жақсы сезілетін тұтас нәрсеге біріктіре алады. Поэзия мен тарихи зерттеу бір-бірімен туыстас, санау мен танып-білу де тап солай. Бірақ Геббельдің айтуынша: «Жүйелер түске кірмейді, өнер шығармаларын өлшеп болмайды немесе олар тап солай, жоқ жерден ойдан шығарылмайды». Нағыз тарихшы суреткер әлдебір нәрсенің қалай қалыптасатынын сырттай пайымдайды. Ол өзі бақылаған заттың белгілері шеңберінде әлі қалыптасу барысын өз басынан қайтадан кешіреді. Жүйелеуші систематик өзі физик, логик, дарвинист немесе прагматикалық тарих жазумен айналысушы болса да, ең алдымен, мәселенің немен тыңғанына назар аударады. Суретшінің жаны бейне бір мәдениеттің жаны сияқты, әлдебір нәрсенің өзінен-өзі жүзеге асырылуын талап ететін, әлдебір біртұтас, әбден жетілген нәрсе, яғни көне философияның тілімен айтқанда, микрокосм болып табылады. Сезімталдықтан арылып, дерексізденген — «абстрактілі» - жүйелі ақыл-ой ең соңғы, тар көлемді және қас-қағым сәттік екінші құбылыс ретінде көрінеді және мәдениеттің неғұрлым толық пісіп-жетілген жағдайына тән болып келеді. Ол, суретші, мәдениеттің өмірі барған сайын көбірек тығыздала түсетін қалалармен байланысты; солармен бірге пайда болады, солармен бірге тағы да жойылады. Ежелгі антикалық ғылым Рим заманына дейінгі VI ғасырдағы иондықтардан бастап қана өмір сүріп келеді. Ежелгі антикалық суретшілер ежелгі антикалық дәуірдің барлық кезеңдерінде өмір сүрді. <...>.

Негізінде, екі дүниенің әрқайсысын да қабылдап ала алатын бірлік принципін терең түсініп алуға тырыссақ, онда математикалық тәсілмен реттелетін таным, бұл жағдайда өзі қаншалықты таза болса, соншалықты батыл түрде, әрқашан тұрақты салаға сөз жоқ қатысты болып шығады. Табиғаттың көрінісі оны бақылауға физиктің сезімі алдында қас-қағым сәтке ғана кеңінен ашылатын әлдебір құбылыс болып табылады. Бәрінен де көп жағдайда айтыла бермейтін, бірақ табиғатты кез келген зерттеудің неғұрлым тұрақты алғы шарттарының бірі болып табылатын нәрсенің қатарына «табиғат» тынымсыз әрекет етудің қай-қайсысына да және барлық уақытта да бірдей деген қағида да жатады. Бәрі де тәжірибе жасап көру арқылы шешіледі. Уақыт факторы жоққа шығарылмайды, бірақ мәселенің қойылысы шеңберінде ол назардан тыс қалып қоя береді. Алайда шын мәніндегі тарих қарама-қарсылықтың тап сондай дәлме-дәл сезіміне арқа сүйейді. Тарих өзінің органы ретінде ішкі сезімталдықтың әсері ұдайы шексіз өзгерісте болады және тап сондықтан да ондай әсерді қандай да болсын белгілі бір кезеңге сәйкес келтіру тіпті де мүмкін емес... Тарихтың көрінісі — мейлі ол адамзаттың, организмдердің, жердің, галактиканың тарихы болсын бәрібір, есте сақтаудың көрінісі. Бұл жерде есте сақтау дегеніміз әлдебір жоғары дәрежелі жағдай болып табылады. Ол тынымсыз әрекет ететін қабілеттің бәріне бірдей тән емес, ал олардың кейбіреулерінде өте аз мөлшерде ғана болады... барлық өткендегі мен болашақтағының әрбір қас-қағым сәттегі sub specie acternitatis-терін бастан кешіруге мүмкіндік беретін қиялдың әлдебір нақты өзгеше түрі ретінде бой көрсетеді; ол сонымен қатар өтіп кеткен кезеңге бағытталған кез келген сырттай пайымдаудың, адамның өзін-өзі тануының және тәубеге келуінің алғышарты болып табылады. Бұл мағынадан алып қарағанда, ежелгі антикалық адамның есте сақтау қабілеті жоқ. Олай болса, оның ешқандай тарихы да жоқ; өзінде де, айнала төңірегінде де тарих жоқ. «Тарих туралы оны өз басынан тікелей кешіріп көрмеген ешкім де пікір айта алмайды» (Гёте). Ежелгі антикалық дүние танымда бұрын болып өткен нәрсенің бәрі де қас-қағым сәттегі құбылысқа сіңіп кетеді. Бұған мысал ретінде ең жоғары дәрежеде жасалған Наумбург шіркеуіндегі мүсіндердің, Дюрер, Рембранд жасаған мүсіндердің «тарихи» бастарын эллиндік бейнелермен, атап айтқанда, Софоклдің атақты мүсінінің басымен салыстырып көрейік. Олардың қайсы біреулері адамның жан дүниесінің бүкіл тарихын баяндап тұрғандай, ал кейбіреулерінің бет бейнелері болмыстың қас-қағым сәтінің көрінісімен ғана қатал шектеліп қалғандай. Олар өмірдің барысында өздерін тап осындай болмысқа душар еткен жағдайлардың ешқайсы туралы да үн қатпайды. Егер бұған дейін біржола болып өткен, енді ешқашан қалыптаса алмайтын шын мәніндегі ежелгі антикалық адам туралы, жалпы алғанда, сөз болуы мүмкін жағдайда да тап осылай үнсіз қала береді.

Тәржімалаған Мыңбай Ілес





КАРЛ ЯСПЕРС

(1883-1969 жж.)

ЯСПЕРС Карл — неміс философы, экзистенциализмнің өкілі. 1883 ж. 23 ақпанда, Ольденбургте( Германия) туған. Оның әкесі көпестер жанұясынан шыққан, ал анасы шаруаның қызы болатын. 1901 ж. Ясперс классикалық, гимназияны бітіріп, Гейдельберг университетінде құқықтануды оқи бастайды. Бірақ үш семестрден соң медицина факультетіне ауысып, оны 1908 ж. тәмамдайды. 1909-1915 жж. Гейдельберг университетінің психиатрлық және неврологиялық клиникасында дәрігердің ғылыми көмекшісі қызметін атқарды. Бұл жерде ол өзінің «Жалпы психопатология» атты (1913 ж.) алғашқы ірі еңбегін жазып, диссертация ретінде қорғап, психология ғылымының докторы атағын алды. 1916 ж. ол психология жөніндегі ассистент, 1920 ж. — философия жөніндегі ассистент, ал 1921 ж. — Гейдельберг университетінің философия профессоры болып тағайындалды. Оның көп жылдық — «Дүниетаным психологиясы» атты еңбегі 1919 ж. жарияланып, оған үлкен танымалдық әкелді.

1931-1932жж. Ясперстің «Философия» атты, он жылын сарп еткен, үш томдық шығармасы шықты. Бұл академиялық стильдегі философиялық, жүйенің әдеттегі баяндамасы емес, ойшылдың экзистенциалдық философиялығын мазмұндайтын, барлық ойлар мен тұжырымдарды жүйелеумен реттестіруге деген талпыныс болатын.

Нацизм кезеңінде философтың өмірінде ауыр және күрделі кезең орнайды. 1910 ж. оның еврей жұбайымен отасуы және саяси ұстанымдарының арқасында ол, 1933 ж. ұлттық -социалистерден алшақтатылып және барлық, әкімшілік қызметтерден босатылды, ал 1937 ж. ол ұстаздық қызметтен де босатылады. 1938 ж. философтың еңбектерін жариялауға тыйым салынады. К.Ясперс көп жылдар бойы Гейдельбергте қалып, көп уақытын Библияны зерттеуге арнайды. Соғыстан кейін, 1945 ж., қызметте қалпына келтіріп, университетте немістердің кінәсі мен ядролық соғыс қаупі туралы ашық пікір айта бастады. Оның саясат мәселелері жөніндегі және философиялық тақырыпқа арналған радио мақалалары белгілі. К.Ясперс университеттерді денацификациясын жасау ойын іске асырмақшы болды. 1947 ж. ол Базель университетінің философия ғылымының профессоры болып, ұстаздық қызметтен бастартып, өзін толықтай ғылымға және публицистикаға арнайды. Ясперс ұзақ ғұмыр кешіп, 1969 ж. 26 ақпанында, Базельде қайтыс болды.

К.Ясперстің «Тарихтың мәні мен міндеті» атты кітабы — 1948 ж. жарияланған «Тарихтың қайнар көзімен оның мақсаты», «Философиялық сенім» және «Дәуірдің рухани жағдайы» үш кітаптан тұрады.

Еуропада XX ғ. бірінші жартысында кеңінен таралған мәдени кезеңдер теориясынан ерекше, К.Ясперс адамның бірдей пайда болуы мен мәдениеттің бір тарихын жорамалдайтын Шпенглердің әдісін сынай отырып, Ясперс, ол тек рухани тіршіліктің құбылыстарын, өнердің стильдері мен «көңіл-күй» түрлерін түсіндіруге мүмкіндік береді, бірақ заңдарды анықтау мүмкіндігін бермейді деп тұжырымдайтын. Сонымен қатар Ясперс Шпенглер мәдени типтер концепциясында кеңінен пайдаланатын, және соның салдардан тарих фаталистік сипатқа енетін, биологиялық аналогтардың дұрыс еместігіне назар аударады. Сондай-ақ, ол тарихты марксшілдікпен материалистік тұғырдан түсіндіруге де — мәдениет тарихында экономикалық, факторлар емес, рухани нышандар басым мәнге ие деп, қарсы болатын. Осылайша, К.Маркспен сөз таласа отырып, Ясперс мәдениет тарихының «рухани құрамдасының» басымдылығына табандайтын. Дегенмен бүл тұжырымға ғылыми дәлел табу, Ясперстің ойынша, мүмкін емес. Бұл бірлікті жіберуді ол сенім қазығы деп атайды. Осыдан, мәдени-тарихи үрдісті түсіндіруде Ясперс өзін діни тәртіпті ұстанушы ретінде айқындайды. Ясперстің пайымдауынша, тарихтың бастамасы бар да, мағыналы соңы да бар. Оның қозғалысы Жазмыштың күшімен анықталады. Осылайша, Ясперс мәдениет тарихының жүйелі сызбасына оралады.

Әлем тарихының нобайын сыза отырып, К.Ясперс төрт гетерогендік кезеңді ерекшелейді: прометей дәуірі, ежелгі заманның ұлы мәдениеті дәуірі, адамзат болмысының рухани негізінің дәуірі (осьтік уақыт), және техниканың даму кезеңі. «Адам төрт мәрте, жаңа негізден бастама алғандай. Алдымен, тарихқа дейінгі кезеңде, адам баласы адамға айнала бастағанда, біздің түсінігімізге әзер жететін прометей дәуірінен (тілдің, еңбек құралдарының пайда болуы, отты пайдалану). Екінші жағдайда — ежелгі заманның ұлы мәдениетінің пайда болуынан. Үшінші — әлемге рухани ашық, нағыз адам қалыптасқанда осьтік уақыттан. Төртіншіде — өзіміз көріп отырған, өзгеріске толы ғылыми-техникалық дәуірден бастама алады».

Карл Ясперс

ТАРИХТЫҢ МӘНІ МЕН МАҚСАТЫ

<...> Адамзаттың бастауы және жалпы мақсаты да ортақ. Бұл бастауы мен мақсаты жоқ дегенде, анық білім түрінде — бізге белгісіз. Олар тек біресе көрініп, біресе жоғалған белгілер түрінде ғана байқалады. Ал біздің тіршілігіміз осымен шектеледі. Біз осыны философиялық тұғырда бастау мен мақсатқа алма-кезек жақындап, оны зерделеуге ұмтыламыз.

Барлығымыз да Адам атадан тараламыз, тамырымыз бір, бізді Құдай жаратқан.

Басында, бастама алған сәтте, болмыстың сыр ашуы — тікелей шындық болатын. Күнәға бату салдарынан, алдымыздан таным мен уақытша мақсаттарға бағытталған және ақырғы шегі бар сол тиімділіктің барлығының анық-қанығына жетуге мүмкіндік беретін жол ашылды. Аяқтаушы кезеңде біз рухтың үндестігінің аясына, мәңгі рух патшалығына еніп, барлығына махаббатпен және шексіз түсіністікпен қарай бастаймыз.

Осының барлығы да шынайылық емес, тек символдар ғана. Әлемдік тарихтың эмпиристік танымына ашық мағына өзінен-өзі тән бе, әлде оны адамдар енгізген бе, осыған еш тәуелсіз-ақ — біз оны тарихи тұтастықтың идеясына жатқызып, бағындыра отырып түсінеміз. Эмпиристік мәліметтерді біз тұтастық идеясына қаншалықты сәйкес немесе оған қаншалықты қарама-қайшы екеніне қарай қарастырамыз.

Сонда біздің көз алдымызда, біріншіден — адамзат тарихындағы үрдісте біртұтас және жалғыз орнында нық орнаған және қайталанбас болып табылатын, екіншіден, адамзат болмысының байланысында және тізбегінде шынайы және қажетті болып табылатын, тарихқа қатысты нәрселер жататын, тарихи дамудың көрінісі айқындалады.

Ең толық көрініс алатын және өзінің сөзсіз тұтастығымен сипатталатын әлем тарихының нобайын келтіріп көрейік. <...>

<...> Әлем тарихының осі, егер ол шынымен бар болса, адамдардың барлығына, соның ішінде христиандар үшін де маңызды болып табылатын факт ретінде, тек эмпиристік түрде ғана анықтала алады.

Батыс үшін де, Азия үшін де, жалпы адамдар үшін — қандай да бір эмпиристік негіз болған, өзінің эмпиристік бұлтартпаушылығымен болмаса да, осылайша барлық халықтар үшін олардың тарихи мәнінің жалпы түсінігін анықтаған және белгілі бір діни мазмұнға тәуелсіз болып табылатын бұл осьті адамды адам қылған алғышарттардың пайда болу жерінен іздеген дұрыс. Әлем тарихының бұл осьін уақыт жағынан, бәлкім, б.д.д. 500 жылға дейінгі заманға, және б.д.д. 8000 мен 200 жыл аралығында орын алған рухани үрдіс заманына жатқызса керек, тарихтағы күрт өзгеріс сол кезде орын алған еді. Осы заманға дейін сақталған адамның бір түрі пайда болды. Осы кезді біз қысқаша осьтік заман деп атаймыз. <...>

<...> Осьтік заман адамзат тарихына біраз жарық түсіреді, осылайша, әлемдік тарихтың құрылымына ұқсас нәрсе айқындала түседі. Бұл құрылымның сұлбасын келтіруге тырысайын:

1. Осьтік заман осыған дейін мыңдаған жылдар бойы өмір сүрген, ежелгіліктің ұлы мәдениетінің өлшемімен ерекшеленеді. Ол оларды өзіне сіңіріп, ыдыратып, жаңашаны таратушы ежелгі мәдениеттің халқы немесе басқа халықтар болмасын, оған тәуелсіз — ізінің өшуіне жол береді. Осьтік заманға дейін өмір сүрген нәрсенің барлығы, вавилон, мысыр, үнді немесе қытай мәдениеті сияқты қаншалықты ұлағатты болмасын, мүлгіген және ұйқысынан оянбаған нәрсе ретінде қабылданады. Ежелгі мәдениеттер осьтік заманға енген элементтерде ғана өмір сүріп, жаңаша қабылданады. Осьтік заманның адамының айқын болмысына қарағанда, оған дейінгі ежелгі мәдениет, сол заманның адамы түпкі өзіндік сана-сезімге ие болмағандай, бір жамылғыны бүркенген қалпында жатқан сияқты. Бірақ бұл өзінің тереңдігімен қайран қалдыратын, бірақ айтарлықтай ешқандай ықпал келтірмеген, Мысырда («Тіршіліктен тозғанның өз рухымен тілдесуі») табылған, вавилонның тәубеге келу жыры және Гигельмаш туралы дастанда табылған айғақтарды жоққа шығармайды. Діндегі, діни өнерде және соған сәйкес алапат авторитарлық мемлекеттік құрылымдардағы зәулімділік осьтік кезеңнің адамдарының қастерлеп -құрметтеуіне және қайран қалушылығына, тіпті табынушылығына бөленіп (мысалы, Конфуций мен Платон үшін), жаңаша қабылданған бұл бейнелердің мағынасы мүлдем өзгеріп отырды.

Осылайша, осьтік заманның аяғында қайта жанданған, саяси тұғырдан да жаңа күшке еніп, осы кезенді аяқтайтын империя идеясы ежелгіліктің ұлы мәдениетінен алынған. Бірақ егер бұл идея о бастан мәдениеттің тұғыры болып табылса, енді ол ізі өшуге айналған мәдениетті сақтаудың және тұрақтандырудың тұғырына айналады. Осыған орай, дамудың қозғаушы күші болған, шын мәнінде озбырлық танытатын тұғыр енді қайтадан орнап, енді зерделенген озбырлық түрінде, қоғамның дамуын тоқтатып, оны мұздай қатырып қойған сияқтанады.

2. Адамзат әлі күнге дейін сол кезде болған, сол кезде құрылған және ойластырылған нәрсенің жолымен әлі келе жатыр. Құлшынған адамдар осьтік заманға қайта оралып, оны есіне түсіріп, сол дәуірдің идеяларымен қайта жанданады. Сол кезден бері, осьтік заманды еске алып, оның мүмкіндіктерін қайта жандандыру — Қайта дәуірлеу заманы — рухани өрлеуге әкеледі деп саналады. Бұл бастамаға қайта оралу — Қытайда, Үндістанда және Батыста қайта қайталанып отыратын құбылыс.

3. Осьтік заман басында кеңістік жағынан шектеулі болғанымен, тарихи тұғырдан ол барлығын қамтитын заманға айналады. Осьтік кезеңнің идеяларын қабылдамаған халықтар «табиғи» тіршілік деңгейінде қалып, олардың өмірі ондаған мың және жүздеген мың ғасырлар бойы жалғасқан көптеген адамдардың өмірлері сияқты, тарихи болып табылмайды. Осьтік заманды құрайтын сол үш аяға жатпайтын адамдар, не тысқары қалып, не рухани сәуленің осы үш ортасының біріне жанасады. Ақырғылары тарихқа енді. Осылайша, осьтік заманның аясына Батыстағы неміс және славян халықтары, Шығыста -жапондықтар, малайлар мен сиамдықтар енген еді. Табиғи тіршілік деңгейінде өмір сүрген көптеген халықтар үшін, жанасудың өзі — қырылуды білдіретін. Осьтік заманнан кейін өмір сүрген адамдардың барлығы не байырғы халықтардың деңгейінде қалды, не болмаса — негізін қалаушы мағынасы бар, жалғыз жаңа қозғалысқа қатысты. Тарих тіршілік ала бастаған заманда байырғы халықтар тарихқа дейінгі ескілік заманының сарқыншағына айналады.

4. Бұл жерде қозғалып отырған үш аяның арасында, егер олар жанасатын болса—терең, өзара түсіністік орнай алады. Олар ұшырасқан кезде, әрбірінің түбінде бір мағына жатқанын түсінеді. Олар қаншалықты бір-бірінен алшақ болғанымен, ұқсастығымен қайран қалдырады. Шынына келгенде, бұл жерде баршаға маңызды ақиқат ретінде нақты іске асыруға жататын нәрсе жоқ; бірақ әртүрлі деректерден алып, өзіміздің тарихымызда өмір сүрген бізге, адамдарға қарағанда, сол түпнұсқалы және сөзсіз шынайы нәрсе бір-бірімен қатынасып, әртүрлі мәдениеттерде танылады.

Осынын барлығын келесі түрде жинақтауға болады: бастапқы нүкте ретінде алынып отырған осьтік заман, барлық өткен және алдағы дамуға қосылатын сұрақтар мен ауқымдарды анықтайды. Оған дейін өмір сүрген ежелгі мәдениет, өзіне тән нышанын жоғалтады. Оның тасымалдаушысы болған халықтар, осьтік заманға сіңісуіне қарай, біздің көзімізден де бірте-бірте таса болады. Көне халықтар осьтік заманнан басталатын тарихи дамудың барысында сіңіп, ізі суығанша көне болып қала береді; ал керісінше жағдайда — жойылады. Осьтік заман барлық қалған нәрсені өзінің бойына сіңіріп, жоқ қылады. Егер осыдан бастама алатын болсақ, әлемдік тарих уақыт барысында сақталуға қабілетті, жоқ дегенде, осы күнге дейін сақталған құрылым мен тұтастыққа ие болады. <...>

Біз тарихқа құжаттық мәліметтері бар кезеңді жатқызамыз. Бізге асыл сөз жеткенде, жерге табанымызды тірегендей боламыз. Археологиялық қазбалар барысында табылған барлық тым-тырыс құралдар біз үшін жансыз және мылқау болып қала береді. Тек ауызша мәліметтер ғана бізге адамның жан-дүниесі, көңіл-күйі мен қозғаушы күштерін сезінуге мүмкіндік береді. Жазбаша деректер б.з.д. 3000 ж. ары бармайды. Осыдан, тарих шамамен 5000 жыл бұрын басталады деуге де болады.

Объективті көнелік — әртүрлі өзгерістердің ағымы, бірақ бұл әлі тарих емес, ал тарих болса — тарихты, әдет-ғұрыпты, құжаттарды сезініп, өзінің түп-тамырын ұғыну және орын алып отырған оқиғаларды түсінген жерден басталады. Ғұрыптардың сабақтастығы жоқ жерде де, осындай тарих бәрібір болған немесе тіпті болуы тиіс деген түсінік, соқыр сенімге саяды.

Тарих — адамға түсінікті өткен шақ, бұл өткен шақты түсіну, өзінің шыққан тегін сезінуді білдіреді. Көнелік — факті түрінде болса да, негізделген, бірақ бейтаныс өткен шақ болып табылады.

Көне замандағы адамның дамуы — бұл адам болмысы қасиеттерінің негізгі түзілімдерінің құрылуы; тарихи дәуірдегі адамның дамуы - ертеректе пайда болған рухани және техникалық сипаттағы мағынаның дамуын білдіреді. Адам болмысы қасиеттерінің түзілімдері — уақыттың өлшенбес кеңістігінде құрылды; керісінше, тарихи даму уақытпен шектелген және шығармашылықта, түсінікте, ойлар мен бейнелерде сипатталған, көнелікте кең және терең негізі қаланған және қазіргі заманға дейін адам болмысына тән құбылыс болып табылады.

Көнелік пен тарих осылайша, өзінің реттестігімен, біздің тіршілігіміздің екі негізін қалайды. Ал адамның көнеліктегі қалыптасуы — өзіне тән бейімділігі мен қасиеттері бар, өзіне тән санасыз өрісі бар адамның тіршілік түрі ретіндегі қалыптасуы — біздің адами болмысымыздың негізін қалайды. Адамның қасиеттерінің тарихи тұғырдан зерделеп жеткізу және, өзінің мәніне қарай біздің тәлім-тәрбиеміздің, наным-сеніміміздің, біліміміз бен ептілігіміздің қайнар көзі болып табылатын және бізге адамның қандай әрекеттерге қабілеті бар екендігін көрсететін оның эволюциясы — адам баласының дамуының екінші кезеңі болып табылады. <...>

Біз 20 000 жыл бұрын өмір сүрген адамдар туралы ештеңе білмейміз. Бірақ біз өзімізге белгілі адамзат тарихының бойында, осы қысқа уақыт аралығында адамның жан-дүниесі де, табиғаты да, (сол кезден бері жүздеген ұрпақ ауысса да) өзінің алғашқы санасыз серпіліс күші де айтарлықтай өзгермегенін білеміз.

Тарихқа дейінгі қалыптасудың нәтижесінде тұқым қуалайтын, осыдан — тарихтың барлық апаттарына шыдайтын табиғи нәрселер қалады. Адамдар әлемінде шығармашылық шабытының барысында нығайып, сақталған, келесі ұрпаққа жетудің нәтижесінде адам феноменін қалыптастырып, өзгертіп отырған нәрсенің осы сабақтастықпен тығыз байланысатыны соншалық, тұқым қуаламайтын болса, ол мүлдем жоғалып кетуі мүмкін; мұндайда адамның жаратылыстық қасиеттері ғана қалатыны анық. <...>

Осьтік заман біртұтас әлемдік тарих аясында адамзатты бір-бірімен байланыстыратын жіп сияқты. Осьтік заман құлашын жазып, бізге жеке халықтардың бүкіл адамзат алдындағы тарихи мағынасын ашуға мүмкіндік береді.

Осьтік заманға қатысына қарап, халықтарды түптен бөлуге болады:

1. Осьтік халықтар. Бұл өзінің тарихын рет-ретімен жалғастыра отырып, ілгері серпінін, қайта дүниеге келгендей болып, адамның рухани болмысының және оның түп-тамырлы тарихының негізін қалайды. Бұл халықтарға біз қытайларды, үндістерді, ирандықтар, иудейлер мен гректерді жатқызамыз.

2. Серпінуді білмеген халықтар. Бұндай серпін өзінің жан-жақты тарихи мағынасына қарай шешуші маңыз атқарғанымен, баршаға тән құбылыс болмаған еді. Серпіліске дейін және тіпті, солармен қатарласа осьтік заманда өмір сүрген бірқатар ежелгі мәдениет халықтары одан тысқары қалып, замандастығына қарамастан, іштей оған жат болып қала берді.

Осьтік заманға — кешіккен сатыны білдіретін анық нышандары байқалса да — мысыр және вавилон мәдениеттерінің гүлдену кезеңі жатады. Олардың екеуіне де адамды түрлендіретін ой жат болатын: осьтік халықтармен жанаса отырып өзгеріске ұшыраған жоқ, өздерінің тікелей тіршілігінің аясынан тысқары өтіп жатқан серпінге немқұрайлы болды. Олар осьтік заманға дейінгі мәдениет ретінде, мемлекеттік және қоғамдық өмірді ұйымдастыру саласында, архитектура, пластика және бейнелеу өнерінде, өзінің тылсым дінінің негізін қалауда орасан зор жетістіктерге жетіп, негізі бұрынғы қалпында қалды. Бірақ бұның барлығы баяу өлімнің үстінде жасалып жатты. Сырт тіршілігі жағынан басқа күштерге тәуелді болғандықтан, бұл халықтар өзінің ішкі мәдениеті жоғалып, әрбір жеке жағдайларда қайта туындап жатты: Месопотамияда — парсы, одан кейін сасанидтік мәдениет пен исламға, Мысырда — римдік, христиандық, кейініректерде — исламға айналып жатты.

Жоғарыда аталған екі мысыр және вавилондық мәдениет те — бүкіләлемдік тарихи мағынаға ие болды, өйткені оларды қабылдай отырып, оларға бойлап, олардан алшақтап, олармен тереңірек жанасып, иудейлердін мәдениеті түзіліп, сонымен қатар Батыс әлемнің негізін қалаған, гректердің мәдениеті де қалыптаса бастады.

Ежелгі мәдениеттер көп ұзамай — толықтай ұмытылып, біздің заманымызда қайта ашылды. Олар бізді өзінің ұлылығымен қайран қалдырса да, бізге сондай жат болып қала береді — бізді олардың серпілістен тысқары қалғанының арқасында пайда болған, шыңырау бөліп жатыр. Бізге қытайлар мен үндістердің рухы мысырлықтар мен вавилондықтарға қарағанда әлде қайда жақынырақ. Мысырлықтар мен вавилондықтардың қалдырған мұрасының айбындылығы қайталанбас. Бір жағынан, өзімізге түсінікті және жақын нәрсенің барлығы, серпіліс туындаған жаңа дәуірде пайда болады. Ақырында ізі суыған жолдардан біз, әсіресе Мысырдың, серпіннің жақын қалғанын күн ілгері сезініп, ақыры болмағанын байқаймыз.

Негізгі, адамзат тарихы үшін өте маңызды болып табылатын, келесі түрдегі: Қытай мен Үндістанды Мысыр мен Вавилонмен салыстыруға бола ма, әлде олардың айырмашылығы деп, өзімізге жеткен нәрселерді түсінеміз бе; немесе осьтік заманды құруға қатысқан Қытай мен Үндістан ежелгіліктің ұлы мәдениеттерінен түбегейлі ерекшелейтін осы іргелі өзгерістерді өздері жасағаннан бастама алу керек пе деген сұрақтар туындайды.

Тағы да қайталаймын: Мысыр мен Вавилонды жалпы Қытай және Үндістанмен емес, үшінші мыңжылдықтағы тарихының ерте кезеңіндегі Қытаймен және Инд алқабының мәдениетімен салыстыруға болады. Қытай мен Үндістан Батысқа қазіргі заманға дейін жеткенімен ғана емес, осьтік заманда серпін жасағанымен жақын болып табылады. <...>

3. Кейінгі халықтар. Барлық халықтар негізі серпіннің нәтижесінде пайда болған әлемде қаланған халықтарға, және осыдан қалыс қалғандарға бөлінеді. Алғашқылары — тарихи халықтар болса, екіншісі — байырғы халықтар.

Саяси серпіліс әлемінде жаңа әлемдік империяларды саяси құрған македондықтар мен римдіктер болатын. Олар осьтік заманның тәжірибесін жан-дүниесімен қабылдай алмағандықтан, рухани қайыршылыққа тап болды. Сондықтан олар тарихи әлемде саяси бағындырушылыққа, басқаруға, ұйымдастыруға, білімділікті қабылдауға және сақтауға, тәжірибені ұрпаққа үздіксіз жеткізуге қабілетті болғанымен, осынын барлығын жалғастыруға және тереңдетуге қабілеті жетпеген еді.

Солтүстіктегі жағдай мүлдем басқаша болды. Бұл жерде де, Мысыр мен Вавилондағы сияқты, ұлы рухани түрлену болған жоқ. Солтүстік халықтар мүлгіген қарадүрсін қалыпта болды, бірақ бізге мүлдем түсініксіз өзінің рухани бағыттылығына қарай (Гегель оны нордикалық рух деп атайды) олар осьтік заманның рухани әлемімен жанасқан сәттің аз-ақ алдында, ең басты өзіндік ерекшелікке жеткен еді. <...>

Осьтік заманда серпіліс жасалып, онда қалыптасқан рух өзінің идеяларына шығармашылығы, образдары арқылы, естуге және түсінуге қабілеті бар баршаға да түсінікті болды, шексіз мүмкіндіктер айқындала бастағанда барлық кейінгі халықтар да, өткерілген серпінге берген жауабының қарқынына қарай және оны сезіну тереңдігіне қарай, тарихи маңызға ие болады.

Ұлы серпіліс адамзатты беймәлім мүмкіндіктердің тылсым құпиясын ортақ қылады. Онымен жанасудың қай түрі болмасын, ақырында — жаңа ортақтасуға айналады. Осы сәттен бастап тарихи дамыстың барысының өзінде тек осындай, ортақтасқан адамдар мен халықтар өмір сүреді. <...>

Бүкіл адамзат тарихы бір-бірін ретімен алма-кезек алмастыратын үш кезеңі: тарихқа дейінгі - көне, тарих және әлемдік тарихқа бөлінеді.

1. Көнеліктің ұзақ кезеңі адамзаттың қалыптасуы: тіл мен нәсілдің пайда болуынан тарихи мәдениеттердің пайда болуына дейінгі уақытты қамтиды. Бұл жерде біз адам болмысының құпиясымен жанасып, адам өмірінің Жер бетіндегі біртумалығын түсініп, осыған орай, әлемнің еш түкпірінен табылмайтын және барлық нәрсенің өткерілумен міндетті түрде байланысуға тиіс бостандығымыз туралы сұрақ туындайды.

2. Тарих Қытайдың, Үндістан, Таяу Шығыс пен Еуропаның шамамен бес мың жыл бұрынғы уақытын қамтиды.

Еуропамен географиялық жалпы түсінік ретіндегі Азияны емес, Қытай мен Үндістанды салыстыру қажет. Бұл жерде, ең алдымен, ежелгіліктің ұлы мәдениеттері: шумерлік, мысыр, эгей, арийлік заманға дейінгі Үндістанның мәдениеті, Хуанхэ алқабының мәдениеті қалыптасады.

Сосын басқыншылықтың нәтижесінде жаңа мәдениеттер қалыптасты. Олар жеңіскер мен жеңілгеннің өзара қатынастан, басқыншының ежелден келе жатқан мәдениетті қайта тауып, қабылдауы арқылы қалыптасты; Қытайда да, арийлік заманға дейінгі Үндістанда да солай болған; вавилондықтар да, парсылар да, гректер мен римдіктер де жеңілгендердің мәдениетін бойына сіңіріп алды.

Барлық осындай, географиялық жағынан кішігірім аймақтарға Мексика мен Перу сияқты оңашаланған мәдениеттер мен бүкіл жер шарында шашыраған, ұлы географиялық ашулар дәуіріндегі еуропалықтармен жанасудан бұрын, өздерінің сан алуан қарадүрсін мәдениеттерін сақтаған байырғы халықтар қарсы тұрады.

3. Біздің заманымызда пайда болып жатқан әлем мен адамзаттың ғаламдық тұтастығынан бастап, жер шарының жан-жақты тарихы, немесе әлемдік тарих басталады. Оны ұлы географиялық ашулар дәуірі әзірлегенімен, ол біздің ғасырымызда басталады.

Олар осы кезеңдердің арасында мүшеленіп, бір-бірінен айтарлықтай ерекшеленеді:

Бірінші кезең: егер басқа тұжырымдарды қоя тұрсақ, біздің түсінігімізге — шексіз әртүрлі адамдар мен табиғаттың сан алуан құбылысының қатарласа өмір сүруі сияқтылары ғана жетеді. Бұл жерде, тарихи шарттармен емес, адам табиғатының қасиеттерімен шектелетін меншік бірлестігі мен ойдың біртектестігі болса керек. Адамдардың өз өткенін ұмытып, өзінің шығу тегі туралы көптеген әртүрлі түсінік беріп теріс лағып кеткенін дәлелдейтін, адам ұрпағының шығу тегінің, халықтардың шашырап, олардың жер шарының бетіне таралуының айбынды көрінісі — осынын барлығы не тұңғиықты терең мағынасы бар нышандар, не болмаса жай ғана болжам болып табылады.

Екінші кезеңнің бөлшектелуі, мағынасына қарай, тарихтың осьтік заманы болып табылатын серпілістен басталады. Барлық жолдар осыдан басталып, одан таралады.

Үшінші кезеңнің келешекке де айтарлықтай қатысы бар. Оны түсіну үшін біз алдын ала сезіну ме, әлде дайындалу ма, осындай құбылысқа қайта оралуымыз қажет: тарихтағы ірі мемлекеттік бірлестіктерге (империяларға), Жаңа заманның және антикалық — аса бағалы идеяларға бай, дерексіз адам болмысының дамуындағы ой жүгірту кезеңі емес, өз халқының тамырынан өсіп-өніп жалпы адам болмысының сипаты болған, сондықтан сөздері мен өздері бүкіл адамзатқа қатысты болып табылатын, ойы жан-жақты ұлы адамдарына терең үңілу қажет.

Әрі қарайғы үш кезеңге жіктелу келесі түрде болады:

1. алғашқы кезеңде барлығы табиғатта санасыз, өздігінен болып жатқан нәрселерге жақын. Көне және тарихи емес халықтар (немесе олар қырылған кездегі немесе техникалық өркениеттің материалына айналғандағы сол заманның алғашқы қауымдық адамдары) тіл мен мәдениеттің біртұтас аясында өмір сүреді. Оның екеуінің де қозғалысы көзге көрінбейді, оны нәтижелеріне қарай ғана анықтауға болады. Адамдар арасындағы тікелей және саналы түйісуі, тіршілігі мүлдем шашыраңқы болуымен қатар, әдетте, ең тар аямен шектеледі. Өркениеттің жетістіктерін тарату арқылы іске асатын шынайы түйісу, ауқымды кеңістікті, тіпті кейде бүкіл жер шарын қамтиды, бірақ бұл адамдардың келісімінсіз - ақ жасалады.

Көне кезеңде кейбір нышандарына қарай бізге өзіндік ерекшеліктерге бай болып көрінетін және ақыр-соңында тарихи мәдениеттерде өз орнын табатын нәрсенің бастамасы ғана болып табылатын мәдени үрдістер бар. Оның айырмашылығы — бұл үрдістер тарих кезеңіне жетпей, және тарихи халықтардың қозғалысымен жанасқанда тез арада құлдырауға ұшырайды; өздігінен олар қайран қаларлық табыстарға жетеді, бірақ олар адамдардың табиғи тіршілігіне байланып - маталған сияқты болады, және соған қайта байланып - маталуға үнемі дайын тұрады.

Байырғы заман адамдарының мәдениеті бүкіл жер шарына таралған-ды. Әрбір халықпен таныса отырып, біз оның рухының өзгешелігін аңғарамыз; ондай өзгешелік тіпті дамудың ең төменгі сатысында тұрған пигмейлер, бушмендер немесе эскимостар сияқты - солтүстік халықтарға, және жоғары дәрежеде — полинезиялықтарға да тән.

Ал — Мексика мен Перу сияқты, Америка халықтарына келсек, бұл жерде оларды Вавилон және Мысырмен салыстыруға болады.

2. Екінші кезеңде азды-көпті ұлы мәдениеттерді бірқатар кездейсоқ жанасуларға қарамастан, тепе-тең болып түзіледі. Бұл — жеке оқиғалар.

Бұл тарихи үрдістердің тұтастығы идеясы ғана; барлық нәрсе барлық жерде мәлім болып, барлық жерге өзінің ықпалын көрсетеді деп санауға әсте болмайды. Керісінше: ең асқақ және маңызды нәрсе тар кеңістік йен уақыттың шектерімен шектеліп қалады. Ол гүлденіп, ұзақ уақытқа және мүмкін, мәңгілікке солып, ұмытылады. Бұл жерде ол сақталып, келер ұрпаққа жеткізілетініне сенім жоқ. Шынын айтқанда, әрбір осындай мәдениеттің өрісінде ғұрыптардың сабақтастығы сақталып қалатын сияқты. Мәдениет таралып, өмір сүреді, бірақ көп ұзамай, құлдырау мен өлімге әкелетін шектерге жетеді.

Сонымен бірге жер шарының белгілі бір, салыстырмалы түрде аз аймақтарында, өзінің рухани мағынасы жағынан жан-жақты, ішінде адамдардың ой жүгірткен және бізге тікелей қатысы бар нәрселерінен тұратын жалпы тарихтың аясы пайда болады.

Даму үрдісі бөлшектенеді. Біз бірнеше ғасырды қамтитын және өзінің гүлденуі мен дамудың кейінгі кезеңіндегі аяқталуына дейінгі — бірізді кезеңдерімен бір тұтастықты түзетін үрдісті байқаймыз. Біз бүтін бір ғасырды қамтитын ұрпақтың әдеттегі алмасуын көреміз (таралуы, аяқталуы, күйзеліске ұшырауы). Біз мүмкін, дәл осы кезде, Шпенглердің мыңжылдық барысын көріп отырмыз.

Бірақ қимыл жалғасып жатыр. Үздіксіз кешеуілдеген кезең де, «феллахтардың тіршілігі» де, толықтай қатып-сему де жоқ. Жаңа бастапқы тұрақты Қытайда да, Үндістанда да көрініс беріп келе жатыр.

Тарихтың барысын тұтастай қамтуға деген ұмтылыс текке жасалды. Сапардың басы Вавилоннан гректер мен римдіктер арқылы солтүстікке барады деп санағандар тарихи үрдіс шығыстан батысқа жалғасады деген қорытындыға келіп, әрі қарайғы жол америкаға апарады деп болжады. Бірақ Үндістаннан жол Индтен (Веда дәуірі) басталып, орталық аймақтар (Упанишад дәуірі) арқылы Гангаға (Будда және оның заманы), немесе батыстан шығысқа жалғасты. Оның үстіне, Батыста қарама-қарсы бағыттағы қимылды байқауға болады, жалпы, бұндай нобайлар кішігірім кеңістіктер үшін, оның өзінде белгілі шектеулермен бірге, тек белгілі бір көзқарас тұғырынан қарағанда ғана маңызды болады.

Алдағы Азия мен Еуропа әлемі салыстырмалы жинақылығы жағынан екі басқа әлемге — Үндістан мен Қытайға қарама-қарсы тұрады. Батыс біздің күнімізге дейін — Вавилон мен Мысырдан тұратын, өзара байланысқан әлем болып табылады. Бірақ гректердің заманынан бастап Батыстың осы мәдени аясы іштей Батыс пен Шығысқа, Шығыс пен Батыс әлеміне бөлінді. Осылайша, Үндістан мен Қытайға қарағанда, Ескі өсиет, иран -парсы мәдениеті мен христиандық Батыс әлеміне жатады — ал бұның өзі Шығыс емес пе. Үндістан мен Мысырдың арасындағы аймақ үнемі үндістандық әсерге тәуелді болатын, бұл аралық қайталанбас тарихи көз тартарлыққа ие, сөйте тұра, ол жалпы тарихтың шегіндегі қарапайым, көзге көрінетін және дұрыс бөлінуге жатпайды.

3. Үшінші кезеңде — өзінің кеңістігінде үзілді-кесілді шектелетіндіктен, шегінен асуға мүмкін емес тұтастық бірлігі айқындалады. Бұл жердегі бүкіләлемдік қарым-қатынастың іске асырылған мүмкіндіктері осының алғышарты болып табылады. Бұл кезең — әлі тарихи шынайылық емес, келешектегі мүмкіндіктерді алдын ала сезіну, сондықтан ол эмпиристік зерттеудің заты емес, негізіне қазіргі шақ пен өзімізге замандас жағдайды зерделеу қаланған, ұзын-ұрғасының материалы болып табылады. <...>

ТАРИХТЬІҢ МӘНІ ТУРАЛЫ

Біз бүкіләлемдік - тарихи көзқарас тұғыры деп нені түсінеміз? Біз өзімізді де түсіну үшін, тарихты бүтіндей бір нәрсе ретінде түсінуге тырысамыз. Тарих біз үшін, өзіміз білмейтін, бірақ өзіміздің түп-тамырымыз жайылған естелік болып табылады. Тарих - бір кездері негізі қаланған байланыс, егер біз із-түзсіз жоғалмай, адам болмысына өз үлесімізді қосуға тырыссақ, сонымен байланысымызды жоғалтпауымыз тиіс.

Тарихи көзқарас адам жан-дүниесі туралы біздің түсінігімізді оятатын ортаны құрады. Біздің санамызда қалыптасқан тарихи дамудың көрінісі біздің ұмтылыстарымыздың себебіне айналады. Біздің тарихты қалай зерделейтінімізге қарай, біздің мүмкіндіктеріміздің шектері де анықталып, нәрселердің мәні ашылады немесе бізді шынайылықтан алшақтататын еліктіруші күш пайда болады. Өзінің растығы мен дұрыстығына қарай, тарихи танылған нәрсе —немқұрайлы мазмұны болмаса да, біздің өміріміздің сәті болып табылады. Тарихи үрдісті бүтіндей елестету міндеті бізден байсалдылық пен жауапкершілікті талап етеді.

Біздің тарихи өткен шағымызға әртүрлі көзқараспен қарауға болады: бір жағдайда біз өзімізге ет жақын айбындылықты көреміз. Біз біздің тұғырымызды анықтаған және біз үшін үлгі болып табылатын өткеннен күш жинаймыз. Ұлы адам қай кезде өмір сүрсе де бәрібір. Барлығы маңыздылықтың бір, уақыттан тыс жазықтығына орналасады. Тарихи деректерді біз тарихи нәрсе емес, өзіміздің өмірімізде міндетті түрде орын алған нәрсе ретінде қабылдаймыз.

Бірақ өткеннің айбынын тарихи, оқиғалардың уақыт кеңістігіндегі бірізділігінде саналы түрде қабылдауға болады. Біз оқиғаның уақыты мен орын алған жері туралы сұрақ қоямыз. Мақсат — бұл уақыт бойындағы сапар. Уақыт бөлшектеліп бөлінген. Барлық кезде де барлығы болған жоқ, әрбір дәуір өзінің маңыздылығымен ерекшеленеді. Өткеннің өз биік шыңдары мен құздары бар. Бірде мәңгілік өмір сүруге тиісті нәрсені ойлап табатын тыныштық дәуірі, өздерін әлде бірдің соңы деп сезінетін дәуірлер орнайды. Енді бірде өзінің ақырғы шектеті сипатында адам болмысының ең терең түбіне енетін үлкен өзгерістер, төңкерілістер дәуірі орнайды. <...>

Сондықтан тарихпен бірге тарихи ой да өзгереді. <...>

Тарихты білу — бізге өзімізді және өзімізге замандас жағдайды түсінуге көмектеседі. <...>

Тарихта тек күшпен негізделетін, өздігін сақтай отырып, қайта оралатын, үнемі қайталанып отыратын себептілік — осының барлығы тарихтағы тарихи емес нәрселер.

Енді ғана орын алып жатқан оқиғалардың толқынында тарихилық өзіндік және қайталанбас әлденеге айналады. Ол өзінің беделін сақтаған ғұрып болып табылады, және өткенге деген қарым-қатынасқа байланысты естеліктен туындаған тоқталмайтын алуан түрлі әдет. Тарихилық — саналы түрде өткізілген мағыналық байланыс - құбылыстың түрленуі.

Тарихи сана-сезімде мағынасы қандай да бір құндылықпен толықтай өлшенетін, терең өзіндік, жеке әлдене бар, өзінің жоғалатын, уақытша көрінісіндегі болмысы бар. Тарихи нәрсе күйзеліске ұшыраса да, уақыт аясында мәңгі. Бұл тіршіліктің ерекшелейтін нышаны тарихтың өзі болып табылатындығында және барлық уақытқа тән еместігінде жатыр. Ерекшелік өткеріліп жатқанға, жалпы қалыптар мен заңдарды жай қайталауға арналған материалға қарағанда, тарих уақытты кесіп өтіп, оны жойып, мәңгілікпен жанасатын нәрсенің өзі болып табылады.

Тарих жалпы не үшін керек? Адам ақырғы, аяқталмаған және аяқталуы мүмкін емес болғандықтан, ол уақыт аясындағы түрленуінің барысында мәңгілікті тануы тиіс, бірақ ол бұны тек осы жолда ғана тани алмайды. Адамның аяқталмағандығы және оның тарихилығы — бір. Адам табиғатының шектері бірқатар мүмкіндіктерді жоққа шығарады. Жер бетінде шегіне жеткен мінсіздік болуы мүмкін емес. Дұрыс әлемдік құрылым да жоқ. Мінсіз адам жоқ. Үнемі қайталанып отыратын аяқталған қалып-күйлер, тек оқиғалардың табиғи барысына оралу түрінде ғана болуы мүмкін. Тарихта үнемі аяқталмағандық орын алатындықтан, барлығы үздіксіз өзгеріп отыруы тиіс. Тарих өз-өзінен аяқтала алмайды. Ол тек іштей негізсіз болғанда немесе космостық апаттың нәтижесімен ғана аяқтала алады. <...>

Тарих — бірдей, атқарылып отырған да және өзіндік сана-сезімі де, тарих және тарих туралы білім де. Бұндай тарих барлық жағынан түпсіз тұңғиықпен шектесіп жатыр. Біздің санамызда ол келесі негізгі қасиеттермен біріктіріп, бөліне алады:

Біріншіден, тарихтың барлық — табиғаттан бастап космосқа дейінгі, оны басқа шынайылықтардан бөліп жатқан шектері бар. Тарихты барлық жақтан жалпы тіршіліктің шексіз кеңістігі қаумалап жатыр.

Екіншіден, тарихта өзіндіктің қарапайым шынайылығының және ырықсыз жойылатын түрленуінен пайда болатын ішкі құрылымы бар. Тарих жалпыға ортақ және өзіндіктің бірігуі нәтижесінде пайда болады, бірақ осылайша, ол өзінің қайталанбас өзіндігін, бірлі -жарымдық және ортақ екендігін көрсетеді. Бұл тіршіліктің көрінісіне айналуының өзі болып табылады.

Үшіншіден, тарих — егер тарихтың тұтастығы неде деген сұрақты қояр болса, бүтіннің идеясына айналады. <...>

Біз, адамдар бір уақытта тарих та, табиғат та болып табыламыз. Біздің табиғатымыз тұқым қуалаушылықпен, ал тарихымыз — ғұрыптармен сипатталады. Табиғи тіршілік иесі ретінде мыңжылдықтар өтсе де, өзгеріске ұшырамайтынның себебі болып табылатын тұқым қуалаушылықтың тұрақтылығы біздің ғұрыптарымыздың тұрақсыздығына қарама-қарсы тұрады: сана-сезім өшуі мүмкін, ғасырларда өзіміз нық ұстанатын ондай рухани құндылық жоқ.

Тарихи үрдіс — егер біз қолымыз жеткенді ұмытсақ немесе тарих барысында қолымыз жеткен ісіміз тіршілігімізден жоғалса — үзілуі мүмкін. Тіпті санасыз дерлік дағдымен және өздігінен, әлбетте, наныммен қалыптасқан ой мен тіршілік қалыбының тұрақтылығы, қоғамдық талаптардың бүкіл жиынтығында күнделікті қалыптасатын және тіршілігіміздің түкпірінде тереңінен тамыр жайғандай тұрақтылық қоғамдық талаптар өзгерген сәтте теңселіп, тұрақсыздана бастайды. Онда күнделікті ғұрыптармен байланысын үзіп, тарихи қалыптасқан мінез-құлық жоғалып, өмірдің дағдылы қалыптары шайқалып, толық сенімсіздік орнайды. Атомдалған адам дегенмен адам өмірі болғандықтан, өз тіршілігінің өмірлік күштерінің астында ашық немесе бүркелген — қорқыныш және үреймен қусырылған, тарихидан тысқары қалыптасқан тіршіліктің кездейсоқ қоспасына айналады.

Басқаша айтқанда, бізді адам ететін тұқым қуалаушылық емес, ғұрыптар. Адам тұқымымен мұралаған нәрсе бұлжымас дерлік; ал ғұрып болса — толықтай жойыла алады.

Ғұрыптардың тамыры тарихқа дейінгі заманнан басталады. Ол табиғи тұқым қуалаушылыққа жатпайтын нәрсенің барлығын қамтымайды, адам болмысының тарихи субстанциясын құрады.

Ұзын тарихқа дейінгі заман, қысқа тарих — бұл өзгешеліктер неге негізделеді?

Тарихтың басында тарихи заманға дейін жинақталған сияқты, табиғи тұқым қуалаушылыққа жатпайтын, көбейтіле немесе жоғалтыла алатын, тарихи субстанция болып табылатын адам болмысының капиталы анықталады. Бұл орындала алмайтын немесе арнайы жасала алмайтын, кез келген сана - ойға дейін шынымен тіршілік еткен әлдене.

Бұл субстанцияның маңызы тарихта атқарылып жатқан рухани үрдіс арқылы ашылады. Ол осы үрдіс барысында өзгеріске ұшырайды. Мүмкін тарихта шынайылық ретінде — өз кезегінде басқа түзілімдердің бастамасына айналатын, жаңа қайнар көздер пайда болатын шығар, осыған ұқсас ұлы мысал ретінде, осьтік заманды келтіруге болады. Бірақ бұл үрдіс бүкіл адамзатты толықтай қамтымайды — ол жеке адамдардың биіктегі сана-сезімінде өткеріліп, кемеліне жетіп, ұмытылып, түсініксіз күйде қалып, жоғалады.

Тарихта субстанциялық алғышарттардан, ғұрыптардан, субстанционалдығынан ада таза рационалдық аясында бірдеңе құруға мүмкін болғандай — жалаң ойды құрайтыннан оқшаулануға әкелетін бағыт бар. Бұл өз-өзіне кесе көлденең түрде ағартпай, үмітсіздікке апаратын ағарту. <...>

Адамзат тарихы болмысының ерекше сипатымен оқшауланады. Ғылымда оған танымның ерекше түрі сәйкес. Тарихтың осы екі өзіне тән нышандарына тоқталайық. <...>

Егер біз тарихта жалпы заңдарды (каузалдық байланыс, құрылым заңдары, диалектикалық қажеттілік) меңгерсек, тарихтың өзі біздің танымымыздан тысқары қалады. Өйткені тарихтың өзіндік сипаты ешқашан қайталанбайды.

Біз тарих деп сол сыртқы, кеңістікте және уақытта, белгілі бір жерде орын алғанды атаймыз. Жалпы, бұл шынайылықтың барлығын да қамтиды. Шынына келгенде, жаратылыстану барлық материалдық құбылыстарды жалпы заңдарға сәйкес зерттейді, бірақ, мысалы, неліктен Сицилияда күкірттің үлкен шоғыры табылды деген сұрақ қоймай, материяның кеңістіктегі шынайы таралуымен мүлдем айналыспайды. Сипаттала алатын, бірақ түсінікті бола алмайтын, дараланған шынайылық жаратылыстанушылық танымның шектері болып табылады.

Бірақ кеңістік пен уақытта орналасу, шынайылықтың осы нышандарын дараландыру тарихтағы дараны сипаттау үшін әлі де жеткіліксіз. Қайталанатынның барлығы дара тұлға ретінде басқа дара тұлғамен алмастырыла алады, бұл жалпыға ортақтың сипаты ретінде қарастырылып, тарих деп санала алмайды. Тарихи болуы үшін, дара тұлға бірлі-жарым, қайталанбас және жалғыз болуы тиіс.

Бірлі - жарымдылықтың бұл түрін біз тек адам мен оның туындыларынан табамыз; барлық басқа шынайылықтарда — олар адамға қатысты болғанда, оның құралы, көрінісі, мақсаты болып табылғанда ғана табамыз. Адам табиғи тіршілік иесі ретінде емес, тек рухани тіршілік иесі ретінде ғана тарихи.

Тарихта біз өз-өзімізге ашықпыз, бірақ өзімізге маңызды ашықтық - зерттеу пәні болып табылмайды. Бірақ, шынына келгенде, табиғаттың тіршілік иесі ретінде баршаға ортақ нәрсенің нақты сипаты, шынайы дара тұлғалар ретінде өзімізді - зерттеу пәні ретінде ала аламыз. Тарихта болса, біз өзіміздің бойымыздан еркіндік иесі, салмақты шешім және бүкіл әлемге тәуелсіз тұлға, экзистенция, рухты табамыз. Тарихта бізді табиғатта қызықтырмайтын нәрсе — еркіндік әлеміндегі серпін құпиясы, және адам санасына болмыстың ашылуы қызықтырады. <...>

Тарих болмысына тарихи танымның өзгешелігі сәйкес келеді. Тарихи зерттеу шынайы түсініктің алғышарттарын түзеді, ол арқылы және оның шегінде бізге болмашыны маңыздыдан арашалау үшін таңдауға бағыт беретін зерттеудің өзіне ашылмайтын нәрсе ашылады. Тарихи зерттеу өз жолында біздің танымымызға тән жалпыға ортақ, өз шектеріне жеткенде, бізге тарихтың қайталанбас даралығы ешқашан баршаға ортақ бола алмайтынын көрсетеді. Осы даралықты түсіну бізді онымен таным шегінен тыс жатқан, бірақ тек өзінің көмегімен танылатын жазықтыққа тұсаулайды.

Тарихи біртұтас деп танитынымыз, бізге тарихқа жалғыз жеке тұлға ретінде қарай ұмтылуға мүмкіндік береді. Кез келген тарихилық түп-тамырымен бірге барлығын қамтитын тарихилықтың тереңіне бойлайды. <...>

Тарихта үнемі табиғат болады. Ол — үнемі қайталанатын, ұзақ та баяу созылатын тарихтың негізі болып табылады, бұл өзгеріп отыру — табиғатқа әрқашан тән. Рух пайда болатын жерде сана-сезім, рефлексия, аяқталуына қол жетпейтін мүмкіндіктің қолайлығындағы өзімен жұмыстағы тежеусіз қозғалыс пайда болады.

Қайталанбас нәрсе бірегей болған сайын, қайталанғыштық сәйкессіздігі арта береді. Бүкіл ұлы нәрсенің барлығы да ауыспалы кезеңде болып табылады.

Егер тарихтың болмысы ашылса, ақиқат тарихта үнемі тіршілік етеді, бірақ ол тарихта ешқашан аяқталмай, үнемі қозғалыста болады. Толықтай игерілген ақиқаттағы болмыстың мәні жоғалады. Қозғалыс неғұрлым түпкілікті болса, ақиқаттың мәні соғұрлым ашыла түседі. Сондықтан ұлы рухани туындылар ауыспалы кезеңдерде, әртүрлі дәуірлердің шек аралығында пайда болады. <...>

Рухтағы ауыспалы болып табылатын ұлы құбылыстар — басы мен соңының өзі. Олар тек осы тарихи кезеңде ақиқаты, келбеті адамдардың есінде мәңгі сақталатын, қайталана алса да, жаңғыртыла алмайтын аралық кезенді түзеді. Адамның айбындылығы осындай ауысумен негізделсе керек. Сондықтан уақыт шегін жеңуге қабілетті ұлы шығармалар бізді рухтандырып, сезімімізды оятса да, кейінгі ұрпаққа, өзімізге барабар сол ақиқатқа айнала алмайды. <...>

Тарихтың негізгі нышаны келесіге негізделеді: ол — өтпелі аралықтың өзі болып табылады. Оған ұзақтық тән емес, барлық созылған нәрсе оның негізін, материалы мен құралынан тұрады. Бұған бір кездері басы басталғандықтан, ертелі-кеш пе тарихтың, адамзаттың соңы орнайды деген тұжырым да жатады. Осы екі түсінік те — осы басы мен соңы — біз оларды сезінбесек те, ауылы бізден тіптен алыс болса да, біздің бүкіл тіршілігімізден биік тұрған ауқым осыдан пайда болады. <...>

Адамның тарихилығы — алуан түрлі тарихилық. Бірақ бұл алуан түрлілік қандай да бір тұтастықтың талабына бағынады. Бұл қандай да бір тарихилықтың жалғыз және баршаны бағындыруға деген ұмтылысы емес; бұл ұмтылыс бір тұтастың абсолюттік тарихилығы ретіндегі тарихилықтың әртүрлі қалыптарының қарым-қатынасы ретінде танылуы тиіс. Құндылығы мен мағынасы бар нәрсенің барлығы да адам тарихының бір тұтастығына қатысты сияқты. Өзімізге бұл тұтастықты қалай елестету керек?

Тәжірибенің өзі оның бар екендігін жоққа шығаруға тырысатын сияқты. Шашыраңқы тарихи құбылыстар шексіз. Көптеген халықтар, көптеген мәдениеттердің арасынан сансыз, өзінше ерекше тарихи мәліметтерді байқауға болады. Адам бүкіл жер шарын мекендеп, мүмкіндігінше, барлық жерде ерекше тіршілік тәртібін түзді. Біздің көз алдымызда құбылыстары бірдей туындайтын және бір-бірін рет-ретімен алмастыратын шексіз көп алуандық пайда болады. <...>

Ол шынымен тарихи болған кезде, адамның өз өмірінде ұмтылатын тұтастық, биологиялық тектің тұтастығын емес, құдайдың әмірімен жаралған адамның тұтастығын білдіретін, жоғары түсініктегі тұтастыққа ұмтылады. Жаратылыстың бұндай тұтастығы тұрақты өмір сүретін болмыстың өзі болып табылмайды. Ол тарихилықтың нақ өзі. Бұл келесі нышандардан анықталады:

1. Адамның түрлену қарқынындағы тұтастық — тұрақты және кезекпен ғана іске асырылатын қасиеттердің қимылсыз жатқан тұтастығының өзі болып табылмайды. Өзінің тарихтағы нығаюын адам өзінің табиғи қасиеттерінің қимылының өзі болып табылмайтын қимыл арқылы іске асырды. Табиғи жан ретінде ол оның нұсқалар шегіндегі осы болмыстың өзі; тарихи жан ретінде ол өзінің бастапқы мүмкіншіліктердің күшімен ол табиғи шындықтың шегінен асады. Осыдан, ол барлығын біріктіретін тұтастыққа ұмтылуы тиіс. Бұл — постулат: бұндай бірліксіз өзара түсіністік те жоқ; өз табиғатына қарай ерекшеленетін нәрсе, екі арада шынырау орнап, түсіністік негізіне қаланған тарих та мүмкін болмас еді.

2. Әлдебір шынайылықтағы бірлі-жарым адамдардың пайда болуы, басқа нәрсенің барлығын жоққа шығаратын бір күш бар. Бірлі-жарым ретіндегі адам, тіпті батыр немесе қасиетті болмасын, өз болмысына қарай әртүрлі, іске асыруға қабілетті негіздерді біріктіруге қабілетсіз.

Адам және жалғыз адам, о бастан, өзінің қабілетіне қарай барлығының өзі, ал шындығына келгенде ол — бірлі-жарым жан. Бірақ өзінің бірлі - жарымдығында ол шектелген бөлік болып табылмайды; ол тарихшыл, барлығын біріктіретін, біртұтас тарихи негіздің шегіндегі өзіндік негізі бар адам.

Бірлі-жарым адам ешқашан кемеліне жеткен, мінсіз бола алмайды. Адам мүлдем мінсіз бола алмайды, өйткені өзі іске асырып жатқан нәрсенің барлығы, жойыла алады немесе жойылады, ол қорғансыз. Адам аяқталған немесе аяқталуға қабілетті жан емес.

3. Бірлі-жарым туындыларда, серпіндерде, іске асыруларда қайталанбас және алмастыруға мүмкін емес нәрселер алға шығады. Бұл шығармашылық актілер себептік байланыс шектерінде түсінікті бола алмайтындықтан немесе қажеттілер ретінде шығарылғандықтан, олар ашылған сыр сияқты, олардың бастауы — оқиғалардың әдеттегі барысы емес, мүлдем жаңа әлдене. Бірақ олар бар кезде артынан еретін адамзат болмысының негізі ретінде қызмет етеді. Олардан адам өзінін білімі мен толқуын, өзінің идеалдары мен оларға қарама-қайшылықтарды, өзінің ауқымын, өзінің көзқарас тұғырын және өз рәміздерін, өзінің ішкі әлемін табады. Олар — біртұтас өздігінен зерттейтін рухқа жатады және барлығына да қатысты болғандықтан, бірлікке апаратын жолдағы өтпелі кезең болып табылады.

Жан-жақтылық. Әлемнің барлық жерінде діндердің, көз - қарастардың, қоғамдық өмірдің құралдары мен түрлері ұқсас болғандықтан, адамзат тұтастығы өзінің сипатын осыдан алады. Бір-бірінен өте ерекшеленетін адамдардың ұқсастығы да ғажап. Психологиялық және әлеуметтік мәліметтердің арқасында, барлық жерде салыстыру жүргізіліп, адам табиғатының психологиялық және әлеуметтік жағының негізгі құрылымының сипатын бейнелейтін көптеген заңдылықтар анықталды. Бірақ дәл ортақ нәрселерді анықтағанда адам табиғатының өзіндігі деп те, тарихи ситуациялар мен оқиғалар деп те танылатын ауытқушылықтар табылады. Егер назарды жан-жақтыға аударсақ, айтарлықтай нәрседегі сәйкестіктер табылады, оның ішіндегі белгілі бір жер мен белгілі бір мақсатқа байланысты жергілікті сипатқа енгендері ерекшелікке ие болады.

...Бірақ бұл жан-жақты адамзаттың шынайы тұтастығын құрамайды. Керісінше. Егер назарды ашылып отырған ақиқаттың тұңғиығына аударатын болса, тарихтың айбындылығын түзетін нәрсе ерекшеден табылады, ал жан-жақты баршаға ортақ, тарихтан тыс және бұлжымас нәрсе, ағысымен шынайы мен дұрысты әкетіп баратын өзен сияқты болады.

Егер бір-бірінен ту алыс мәдениеттердің тұтастығы адам табиғатының бірдей негізгі қасиеттерін табуға негізделсе, біздің жан-жақтыны іздеген жерде әрқашан ауытқулар да, кемшіліктер де табылатыны қайран қалдырады, бұл әдетте адамдарға тән, жан-жақтылықтың өзі, қасиетіне қарай ылғи біркелкі және дерексіз болады.

Жан-жақтылықтың ауқымында жай ғана ерекшелік болып табылатын, түпнұсқалы тарихилықтың көрінісінің өзі болуы мүмкін. Өз болмысына қарай ауытқуға емес, позитивті бастапқы мағынасына, жалпының шеңберіндегі кездейсоқтыққа емес, барлығын қамтитын адамзат тарихилығының бір буынына тарихтың қатысы болғанда ғана, ол адамзат негізі болып табылады.

Өрлеу. Білім мен техникалық шеберлік біздің тіршілігімізді алға тартып, осы шеберлікті біз ұрпағымызға мұра етіп қалдырамыз, ақыр-соңында ол баршаға аян білім мен шеберлікке айналады. Осылайша, жеке мәдениеттердің және барша халықтардың тарихы арқылы күн санап көбейіп келе жатқан білім жинақталады, бірақ бұл шынын айтқанда, баршаға ортақ білім мен шеберлік болып, сананың өзіне тән нәрсеге айналады.

Осы салада әлемдік тарих — беттеген жолында шегінулері мен тоқыраулары болса да, жалпылай алғанда үнемі жетістіктерге жетіп отыратын, барлық адамдар мен барлық халықтар үлес қосатын және болмысына қарай барлық адамдардың қолы жететін және, шынымен, баршаның мақтанышына айнала алатын, алға өрлеуші даму күші ретінде қабылданады. Тарихта біз осы өрлеудің сатыларын ашамыз, бұл саты қазіргі кезде өзінің ең биік шыңына әкелді. Бірақ бұл бүтін нәрсенің жалғыз нышаны ғана. Адам болмысының өзі, адам мінез-құлқы, қайырымдылық пен даналық бұндай дамудан сырт қалады. Өнер мен әдебиетті барлығы түсінгенімен, олар баршаға тән емес, олар белгілі бір тарихи заманда белгілі бір халықтарда пайда болып, қайталанбас және теңдесі жоқ шыңдарға жетеді. <...>

Өрлеу, шынымен де, білім саласындағы бірлікке әкелгенімен, адамзаттың тұтастығына әкелмейді. Жалпыға маңызды және өзі анықталған барлық жердегі бірдей ақиқаттың, тек ғылым мен техникада қолданатындықтан, үнемі өрлеу үстіндегі, баршаға жария және баршаға танымал, тек санамен санасатын ақиқат - адам тұтастығын құрамайды. Бұндай өрлеу сана саласындағы бірлікке әкеледі. Ол адамдарды рационалды пікірталас жүргізе алатындай, бірақ бір-бірін өздерінің техникасы жасап шығарған бірдей қарумен жоя алатындай, сана жағынан біріктіреді. Өйткені ақыл адамдарды емес, тек сананың өзін біріктіреді. Ол түбегейлі қарым-қатынасты да, ынтымақтастықты да түзбейді.

Кеңістік пен уақыт аралығындағы тұтастық. Адамдардың тұтастығы табиғи ортақ негізде (планетамыздың тұтастығы) және уақыт қауымдастығында пайда болады.

Тарих барысында, әрине, біркелкі болмаса да, қарым-қатынас дами бастайды. Табиғат сыйының алуан - түрлілігі, халықтар мен елдердің сан түрлілігі ұзақ уақыт бойы қатар өмір сүріп, бір-бірін танымайтын. қарым-қатынас адамдарды жіпсіз байланыстырып, тайпалар халыққа, халықтар болса — туыстас халықтарға, елдер — бүтін бір құрлықтарға бірігіп, сосын қайта жіктеледі: әртүрлі халықтарға жататын адамдар бірі - бірімен қауышып, бірі - бірін қайта ұмытады. Осының барлығы, қайта жалғасып, күрес барысында қайта үзілген қатынас жігі енді үзілмей, барлығының баршамен саналы өзара қарым-қатынасы орнағанда ғана тұрақты қалыпқа енеді. Сонда адамзат тарихы, қарым-қатынас тұтастығындағы өзара алмасу ретінде анықтауға болатын адамзат тарихы басталады.

Мыңдаған жылдар бойы саяхат құрған адамдар, полярлық аймақтардан, шөлдер мен тау жоталарынан басқа жердің бетінің бар түкпірін әлдеқашан шарлап, танып-біліп қойған еді. Адамзат өмір-бақи қимыл-қозғалыс үстінде болды. <...>

Оқшаулану — ол жерге басқа елдің өкілдерінің ешқашан аяқ баспағанын білдірмейді, ол басқа елдің мәдениетінің оған айтарлықтай ықпал тигізбегенін білдіреді.

Тарих барысында өздерінін шекараларында адамдар арасындағы қарым-қатынасын уақытша нығайтқан бірнеше ұлы империя болған. Бұдан кейін бұл империялар ыдырап, қарым-қатынас тоқталып, байланыс үзіліп, олар бір-бірін ұмытты. Сондай-ақ, Мысыр, Жапония және Қытай сияқты, сырт әлемнен уақытша болса да, мүлдем оқшауланған халықтар да болды; бірақ бұл қаланған қамалдардың кейінірек быт-шыты шықты. <...>

Ежелгі тарихта мәдени дамудың — жер шарының қандай бір жерінде орталығы болатындай, қауымдастығы жоқ. Біздің көз өрісіміз жететін барлық жерде біз адамдардың шашыраңқылығын және адамдар мен мәдениеттердің жанасуынан пайда болатын бірігуге бейімділігі мен оған деген сансыз талпынысты байқаймыз; біз басқыншылықтың нәтижесінде әртүрлі мәдениеттердің араласқанын, ол да өз нәтижесінде халықтың да бір-бірімен сіңісуіне әкелген дамудың бір түрін байқаймыз. Оқиғалар қарым-қатынастың себебінен әрқашан тарихи болады, оның түпкі мағынасынан біз бастапқы бірліктің өзінен таралуды емес, тұтастыққа деген ұмтылыстарды сезінеміз.

Бірақ жер шарының тұтастығынан, кеңістікпен уақыт ішінде ортақ тұйықталуынан басталатын тұтастық, тарихтың тұтастығымен мүлдем пара-пар болып табылмайтын, сырт тұтастықтың өзі ғана болып табылады. Екіншісі адаға ғана емес, барлық шынайы тіршілікте кездесетін нәрселерге тән. Адамдардың бір жер бетінде өмір сүруі әлі олардың тұтастығын білдірмейді. Бұл тұтастық тек қарым-қатынаста түзіледі. Бірақ бұл тұтастық жай қарым-қатынастың өзінен емес, қарым-қатынастың барысында пайда болатын байланыстан түзіледі. <...>

Бірлесудің ерекше түрлері. Адам әлемінде нәрселердің қимыл-қозғалысында, жеке өтетін және кейінірек бірігетін, сонымен қатар өзінің біркелкілігіне қарай қайталанатын, бүтіннің өзін емес, оның жеке нышандарын құрайтын, танып-білуге қажетті көптеген қырлар бар.

Осылайша, берілген кезеңде мәдениет құбылыстарының белгілі шектеулі бірізділігі болады. Кейбір буындар өзінің пайда болуынан ізі өшкен сәтке дейін, стилдерінің немесе эволюциясы мен ойларының ұқсастығымен бірізді болуының арқасында бір-бірімен тығыз байланыста болады.

Халықтардың шығу тегі, тілі мен тағдырының тұтастығынан қалыптасатын — негізі тіршілік түрлерінің, институттардың, түсініктердің, наным-сенімдердің жалпы әлемінің тұтастығы сияқты, мәдениет тұтастығы да бар, белгілі бір — мінез-құлық, наным, түсінік сияқты трансценденттік өмірлік ұстанымдарға жатып, оны алысқа тарататын — «әлемдік діндер» ретіндегі діндердің тұтастығы; тіршіліктің барлық басқа жақтарын қалыптастыратын, бір биліктің иесі ретіндегі мемлекеттердің тұтастығы бар.

Бұл тұтастық түрлерінде жан-жақтылық жоқ. Бұл өзара шашыраңқы, бір-бірімен қатынасқа түсе алмайтын, бірақ қатар жүретін тұтастық түрлері, басқа мәдениеттермен қатар өмір сүретін мәдениет, көптеген халықтар, діндер мен мемлекеттер бар. Олар: мемлекеттің — саясат саласындағы күресі мен басқаларымен қатар өмір сүруі, діннің -өзінің міндеті мен ықпал аясын бөлуі сияқты, бейбіт алмасқан мәдениет арқылы, барлығы бір-бірімен түйіседі. Олардың барлығы да өзгеріске ұшырап, ешқашан аяқталмай, тұрақтанбай, бір-біріне ауысады.

Біз тарихтан қуаттылығымен баршаны біріктірген ұлы ынтымақтастықтар, адамдарды еш күштеусіз - ақ өзіне тән қылған мәдени шектер туралы, санасыз қимыл-қозғалыс үстіндегі көне халықтар туралы, «әлемдік діндер» ретіндегі — белгілі бір шектермен үнемі шектелген болса да — діндер туралы, империяларға айналған мемлекеттер туралы мәлімет аламыз.

Бірліктің барлық осы түрлері әдетте жанасып, бір-біріне сіңісті болып кетеді. <...>

Тұтастықтың бар екендігін дәлелдейтін көпжақты фактілер тарихтың тұтастығын құрастыру үшін аздық етсе, онда басқа бастапқы нүктені табу қажет. Тұтастық — тек шынайылық емес, мақсат. Мүмкін, тарихтың тұтастығы ойы бірлескен, ақиқаты бір және бір-біріне қаншалықты жат болса да, бір-біріне ілікті, барлығы бір-біріне саналы түрде қатысты болатын, бір рух әлеміндегі адамдар бір-бірін түсіне алатыннан бастама алса керек.

Тұтастық — өзі болмаса шашыраңқылығында пәс болатынын білдіретін мағынадан, тарих ұмтылатын мағынадан туындайды.

Мақсат ешкім мегземейтін, жасырынды мағына түрінде бола алады; бірақ бақылаушы адам оған түсінік беріп, оны тексеруге тырысады — немесе оның бойынан өзінің зерделі міндетін, тұтастыққа деген ырықтың нышанын іздестіреді.

1. Адамның өркениеттенуі мен адамгершілікке ие болуын мақсат тұтады. Бірақ бұл мақсаттың реттескен тіршіліктен тыс мағынасы неде екені нақты анықталмайды; мақсаттың өзі тарихи болып табылады. Реттескен тіршіліктің мақсаты әлемнің құқықтық құрылымы болады. Тарих шашыраңқылықтан бейбіт және әскери уақыттағы нақты байланыстарға, сосын құқыққа негізделген түбегейлі тұтастығы бар, бірлескен тіршілікке бағытталады. Реттескен тіршілік шегіндегі бұндай ынтымақтастық адам рухының және адамзат рухының шығармашылық мүмкіндіктеріне жол берер еді.

2. Мақсат деп еркіндік және еркіндікті сезінуді біледі. Өзіне дейін іске асырылған нәрсенің барлығын еркіндікке жетудің талпыныстары деп түсіну керек.

Бірақ еркіндік дегеніміз не — бұл мәңгілікке апаратын жолда өз-өзін ашуға тиіс қасиет.

Құқыққа негізделген әлемдік тәртіпті құруға деген ықтиярлық бұл еркіндіктің өзін ғана басты мақсат деп танымайды, алайда ол адам тіршілігінде шынайы еркіндіктің барлық мүмкіндіктеріне ырық беретін саяси бостандықты ашуға ұмтылады.

3. Адам ұлылығын, рух шығармашылығын, қоғамдық өмірге мәдениетті енгізуді, дананың туындысын мақсат деп біледі.

Түпкі негізде сананың ең айқындылығына деген ұмтылыс жатыр. Мағына тұтастығы — шегіне жеткен ситуацияларда адам өз-өзін толығымен танығанда, өз-өзіне өміріне бағыт беруге және оны анықтайтын, терең сұрақтар қоя бастағанда пайда болады. Адам айбындылығына негізделген бұл тұтастыққа, қару мен білімнің таралуымен емес, басқыншылық пен империяларды құру барысында емес, жоюшы аскеза немесе янычарларды тәрбиелеу сияқты адам рухының шегіне жеткен ұмтылыстары арқылы емес, институттар мен белгіленген формалардың мүлдем тұрақтылығы немесе мәңгі -бақилығына емес, өз-өзін танудың, болмыстың ашылуының жарқын кезеңінде қол жетеді.

Бұл түпкі маңыз тарихи оқиғалардың ағымында жоғалатын нүкте бола алады. Бұл барлық орын алатын құбылыстарға ықпалын тигізетін құрамдас та бола алады. Ол келешекке қойылған сауал ретінде ғана болатын қимылсыз естелік те бола алады. Мүмкін, әлемде оны қол жетпес биіктен шақыратын жаңғырық дауысы естілмей, ол ізін де қалдырмай жоқ болып, трансцеденттік белгі болып қала беруі де мүмкін. <...>

4. Мақсат деп адамдағы болмыстың ашылуын да, оның тереңдігіндегі болмысты, басқаша айтқанда — құдіреттің ашылуын санайды. <...>

Бұндай мақсаттарға әрбір дәуірде жетуге болады, шынымен де — белгілі бір шек аралығында — оларға қол жеткізіп жатады. Бұны әрбір ұрпақ өз мәнерімен орындайды.

Дегенмен, осылайша, тарихтың жалғыз және негізгі мақсаты әлі де алыс. Оның үстіне, бізді өз мақсатымыздан айнытып, қиялдағы мақсаттан бастартып, қолымызда барды жоғалтып алмауға тырысуға шақырады.

Мақсаттың абсолюттік тұтастығы мағынасына түсінік беру арқылы жетпейді. Кез келген түсінік, тіпті ол ең биікті сипаттаса да, барлық басқа мақсаттар қандай да бір белгілі ойдағы мақсаттан шығатынын, осылайша, мақсат тұтастығы біздің көз алдымызда тарихты бүкіл мағынасын ашады дегенді білдірмейтін, және ең биік болып табылмайтын мақсаттарға бағытталады. Сондықтан барлық көзделетін мақсаттар — егер оларға ұмтылып, сенетін болса — шынымен тарихи фактілерге айналады, бірақ олар ешқашан тарихи шектерден аспайды.

Көзделген мағына ретіндегі, өзінің әрқилы түріндегі мағына адам ақылына әрқашан тән болған. Біз, адамдар, өзіміз әрі-сәрі білетін соған ғана ұмтылып келеміз.

Бірақ біртұтас және барлығын қамтушы мағынаны тануға, оған сенуге деген ұмтылыс әрқашан сақталып келген.

Егер әрбір абсолюттендірілген, тарихта басым болған және болатын, және енді оны бағалай бастап, бізді басқаратын санаға сыйымды мағына ретінде ырқымызбен қабылдай алатын мағына дерексіз болып шықса, жаңа философтары бар жаңа буындар барлығын қамтитын бұл мағынаны қайта іздестіруге жүгінері сөзсіз (бұл тарихтың христиандық философиясында, Гегельдің тағылымында, Маркс, Кант және басқалардың ілімінде орын алған еді).

Тарихқа жаппай түсінік беруде бізге осындай тұтастық ұсынылады. <...>

Тарихтың тұтастығын тануға ұмтылу немесе тарихты бір бүтін зат ретінде пайымдау барысында тарихи білімнің өзінің ақырғы мағынасын табуға деген талпынысын сезінеміз. Сондықтан тарихты зерттеуде философиялық тұрғыдан адамзат біртұтас болатын тұтастыққа жете назар аударылатын. Адамдар жер шарын қоныстанып, оның бетіне шашырап, бір-бірі туралы ештеңе білмеген еді; олар ен әрқилы тіршілік кешіп, мыңдаған түрлі тілдерде сөйледі. Сондықтан әлемдік тарих шеңберінде пайымдаған олар, өзінің ой өрісінің тарлығына байланысты, бізде — Батыс әлемімен, Қытайда — Орта империямен шектелген осы бірлікті түзді. Осыдан тыс нәрсенің барлығы бұған қатысы жоқ, тарихтың емес, этнографияның заты ғана деп саналған варварлардың, алғашқы қауымдық адамдардың тіршілігі деп қарастырылатын. Оның тұтастығы келесіге негізделетін: әлі танымал емес әлемнің халықтары бір, немесе жеке мәдениетке жанасып, осының қарқыны жеке өмірлік құрылымның аясына енгізіледі деп саналды.

Егер наным тарихта себеп пен мақсат болғаннан бастама алса, онда сана оларды нақты тарихта ашуға тырысты. Адамзаттың біртұтас тарихының құрылымы, не құдіретті құпияның ашылуымен, не сананың қабілет күшімен танылған тұтастық туралы білімді түсіндіруге деген талпынысы болды. <...>

а) егер мен тұтасты білсем, әрбір адам баласы осы тұтастықтың ішінде белгілі бір орынға ие. Ол өзі үшін өмір сүрмей, жол салушы қызмет атқарады. Ол трансцеденттілікке тікелей емес, оны белгілі бір шектермен шектеп, бүтіннің бір бөлігіне айналдыратын өзінін орны мен уақытына қарай қатысады. Әрбір адам тіршілігі, әрбір дәуір, әрбір халық — ұзын тізбектің бір түйіні. Әрқашан біртұтас бола алатын барлығын қамтушы құдіретке деген бұрыннан бері келе жатқан қарсыласу осыған байланысты.

ә) Тұтастық туралы таным тарих үшін маңызы жоқ деп, адамзат шынайылығын, бүтіндей бір халықтарды, дәуірлер мен мәдениеттерді сырт қалдырды. Олар - кездейсоқтық қана немесе табиғи үрдістің жанама әсері.

б) тарих әлі аяқталмаған және ол өзінің қайнар көзін толықтай ашқан жоқ. Аталған құрылым үшін ол, әрине, аяқталған болып табылады. Оның басы мен аяғы шамаланған құпияның ашылуымен келетін сияқты. Екі негізгі тарихи тұжырым да ерекше болғандықтан, бір-бірімен тайталас.

Бір жағдайларда тарих басы мен соңы бар, білімге ашық дамудың тұтас бірлігі болып табылады. Мен және менің заманым не өзіміз жеткен жердің ең терең тұңғиығы, не осы уақытқа дейін жүріп өткен жолдың ең биік шыңы деп танылатын, бір үрдістің белгілі бір нүктесінде тұрмыз. Басқа тұжырымда тарих шынайылықтағыдай аяқталмаған, менің ойым да осыған жақын. Мен келешекті ашық-жарқын күйде күтемін. Бұл тосу және ақиқатты іздестіру күйі, қолда бар нәрсенің әлі танып - білмегеннің өзінде, ол болашақ тұғырынан қарағанның өзінде оны түсінуге өте қолайлы. Бұндай түсінікке салсақ, өткен шақ та аяқталмаған болып табылады: ол тіршілігін жалғастырып отыр, оның шешімдері толықтай емес, салыстырмалы түрде аяқталған, және олар қайта қарастырыла алады. Өткен шақ басқа тұғырдан қарастырыла алады. Шешімін тапқан нәрселер енді қайта шешіле алады. Өткен шақ әлі ашыла түседі. Ол біздің алдымызда өткеннің сарқыншағы болып, семіп жатқан жоқ. Өткен шақтың бойынан осы уақытқа дейін объективті және тиімді болып келе жатқан нәрселерге қарағанда, әлдеқайда көп пайданы табуға болады. Саналы адамның өзі, сол тарихтың болып табылатын, даму үстінде, ол аяқталмаған және сондықтан — көзқарас аясы шектеулі болған себептен, төбешіктен емес, ең биік төбеде тұрып, кең көкжиекке көз тастап - мүмкін жолдардың бағыттарын байқағанымен, тұтастықтың бастауы мен мақсаты неде екенін білмейді. Сондықтан тарихты тәжірибе аясы ретінде қарастыру қажет, сондықтан тұтастық мүмкіндіктердің шексіздігіне бөленеді. Ал бізге тек сауал қою ғана қалады. Уақыттың, сонымен — өткеннің және келешектің ізін өшіретін, бір тұтастың сипаты болып табылатын, бүтіндіктің ұлы белгісінің тыныштығы — аяғына дейін ашылған ақиқат емес, уақыт кеңістігіндегі негізгі нүкте.

Егер біз тарихтың бірқатар кездейсоқтықтарға, мән-мағынасыз пайда болу мен жоғалуға, ешқайда апармайтын көптеген жаңылыс жолдарға жіктелмесін десек, тарихтағы бірліктің идеясынан бас тартуға болмайды. <...>

Біз бірқатар ұзын-сонар созылған теріске шығарудан өттік. Тарихтың тұтастығын біліммен тануға болмайды. Ол адамның бір биологиялық шығу тегіне негізделмеген. Жер бетінің тұтастығы мен шынайы уақыттың қауымдастығы тек сырттай бірлікті түзеді. Барлығын қамтитын мақсаттың бірлігі ашыла алмайды. Әлемдегі құқықтық тәртіп идеясы тұтастықтағы тарихтың мағынасымен емес, адам тіршілігінің негіздеріне байланысты және әлі өзі де шешімін таппаған сауалға жатады. Тұтастықтың өзі тұтас баршаға маңызды ақиқатқа бара-бар деп таныла алмайды, өйткені бұл тұтастық тек санада ғана өмір сүреді. Ол қарқыны өсіп келе жатқан үрдістің белгілі бір мақсатқа қарайғы қозғалыс емес, немесе шексіздікке әкететін қозғалысы емес. Тұтастықты ұғыну үшін ең анық зерденің немесе жоғары рухани шығармашылықтың өзі жеткіліксіз. Ол іске асырылып жатқан немесе іске асырылуы тиіс нәрсенің барлығын анықтайтын мағынаға да жатпайды. Тұтастықты бүтін адамзаттың іштей бөлшектенген ағзасы деп түсінуге де болмайды. Жалпы, тарихты біз осы шақ ретінде де, сәуегейдің болжамы да ретінде сезіне алмаймыз.

Бірақ тарихтың әлдебір тұтастық ретінде барлығын қамтитын түсінікті батыл талпыныстарға сенбейтіндер, дегенмен осы ұмтылыстардың бойынан ақиқаттың ізін айыра алады. Бұл талаптар бүтін нәрсенің жарым - жартының қасиетін иемденгенде ғана жалған деп танылады. Ақиқаттың өзі тұспал немесе белгі ретінде болады.

Әрбір жеке алынған дамудың жолы, тұрпаттық бейне, әр тектілердің тұтастығы туралы барлық шынайы мәліметтер — тарих саласындағы жеңілдіктер, олардың көмегімен тарихтың тұтастығын көруге талаптанғанда, олардың жалғандығы ашылады... Мақсат, осындай құбылыстардан тұратын сызықтардың, бейнелердің, бірліктердің сан жақтылығына жету үшін, олардың шегінен тыс жатқан нәрселерді ұғынуға, аламға және әрқашанда өмір сүретін адамзат жалпылығына, тұтастығына, құбылыстар әлемінде таңғажайып бола тұрса да тек қана құбылыс болып қалатын бәрін қамтитындыққа ашық болып қалуда.

Біртұтастық идеясына деген талпыныс жалғаса береді. Жалпы тарих біздің алдымыздағы міндет болып тұр.

а) Адамдар әлемінде орын алған нәрселерді жоқ дегенде «шолу» мүмкіндігі қалады. Баламасында біз — шашыраңқы оқшауланған тіршілік немесе айтарлықтай орталықтану сияқты — шектен асушылықтың бірін де қабылдамаймыз және іздестіру үшін құрылымы реттескен шынайы мәліметтерге сәйкес келетін әлемдік тарихқа жүгінеміз. Егер тарихи бірліктің әрбір құрылымында білім әрқашан білімсіздік шыңырауымен сыйысып жатса, сөйте тұра, тұтастық идеясының өзі реттесуге жол ашады.

ә) Бұл тұтастық кеңістік және топырақ ретінде біздің билігімізге тәуелді, өзіміздің планетамыздың тұйықтығына, сосын дерексіз болса да, біртұтас уақыттың хронологиясының анықтығына, ақыры - бір текке жататын және осы биологиялық шындық арқылы түп-тамырының қауымдастығын мегзейтін адамдардың ортақ жаратылысына сүйенеді.

б) Тұтастықтың айтарлықтай негізі, адамдар түсінудің баршаға ортақ қабілетінің бір рухында кездесетінінен тұрады. Адамдар бір-бірін өзін ешкімге толықтай ашпайтын, бірақ барлығын өзінен тартатын, баршаны қамтитын рухта табады. Бірлік бір Құдайға сенуден басталатыны анық.

в) Тұтастық идеясы жан-жақты мүмкіндіктерді ұғынуда нақты тіршілік етеді. Бұндай қатынастың ашықтығы барлығы үшін маңызды деген түсінікті күшейте түседі, және тіршілік етуімен - ақ қызығушылық туындатады. Біз ешқандай немқұрайлығы жоқ, өзімізге тікелей қатысы бар әлденедей, біздің алдымыздағы қиыр алыстарды көрсете отырып, дұрыс жол ретінде осы шақты тұспалдап тұрған кеңістікті түсінумен өмір сүреміз. Ең басына қайта орала отырып, сөйте тұрып, бастау көзіне аса үңілместен және әрқашан аяқталмаған болып қала беретін келешекке көз тіге отырып, біз өзімізге түсініксіз — тұтастықтың бірлігі алдымызға осы шақ қойған міндеттерді орындау қажеттілігінде дегенді білдіретін — тұтастықтың мүмкіндіктерін көреміз.

г) Біздің алдымызда тұрақты, аяқталған тұтастықтың көрінісі болмаса да, бізде тұтастың бейнесін кескіндейтін тұлға бар.

Бұл тұлғалар мынадай:

Тарих құндылықтар сатысының, оның бастамасының, оның шешуші кезеңдерінің шегінде қарастырылады. Шынайы маңызды және маңызды нәрселерге сәйкес бөлінеді.

Тарих біздер, алдымен, Құдіретті күш деп атаған, кейіндері заң деп білген тұтастыққа бағынады. Бұл тұтастықтың идеясы бұрыс белгіленсе де, ол көрінбейтін, бірақ ішінен көрінетін; біз жоспарлай алмайтын, бірақ ішінде біз жоспарлауымызға тиіс нәрсенің шекаралық түсінігі болып қалады: тұтастық ретіндегі тарих бірлі-жарым, табиғаттың жай құбылысы ғана емес, тарихидың өзі болып табылады. Осыдан құрамында барлығы өзінің орнына ие болып табылатын, тұтастың реттесуі идеясы қалады. Бұл жай ғана кездейсоқ алуандылық емес, бірақ кездейсоқтың барлық қасиеттері тарихтың ұлы негізгі қасиетіне қосарланады.

Тұтастықты түсіндіру үшін енді біз, өзіміздің пікірімізше, заманымызда ашықтық, тұтастық және эмпиризмдік талаптарына ең сәйкес келетін, әлемдік тарихтың сызбасын келтірдік. Өзіміз сипаттаған әлемдік тарихта біз барлық адамзат үшін ортақ осьтік кезең арқылы тарихи тұтастықты табуға тырыстық.

Біздің ось деп білетініміз — беткейінде жатқан, айналасында үнемі құбылыстар шырмалған, құпияға толы тереңдік те емес, өздігінен уақыт шегінен тысқары бола тұрып, барлық уақытты қамтитын, осы шақпен бүркелген нәрсе де емес.

Керісінше, біз ось деп өзіне дейінгі барлық нәрсе дайындық деп білетін және шындығында жиі және толықтай саналы түрде барлық кейінгіні өзіне қатысты деп санайтын, шамамен б.з.д. ақырғы мыңжылдықтың ортасына дейінгі дәуірді атаймыз. Адамзаттың әлем тарихы өзінің құрылымын осы жерден алды. Біз бұл осьті жалғыз, бір рет және мәңгі-бақи берілген деп санай алмаймыз, бірақ бұл — барлық адамдардың санасында жаппай мойындалған тарихи тұтастықтың негізі болып табыла алатын нәрсе, өзіміздің заманымызға дейін орын алған әлемнің бүкіл қысқаша тарихының осі. Бұл жағдайда шынайы осьтік заман — айналасында бүкіл адамзат қозғалатын кемелді осьтің нақты өзі. <...>

Біз тарихи білімнің ұлы ғұрыптарымен өмір сүреміз. Ежелгі заманнан бері өмір сүрген ұлы тарихшылар, тарих философиясы саласындағы құрылымдар, өнер мен әдебиет — тарихи өткен шақты қалпына келтірудегі біздің қиялымызды әрлендіре түседі. Оған тағы ақырғы ғасыр бойы шешуші нышан ретінде XIX ғ. ғана тарихтың сынды зерттеулері қосылды. Бірде-бір дәуір біздің дәуіріміз сияқты, өткеннен соншама хабардар болмаған еді. Басылымдар, қалпына келтірілген ескерткіштер, дереккөздерді жинақтау және оларды жүйелестіру — бізге өткен буын ада болған мәліметтерді береді. <...>

Қазіргі кезде біздің тарихи сана-сезіміміз өзгеріске ұшырап жатқан сияқты. Ғылыми тарихнаманың ұлы ісі жалғасын тауып отыр. Бірақ енді біздің назарымыздың алдында қолда бар материалды жаңа қалыпқа қалайша енгізу керек, көзқамандықтың қыспағынан тазарып шыққан олар мәңгі бастаманың біртұтас тамаша туындысына айналуға қаншалықты жарамды деген сауал туындап отыр; қайтадан тарих білім өрісінен өмірдің сауалына және болмыстың зерделеуіне, эстетикалық білім саласынан — өзіне қатысты сауалдар мен жауаптарын қарастыру арқылы шешілетін — қомақты мәселеге айналды. Өзімізге тарихты қалайша елестететінімізге енді немқұрайлықпен қарауға болмайды. Біздің жеке өміріміздің мағынасы тұтастық шегінде өзіміздің орнымызды қалай анықтайтынымызға, ондағы тарихтың негізі мен мақсаттарын қалай танитынымызбен анықталады.

Тарихи сана-сезімнің қалыптасу нышандарының бірқатарын сипаттауға тырысайық:

Зерттеушілік әдістің жан-жақтылығы, нақтылығы, каузалдық факторлардың ұзын-сонар шырмалуын зерделеу, сосын мүлдем басқа, оның каузалдық емес санаттарында, дәлірек айтқанда морфологиялық құрылымдарында, заңдылықтарында, идеалдық - қалыпты құрылымдарында іске асырылуы — жаңа болып табылады.

Шындығына келгенде, біз оқиғалардың қарапайым баяндалуын — қазірдің өзінде де қуана-қуана оқимыз. Біз, осылайша, ішкі пайымдауымыздың өрісін бейнелі түсініктермен толықтыруға тырысамыз. Бірақ біздің заманымызда «әлеуметтану» деген атаумен біріктірілетін аналитикалық әдістермен бірлескен пайым ғана біздің таным үшін айтарлықтай болады. <...>

Бүгіндері тарихтан көзге көрінерлік тұтастықты көретін қарым-қатынас жеңіліп келеді. Өзіміз де құптайтын, тарихтың аяқталған тұтас түсінігі жоқ. Біз аяқталмаған, бірақ онысы мүмкін, үнемі ыдырап отыратын тарихи тұтастықтың мекенін тұрақтадық.

Біз тарихи тұғырдан жергілікті, абсолютті ақиқаттың ашылуын да көріп отырғанымыз жоқ. Біз еш жерден парапар жаңғыртылған нәрсені де тапқан жоқпыз. Ақиқат өзімізге құбылыстағы барлық өзгешенің барлығы шектеулі болып табылатын беймәлім дереккөзде бұғып жатыр. Тарихи абсолютизация жолына тұрған әрбір кезде, біз ертелі ме, кеш пе — әйтеуір жолдан жаңылыс кеткенімізді ұғынамыз, сосын көзқамандықтың ауыр соққылары бізді біржақтылықтан босатып, бастапқы ой желісіне қайтаратынын алдын ала білеміз ғой. <...> Біз үнемі әлемдік - тарихи тұжырымдар құрастырамыз. Егер олардан мүмкін келешек көрініс ретіндегі тарих сұлбасы қалыптаса алса да, олардың мағынасы, дамуы қажеттіліктен туындаған, қандай да бір бүтін құрылым тұтастықтың түпнұсқалы білімі ретінде қарастырыла бастаған сәтте бірден бұрмаланып кете барады. Ақиқатқа біз барлығын қамтушы себептілік байланысты зерттегенде емес, олардың шексіздігінің белгілі бір себептілік байланыстарын зерттегенде ғана жетеміз. Не болса сол каузалды танылатындықтан, ол осы мағынада танылған болып санала алады. Қандай да бір нәрсе себептілік байланыстан тыс іске асырылатынын дәлелдеу мүлдем мүмкін емес. Бірақ тарихта біздің бақылаушы назарымыздың алдында адам санасындағы серпілістер, күтпеген мағынаның ашылуы, ұрпақтың алмасуындағы түрлену көрініс алады.

Бүтін тарихи даму тұжырымының әрбірі үшін енді бұл тұжырым эмпиристік тұрғыдан дәлелденуі тиіс. Біз жай ғана ашылған оқиғалар мен жағдайлар туралы түсінікті жоққа шығарамыз. Біз шынайы мәліметтердің соңына түсе бастаймыз. Шынайылықтан тысқары жатқан енді қабылдана алмайды. Біздің санамыздағы бұл қозғалыстың мәні, Шеллинг әлем жаратылысынан бері 6000 жыл әмір сүріп келеді деп сенімді болып, енді адамның жүздеген мың жылдар бұрын өмір сүргені енді ешкімді таң қалдырмай, бұл, негізінен, сүйек қалдықтары арқылы айқындала түседі.

Тарихтағы уақыттың осыдан айқындалатын ауқымы, шынын айтқанда, таза сырт сипатта, бірақ ол туралы ұмытпаған дұрыс, ол біздің сана-сезімімізге нәтижелер әкеледі. Өйткені қазір тарихтың өткені жіптің күрмеуіне де келмейтіні анық, болып отыр. Тарихтың баршаны қамтушылығы — бүтін бір ашық. Осы баршаны қамтушылық алдындағы эмпиристік білім өзінің шынайы мағлұматтарының бүкіл мардымсыздығын түсініп, жаңа фактілерді қабылдауға әрқашан дайын: философиялық, көзқарас тұғыры әрбір баршаны қамтушылықтың әлемнің абсолютті имманенттігіндегі талқандалуына жол береді. Егер эмпиристік ғылым мен ғылым бір-біріне тірек болса, саналы адамның алдында мүмкіндік аясы ашылады. Ол үшін ашылған тұтастықтың басы да, аяғы да жоқ. Ол аяғында тарихты көзқарас өрісімен қамти алмайды.

Болмысына барлығын қамтитын ұғым енетін әлі де мүмкін әдіс келесі сәттерден тұрады:

Шынайы мәліметтер қабылданып, дыбысына қарай оның мағынасын болжау үшін тыңдалатындай.

Егер де біз сыртқы көкжиектерге жетуге ұмтылсақ, шекаралардың жанынан табыламыз.

Бұл көкжиектер өзімізге қойылған алаптарды сезінуге мүмкіндік береді. Тарих өзіне үңілгенді өзіне және қазіргі шақтағы өзінің тұғырына үңілтеді.

Тарихқа деген таза эстетикалық қатынас жеңіліп келеді. <...>

Тарих бізге де тікелей қатысты; және оның қатысы бар нәрсенің барлығы үнемі кеңіп отырады. Ал өзімізге қатысы бар нәрсенің барлығы, осылайша, адамға шын мәселесін құрайды. Тарих, оның біз үшін эстетикалық құмарлық мәні азайған сайын, қазіргінің мәселесіне көбірек айналады. <...>

Тарих және қазіргі шақ біз үшін ажырамас байланысқа айналады.

Тарихи сана-сезім қандай да бір кереғарлық шегіне құрсалып жатыр.

Бір жағдайда мен кері шегініп, алыс тау жотасындай, өзінің тұтастығынан, негізгі нышандары мен ерекше құбылыстарынан — тарихтан қарама-қайшы әлденені көремін. Басқа жағдайда — оның тұтастығындағы, тереңдігіндегі тарих мен үшін қазіргі шаққа, өзімнің өзіме айналатын, өзім өмір сүріп отырған сәттегі қазіргі шаққа жан-тәніммен батамын.

Оның екеуі де — менсіз де тіршілік ететін, басқасы тарихтың объективтілігі ретінде, өзінсіз сол басқасы мен үшін мағынасыз болып табылатын, осы «ендінің» субъектілігі де бірдей қажет. Бірі екіншісінің арқасында шынайы өміршеңділікке айналады. Олардың әрбірі бөлек күйінде тарихтың шынайылығын жоғалтып, не оны кез келген мазмұндағы, ұшы-қиырсыз білімге айналдырып, не оны ұмыттырады.

Дегенмен екі сәт қалайша бірігеді? Рационалды әдіс арқылы емес. Бірінің қозғалысы екіншісінің қозғалысын бақылай отырып, оған жәрдемдеседі.

Бұл тарихи сана-сезімнің негізгі жағдайы біздің тарих құрылымын тұтастығымен табу әдісін анықтайды. Бұдан бас тарту мүмкін емес, өйткені бұл наным кенеттен және бақылаусыз біздің көзқарастарымызға билік көрсете бастайды. Ол біздің болмысымыздың себебінің өзі болғандықтан, оны іске асыру оны шешілмеген күйде қалдыруды білдіреді.

Болмысты зерделеуімен зерттеу мен экзистенция бір-бірімен кернелген қарым-қатынаста іске асырылатындықтан, зерттеулердің өзінде тұтастай және ең кіші аймағының өзінде де кернеу байқалады. Баршаны қамтушылықпен ұштасқан өзгешелікке деген махаббат пен жақындықты тарихи ұғыну өз қалпын және өзінің тірек - таянышын сақтай отырып өмір сүретін адам әлемі туралы түсінікті қалыптастырады. Тарихтың қиырларының ашықтығы және қазіргі шақпен өз-өзін сәйкестендіру, тарихты бүтіндей және қазіргінің ағымындағы өмірді түсіну — осы себептердің кернеуіндегі адам, абсолюттік тарихилыққа шегеріле отырып, өз-өзін тани бастайды.

Бір-бірін әлем тарихының көрінісі және қазіргі шақтың көрінісі анықтайды. Біртұтас өткен шақты танығандықтан, осы шақты да ұғынуға тиіспін. Өткеннің қат-қабатына бойлаған сайын, осы шақтың оқиғаларына ықыласым да арта түседі.

Мен өзімнің қайсыған тиесілі болып, не үшін өмір сүріп жүргенім — осының барлығы тарих айнасынан көрініс алады. «Үш мыңжылдықтың мағынасына бойлай алмағандар тас қараңғылықта өмір сүріп жатыр, оған тек бүгінгі күнмен өмір сүру қалады», бұл — мағынаға бойлау, сосын бағыт-бағдарды түсіну (нысананы) және, ең алдымен, заттың өзін танып-білуді білдіреді.

Біз тарих атты қиял әлемінде өмір сүріп, осы шақтан қашқақтап, басқа жерде жүрген сияқтымыз, және осы себептен біз ақиқатты жоғалтып, бізден осы шақтың алшақтап кетуі мүмкін екені қайран қалдырады. Бірақ осы шақтың басым болуы да дұрыс емес, осы сәтпен ғана, естеліксіз және келешексіз өмір сүру тіпті дұрыс емес. Осындай өмір өзінің түп-тамырымен мәңгілікке кететін, толымдылығынан түк қалмаған, ізі өше бастаған «ендідегі» адам мүмкіндіктерінің жойылуын білдіреді.

Толымды «ендінің» жұмбағы енді шешілмесе, сірә, ол тарихи сана-сезіммен тереңдей түседі. Осы «ендінің» тереңдігі мен үшін, тарихи сипатымен тарихи сипатқа енген нанымнан сенімге ие бола бастайды. <...>

Тарих аяқталмаған, оның бойында шексіз мүмкіндіктер тұнып жатыр, тарихи тұтас танымның кез келген тұжырымы талқандалып, жаңа деректер өткеннен өзіміз аңдамаған ақиқатты ашады. Бұрындары маңызды емес болғандар енді басты мағынаға ие бола бастайды. Тарихтың аяқталуы мүмкін емес сияқты, ол бір шексіздіктен екінші шексіздікке ауысып, оның үрдісін санасыз, тек апат бұза алады.

Біз кенеттен өзімізді тарих толықтай қанағаттындырмағанын ұғынамыз. Біз осы қанағаттанбауды бұзып-жарып, бұдан ілгері және жоғарырақ тұғырда тұрған болмыс негізіне, бүкіл тарихтың өзі құбылыс болып көрінетін, ешқашан іштей «дұрыс»бола алмайтын, әлемнің жаратылысы туралы білімге ортақ болып, тарихқа толықтай тәуелді болмайтын сол нүктеге ұмтылғымыз келеді. Бірақ тарихтан тыс білім саласында біз үшін архимед нүктесі жоқ. Біз әрқашан тарих ішіндеміз. Тарихқа дейінгі, оны кимелеп немесе одан кейін өтетін, барлығын қамтитын болмыстың өзіне жетуді мақсат тұтып, өзіміздің экзистенциямыз бен трансценденттігімізден қазіргі заман білімі түрінде көрініс алатындай, архимед нүктесі мазмұндайтын анықтаманы іздейміз.

1. Біз табиғатқа жүгінгенде тарих шегінен тысқары асамыз. Мұхит жағасында, тауда, боранда және шыққан күннің жарқыраған сәулесін немесе табиғат сұрапылын көргенде, қар мен мұздың құрсанған әлемінде, ну орманда — адамға бағынбаған табиғаттың дауысын естіген жердің барлығында, біз кенеттен өзімізді еркін сезінеміз. Санасыз өмірге оралу, одан терең тұңғиыққа және тіршіліксіз суық сұрапылға оралу, біздің бойымызда ауыртпалықтан ада — тыныштық, қайран қалушылық, бірлік сезімін оята алады. Бірақ егер оның бойынан — өзіміз жақсылық пен жамандық, сұлулық пен көріксіздік, ақиқат пен жалған деп білетін қасиеттердің арғы жағында жатқан осы болмыстан, бізді қиындық сәтте тастап қашатын, аяушылығы да, есіркеушілігі де жоқ болмыстан, табиғаттың тым-тырыс болмысының кездейсоқ ашылған құпиясынан — артық қасиетті іздесек, осы сезімнің жалған екендігін көрсетеді. Егер біз, шынымен, осыдан қорғаныш тапсақ, бұл біздің адамдардан да, өзімізден де безінгенімізді білдіреді. Егер біз бұдан бізді әп-сәтте баурап алған табиғатпен жанасудан бүкіл тарихтың үстінде тұрған әлденені нұсқайтын, бірақ оны ашпайтын үнсіз белгілерді аңғарсақ, бізді өзіне байламай, жол ашатындықтан, табиғатпен бұл жанасуда ақиқат жатыр.

2. Біз тарих шектерінен уақыттан тыс маңызының, тарихқа тәуелсіз ақиқаттың, математика және барлығын бағындыратын білімнің, түрлендіруді білмейтін, әрқашан — танылғанның және танылмағанның өзі болып табылатын, жалпыға ортақ және жалпыға маңыздының барлық қалыптарының өрісіне асамыз. Бұл маңыздылықтың айқындығын танығанда біз кейде рухани шарықтауды сезініп, әрқашан тұрақты тіршілігі бар болмысты, мығым таяныш - тіректі табамыз. Бірақ біз оны ұстансақ, жолдан жаңылыс тапқанымыз. Бұл маңыздылық та — болмыстың мазмұны болып табылмайтын белгі. Бұл ұғыну түсініксіз түрде бізге жанаспай, өзіне бірте-бірте ену барысында айқындалады. Ол, негізі, маңыздылық қалып - тұлғасының өзі болып табылады, мазмұны нағыздың сансыз түрін сипаттағанымен, болмыстың өзін ешқашан сипаттамайды. Бұл тұрақты тіршілік ететіннен біздің өзіміз емес, санамыз ғана тыныш табады. Бірақ бұл маңыздылықтың тарихтан еркін және тәуелсіз болуының өзі, өз кезегінде, уақыттан тысқары екендігін көрсетеді.

3. Біз тарихтың шегінен асып, тарихилықтың негізгі қабаттарының аясына немесе, жалпы әлем тарихилығына ауысамыз. Адамзат тарихынан шығар жол өздігінен тарихи емес — бүкіл табиғаттың өзі — тарихилықтың жарығымен сәуленетін негізге апарады. Бірақ бұл табиғат бойынан өзінін биологиясы, ландшафт пен табиғат құбылысы түріндегі әлдене адам тарихилығына қарама-қарсы жүріп келетін сияқты дегенді білдіретін алыпсатарлық ойға ғана тән. Өздігінен олардың мағынасы жоқ және кездейсоқ болып табылады, олар апаттар немесе дүниеде немқұрайлы тіршілік етуді білдіреді, дегенмен де олар бір-біріне сәйкес келетіндей және бір тамырдан таралғандай, және тарих оларды рухтандыратын сияқты.

4. Экзистенциялығымыздың тарихилығы бізді тарихилықтың осы өрісіне әкеледі. Бұлтартпайтын жауаптылығымыз және өмірдегі өз орнымыз бен шешімімізді таңдау өзімізге махаббатпен сыйға тартқанымызды, уақытты тарихилықпен кесіп өтетінімізді түсінген сәттен бастап, осы нүктеден барлық тарихи танылу арқылы, экзистенцияға жететін қатынас жолымыз арқылы тарихтың тарихилығы айқындала түседі. Біз осы жерде тарих шегінен асып, мәңгі шынайылық өрісіне өтеміз, біз осы жерде тарихта тіршілік ететін тарихи экзистенция ретінде тарихтың шектерінен асамыз.

5. Біз санасызға жылжи отырып, тарихты жеңеміз. Адам рухы саналы. Сана — білімге де, тәжірибеге де, адам тіршілігіне де, трансцеденттілікке құрылатын қарым-қатынасқа да аса маңызды болып табылатын құрал. Сананың өзі болып табылмайтын нәрсе санасыз деп аталады. Санасыз дегеніміз — өзінің мазмұнының көп мағыналы жағынан шексіз және кері түсінік.

Біздің санамыз санасызға, немесе өмірде өзінің ішкі мағынасына қарай бізге ештеңені де білдірмейтін нәрсенің барлығына бағытталады. Біздің санамыз санасызға таянып, санасыздан өсіп-өніп, оған кайта оралады. Бірақ санасызды біз тек санамен түсінеміз. Өз өміріміздің әрбір саналы әрекетінде, әсіресе рухымыздағы әрбір шығармашылық істі атқаруға өзіміздің бойымыздағы санасыз көмектеседі. Таза сана ешнәрсеге қабілетсіз. Сана толқындардың жотасы, ауқымды және терең негіздің беткейі сияқты.

Біздің негізімізді құрайтын бұл санасыздың екіұшты мағынасы бар: әрқашан қара түнек жамылған табиғаттай санасыз және ашылуға ұмтылатын рух өркеніндей санасыз.

Егер біз тарихты жеңіп, оны бізге санамен айқындалатын нақты санасызға айналдырсақ, онда бұл санасыз ешқашан табиғатқа айналмайды, бірақ белгілерді жаратуда, тілде, поэзияда, бейнелеуде және өз-өзін бейнелеуде, рефлексияда көрініс табатын болады. Біз оған негізделіп қана қоймай, оған ұмтылумен өмір сүреміз. Бірақ біртұтас санасыздың алдында сөздің осы екі түрінің де бұрыстығы анықталады: оған ену — рух тарихының дәл үрдісі ғана емес, кез келген тарихтың кезіндегі, оған дейінгі және кейінгінің нақ өзі.

Дегенмен санасыз ретіндегі ол тек кері анықталады, осы түсінік арқылы тіршілік құпиясының кілтін табуға болмайды. <...>

Санасыз тек санада белгілі сипатқа енетіндіктен және осылайша өз санасыздығын жоюымен ғана мағыналы. Сана — бұл шынайылық және ақиқат. Біздің мақсат — санасыз емес, тереңдетілген сана. Біз тереңдетілген санаға жету үшін санасызға жүгіне отырып, тарихты жеңеміз.

Бәлеге ұшыраған кезде бізді әрқашан жаулайтын, санасызға деген ұмтылыс, жалған. Ол вавилон құдайы «Менің ұйқым келді» деген сөзбен дамылсыз әлемді кері айналдыруға тырысса да, батыс мәдениетінің адамы таным ағашының жемісін татып көруге дейін өмір сүрген жұмағына оралғысы келсе де, одан да тумағаным жақсы еді деп ойласа да, мәдениет пайда болғанға дейінгі табиғи қалыпқа енуге шақырса да, санадан қауіп-қатерді көрсе де, тарих теріс жолмен кетті және оны кері қайтару керек деп санаса да — ол еш өзгеріссіз қалады, осының барлығы әртүрлі қалып - түрде бір нәрсенің өзі емес пе? Бұл — тарихты жеңу емес, бұл одан және ондағы өмір сүруден қашқақтау.

6. Болмыстың өзін аңғарып, оны басқаларға ашық қалдырған ең биік жаратылыстағы адамды көргеніміз — тарихтың шегін аттағанымыз. Осы салада өзін қалыптасқан мәңгі ақиқаттың жоюына жол берген адамдардың жасаған істері, тарихи көрінісін сақтаса да, тарихи шектерден асып, бізді тарих әлемі арқылы тарихқа дейінгі заманға жетелеп, осының арқасында ол көнелік бізге түсінікті болады. Сонда қайдан және қайда деген, болашақ пен өркендеу туралы сауал туындамайды, бірақ уақыт бойында жай ғана уақыттың өзі емес және уақыттылық арқылы бізге болмыстың өзі болып келетін әлдене бар.

Тарих — тарих беткейіне апаратын жолға айналады. Айбындылықты — туындалған, жасалған, ойлап табылғанды андауда тарих мәңгі шынайы жарыққа айналады. Ол енді тек әуестікті қанағаттандырып қана коймай, шабыттандырушы күшке айналады. Қастерлеушілігімізге айналған тарихтың айбындылығы бізді тарихтан биік тұрған өріспен байластырады.

7. Тарихты тұтасындай ұғыну бізді тарихтың шегінен асырады. Бір тарих тарих болуын қояды. Бұл тұтастықты сезінудің өзі, тарихтан жоғары шарықтап, тарихты бір тұтасқа айналдыратын бірлік арқылы, сол бірлікке жетуге мүмкіндік береді. Бірақ тарихтың тұтастығына ұмтылатын тарихтан асқақтаушылық өздігінен тарих шегіндегі міндет болып қала береді. Біз бірлік туралы білмей өмір сүреміз, алайда біз осы бірліктен өсіп-өнетінімізден, біздің тарихтағы тіршілігіміз тарих беткейіне айналады.

Тарихтан асқақтаушылық, егер біз тарихтан алшақтап кетсек, жаңылуды білдіреді. Біздің экзистенциямыздың, негізгі, біз әлемнен шарықтау мүмкіндігін әлемнен алатынымызды білдіретін қарама-қайшылығы тарихтан асқақтайтын біздің тарихи сана-сезімімізде қайталанады. Әлемнің айналма жолы жоқ, жолымыз тек әлем арқылы өтеді, тарихтың айналма жолдары жоқ, жол тек тарих арқылы өтеді.

8. Ұзын-сонар тарихқа және қысқаша адамзат тарихына көз тастай отырып, ойымызға еріксіз — осы жүздеген мыңжылдықтарға созылған осы көріністегі тарих ауыспалы құбылыс емес пе? деген сұрақ келеді. Бұл сұраққа: басы бардың — миллиондаған, тіпті миллиардтаған жылдардан кейін келсе де, соны да бар — деген жалпылай жауаптан басқа жауап беру, мүмкін емес. <...>.

Тәржімалаған А. Түлеуова.





ШМУЭЛЬ HOAX ЭЙЗЕНШТАДТ

Шмуэлъ Hoax ЭЙЗЕНШТАДТ — израильдік әлеуметтанушы және өркениеттер теориясы саласындағы көрнекті маман. Ол 1923 жылы Варшава қаласында дүниеге келді. 1935-1940 жылдары Тель-Авив қаласында мектепті бітіріп, Еврей университетіне (Иерусалим) оқуға түседі, ал 1947-1948 жылдары Лондондағы Экономика мектебінің докторантурасынан өтеді.

1946жылдан бастап Иерусалимдегі Еврей университетінің штатында тұрды және онда 1951 жылы Әлеуметтану бөлімін басқарды. 1960- 1990 жылдары Гарвард, Чикаго, Стэнфорд, Мичиган технологиялық, Вена, Цюрих сияқты басқа да университеттерге арнайы шақырылған профессор ретінде жүйелі түрде зерттеу жұмыстарын жүргізді, талай рет құрметті ғылыми атақтарға ие болды әрі марапатталды, Хельсинки және Гарвард университеттерінің, сондай-ақ Еврей дін институтының құрметті докторы болып сайланды.

«Революция және қоғамның өзгеруі» кітабы Ш.Эйзенштадттың макро әлеуметтану саласы бойынша жүргізген қыруар мол еңбегінің тіпті де ең соңғысы емес. Алайда өзінің негізгі тақырыбы бойынша жасаған жалпы тұжырымдамасының басты-басты төрт құрамдас бөлігінің қорытынды нәтижелері елеулі дәрежеде тап осы еңбекте берілген. Мұның өзі, ең алдымен, дүние жүзілік тарихта орын алған саяси құрылымдардың бүкіл құрылысына талдау жасау болып табылады. Екіншіден, мұның өзі — өркениеттер теориясы. Ал бұл теорияның қалыптасуына... көп жағдайда оның өзі ықпал етті. Үшіншіден, мұның өзі — әртүрлі тұрпаттағы қоғамдардың тарихи даму динамикасына (қарқынына) жасалған талдау. Тап осы талдаудың арнасында жетілдіре дамыту теориясының толыққанды теориясы қалыптасты. Оның қалыптасуы да Ш. Эйзенштадтың парасатты белсенділікпен қатысуының жемісі саналады. Төртіншіден, мұның өзі жаңа дәуір революцияларының атқарған сындарлы ролін мойындау болып табылады. Өйткені осы заманғы қоғамдар елеулі дәрежеде сол революциялардың ықпалымен қалыптасқан болатын.

Ш.Н. Эйзенштадт

РЕВОЛЮЦИЯ ЖӘНЕ ҚОҒАМНЫҢ ӨЗГЕРУІ

ІІ

Менің жасаған талдауымның бастау алатын жері ұлы өркениеттерге тән базистерді, ол антиномиялардың (екеуі де тең дәрежеде дұрыс деп табылатын екі қағиданың арасындағы қарама-қайшылық) Еуропа тәжірибесіндегі қалыптасу ерекшелігін және олардың революцияға қалай ұласуын қарастыру болып табылады.

Ол өркениеттердің өзіндік айрықша сипаттарының бірі — олардың өз ішіндегі трансценденттік (танып білуге болмайтын тысқары дүние) және күнделікті таныс кәдімгі дүние арасындағы қарым-қатынастар туралы баламалы, бәсекелес көзқарастар түсінігінің ұдайы даму үстінде болатыны. Бұл баламалы тұжырымдамалар ондай өркениеттердің негіздерінің өздеріне тән және олардың институттарына айналуы барысында сақталып қалған бастапқы үш антиномияның жүйесінде қалыптасқан болатын. Біріншіден, мұның өзі трансценденттік түсініктерге байланысты алуан түрлі орасан зор мол мүмкіндіктер мен олардың қалай жүзеге асуы жолдарын жете түсіну болып табылады. Екіншіден, мұның өзі ақыл-парасаттың және тылсым сырдың құпиясына қалай сенудің арасындағы — немесе орталық «осі» жоқ, көп құдайға сену тұрпатындағы дінге негізделген өркениеттер эквиваленттерінің тепе-тең баламалары арасындағы шиеленісті тартыс жағдайы бола алады. Үшіншіден, мұның өзі — әлгі түсініктерді ең алғашқы түрінде әлеуметтік институттарда толық көлемінде жүзеге асыруға талпынуға байланысты проблемалар.

Мұндай проблемалар мен мүмкіндіктерді жете түсіну «орталық осі бар» уақыттағы өркениеттердің институттарға айналу үдерісінде өз таңбасын қалдырды. Тарихи тұрғыдан алып қарағанда, бұл үдеріс ешқашан да жай ғана қарапайым әрі бейбіт сипатта болып көрген емес. Институттарға айналудың кез келген түрінің бойында әдетте алуан сипатты күшті және тіпті бір-біріне қарама-қайшы элементтер болады. Ол үдеріс әдетте көптеген топтардың және тиісті идеологиялардың арасындағы өзара ұдайы күрес пен бәсекелестікке байланысты болады. Міне, түсініктердің осындай алуан түрлілігіне қарай, олардың бірде-біреуі алғашқыда - ақ және барлық уақытқа бірдей берілген түпкілікті қорытынды ретінде қабылдана алған жоқ. Қоғамда немесе, кем дегенде, оның орталығында трансцендентті және күнделікті таныс кәдімгі тәртіптерінің арасындағы шиеленісті тартыстың орын алатындығын мойындату толып жатқан проблемаларға душар етті. Институттандырылу барысындағы түсініктердің кез келген нұсқасын тұтастай жете зерттеу әрқайсысы белгілі бір тарихи жағдайларға байланысты белгілі бір әлеуметтік топтарға арқа сүйейтін әртүрлі түсініктер мен бағыттардағы ағымдардың пайда болуына мүмкіндік туғызып келді.

Ол өркениеттерге тән екінші бастапқы антиномия ақыл-парасаттың және тылсым сырдың құпиясына құлай сенудің арақатынасын — бір Құдайға ғана сену дәстүріне немесе конфуциандық, индуизм және буддизм діндеріндегі кейбір трансценденттік принцип дәстүрлеріне сенуді қамтиды. Ол өркениеттердің негізделуінің өздері де рефлексияның (өзінін ойлары мен сезімдеріне талдау жасау қабілеті) жоғары дәрежеде болуын, оған қоса екінші деңгейдегі нәрсені де — рухани принциптердің мәнін түсінуді де талап етті, ал баламалы түсініктердің болуы өз кезегінде рефлексияға деген қажеттілікті күшейте түсті. Парасатты ақыл-ой тек прагматикалық құрал ретінде қолданылып қана қойған жоқ, ол сонымен қатар рефлексияның жоғары дәрежелі қайнар көзі немесе оны басшылыққа алу жолының қандай екенін де көрсетіп берді. Ал мұның өзі терең ойлаудың ерекше категориясы ретінде ақыл-парасаттың өзін де көп жағдайда ұтымды құруға айналдыруға алып барып соқтырып жүрді.

Сондықтан да ақыл-парасат метафизикалық немесе тарнсценденттік өлшемдер мен автономияға зор әзірлікпен ие болды. Ал орталық «ось» болғанға дейінгі кезеңде оның мұндай мүмкіншілігі жоқ еді. Бірақ мұның өзі ақыл-парасаттың автономиялық мәртебесі мен тылсым сырлар құпиясына құлай сенудің, яғни көп құдайларға табыну сияқты сенудің арасындағы қарама-қарсылыққа алып барып соқтыруы ғажап емес еді. Ал мұндай қарама-қарсылық тарихи тұрғыдан алып қарағанда бір Құдайға ғана сенуді уағыздайтын діндерде орасан зор рол атқарды. Бұл діндер орталық «осі» бар бірден-бір өркениетпен — грек өркениетімен ұдайы қақтығыста болды. Өйткені грек өркениетінде ақыл-парасат, Логос ретінде, ең соңғы трансценденттік құндылыққа айналған еді. Алайда қарама-қарсылық, әрине, басқаша терминдермен аталып, бүркемелене және неғұрлым бәсең дәрежеде шиеленісе тұрса да, басқа да орталық «осі» бар өркениеттерде де қалыптасып, өз орнын алды.

Бұл екінші антиномия әлгі түсініктерді «дәлме-дәл» (pristine) түрінде толық көлемінде институттандыруды жүзеге асыруға ұмтылыстан туындаған үшінші антиномиямен тығыз байланысты болды. Мұндай өркениеттердің көпшілігінде, бір жағынан, басым көпшілігінде трансценденттік түсінік, құдай өсиеттері, ғарыштық үйлесімді мұраттар сияқты тағы басқа да түрлерде, ал, екінші жағынан, әлеуметтік және саяси жағдайлардың, адамдардың табиғатына тән, көбінесе таза пайдакүнемдік факторлар түрінде көрінетін бап таңдағыш, әрекеттердің, немесе өкімет билігінің қалауының және мемлекет мүдделерінің талап етуінің аркасында пайда болатын кәдімгі үйреншікті тәртіп арасында терең алшақтықтың болатыны жоғары дәрежеде атап көрсетілді. Біздің байқағанымыздай, барлық өркениет атаулының аса маңызды сипаттамаларының бірі трансценденттік түсініктерді күнделікті үйреншікті дүние тәртіптері шеңберінде жүзеге асыруға ұмтылу болып келді.

Сонымен катар ол өркениеттердің идеялық дәстүрлерінде әлгіндей түсініктердің мүмкін болатындығына және оларды толық көлемінде жүзеге асырыла алатынына қатысты бірқатар күмәнді мәселелер де туындады. Өйткені адамның ондай мақсаттарға қол жеткізу үшін әлі толық жетілмегені тілге тиек етілді. Ал мұндай күмән келтірушілік тіпті де ойдан шығарылып, өркениеттердің базалық тұжырымдамалары мен мақсаттарына тіпті де сырттан енгізілген жоқ. Қайта әлгі өркениеттердің қарама-қайшылықты рухани болмысының шын мәніндегі бастапқы құрамдас бір бөлігі болатын. Трансценденттік және күнделікті үйреншікті дүние тәртіптердің арасындағы айырмашылықты атап көрсетудің өзі адамның туа біткеннен бойында бар жетілмеген табиғаты туралы түсініктің қабылданғанын білдіреді. Сондықтан да ол өркениеттер ішіндегі идеялық пікір таластары барысында трансценденттік және күнделікті үйреншікті дүние тәртіптері арасындағы айырмашылықты толық көлемінде жоюға тырысудың қатерлі салдарлары болатыны жиі-жиі атап көрсетіп келді. Өйткені мұның өзі тіршілік иесі ретіндегі әлгі әлсіз адамдардың тарапынан құдай заңының билігіне мойын ұсынбай кетуге әрекет жасалуына алып барып соқтыра алады. Сондықтан да ол өркениеттердің шеңберінде күнделікті үйреншікті дүние тәртіптерін реттеп отыруға бағытталған күшті мақсат көзделді. Бұл ретте трансценденттік түсініктерді олардың шын мәніндегі түрінде шамадан тыс және жаппай жүзеге асыруға әрекет жасауға тырысудың қажеті жоқ.

Барлық өркениеттер атаулы кезінде идеялық айтыс-тартыстың аса маңызды проблемалары әлгіндей түсініктерді жүзеге асырудың шектерін дұрыс белгілеу, олардың әлеуметтік өмірдің осы тәріздес түсініктер арқылы реттеліп отыратын даму қарқыны мен салаларына байланысты болып келді. Мұның өзі күнделікті үйреншікті дүниенің экономикалық немесе өкімет билігі жағдайларына байланысты қамқорлық жасау әрекеттерінен тыс болады және соған, тиісінше, әлгі дүниенің өзіне тән құралдары қолданылады.

Қасиетті әулие Августин енгізген Аспан қаласы мен Жер қаласы арасындағы атақты айырмашылық ондай проблеманың неғұрлым жақсы таныс бейнелерінің және ол екі Қаланы бірінен - бірін ажырата бөлу арқылы проблеманы шешу тәсілінің бірі болып табылады. Мұндай ажырата бөлуді гетородоксия (құрамы әртүрлі) бағытын ұстанатын көптеген топтар, соның ішінде гностиктерІІ де бар, қабылдамаған болатын. Алайда ажырата бөлуге ұқсас идеялар басқа да «осі» бар өркениеттерде де табылып қалады.

Бұл факторлар әлгі өркениеттердің барлығының да рухани өміріндегі ең негізгі орталық проблемамен, атап айтқанда, адамдардың гедонистикалық (адамның рахат өмірге бөленуі) және анархиялық дәлелдері мен күнделікті үйреншікті дүниедегі мүдделерімен қаншалықты тығыз арақатынаста болғанын анықтайды.

Өркениеттерде қалыптасқан идеялық ағымдардың барлығында да, бір жағынан, әлгі дәлелдермен мүдделердің арасында, сол қоғамдағы жеке адамдар мен топтардың эгоистік, гедонистикалық және анархиялық ұмтылыстардың, ал, екінші жағынан, тиісті әлеуметтік тәртіпке қолдау көрсетудің арасындағы арақатынастарды ретке келтіруге қатысты күшті қамқорлық пайда болды. Көптеген өркениеттерде осы факторлармен тығыз байланысты жағдайда қоғамдық келісім идеясы, күнделікті үйреншікті нақты дүние туралы түсінік қалыптасты, ең алдымен, саяси тәртіп орнады, ал ол тәртіп қоғамның әртүрлі мүшелерінің арасындағы немесе олар мен билеуші арасындағы кейбір қоғамдық келісімдер деп қабылданатын шаралар арқылы орнады. Қоғамдық келісім идеясының әртүрлі нұсқалары азиялық өркениеттердің саяси және әлеуметтік проблемалары жөніндегі белгілі мәтіндердің бірқатарында да кездеседі. Мысалы, Каутильяның «Архашастрасында» , Ибн-Халдунның ІҮ немесе Мо-Цзы немесе Сюнь-Цзыу сияқты қытай ойшылдарының еңбектерінде бар. Ол мәтіндердің көпшілігінде билеушілермен жасалған әлгіндей келісімдердің кейбір пайдакүнемдік мақсаттарға да, қорқытып - үркіту сезімдеріне де негізделгені ашық атап көрсетіледі. Мұндай мақсаттар әдетте күнделікті үйреншікті дүние тәртібінің табиғи бір бөлігі ретінде қарастырылды. Өйткені мұның өзі адамдардың мінез -құлқындағы анархияға бейім тұрушылыққа байланысты болды. Ал ондай мінез-құлықты заңның немесе әдет-ғұрыптың, сондай-ақ билеуші әмірінің күшін қолдану арқылы реттеп отыру қажеттегі туды. Ол қажеттікті мойындау көбінесе өкімет билігінің қатынастарына негізделген саяси тәртіптің заңдылығы проблемасымен жиі-жиі байланыстырылатын. Ондай мақсаттарға негізделген келісім заңды келісім ретінде қарастырылатын. Алайда ол о бастағы алғашқы таза күйіндегі трансценденттік түсініктерді толық көлемінде жүзеге асыруға болады дегенді ешқашан да білдірген емес. Сонымен қатар ол келісімнің заңдылығы трансценденттік түсініктерді жаппай жүзеге асыруға тырысушылық әрекеттерінің қауіп-қатер туғызатындығымен де байланыстырылды.

Сонымен қатар ондай айтыс-тартыстар барысында әлгіндей ұмтылыс әрекеттерін трансценденттік түсініктерді жаппай жүзеге асыруға тырысу арқылы емес, адамдардың кәдімгі ақыл-парасатына жүгіну арқылы реттеп отырудың артықшылығының мүмкіндігін пайдалану қажеттігі де талқыланып отырды.

ІІІ

Сол өркениеттердің өздеріне тән, жоғарыда атап көрсетілген базалық антиномиялардың негізінде трансценденттік тәртіп туралы әртүрлі баламалық және олардың күнделікті үйреншікті дүние тәртіптерімен ара қатынасының түрлері туралы түсініктер қалыптасты. Ол баламалы түсініктер өздеріне тән күшті антиномиялық мақсаттарымен бірге нақты өмір шындығының базалық онтологиялық (болмыс туралы) тұжырымдамаларды, трансценденттік тәртіп туралы және олардың күнделікті үйреншікті дүние тәртібіне, әсіресе оның сол өркениеттердегі орныққан саяси жағдайлары мен базалық әлеуметтік құрылымдарына қарым-қатынастары туралы тұжырымдамаларды қайта құруға алып барып соқтырдыVI.

Бұл түсініктердің кейбіреулерінде онтологиялық нақты өмір шындығының тиісті өркениеттер кезінде қабылданған бұрынғы анықтамаларының қаншалықты белгілі бір мәні бар екендігі жиі-жиі жоққа шығарылып жүрді. Мұндай жоққа шығару тәсілдерінің

бірі трансценденттік және күнделікті үйреншікті дүние тәртіптері арасындағы шиеленісті жағдайды бұрмалап, басқаша түсіндіру болды. Мұның өзі, мысалы, буддистердің индуизм негіздерін қайта ойластырып немесе христиандардың иудаизм негіздерін қайта ойластырып, басқаша түсіндіруі сияқты еді. Мұндай баламалы түсініктер трансценденттік және күнделікті үйреншікті дүние тәртіптері арасындағы шиеленісті жағдайдың бар екенін мойындаудан идеологиялық тұрғыдан бас тартуға және трансценденттік, орталық «осі» бар кезеңге дейінгі «пұтқа табынушылық» тұжырымдамасына, трансценденттік және күнделікті үйреншікті дүниенің бір-бірімен қабыса бірлесуі туралы теорияға, ал кей-кейде бүкіл әлемнің өзгеріссіз мәңгі жасайтын қабілетінің бар екендігі туралы тұжырымдамаға «қайта оралуына» алып барып соқтыра алатын еді. Ол өркениеттерде жиі-жиі пайда болған мұндай «қайта оралудың» кеңінен тараған және бір басқаша нұсқасы гностикалық жол болды. Ол бұл дүниені ете терең, бірақ мәнінің тылсым сыры бар деп түсіндірді. Ал ол жолдың да ақыл-парасаттың дербестігімен және күнделікті үйреншікті дүниенің белсенділік сипатының маңыздылығымен байланысты бола алатындығы талай рет атап көрсетіледі.

Мұндай әртүрлі баламалылық сан алуан және интеллектілік бағыт-бағдарлардың жасалуымен байланысты бола алатын еді. Мұның өзі әсіресе трансценденттік түсініктерді жүзеге асырудың күні бұрын белгіленген ортодокстық дұрыс нұсқауларының шеңберінен шығып кететін мистикалық және эзотерикалық бағыт-бағдарлар ұстануға қатысты болатынVII.

Мұндай түсініктердің бәрі де өздеріне тән күшті антиномиялық мүмкіндіктерімен бірге әдетте ерекше топтар ретінде ілгері шығарылып келді, ал олар шын мәніндегі діни және өркениетті көзқарастарды ұстанушылар болды. Ондай топтардың мысалы ретінде антикалық ерте замандағы абыздарды, үнді және будда тақуаларын, христиандық монахтарды, тағы басқаларды, яғни транспенденттік түсініктерді институттандырудың қазіргі бар түрлеріне қатысты көбінесе амбивалентті көзқарасты ұстанатын, ал жиі-жиі лиминальдықҮШ жағдайларда асқан шеберлікпен әрекет ететін діни қызметкерлерді айтуға болады. Ондай қайраткерлер арнайы топтар мен ордендер құрып, олардың гетеродоксиялық сипат алуына жағдай жасады.

Тап сол қайраткерлер әлгі атап көрсетілген түсініктерді неғұрлым кеңінен етек алған әлеуметтік қозғалыстардың, әсіресе наразылық қозғалыстардыңІХ қалыптасуымен ұштастыруға жиі-жиі ұмтылумен болды. Соған сәйкес, ондай баламалы түсініктер әлеуметтік наразылықтың мәңгі жалғаса беретін тақырыптарымен, адамдардың болмысында, жалпы алғанда, болмыста, ал жеке алғанда, өлім-жітім кезінде кездесетін қиындықтар мен шектеулерді, сондай-ақ әлеуметтік тәртіптердің институттандырылуына тән шиеленісті оқиғалар мен қиыншылықтарды (әсіресе тең құқықтық пен иерархиялық билік арасындағы, адамға тән қарым-қатынастардың еңбек бөлінісі мен қоғамның әртүрлі топтарының әлеуметтік және мәдени тұрғыдағы құрылымдарына тұтасымен, сөзсіз кепілді түрде және тікелей қатысу мүмкіндіктерінен туындайтын күрделілік пен фрагменттік қарапайымдылық арасындағы қарама-қайшылықтарды) орталық символикалық және институттандырылатын салалардағы мәні зор ізденістер жасауға қойылатын шектеулер арасындағы шиеленісті жағдайды жеңіп шығып, олардан басып озу әрекеттеріне ұштасты.

Мұндай баламалы түсініктердің трансценденттік принциптерді жүзеге асыру мақсаттарымен және наразылықтың жалпыға бірдей тақырыптарымен біріктірудің маңызды нәтижесі осы бір өзге мәдени және әлеуметтік тәртіптердіХ орнықтыратын әрі жақтайтын «осьтік» өркениетті утопиялық түсініктердің пайда болуы еді. Мұндай утопиялық түсініктер көбінесе милленаристік және қайта өрлеу элементтеріне ие болды. Ал ол элементтер «осьтік» кезеңге дейінгі кезеңдерде немесе «осьтік» емес, жапондық өркениет тәрізді өркениеттерге кездесетін элементтерге ұқсас келеді. Алайда бұл утопиялық түсініктер милленаристік ағымдардың шеңберінен шығып кетеді. Өйткені ол түсініктер қазіргі бар құрылыспен салыстырғанда одан өзге «әлдеқайда жақсы» ең жоғары трансценденттік принциптерге сай келетін жаңа әлеуметтік және мәдени тәртіптерге негізделген жаңа құрылысты іздестірумен ұштасады. Ондай утопиялық түсініктер көбінесе күшті утопиялық түсініктерге және эсхатологиялық құрамдас бөлшектерге немесе идеяларға бай келедіХІ.

IV

Жоғарыда қарастырылған баламалы түсініктердің күшті антиномиялық мүмкіндіктері болды. Олар таза интеллектуалдық саламен ғана шектеліп қалған жоқ. Олардың институтталатын және саяси құрылым үшін неғұрлым кең көлемді маңыз алуға мүмкіндігі болды. Бұл құрылымды күнделікті үйреншікті дүние тәртіптерін құрастырып, түзу арқылы жүзеге асыру қажеттігі айқындады. Ал мұның өзі әлгі түсініктерді пайдаланып, тұтынушылар тарапынан наразылық күштерінің бой көрсетуіне алып барып соқтырды. Оның үстіне, әлгі түсініктер өздерін тұтынып пайдаланушылар алуан түрлі қайраткерлер, әсіресе діни уағыздың шеберлері, басқаша ойлаушылардың секталары немесе топтары болғандықтан да, «неғұрлым жоғары деңгейде мамандандырылған тікелей, ал көбірек жағдайда неғұрлым кең көлемді, институттандырылған және саяси маңызы бар мүмкіндіктерге де ие бола алар еді. Ондай түсініктердің жүзеге асуы алуан түрлі элиталардың арасындағы күреспен тығыз байланысты болды. Ал мұның өзі ол элиталарды, М.Вебердің ежелгі израильдік пайғамбарлардыХІІ атағанындай, «саяси көпірме сөз сөйлеушілерге» айналдырды. Олардың қай-қайсысына да ерекше саяси бағдарламалар тән болды. Сөйтіп, ол бағдарламалар белгілі бір жағдайлар туа қалған күнде сол кездегі өмір сүріп тұрған тәртіп түрлеріне немесе саяси және діни институттарға күшті қарсылық көрсете алатын еді.

Бұл сияқты секталардың және олар жариялаған баламалы түсініктердің саяси мүмкіндіктері «осьтік» өркениеттерді кез келген нақты институттандырылу барысында пайда болатын проблемалардың негізінде қалыптасады. Мұның өзі, ең алдымен, институттандырылу үдерісінің билеушілердің жоғары тәртіп алдындағы жауапкершілігінің тұжырымдамаларымен байланысты, яғни ондай жауапкершіліктің трансценденттік түсініктерді шын мәніндегі толық күйінде жүзеге асырудың алда тұрған проблемаларымен, мүмкіндіктерімен және шекараларымен байланысты болып келеді.

Әрбір нақты әлеуметтік институттың қалыптасуы о бастағы алғашқы түсініктердің және күнделікті үйреншікті дүниенің әлеуметтік және саяси өмір шындығының арасындағы кейбір ымыралық келісімге келушілікті, трансцендентті және күнделікті үйреншікті дүние тәртіптерінің арасындағы алшақтықты толық жоюдың мүмкін еместігімен келісуді талап етеді. Мұның өзі — әбден табиғи нәрсе. Сондай-ақ ондай ішінара жүзеге асырудың саяси тәртіппен тығыз байланысты болуын қабылдау да талап етілді. Олай болған соң трансценденттік түсініктердің, де кем дегенде ішінара жүзеге асырылуы үшін тиісті саяси тәртіпті танып, мойындауына тура келді. Сонымен қатар тап әлгіндей ымыраға келудің өзгелердің, ең алдымен, утопиялық мақсат-мұраттарды жариялаған және трансценденттік түсініктер мен күнделікті үйреншікті дүние тәртіптері арасындағы алшақтықты толық жоюға ұмтылған, трансценденттік түсініктерді толық жүзеге асыруды және ондай жүзеге асыруды қамтамасыз ете алатын саяси тәртіп орнатуды мақсат еткен сектанттық утопиялық қозғалыстардың тарапынан сынға ұшырауы мүмкін болатын.

V

Жоғарыда атап көрсетілген баламалы түсініктер, секталар мен әр текті гетеродокциялар қарастырылып отырған өркениеттердің бәріне де тән болғанымен, олардың арасында утопиялардың даму дәрежелері жағынан немесе ортадокстық қалыптасқан пікірлерден ауытқудың мөлшері жағынан, сондай-ақ ондай ағымдардың саяси сахнаға ықпал етуінің күші жағынан немесе ондай сектанттық, әсіресе утопиялық және эсхатологиялық сипаты бар бағдарлар мен қозғалыстардың негізгі түйінін құрайтын институттандырылуы және саяси талаптары жағынан өте елеулі айырмашылықтары болды. Ондай айырмашылықтар билеушілердің әсіресе трансценденттік түсініктерді жүзеге асыруға жауапты деп танылған дәрежесі бар билеушілердің тұжырымдамаларымен және кепілді уәделерімен тығыз байланысты болды. Сондай-ақ ол әлгіндей жауапкершілік тарапынан қолдау табатын әрі институттандырылатын механизмдер мен үдерістердің сипатына да байланысты едіХІІІ.

Билеушілердің жауапкершілігін түсінудегі айырмашылықтар сондай-актрансценденттік және күнделікті үйреншікті өмір салаларындағы алшақтықтың табиғаты туралы және сол алшақтықтарды қалай жоюдың жолдары туралы базалық онтологиялық идеялар арқылы да айқындалды, яғни белгілі бір өркениеттегі басым болып келген трансценденттік түсініктерге байланысты болды. Екіншіден, олар трансценденттік түсініктерді жүзеге асыруда саясаттың алатын орнын жете түсінуге де байланысты еді. Үшіншіден, олар адам табиғатының пайдакүнемдік және өзімшілдік өлшемдерін қалай қабылдау шеңберінің көлемімен де анықталды.

Осы бір «осьтік» өркениеттердің арасындағы айырмашылықтар қаншалықты айқын бола тұрса да алуан түрлі сектанттық топтар мен гетеродокстік ағымдар өркениеттердің қозғалыс қарқынындағы тұрақты құрамдас бөлшектер болып қала берді. Мысалы, еуропалық - христиандық өркениетте олар осы заманғы өркениеттің сонау Ағарту заманы мен ұлы революциялар заманында пісіп жетілген қалпындағы негізіне айналып, ең басты құрамдас бөлшек болып саналды. Вебердің протестанттық этика туралы теориясын кейбір жеңілдетіп қарапайым түсіндіргеніне қарамай, әлгі сектанттық ағымдардың ешқайсысы да капитализмді және, жалпы алғанда, осы заманғы өркениетті тудыра алған жоқ. Ең ықтимал тәрізді, белгілі бір аса өзгеше ерекшелігі бар институттандырылу және геосаясаттық жағдайларда олар әлі өркениеттің қайта қалыптасу барысындағы өте-мөте маңызды құрамдас бөлшектер болды және сол арқылы ұлы өркениеттердің қарқынды динамикасындағы сабақтастықтың да, сектанттықтың да және ежелгі фундаменталист» негізгі қозғалыстардың да сақталып қалуына күшті ықпал етті.

VI

Ұлы революцияларды сектанттық гетородоксияда бар, «осьтік» өркениеттерде, әсіресе солардың ішінде саяси сала кем дегенде трансценденттік түсініктерді өзге дүниедегі құрамдас бөлшектерімен, немесе бағыт-бағдарларымен қоса алғандағы, жүзеге асыру салаларының бірі ретіндегі жағдайда қалыптасқан мүмкіндіктердің ең жоғары дәрежедегі көрінісі деп қарастыруға болады. Бүл қайта қалыптасу қасиетті әулие Августин бекітіп берген құндылықтар басымдығын астан-кестең аударыстыра былықтырып жіберді. Бірақ мұның өзі, сайып келгенде, секулярлық (дін ықпалынан арылу) терминдермен бүркемелене жүргізілді. Солай бола тұрса да гетеродокстық гностикалық түсініктерді, сондай-ақ Аспан қаласын Жер қаласына түсірген сектанттық түсініктердіXIV жүзеге асыруға тиісінше тырысып көрген әрекеттерге ұласты.

Ұлы революцияларды адамзат тарихындағы неғұрлым драмалық тартысқа толы, бәлкім, күшті гностикалық құрамдас бөлшектері бар макроәлеуметтік деңгейдегі утопиялық түсініктерді жүзеге асырудың, бәлкім, неғұрлым сәтті жасалған табысты әрекеттері ретінде қарастыруға болады. Бұл түсінікке ежелгі фундаменталистік негізгі ағымдарға ортақ көптеген сипаттамалар тән. Бірақ бұған революцияларға тән осы заманғы мәдени бағдарламалардың негізгі құрамдас бөлшегі сияқты болашаққа бағдар ұстайтын сипаттаманы қосудың қажеті жоқ. Э. Фогелиннің сіңірген үлкен еңбегі, бұл мәселені, бәлкім, едәуір әсірелеп жібергеніне қарамастан, осы заманғы кейбір саяси бағдарламалардың сонау ортағасырлық Еуропаның гетеродокстік гностикалық ағымдарына кететін терең тамырларынXV көрсетіп бергендігі болды. Қайта өрлеу, Реформация және ағарту дәуірлерінің ықпалымен, ең бастысы, ұлы революциялардың ықпалымен қалыптасқан осы заманғы мәдени және саяси бағдарламаны тіпті көп жағдайда кейінгі орта ғасырдағы немесе Жаңа заманның бас кезіндегі ежелгі сектанттық фундаменталист» қозғалыстарға қарыздар деуге болады. Ұлы революциялардың қазіргі жағдайларда қайта құрылуға душар болған тарихи тамырларының тап өзі олардың әрқайсысының өз ерекшеліктерін, оларды көптеген қоғамдарда жиі кездестіруге болатын өзге көтерілісшіл немесе наразылық қозғалыстарынан немесе үкіметтердің ауысуларынан қандай айырмашылықтары бар екенін көрсетіп береді. Ұлы революциялардың мұндай сипаттамаларының ол революциялар және саяси тәртіптер арасындағы, сондай-ақ революциядан кейінгі кезеңдегі даму үдерістерінің арасындағы арақатынастардың қандай екенін түсіну үшін де ерекше маңызы бар.

VII

Сектанттық қозғалыстардың ұлы революциялар кезінде болып өткен, жоғарыда сөз болған кайта құрылуы саяси қайраткерлер мен жол бастаушы сенімді серкелердіңXVI жаңа тұрпатының қалыптасуымен тығыз байланысты болды. Жол бастаушы ондай серкелердің арасында негізгі орынды ерекше мәдени топтар — діни және секулярлы топтар, соның ішінде, әсіресе зиялы қауым өкілдері мен саяси белсенді жандар алды. Ал бұлардың ортасында Аспан Қаласының құрылысы туралы гностикалық түсініктерді немесе оның Жердегі Қала туралы әлдебір өзгеше нұсқаларын ұстанушылар ерекше көзге түсті. Бұл әлеуметтік тұрпаттағы белгілі бейнелер көріністерін ағылшын, ал едәуір дәрежеде американдық пуритандар (дінді католицизм қалдықтарынан тазартуды көздеген протестанттық секта), француз клубтарының мүшелері жасады. Ол, керісінше, О.Кошеннің, одан соң Ф.ФюренінXVII, М.Озуфтың және басқа да зерттеушілердің, сондай-ақ орыс зиялы қауымының әртүрлі топтарының еңбектеріндеXVIII тамаша бейнесін тапты. Әдетте мұндай топтар көтерілісшіл қозғалыстарды революцияға ұластыруға ықпал ететін ерекше әлеуметтік элементті құрайтын.

Ол революциялардың барлығында да жетекші ролді тәуелсіз зиялы қауым атқарды. Мұның өзі саяси қызмет пен бағыт-бағдардың тұрпаты ортағасырлық гетеродоксиялармен және секталармен, саяси даму үдерісінің өз табиғатымен салыстырғанда тиімді де батыл қайта құрылуды білдірді. Бұл қайта құрылудың мәні негізгі сектанттық және гетеродокстық бағыт-бағдарларға жол бермей, басып тастауға немесе олардың қызметін арнайы бөліп тастап, белгіленген және мұқият тексеріліп тұратын орындарда (мысалы, ортағасырлық монастырьларға тән орындарда) шектеуге тырысуда болды. Мұндай бағыт-бағдарды ұстанушылар революцияның барысында және саяси үдерістің одан кейінгі кезеңдерінде саяси сахнаға ашықтан-ашық шықты.

Мұндай көзқарас тұрғысынан алып қарағанда, Реформация «католиктік сектанттықтың» бұл дүниелік ағымға қарай қайта құрылу барысындағы маңызды бетбұрыс кезеңі болды. М.Лютердің бүкіл дүниенің монастырьға айналғаны туралы айтқан атақты сөзі, сырттан қарағанда сол кездегі монастырьлық тәртіпке қарсы бағытталған сияқты болып көріне тұрса да, бұрынғы үстем болып келген көзқарастардың христиан дініндегі сектанттық қызметке қарай жасалған пайдалы да тиімді бетбұрыс болғанын көрсетеді. Бұл қайта құрылуды радикалды пайдалы реформацияны жақтаушылар да, кальвинистерде бұрынғыдан бетер табандылықпен жүргізді, олар Аспан қаласын Жер Қаласымен жақындастыра түсуге ерекше зор мән берді. Алайда лютерондық ағым, жалпы алғанда, өз алдына дербес белсенді саяси қозғалыстардың пайда болуына түрткі бола алған жоқ. Сондықтан да радикалдық реформаторлар да, кальвинистер де салыстырмалы түрде алғандағы қысқа мерзім ішінде салыстырмалы түрдегі шағын қауымдарда ғана, атап айтқанда, Женевада, голландиялық және шотландиялық секталарда, сондай-ақ ертеректегі кейбір американдық отар елдерде ғана азын-аулақ табысты болды.

Міне, мұның бәрі де ұлы революциялардың дамуына елеулі түрде жағдай жасады. Алайда сектанттық қозғалыстар сол революциялардың барысында ғана үлкен қоғамның және оның орталықтарының елеулі бір бөлігіне айналды. Өйткені ол қозғалыстар орталықтағы түрлі көтерілістермен, халықтың наразылық қозғалыстарымен және саяси күреспен ұштасты. Мұндай үш таса қосылудың сипатын қалыптастыруға зиялы қауымның немесе мәдени элитаның қабілетті жүргізген орасан зор идеологиялық, насихаттық және ұйымдастырушылық жұмыстарының тигізген ықпалы күшті болды.

Зиялы қауым мен белсенді қайраткерлердің жүргізген тап осы тұрпаттағы қызметі нәтижесінде осы заманғы мәдени және саяси бағдарламалар пайда болды. Ол бағдарламаларға тән ерекше антиномиялар мен қарама-қайшылықтар да орын алды. Олар ұлы революциялардың барысында және революциядан кейінгі тәртіптің қызметі кезінде неғұрлым толық көлемінде көрініп отырды.

VIII

Шиеленісті оқиғалар мен қарама-қайшылықтардың жоғарыда суреттелген тұрпаттары осы заманғы мәдени және саяси өмірдің елеулі түрдегі құрамдас бөлшектеріне, қазіргі орнаған тәртіптердің саяси қозғаушы күшіне айналды. Ондай қарама-қайшылықтар орталықтың

харизматикалық сипатқа ие болу барысында, адамдардың болмысының аса манызды өлшемдерін абсолюттендіру кезінде, сондай-ақ қазіргі қоғамдағы орталық пен шет аймақтардың арасындағы жаңа қарым-қатынастардың дамуы және жаңа тұрпатты саяси даму үдерістерінің қалыптасуы жағдайында күрт күшейе түсті.

Шиеленісті оқиғаның бірінші тұрпаты өмір шындығына құрылымдық тұрғыдан қарауға тән болды. Онда саясат, К.Лефордың немесе Дж.Арнасонның атап айтқанындай, қайта құру үдерісі түрінде және, ең алдымен, саяси демократия арқылы бой көрсетті, яғни қоғамды о бастан қалыптасқан корпорация деп танитын көзқарастан бір өзгешелігі — қоғам өзін-өзі белсенді түрде құрастырады деп білді.

Шиеленісті оқиғаның екінші тұрпаты осы заманғы жалпылама мәдени бағдарламалар шеңберінде қалыптасқан шиеленісті оқиғалармен тығыз байланысты келеді және жаппай, әдетте утопиялық және немесе коммунистік сипаты бар түсініктер мен неғұрлым алуан түрлі көзқарастар арасындағы айырмашылықтар арқылы айқындалады. Мұның біріншісі әдетте өте күшті құрастырмалық мақсатты тудырады, ал алуан түрлі көзқарастар кезінде саясатқа құрастырмалық тұрғысынан келудің жоққа шығарылмауы да мүмкін, бірақ сонымен қатар әлеуметтік мүдденің алуан түрлі өмір салты, дәстүрлері мен тұжырымдамаларының қабылдану мүмкіндігі де сақталады. Шиеленісті оқиғалардың бұл тұрпаты көбінесе осы заманғы саяси институттарды құру кезіндегі утопиялық және азаматтық құрамдас бөлшектердің арасындағы, бір жағынан, «революциялық» саясаттың, ал, екінші жағынан, қалыптасқан тәртіптерді қалыпты қоғам ретінде қабылдаудыңХІХ арасындағы шиеленісті оқиғалармен жиі-жиі ұштасып кетеді.

ІХ

Шиеленісті оқиғалардың мұндай тұрпатты түрлері саяси идеология саласында пісіп жетіле отырып, бір жағынан, ерекше үлгідегі жеке адамдар мен топтардың мүдделерін көздейтін алуан түрлі пікірлерді, ортақ ерік-жігердің көптеген тұжырымдамасын, әркімнің өз мүдделері мен сенімдерінің қорғау бостандығын мойындайды, ал, екінші жағынан, — жалпы игіліктерді түсінудегі жеке мүдделер мен айырмашылықтардың болуының заңдылығын жоққа шығаратын біртұтас бағыт-бағдарлардың қоғамды жаппай шұғыл шаралар қолдану арқылы қайта құруға күш салатын әрекеттердің арасындағы қарама-қайшылықтың бар екенін білдіреді. Мұндай шиеленісті оқиғалардың түр-түрінің ортасындағы негізгі проблема жеке адамдардың мүдделерінің алуан түрлілігі мен ортақ ерік-жігерінің конституцияда, осы заманғы конституциялық демократиялық тәртіптерді жасау барысында оларды қалай қалыптастыруға деген қарым-қатынастарды білдіру болып келді.

Алуан түрлі тұжырымдамалардың болуын жақтаушылар бұл проблемаларды шешудің кез келген жолы оған өкілетті және сот институттары қатысатын даму үдерісі арқылы, сондай-ақ мемлекет пен азаматтық қоғам арасында ұдайы өзара қарым-қатынас орнату арқылы мүмкін болады деп пайымдайды.

Көптеген жеке адамның және әртүрлі топтардың мүдделерін, ортақ игіліктердің әртүрлі тұжырымдамалардың заңдылығын қабылдаудан туындайтын, қазіргі саяси өмірде орын алып жүрген шиеленісті оқиғалардың түйінін шешудің құралы ретінде қалыптасатын, біз жоғарыда қарастырып өткен алуан түрлі пікірлер плюрализмнің екінші жағы да бар. Ол — ұжымдық бастама мен ұжымдық сананың бастапқы басымдылығын сақтап қалған әртүрлі ұжымдық бағыт-бағдарлар мен идеологиялардың пайда болуы. Бұл тұрғыдан алып қарағанда, идеологиялардың түрлі тұрпаты ерекше маңызға ие болды. Оның біреуінде ұлттық жиынтықтың о бастағы ортақ тамырларына немесе рухани сипаттама - белгілеріне негізделген ұжымшылдықтың (коллективизмнің) басыңқылығы айрықша атап көрсетіледі. Ал терең тамырларын революциялық дәстүрлерден алатын, осы заманғы бағыт-бағдардың ерекшеліктері айқындайтын екінші тұрпаттағы идеологияны якобиндік идеология құрады. Якобиндік идеологияның ұстанған бағыт-бағдарының мән-мағынасын қоғамды тұтас қамтитын саяси қызмет арқылы қайта құрылымға айналдыру мүмкіндігіне деген берік сенім құрады. Өзінің тарихи терең тамырларын ортағасырлық эсхатологиялық негізгі қайнар көздерден алатын бұл бағыт-бағдарлар өзінің толық көлемінде дамуын осы заманғы саяси бағдарламамен ұштасуы арқылы қамтамасыз етті. Олар «осьтік» өркениеттердің антиномиясына деген сектанттық көзқарастардың осы заманғы қайта құрылымға ұласуының ең жоғары дәрежедегі көрінісіне айналды.

Осы заманғы саяси бағдарламаның якобиндік құрамдас бөлшектері әлеуметтік және мәдени белсенділікке, сондай-ақ адамның қоғамды бөлігі бір трансценденттік түсінікке сәйкес кайта құру қабілетіне баса маңыз беріп, салмақ салуынан айқын байқалады. Олар сонымен қатар адам болмысының негізгі өлшемдерін және әлеуметтік тәртіптің негізгі құрамдас бөлшектерін абсолюттендіруге күшті бағыт ұстаудан да көрінді. Мұның өзі саясатты тиісінше идеологияландыру шараларымен жалғасып отырды.

Біз қарастырған якобиндік бағыт-бағдарларға саясаттың бастапқы басымдылығына және оның қоғамды өзгерте алатын қабілетіне деген сенім тән болды. Ол өз кезегінде өздерін шын мәніндегі бағыт-бағдарлар мен қозғалыстар деп тануды талап ететін оларға тән нәрсе — біртұтас көзқарасты ғана емес, сонымен қатар бәрін де қамтитын идеологияларды да ақырына дейін қорғап қалуға деген күшті бейімділік. Ол идеологияларда әлеуметтік және саяси тәртіпті түгелімен түбегейлі қайта құру қажеттігі айқын атап көрсетілді. Ал ол тәртіптер барлық уақытта бірдей әмбебаптық сипатта болмаса да дін тұрғысынан күшті рухының бар екендігімен ерекшеленді.

Ондай бағыт-бағдарлар, ең алдымен, тиісті қоғамдардың орталықтарын қайта құратын, орталық пен шет аймақтарды бір-бірімен толық дерлік қосып жібере алатын, сондай-ақ азаматтық қоғам деп аталатын және екі арада дәнекерлік рөл атқаратын институттар мен ассоциациялардың болуын жоққа шығаратын әрекеттер арқылы бой көрсетеді. Мұның өзі азаматтық қоғамның халықтың бүкіл жиынтығымен қосылуы дегенді білдіреді. Қазіргі ұлт - мемлекеттердің басым көпшілігі жариялап, қолдаған, халықты, әсіресе ұлы революциялардан кейін қалыптасқан мемлекеттердің халықтарын гомогендендіру (өзара айырмашылығы жоқ бір тектес ету) бағытының үдерісіне якобиндік бағыт-бағдар өте-мөте жоғары дәрежеде күшті әсерін тигізді.

Якобиндік бағыт-бағдарлар әртүрлі «солшыл» революциялық қозғалыстарда неғұрлым толық әрі біртұтас дамыды. Ондай қозғалыстар саясаттың бастапқы басымдығы идеясын прогресс пен ақыл-ойдың мақсат-мұраттарымен ұштастырып отырды. Якобиндік құрамдас бөлшектер әртүрлі нақты сыртқы қабықтарда және өзге де саяси және идеологиялық құрамдас бөлшектермен қосыла отырып, бой көрсетті. Н. БоббионыңХХ өз еңбектерінде жиі-жиі атап айтатынындай, якобиндік құрамдас бөлшек социалистік және ұлтшылдық, сондай-ақ фашистік қозғалыстарда да болды. Ал мұндай бағыт-бағдарлар ұжымшылдықтың ежелден қалыптасқан мән-мағынасын сақтап, қорғап қалумен көп жағдайда тығыз байланысты еді. Якобиндік құрамдас бөлшектер сонымен қатар көптеген популистік қозғалыстардың да өте маңызды бөлігін құрады. Олар діни фундаменталиста негізгі қозғалыстарда болатыны сияқты, дін қызметкерлерінің беделін сақтап, қорғаумен тығыз байланысты бола алды. Бұл құрамдас бөлшек, оншалықты айқын түрде болмаса да, өзге қоғамдарды ақыл-ой іздеу тұрғысынан аралап, оларда толық гүлденіп жетілген жағдайдағы, сондай-ақ қоғамның көптеген әлеуметтік қозғалыстар мен халықтық мәдениетте өз көрінісін тапқан біртұтас құрылымның идеяларындағы утопиялық революциялық мұраттарды іздеп табуға әрекет жасай алатын еді. Якобиндік құрамдас бөлшек бұл жағдайлардың бәрінде де осы заманғы қоғамдарға тән әртүрлі қарама-қайшылықтардың айқын бола түсуіне байланысты екенін көрсетті.

X

Жеке индивид пен қоғамдық тәртіптің жоғарыда суреттелген ара қатынастары, қазіргі саяси жүйелерді заңдастырудың принциптеріндегі айырмашылықтар осы заманғы саяси қатынастар мен оның динамикалық дамуындағы шиеленісті жағдайлардың кейбір базалық түрлерін туындатты. Ондай шиеленісті оқиғалардың нақты түрлері саяси күрестің барысында пісіп жетілді және олар саяси бағдарламаларда бейнеленді: атап айтқанда, қоғамның әртүрлі топтарындағы бостандық пен теңдіктің арасындағы, тамаша әлеуметтік тәртіптің мұрат - мақсаттары мен «тар көлемді» мүдделері арасындағы автономды субъект ретіндегі жеке индивид туралы түсінік пен ұжымдық алғашқы бастаманы атап көрсету арасындағы, сондай-ақ ол бағдарламалардың утопиялық және «рационалдық» тиімді немесе «процедуралық» реттеу ретіндегі құрамдас бөлшектері арасындағы, саясаттың «революциялық» және «қалыпты» даму түрлері арасындағы, ол жүйелерді заңдастырудың әртүрлі принциптері арасындағы шиеленісті жағдайлардан көрінді. Қазіргі саяси өмірде шиеленісті жағдайлар мен антиномиялардың ондай түрлері, Г.Люббенің сөзімен айтқанда, ең алдымен, бостандық пен эмансипация (еркіндік алу) мақсатында бір-бірімен өзара ұштасты. Мұның өзі И.Берлиннің негативті (келеңсіз) және позитивті (онды) бостандықтардың арасында жүргізген айырмашылықтарына белгілі бір дәрежеде сәйкес келедіХХІІІ.

Қазіргі саяси өмірдегі шиеленісті жағдайдың мұндай сан алуан түрлері саяси жүйелерді заңдастырудың әр қилы принциптері арасындағы қарама-қайшылықтармен, соның ішінде әсіресе басқарудың конституциялық және демократиялық, түрлерімен тығыз байланысты болды. Мұның өзі, бір жағынан, ойын ережелерін танып біліп, мойындау арқылы тап сол процедуралық реттен заңдастыру, ал, екінші жағынан, — әртүрлі «мән-мағыналық» терминдер арқылы заңдастыру арасындағы қарама-қайшылықтардан байқалды. Заңдылықтың бұдан өзге тұрпатты түрлері мен негіздерін ұсынуға болатын күшті тенденциялар да бар еді. Мысалы, Э.Шилздің атап көрсеткеніндей, ең алдымен, әртүрлі идеологиялық құрамдас бөлшектер арқылы заңдастырудың мүмкіндігі бар болатын. Өйткені оларда болмыстың не о бастағы алғашқы, не «қасиетті» — діни секулярлық тұрпаттағы — факторларыXIV ерекше атап көрсетілген-ді.

Бір жағынан, бәрінде түгел қамтитын революцияшылдықтың немесе технократиялық түсініктің, екінші жағынан, саяси және әлеуметтік мәселелерде алуан түрлі мүдделердің мүмкіндіктерін пайдаланудың арасындағы қарама-қайшылықтар, сондай-ақ өмір мен қоғамның алуан түрлі құрылымының заңдылығын қабылдау, процедуралық реттеу ережелерін конституциялық тәртіп атаулының тірегі деп атап көрсету — міне, мұның бәрі де неғұрлым кейінгі кезде болған революцияларда — орыс, қытай және Вьетнам революцияларында толық мөлшерінде байқалды. Алайда олардың құрамдас бөлшектері якобиндік топтардың мақсаттарынан, француз революциясының идеялық ағымдарынан неғұрлым айқын, ал Англиядағы, АҚШ-тағы және Нидерландыдағы кейбір пуртандық топтардың мақсаттарынан неғұрлым бұлыңғыр солғын көріне алатын еді. Бұл қоғамдардың барлығында да конституциялық республикалық бастама үстем болатын. Мүдделердің алуан түрлі болуының заңдылығын танып мойындау ондай конституциялық жүйелердің көпшілігінің қайнар көздерінде революциялық сипаты, сондай-ақ қоғамның біртұтас мықты, жаппай және бір тектес құрылымы туралы идеялары бар болатын.

Қазіргі конституциялық - демократиялық жүйелерге талдау жасаудағы неғұрлым маңызды проблемалардың бірі қоғамның әділетті құрылуына деген көзқарастың алуан түрлілігінің заңдылығының әлгіндей революциялық алғышарттардан пайда болуы мүмкін екендігін мойындап, тану болып табылды. Алайда мұндай мойындап тану болған күннің өзінде де, ол жалпы ортақ ерік-жігер туралы алуан түрлі түсініктердің дамып, күшеюінің, сондай-ақ әртүрлі мүдделердің көптігі принципінің салдарынан пайда болуы мүмкін қатерлі алауыздықты тіпті де жоя алған жоқ.

Сол бір якобиндік бағыт-бағдардың нақты көріністерінің қандай болғанына қарамай, олар осы заманғы өмірдің тұрақты құрамдас бөлшектері болып табылды. Осы құрамдас бөлшектердің және неғұрлым алуан түрлі бағыт-бағдарлардың арасындағы, сондай-ақ якобиндік тұрпаттағы әртүрлі идеологиялардың арасындағы тап осы ұдайы қарама-қайшылық осы заманғы өмірдің негізгі бастауларының бірі болып табылады.

Бәрін де түгел қамтитын жаппай, сонымен қатар о бастағы ұжымшылдық туралы, өзіндік мүмкіндігі мол тоталитарлық түсініктің және қоғамның құрылуының алуан түрлі негіздерінің болуына бой ұрушылықтың арасындағы қарама-қайшылықтар тудырып отырған тартысқа шақыру әрекеттері осы заманғы дүниенің әлгі конституциялық жүйелері мен саяси қозғаушы күштерінің тұрақты элементін құрайды. Осы заманғы конституциялық және либералдық демократия түрлерінің бірде-біреуі әлгі айтылған якобиндік құрамдас бөлшектерден толығымен құтылып көрген емес, құтылып көре де алмайды, әсіресе оның утопиялық өлшемдері саласында ұжымдық бір тектіліктің о бастағы кейбір құрамдас бөлшектеріне бағыт-бағдар ұстаудың немесе ұжымдық бір тектілік құруда немесе саяси тәртіпті заңдастыруда діннің негізгі рөл атқаруын талап ету әрекеттерінің шырмауынан шыға алмайды.

***

4. Ресейдегі революциялық үдеріс және оның нәтижелері

Ресейде әлеуметтік және саяси тәртіпті қайта құру, жүйенің символикалық және саяси заңдылығын өзгерту, сондай-ақ әлеуметтік иерархия сатысын жаңарту тұрғысынан алып қарағандағы мирасқор сабақтастық шектен тыс мөлшерде бұзылды.

Барлық империялық жүйелердің арасында Ресей неғұрлым ерекшеленген және біртұтас берік дәстүрі бар орталық болды. Бірақ ол орталықтың екінші кезектегі элиталық топтармен және олардың өз арасындағы, ірі-ірі үлкен топтармен, сондай-ақ әлеуметтік қозғалыстармен байланысы өте осал болды. Ресейлік орталық өзін принципті сипаты бар автономия сезінді әрі өзін басқа ұйымдардан және халықтың қалың тобынан алшақ ұстады; оларды өзіне бір табан да жақындатпады. Соның салдарынан да Ресейде ол орталық, айқын көрініп отырғанындай, өзгелердің ықпалын өте аз мөлшерде сезінді және өзі де автономия ретіндегі өзгелердің ісіне тым аз мөлшерде араласты. Халықтың қалың топтарының саяси орталықтың ісіне араласпақ болған, өздерінін автономиялық мәртебесі бар бағынышты бөлімшелерін құрамақ болған әрекеттерінен ешнәрсе шықпай, сәтсіз аяқталып отырды. Солай бола тұрса да, орталық салыстырмалы жоғары дәрежеде шет аймақтарға да енгізілді, сөйтіп, қолда бар ресурстарды жұмылдыру және оған бақылау орнату сияқты бүкіл коғам үшін мәні зор қызмет пайда болды. Соның нәтижесінде орталықтың саясаты, ең алдымен, реттеуші және мәжбүр етуші сипат алды.

Сөйтіп, Ресейде жаппай бытыраңқылық бұрынғысынан да арта түсті: біріншіден, ол өкімет билігі басында отырған саяси элита және институттандырылған әртүрлі элиталар, сондай-ақ мәдени тәртіп үлгілерінің идеологтары арасында, екіншіден, орталықтың саяси элиталарының және аса маңызды аскриптивті бірлік ынтымақтастығын жақтаушылардың арасында орын алды. Мұның өзі, ең алдымен, екінші кезектегі элиталардың бір-бірімен және орталықпен жоғары саяси элитаның бақылау жасауы арқылы қарым-қатынас орнатуға жол ашу мақсатымен байланысты болды. Алайда болжаммен айтуға болатынындай, мұнда халықтың орталық өзі белгілеп берген арналардан тыс салыстырмалы түрде топтасқан, бірақ жабық жағдайда елеусіз қалып отырған қалың топтары арасында өте әлсіз байланыстар ғана қалыптасты.

Дегенмен де, сонымен қатар екінші кезектегі элиталар арасында орталыққа қарай жеткілікті дәрежедегі күшпен ұмтылатын бағыт-бағдарлар қалыптасты. Олардың басым көпшілігі күшті топтасқанымен, ірі-ірі әлеуметтік топтармен ынтымақтас автономиялық қарым-қатынас орнатуды тек аз ғана бөлігі қолдады. Екінші кезектегі элиталық аз ғана бөлігі, өздерінің ресми бағдарламаларының болғанына және елеулі күш-жігер жұмсағанына қарамай, міне, тап сондықтан да ірі-ірі аскритипті топтардың ынтымақтастық идеясын ұстанушылардың қызметін қолдап, оларға қосылуға қол жеткізе алды, немесе дәстүрлі элитаның қамқорлығымен пайда болған, сондай-ақ екінші кезектегі әртүрлі экономикалық ұйымдастырушылардың қызметі нәтижесінде құрылып, институттандырылған құрылымдардың алдын ала келісілген күш-жігер жұмсау бағытында өз еріктерімен қосылып кетті.

Большевиктердің билігі кезінде Ресей әлеуметтік және саяси тәртіптің құрылымы тұрғысынан алғанда, өзінің бұрынғы тәртіптерінен толық бас тартты. Бұл салада орын алған алшақтықтар алғашқыда саяси жүйенің символдарына және олардың қаншалықты заңды екеніне қорғау салды. Мұның өзі сонымен бір мезгілде жаңа революциялық партиялық элитаның бұрынғы билеуші тапты өкімет билігінен толық шеттетуі және олардың көзін толық жойып жіберуі арқылы жүзеге асырылды. Сөйтіп, жаңа революциялық партиялық элита өзін осы заманғы билеуші таптың ерекше, өзгеше бірегей бір түрі екенін көрсетті. Оның құрамына сондай-ақ жаңа жоғары әлеуметтік топтар мен экономикалық топтар да кірді және өздерін әдетте партиялық бюрократияның өкілдері ретінде танытты. Тіпті, ол топтар көбінесе ескі қоғамның пролетарлық емес элементтерінің қатарынан шыққандар болса да, олар жаңа билеуші элитаның саяси үстемдігіне негізделген өкімет билігінің иерархиялық сатысының мүлде жаңа, басқаша принциптеріне сәйкес қайта құрылып, қайта тәрбиеленді. Оның үстіне, Ресейде халықтың төменгі сатыдағы қалың тобы өздерінің экономикалық базасынан толық дерлік айырылып қалды. Мұндай жағдай әсіресе шаруаларға тікелей қатысты болды. Олар тіпті өздерінің бұрынғы аздаған күнкөріс ресурстарының өзіне де шектеулі бақылау жасау құқығынан айырылды.

Мұндай өзгерістер сондай-ақ символикалық белгілер мен аса маңызды институттық құрылымдарда да болды. Бірақ мұның өзі барлық уақытта бірдей олардың нақты ұйымдық негізіне қатысты бола қойған жоқ. Әртүрлі әлеуметтік топтардың, әлеуметтік жағдайды азды-көпті және белгілі бір дәрежеде жетілдіру мақсатымен ұсыныс жасаған топтардың бақылауында болып келген жартылай капиталист» тұрпаттағы экономиканы ендігі жерде ұжымдық экономика алмастырды. Ал бұл жаңа экономикада, ең алдымен, ауыр индустрияны құрып, күшейте түсуге барынша баса назар аударылды, ал оған бақылау жасауды жаңа, партиялық бюрократия жүзеге асырды.

Ресей экономикасының құрылымын өзгерту рыноктарды кеңінен өрістетуге және ресурстарды солардың арасында орын ауыстыра орналастыруға, сондай-ақ билеуші таптың ол рыноктарға және ресурстарды қайта бөлуге қол жеткізу ісіне бақылау жасауына мәжбүрлікпен көндіруге негізделді. Сонымен қатар орталық пен шет аймақтардың арасындағы қарым-қатынастар теориялық тұрғыдан алғанда, Жаңа заманның негізгі деген өркениеттік негізгі қағидаларына (постулаттарына) сәйкес қайта құрыла тұрса да (атап айтқанда, халықтың қарапайым қалың тобының орталықтың қызметіне қатысты болуы мен орталықтың олардың алдында есепті болуын қоса алғанда), орталықтың қызметіне араласуға қол жеткізу іс жүзінде мәжбүр ету шаралары арқылы қатаң шектелді. Революциядан кейінгі орталықтың бұрынғы дәстүрлі орталықтан айырмашылығы — оның шет аймақтарды жаппай жұмылдыру жұмыстарын ұдайы үздіксіз жүргізіп отыруында және шет аймақтардың автономиялық ұйымдар құруына немесе орталықпен автономия ретінде қарым-қатынас орнатудың қамтамасыз етілуіне жол бермеуінде болып келді. Ондай шектеулер бұрынғы дәстүрлі әдістерді пайдалануға ерекше ден қойды...

Тәржімалаған Мыңбай Ілес

Ескертпелер

I Қараңыз: Voegelin Е. «Order and History. Baton Rouge». Zonisiana state University, 1954

II Гностицизм — кейінгі антикалық және орта ғасырлар кезіндегі кеңінен таралған, сондай-ақ неғұрлым соңғы кездегі халық қозғалыстарында өзінің жаңғырығы болған діни философиялық және сектанттық, ағым. Ш.Эйзенштадт гностицизмнің мағынасында, ең алдымен, жоғары тәртіп пен кәдімгі үйреншікті дүние арасындағы шиеленісті дуализмді, сондай-ақ ол дуализмді жеңіп шығуда кәдімгі үйреншікті дүниедегі белсенділіктің зор маңыз алатынын атап көрсетеді.

III Артхашастар — қоғамның құрылымы нормалары, басқару тәсілдері және сот өндірісінің жүйесі туралы ежелгі үнді мәтіндерінің негізінен ежелгі үнді ойшылы Каутильяға (біздің заманымызға дейінгі IV ғасыр) телініп жүрген жиынтығы.

IV Ибн-Халдун — араб ғалымы және мемлекет қайраткері (1406 жылы қайтыс болған). Таяу Шығыс халықтарының көп томдық тарихының авторы, осы еңбектің кіріспе сөзінде («Муккадима») қоғамның құрылымы және оның заңдарының қолданылуы туралы ғылымы саласы баяндалады.

V Мо-цзы және Сюнъ-цзы — ежелгі қытай ойшылдары (біздің заманымызға дейінгі IV-III ғасырларда өмір сүрген). Олардың еңбектерінде қоғамның этикалық - саяси құрылымы туралы Конфуций ілімі дамытылды.

VI Қараңыз: Eisenstadt S.N. "Heterodoxies, Sentarianism and Dynamics of Civilizations" // "Orthodoxy and Dissent in India" (Eisenstadt S.N., Kahane R., Shulman (eds.) N.Y.: Moutan. 1984.

VII Tiryakian E. "Three Meta Cultures of Modernity: Christian, Gnostic, Chronic" //Thery, Culture and Society. 1996. v. 137 №1.

VIII Лиминальді — ағылшын ғалымы В.Тэрнер енгізген термин, (қараңыз: оның «Символ и ритуал» деген кітабы, Мәскеу, 1983). Бүл өтпелі кезеңнің жағдайларын бейнелеу үшін алынған жеке индивид немесе бір топ адам сол өтпелі кезеңнің жағдайлары арқылы әлеуметтік құрылымдағы өздерінің бұрынғы орындарынан немесе белгілі бір мәдени жағдайларынан, әлде оның екеуінен де «айырылып, босатылады». Өйткені олар содан кейін қайтадан басқа бір, бұрынғысынан неғұрлым жоғары деңгейдегі орынға немесе мәдени жағдайға жайғасатын болады. Алайда бұл орын ауыстыру жоғары және төмен дәрежеде, ортақтық пен жеке даралықта, тең құқықтылық пен тең құқықсыздықта, қарапайымдылық пен күрделілікте, риясыздық пен өзімшілдікте, тағы сол сияқты жағдайларда бастан кешкен сезімнің амбивалентті қосылысында бәрібір сақталып қалатынын көрсетеді. Осы тұрпатты сезімдерді бастан кешіру, В.Тернердін пікірінше, түрлі әдет-ғұрыптарда берік сақталып қалады, қалыптасқан әлеуметтік тәртіпке наразылық білдіретін әртүрлі «анти құрылымдық» қозғалыстар мен түсініктер арқылы бой көрсетеді. В.Тэрнер өзі бұл ретте, негізінен, мәдени антропологияның материалдарын пайдаланады, ал Ш.Эйзенштадт мәселеге бұл тұрғыдан келуді әлеуметтік өмірдің өркениеттік өлшемдеріне кеңінен қолданады.

IX Қараңыз. Orthodoxy, Heterodoxy and Dissent in India; Eisenstadt S.N. Transcendental Vision, Center Formation, and the Role of Intellectuals//Center, Ideas and Institutions/Greenfeld L., Martin M. (eds.). Chicago: University of Chicago Press, 1988.

X Қараңыз Seligman A. The Comparative Study of Utopias; Christian Utopias and Christian Salvation; The Eucharist Sacrifice and the Changing Utopian Moment in Post Reformation Christianity//Order and Transcendence/Seligman A. (ed.). Leiden: E.J. Brill, 1989; Eisenstadt S.N. Comparative Liminality: Liminality and the Dynamics of Civilization//Religion. 1985. № 15; Voegelin E. Op. cit.; Lasky M. The Birth of a Metaphor: On the Origins of Utopia and Revolution// Encounter. 1970. V. 34, № 2-3; Idem. Utopia and Revolution. Chicago: University of Chicago Press, 1976.

XI Қараңыз: Voegelin E. Op. cit.; Cohn N. In the Pursuit of the Milennium. N.Y.: Harper, 1961.

XII Қараңыз: Weber M. Ancient Judaism. Glencoe: Free Press, 1952.

XIII Қараңыз: Eisenstadt S.N. Cultural Traditions and Political Dynamics// British Journal of Sociology. 1981. N2 32.

XIV Қараңыз: Eisenstadt S.N. Origins of the West: The Origins of the West in Recent Macrosociological Theory. The Protestant Ethic Reconsidered//Cultural Dynamics. Leiden: E.J. Brill, 1991.

XV Қараңыз: Eisenstadt S.N. Revolution and the Transformation of Societies: A Comparative Study of Civilizations; Eisenstadt S.N. Frameworks of the Great Revolutions: Culture, Social Structure, History and Human Agency// International Social Science Journal. 1992. V. 133.

XVI Қараңыз: Voegelin E. Enlightenment and Revolution//Hallowell J. (ed.). Durham (NC): Duke University Press, 1975; Idem. The New Science of Politics. Chicago: University of Chicago Press, 1952; Idem. Die Politischen Religionen. Miinchen: Wilhelm Fink Verlag, 1994; Idem. Das Volk Gotters. Munchen: Wilhelm Fink Verlag, 1994; Gould R. Insurgent Identities: Class, Community, and Protest in Paris from 1848 to the Commune. Chicago: University of Chicago Press, 1995.

XVII «Остік уақытты» алып тастау үдерісінде интеллигенцияның (зиялы қауымның) қандай орын алатыны туралы. Қараңыз: Cohen Е. Christianity and Buddhism in Thailand//Social Compass, 1991. V. 32. № 2

XVIII Қараңыз: Cochin A. La Revolution et la libre pensee. P.: Plon-Nourrit, 1924; Idem. L'esprit du Jacobinisme. P.: PUF, 1979; Furet F. The French Revolution. N.Y.: Macmillan, 1970; Idem. Interpreting the French Revolution, Cambridge: Cambridge

University Press, 1981; Idem. Rethinking the French Revolution. Chicago: University of Chicago Press, 1982.

XIX Қараңыз: Ozouf M. La Fete Revolutionnaire. P.: Gallimard, 1982; Nahirny V.C. The Russian Intelligentsia: From Torment to Silence. Rutgers (NJ): Transaction Publ., 1981; Riegal K. Der Marxismus-Leninismus als politische Religion// Totalitarismus und politische Religionen/Maier H., Shafer M. (eds.). Munchen: Ferdinand Schoningh, 1997; Pomper P. The Russian Revolutionary Intelligentsia, N.Y.: Crowell, 1970; Venturi F. Roots of Revolution: A History of the Populist and Socialist Movements in Nineteenth Centuury Russia. Chicago: University of Chicago Press, 1983; Sarkisyanz E. Russia und der Messianismus der Orients. Tubingen: Mohr, 1955.

XX Қараңыз: Lefort C. Democracy and Poaticaal Theory. Minneapolis: University of Minneapolis Press, 1988. Arnaason J.P. The Theory of Modernity and the Problematic of Democracy//T Eleven. 1990. №26; FryzekJ. Political Inclusion and the Dynamics of Democratiztion//American Political Science Review. 1996. V. 90. No 3; Dunn J. The Histstory of Political Theory and Other Essays. Cambridge: Cambridge University Pnress, 1996.

XXI Bobbio N. 11 Futuro della Democrazia. Torino: Giulio Einaudi, 1984; Idem. Profilo Ideologico del Novecento Italiico. Tcorino: Giulio Einaudi, 1986; Idem. L'eta dei diritti. Torino: Giulio Einaudi. 1990; Mattzucci N. Democrazia e autocrazia nel pensiero di Norberto Bobbio//Perazu teoria generale della politica. Firenze: Passignli Editore, 1983.

XXII Қазіргі саясаттағы якобиндік элемент туралы. Қараңыз: Cochin A. La Revolution et la libre pensee. Idem. L'esprit du Jacobinisme; Baeshler J. Preface// Cochin A. L'esprit du Jacohnsmee: Furet F. Rethinking the French Revolution; Talmon J.L. The Origins of Totalitarianism and Democracy. N.Y.: Praeger, 1960; II modelo politico gucbinco e le revoluzione/Salvadori J.L., Tranfaghia N. (eds.). Firenze: La Nova laia, 1984; Salvadori M. Europe, America, Marxismo. Torino: Giulio Einaudi. 1990; Frankel E. Deutschland und die Westlichen Demokration. Frankfurt an Mainn: Suhrkamp, 1990. Lubbe H. Freiheit statt Amanzipationszwang:Dieliberalen Traditionen und das Ende der Marxisischen: Illusionen. Zurich: Ed. Interfrom, 1991.

XXIII Қараңыз: Eisenstadt S.N. Transcendrol VTision.

XXIV Қараңыз: Lubbe H. Freiheit statt Amanzi paationszwang.

XXV Қараңыз: Shi Is E. Primordial, Personal Saacred and Civil Ties.

26 The Invention of the Modem Repoublic/Fontana B. (ed.). Cambridge: Cambridge University Press, 1994.





БИБЛИОГРАФИЯЛЫҚ АНЫҚТАМА

Сорокин ПА

Система социологии. Т.1. М., 1993



Сукарно Ахмед

Индонезия обвиняет. М., 1961



Тойнби А. Дж

Изучение истории, Постижение истории, Цивили-

зация перед судом истории. М.-СПб., 1996



Тош Д.

Стремление к истине: Как овладеть мастерством ис-

торика. М., 2000.



Трельч Э.

Историзм и его проблемы: Логическая проблема

философии истории. М., 1994.



Тьерри О.

История завоевания Англии норманами, Письма об

истории Франции, Опыт истории происхождения и

успехов третьего сословия.



Февр Л.

Бои за историю. М., 1991



Фрейд 3.

Фрейд 3. «Я» и «ОНО». Труды разных лет. Тбилиси,

1991.



Фриман Э.

Методы изучения истории. М., 1893.



Фромм Э

Концепция человека у К. Маркса. / Фромм Э. Душа

человека. М., 1992. С. 300-301.



Фукуяма Ф.

Конец истории. / / Вопросы философии. 1990. №3.



Хайек Ф.А.

Дорога к рабству. М., 1992.



Хвостов В.М.

Эволюция исторической науки и ее современное

состояние. М., 1916; Лекции по методологии и фи-

лософии истории. Казань, 1913.



Хара-Даван Э.

Чингис-хан как полководец и его наследие.



Шидер Т.

Возможности и границы сравнительных методов в

исторических науках. / Философия и методология

истории. М., 1977.



Шлецер A. Л

Собрания российских историй.



Шпенглер О.

Закат Европы. Очерки морфологии мировой исто-

рии. М„ 1993. Т. 1.



Эйзенштадт

Ш.Н.

Революция и преобразование обществ. Сравнитель-

ное изучение цивилизации. М., 1999.



Ясперс К.

Смысл и назначение истории. М., 1994.





