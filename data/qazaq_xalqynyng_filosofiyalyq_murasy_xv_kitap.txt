БІРІНШІ БӨЛІМ

ӘЛ-ФАРАБИ: ӨМІРІ, ДӘУІРІ ЖӘНЕ МӘДЕНИЕТКЕ ҚОСҚАН ҮЛЕСІ

ӘЛ-ФАРАБИ ТҮРКІ, ҚАЗАҚ ЖӘНЕ ИРАН МӘДЕНИЕТТЕРІН БАЙЛАНЫСТЫРУШЫ

Әбдімәлік НЫСАНБАЕВ

Адамзаттың үшінші мыңжылдыққа енуі, адамдық өмірлік әрекеттің барлық салаларын қамтитын, күрделі драмалық үрдістердің күшеюі және тереңдеуімен ерекшеленіп отыр. Қоғамдық дамудың қазіргі кезеңі жеке елдер мен мемлекеттер сияқты әрбір адамның тіршілігіне, рухани дамуына тікелей әрі мәнді әсер ететін, жаһандану үрдісімен сипатталады. Әлемнің экономикалық және геосаяси кескінін, казіргі өркениетті анық, түбегейлі өзгертетін бұл үрдіс әлемнің бір түкпірінде қуана қабылданса, келесі бұрышында қарсылыққа тап болып, қайшылықты нәтижелері қоғамның түрлі қабаттарында әр түрлі бағалануда. Көптеген пікірталастарды туындата отырып, жаһандану үрдісі күнделікті баспасөз беттерінде, түпнегізді ғылыми басылымдарда, теле және радио арналарында өз жаңғырығын тауып отыр. Бұл мәселеге тұтас халықаралық форумдар мен конференциялар арналып жатыр. Жаһандану барған сайын қазіргі әлемдік дамудың жетекші бағдарына және себепшісіне айналып отыр. Таяушығыстық және Орта азиялық аймақтармен қатар Түрік, Иран Ислам және Қазақстан Республикалары белсенді дүниежүзілік үрдістерге араласуда, сонымен жаһандану үрдісімен байланысты бүкіл қиындықтарды бастарынан өткізуде.

Жаһандану, өзінің анықтамасы бойынша, көптеген мазмұндық Мағыналарға ие: ол нарықтық қатынастардың барлық жерде таралуы, жаһандық монетарлық имперализм, доллардың және долларлық капиталдың шексіз билігі, экологиялық мәселенің кеңеюі және шиеленісуі, өмір салтының стандартталуы, мәдениеттің бірегейленуі де және т.б. Мәдениеттің бірегейлену қаупі жаһанданудың экономикалық және саяси жақтарымен салыстырғанда ең үлкен қобалжу туғызады, өйткені мәдениет адам болмысының терең негіздерін қамтитын өмірдің негізгі саласы болып табылады.

Ұлттық дәстүрлермен тығыз байланысты мәдениет әрбір этностың ерекшелігін білдіреді, қоғамның бүкіл құндылықтар жиынтығын қамтиды, қоғам үшін шынайы маңызды этномәдени күйлерді түйіндейді, оның мүшелерінің мінез-құлықтарын, тұлға қалыптасуының нақтылы жағдайларын анықтайды. Сондықтан, адамдық өмірлік әрекеттің бүл саласында жүріп жатқан үрдістер, планеталық қауымдастық үшін, әсіресе, әрбір халықтың төлтума мәдени қазынасын сақтау және дамыту барысында ерекше маңызды. Мәдени бірегейлікті қорғау - кез келген халықтың алдында тұрған негізгі міндет. Біздің кейбір ғалым - қоғамтанушылардың көзқарастары бойынша, жаһандану үрдістері бүкіл мәдени көп түрлілікті жалмап қою қаупін туғызатын, өзіндік құндылықтар тізбегі бар жаңа планеталық әлдебір өркениеттің пайда болу мүмкіндігінде, ерекше өзектілікке ие. Бірақ, бүгінгі дау-жанжалды әлемнің шындығы көрсетіп тұрғандай, ұлтаралық және мәдениет аралық байланыстар кеңістігінің кеңеюіне барған сайын арта беретін мұқтаждық, конфессиялар мен мәдениеттер сұхбатының тереңдеуі, оның жалпы адамдық мәдениет үрдісіне оң ықпал тигізуі, мәдени тұйықтанудан арылу ұлттық төлтума мәдениеттерге кері әсер етіп, ақырында оларды жоғалтып алуымыз мүмкін.

Бұл күрделі мәселені шешу жолдарын іздеу адамзаттың рухани мәдениетіне бетбұрыс жасауда, өткеннің жасампаз идеяларына назар аударып, оларды бүгінгі философиялық пайымдау және жалпылау мақсатын көздеп пайдалануда тұр. Бұл идеялардың жаңа өмір жағдайында жаңғырып, олардың адамзаттық және гуманистік мазмұнын жаңа кең мәтінде ұғыну кез келген халықтың тарихи өзіндік рефлексиясындағы кезең. Өйткені, оларда түбегейлі адамдық құндылықтардың бастапқы түсінілуі жүзеге асқан және олардың жай-күйін гуманизм мен әділеттілік мәселелері, қоғамдық өмірдің мұраты кең мәтінінде қайтадан ұғынуға көмек беретін адам мен қоғамның қазіргі тұғырнамаларының алғашқы нұсқалары көрініс тапқан. Сондықтан еткен шақтың сол ілімдеріне деген қазіргі ынтаның сипаты табиғи болып табылады.

Адамзат тарихында түрлі мәдениеттердің жасампаз сұхбатының, гуманизм мен әділеттіліктің жалпы адамзаттық идеяларын жемісті жүзеге асырған, жаңа философиялық жүйелердің пайда болуына жеткізген, көптеген үлгілері бар. Олардың біріне ұлы түрік ойшылы Әбу Насыр Әл-Фарабидің (870-950) философиялық жүйесі жатады. Ол қазақтың көне Отырар жерінде дүниеге келген, бойына көптеген мәдениеттердің - ирандық және үнділік, гректік, Арабтық және түркілік жасампаз күштерінің самалын сіңірген, бірақ өзінің шығармашылық қуатын көпқырлы ислам мәдениетінің рухани тыныс-тіршілігінде іске асырған, орта ғасыр дәуірінің асқан ірі ойшылы болып табылады. Өзіне тән энциклопедияшылдықпен әл - Фараби түрлі мәдениеттер мен өркениеттер идеялары мен дәстүрлерінің тоғысуын тарихи тәжірибесінде іске асырды, олардың арасында аса маңызды орынды көшпелі түркі әлемінің және иран мәдениетінің құндылықтары алатын, әр түрлі құндылықтар жүйесінің теңқұқылы сұхбатын табысты жүзеге асырудың айқын мысалын көрсете білді. Сондықтан оның шығармашылығы түркі, қазақ, иран халықтарының рухани мәдениетінде айрықша рол атқарады.

Осындай жасампаз сұхбатқа себепші болған факторға, соның аумағында дүниежүзілік шеңбердегі ойшыл ретінде Әл-Фарабидің қалыптасуы іске асқан, араб халифаты ортағасырлық мәдениетінің қайталанбайтын ерекшелігі жатады. Әр түрлі халықтардың идеялары мен құндылықтарын таң қаларлық түрде өзі қорыта шыққан, бұл мәдениет әлемдік танымалдық пен құрметке, оның қайнарлары б.з.д. төртінші мыңжылдықтан жеткен иран өркениеті мен оның мәдениетінің өзіне тигізген аса зор ықпалы нәтижесінде ие бола алды. Ислам мәдениеті VIII ғасырдан бастап іс жүзінде XVIII ғасырға дейін, яғни көптеген ғасырлар бойы Бағдат пен Бұхараның, Самарканд пен Гераттың, Рейдің, Исфаханның, Шираз бен Тебриздің қалалық мәдениеттері енгізген үлессіз осындай жоғары гүлденуге жете алмас еді. Барлық осы қалаларда қолөнер мен өнер, ғылым мен әдебиет, архитектура мен каллиграфия олар ислам мәдениетіне сипатта бола отырып, ерекше гүлденді. Сол мезгілде барлық осы қалаларда, парсылық империялар үстемдік еткен уақыттан бері сақталып келген, ежелгі Иран мәдениетінің ықпалы ерекше болды. 750 жылдан 1258 жылға дейін ислам халифтерінің резиденциясы болып келген Бағдаттың негізін бас тәуіп Гундешапурдың емімен дертінен айығып, сол үшін де өзінің астанасына кейін ізбасарларының қатарымен көбейе түскен ирандық ғалымдарды шақырып халиф Мансур қаланған еді. Аббасидтер ирандық әйелдерді өздеріне тек әйел ретінде алып қоймай Арабтарға тілмен байланысты ғылымдарға мысалы теология, поэзия, құқық сияқты, ал басқаларына, бірінші кезекте, парсыларға - Арабтар "жат жерліктер" деп атайтын қолданбалы және табиғаттану ғылымдарда жетекші рөл беріп жаңа мәдени қауымдастықтардың пайда болуына оң ықпалын тигізді. Мансурдың шөбересі, Мамун (оның анасы мен әйелі ирандық болған) осыдан мың жыл бұрын Птоломей салған, өзінің мәдени маңызы бойынша тек Александриялық "Мусейонмен" салыстыруға келетін "Дар -әл Хикманы" - "Даналық үйін" салды. "Даналық үйі" үшін көне грек философтарының көптеген еңбектері араб тіліне аударылды.

Үндіні, Орталық Азияны, Орта Шығысты, Еуропаны байланыстырып тұрған қыратта орналасқан Иранның Еуропа мен Азияның арасындағы сауда және мәдени байланыстарда маңызды дәнекер болғаны сияқты, қазақ даласы да өзінің географиялық орналасу ерекшелігімен Шығыс пен Батыстың сауда және қарым-қатынасына септігін тигізді, өйткені Ұлы Жібек жолы әлемге Әл-Фарабиді сыйлаған территория бойынша артылып жатқан еді. Иран арқылы Жерорта теңізіне қарай Қытайдан жібек пен қағаз, Үндіден алтын мен хош иісті заттар, Орталық Азиядан жылқылар мен терілер аттандырылды. Қазақстан территориясы бойымен тауарлар тиелген керуендер жүріп жатты, көшпелі -малшылар да мәдени кұндылықтарды айырбастаудың белсенді дәнекерлері болды. Сығанақ, Сауран, Тараз, Иассы, Баласағұн, Отырарда тартылған керуен жолдарының арқасында ен далада бой көтерген көне қалалар әлемге өзінің жоғары мәдениетімен және олардың даңқын паш ететін - Әл-Фараби, Дулати, Қожа Ахмет Иасауи, Баласағұни сияқты көрнекті өкілдерімен белгілі болды.

Иран Еуропаға люцернді, ақ көгершінді және жұмақ құсын (павлинді) берді. Атақты парсы кілемдерінің өрнектері мәнерлеудің жоғарғы дәрежесін куәлады, бұл халықтық ойлаудың жалпылау мен абстракциялаудың биік деңгейіне қабілеттілігін сипаттады. Бірақ көне иран мәдениеті әлемге тек маталардағы, кілемдердегі және қыш құмыралардағы таң қаларлық өрнектерді ғана сыйлап қойған жоқ. Ирандықтардың рухани құндылықтары, діни идеялары мемлекеттер шекараларын кесе отырып, иудаизм мен христиандықта өз көрінісін тапты. Олар, Иранның діні болып қалыптасқан, исламда да терең ұяланды. Ислам идеялары, өзінің дәстүрлі таралу аймағы, Қазақстанда да қабылданды. Иранның аңыздық патшасы Хушанг от тұтатуды үйренді, ал оның ұлы Жәмшид Жаңа жыл мейрамы, көктемдік тепе-теңдіктің рәмізі - Наурызды енгізді, бұл мейрам қазақ мәдениетінде де жоғары бағаланады және оны Қазақстан халықтары да атап өтеді. Сонымен, түркі, қазақ, иран халықтары мәдениеттерінің арасында ортақ мұралар аз емес, ал Әл-Фарабидің есімі - Қазақстанда да, Түркияда да, Иранда да бірдей жоғары құрметке ие болды.

Бүгінде белгілі болып отырғандай Әл-Фарабидің діни көзқарастары ислам қоғамының рухани ахуалының әсерімен оның негізгі және өзге де мәселелері бойынша туындаған көптеген пікірталастардың сипатын бейнелей отырып, қалыптасты. Әл-Фарабидің философиялық ой-толғамдары иран және түркі мәдениеттерінің ықпалымен күрделі дүниетанымдық кешеннің мәселелік өрісінде дамып, сүннит дәстүршілдігі өкілдерімен пікірталаста түзілді. Алғашқы жүзжылдықтардан бастап исламда, исламдық діни ілімнің қиындық туғызған қағидаларымен, оларды әр түрлі түсіндірулермен және исламда заңданған діни догматтардың жоқтығынан туындаған, Құдай және оның адамға қатынасы туралы әр түрлі пікірталастар орын алды. VIII ғасырдың ортасында, Бағдат Халифаты дәуірінде, ортағасырлық ислам мәдениетінде, ажырамас бөлігі шииттік болып табылатын, иран мәдениеті өкілдерінің ықпалы күшейе түсті. В.К.Чалоян жазғандай, "ирандықтар исламды, өздерінің ұлттық табиғи болмысынан айырылмай, қабылдады. Ирандық шииттер тек қана өздерінің табыну салттарымен ғана емес, сонымен бірге ислам дінін философиялық өзгеше тұрғыда түсінуімен де ерекшеленді.

Ол өзіне мифологияны және елінің діни дәстүрлерін қосып алған шиизм, арабтық исламға қарсы қойылды"11.

Ирандық мәдениетте таралған, тағы бір ерекше діни форма суфизм, немесе дін мәселесін интуиция, жүрек, аңдау көмегімен шешетін және көркем әдебиет пен философияға ықпалын тигізген, исламдық мистицизм болып табылады. Жаңа платоншылдардың эманация теориясына негізделген, кейін пантеизмге ауысқан, суфизмнің теологиялық тұғырнамасы діни догматтардың өзіндік түсіндірмесін ұсынды, ол ислам рухани мәдениетінің пікірталасты сипатын одан сайын күшейте түсті.

Рационализм идеялары мен шығыс перипатетиктерінің дүниетанымдық - философиялық негіздерінің қалыптасуында, Құдай туралы сұрақтарға рационалистік тұғырлардан жауап беруге талпынған, мутазилизмнің атқарған рөлі белгілі. Мутазилизмнің негізін қалаушылардың бірі оның ілімінің негізінде құдайлық әділеттілікті адамның жауапкершілігімен оның еркін ырығымен байланыстыру жатқан, Иранның түлегі Васил ибн - Ата (699-748) жатады.

Әл-Фараби мұрасын зерттеушілер атап көрсеткендей, шииттік дүниетаным Әл-Фарабидің қоғам туралы әлеуметтік-саяси іліміне, мутазилиттік ағым - ойшыл дүниетанымының рационалдығына әсер етті, ал ойшылдың өзі, суфизм мен көне грек философиясын біртұтас етіп біріктірген, философ ретінде жиі сипатталады. Солай Э.И. Розенталь, Әл-Фараби бүкіл ғұмырын сопы ретінде өткізді, оның адамгершілік тұғырнамасымен, саяси философия қоғамдық құрылыс туралы мұратымен үндестік деп есептейді. Әл-Фараби философиясының төлтумалығы мен ерекшелігі, оның дүние мен адамды тануда ең алдымен рационализм арнасында, Құдайды бірінші себеп ретінде, жаратуларын рационалды ұғыну мен түсіндіру тынысында шағылған дәуірдің нақтылы-тарихи мазмұнында қорытындыланып, діни сана берген мәселелік өрісте бола тұра және өзінің түпкі мақсаттарында тап осындай болғандықтан, Әл-Фарабидің философиялық аңғаруы, бір жағынан, дәуірдің теологиялық көзқарастарына жақын болды, бірақ екінші жағынан, шешім тәсілі бойынша ерекшеленіп, дәстүршілдердің фидеистік - діни көзқарастарына барып тірелмеді.

Әл-Фарабидің философиялық көзқарастарының ерекшелігі оның тамырларын ойшылдың өзі айтарлықтай үлес қосқан Халифаттың рухани бай мәдениетінен, дәстүрлі түркі мәдениетінің құндылықтар жүйесінен де сусындатқанында тұр. Бізге белгілі болып отырғандай Әл-Фараби түркілік ортадан шыққан. Өмірінің көпшілік бөлігі Араб Халифаты аумағында өткенімен, оның шығармашылығында адамдық ақыл мен жүректің керемет туындыларының бірі болып көрініс тапқан, өз халқының рухани мәдениетімен тарихи сабақтастықтың іздері айқын байқалады.

Әбу-Насыр философиялық және ғылыми білімдердің негіздерін, философиялық және ғылыми еңбектермен танысуға мүмкіндік беретін сол заманғы аса бай кітапханасы бар, Отырар қаласында оқып-үйренді. ІХ-Х ғасырларда Отырар ірі мәдени және саяси орталық болды. Ол отырықшылықтың, ирригациялық жер өңдеудің және қалалық өркениеттің Қазақстандағы ежелгі opталықтарының бірінде орналасқан. Осында түрлі сенімдер:шаманизм, зороастризм, несторианшылдық, манихейшілдік, буддизм кең таралды. Оңтүстік Қазақстан Араб Халифаттарының құрамына енген VIII ғасырдан бастап, бұл аймақтың рухани мәдениетінің мазмұнын айтарлықтай өзгерткен, исламның кең етек жаюы басталды.

Тап осы жерде Әл-Фараби көрнекті өкілі өзі болған, түркі мәдениетінің рухани құндылықтарын қабылдады. Фарабитанушылардың көпшілігі дерек ретінде түркі мәдениеті дәстүрлерінің ойшыл көзқарастарының қалыптасуына тигізген әсерін мойындайды, бірақ, өкінішке орай, осы әсердің оның шығармашылығына ықпалын толық қамтып қарастырған, жалпылама ірі ғылыми зерттеулер әлі күнге дейін жоқ. Әрбір адамның дүние - танымы, оның ішінде білімдер мен сенімдер, адамгершілік мұраттар, қоршаған дүниеге психологиялық және эстетикалық қатынастар жиынтығын көрсететін, шындықты рухани - практикалық меңгеру жүйесі болып табылады. Төл өкілі әл - Фараби болып табылатын түркі мәдениеті өзіне тән дүниетанымдық бағдарлар мен бірінші категорияларды, болмыс принциптерін және дүние құрылысының ұғынылған құндылықтарын қалыптастырды11. Бұл құндылықтар кебінде тұлға қалыптасуына себепші болды. Егер бұл тезистен қорытынды шығарар болсақ, онда шынында да әл - Фараби шығармашылығы өз шығармашылығының бір алғышарты ретінде түркілік көшпелі мәдениет жетістіктеріне сүйенетінін аңғарамыз.

Әл - Фарабидің философиялық көзқарастарына дәстүрлі түркілік дүниетанымымның тигізген ықпалын зерттеушілер оның Бірінші Баршылық идеясын негіздеудегі онтологиялық тұғырнамасынан көреді. Ежелгі түркілердің дәстүрлі діні - тәңіршілдік монотеизмге деген қуатты ұмтылысқа ие болғандықтан, онда Әл-Фарабидің "Бірінші Баршылықты" құдай да "қайырымдылар қауымында" жасайды", - дегенін, Әл-Фараби философиясындағы Бірінші Баршылықты түсінудегі тәңіршілдіктің анық байқалатын әсері деп пайымдауға болады, бұл мағынада ол Әл-Фарабиді Құдайдың исламдық түсінігінен ерекшелейді22. Зерттеушілер түркілік ықпалды аспанды Әлемнің бірінші себебі ретінде түсінумен ғана шектемейді, олардың пікірінше ол музыканы да әлемдік құрылыс үйлесімділігі ретінде және о дүниені түсінуде жаза мәселесінде ойшылдың әлеуметтік - этикалық тұғырнамасының эвдемонизмге ұмтылысында байқалады .

Дәстүрлі түркілік дүниетанымның айрықша белгісіне, халықтық ойлаудың барлық типтерін қамтитын және не діни, не философиялық сана формаларына жатпайтын, өзімен әр түрлі дүниетанымдық ұстанымдардың арасындағы алғашқы ымыраға келушілік болып табылып адамдар санасында дұрыс мағына, ақыл, пайым, халық даналығы түрінде өмір сүретін синкретизм жатады. Түркілердің дәстүрлі дүниетанымы, жеке алғанда Әл-Фараби дәуірінде өзімен-өзі "қос сенім" деп аталатын, исламның ежелгі сенімдер мен табынулардың әдет-ғүрыптармен синкретті қорытпасы болып табылады. Бұл ой синкретизмі, түркілер күнделікті өмірінде ұстанатын салт - ғұрыптық кешендерге сүйенеді. Бұл түрлі көзқарастардың әрекетіне және тұрақты рухани жаңғыруға оң ықпалын тигізді. Әл-Фараби шығармашылығы мәдени құбылыстардың дәл осындай қосындысының дәлелі болады.

Ендеше, Әл-Фараби мұрасының түркілік және ирандық қайнарлары ойшыл іліміндегі кептеген мәселелердің көтерілуіне ықпалын тигізді, демек, анық байқалатын еркін ой рухы Әл-Фараби дүниетанымының негізі бола алады деген тезисті қабылдауға болады. Олардың философия шығармашылығындағы дін мен парасаттың, философия мен діннің арақатынасы мәселесін қоюға және шешуге ықпал жасағаны анық. Бұл ортағасырлық мәселесі әлемді тезистер мен атеистерге бөлген тек сол дәуірге ғана тән емес, Қазақстан мен Иранның қоғамдық-саяси дамуының қазіргі кезеңі үшін де өзекті. Бұл мәселенің шешімі атеистер мен діншілдердің арасында, әр түрлі діни конфессиялардың, әсіресе ислам мен христиан діндері өкілдерінің арасында жасампаз, мол үміт артуға болатын сұхбатты қалыптастыру үшін қажет. Бұл мәселенің мәңгілігін және заманауилығын 2002 жылдың маусым айында Алматы қаласында "Жаһандану және Орталық Азия елдеріндегі конфессиялар сұхбаты" деген халықаралық конференция көрсетті, оның жұмысына Қазақстан, Иран, Ресей, Өзбекстан және басқа елдердің көрнекті ғалымдары ат салысты. Өзінің статусы бойынша, бұл мәселенің Әл-Фараби мұрасында назардан тыс қалмауының объективті себебі бар. Ойшыл философиясында орын алған, рационалдылықтың басымдылығы оны білімнің ең жетілген формасы ретінде философияны ерекше түсінуге әкелді. Әл-Фараби философияның маңыздылығын жоғары бағалайтыны соншалық, ол одан адамгершілік пен ізгіліктің өлшемін көреді. Дін, қашан ол философияның құралдарымен уағыздалғанда ғана ақиқат, бұған керісінше жағдайда ол жалған. Қос ақиқаттылық жолындағы тұғырнамалық өрісте мәселенің фарабилік шешімі теориялық кілтті философия және дін, олардың мәдениет пен қоғамдағы орны туралы сұрақты шешу үшін тек шығыс перипатетиктеріне ғана емес, сонымен бірге қазір теориялық ойға да берді.

Әл-Фараби этикасынан құдайлық жазмыш және еркін таңдау мен адам ырқы, діни -адамгершілік жетілу талаптары мәселесінің қойылуы мен шешілуінде мутазилиттік ықпалды көруге болады. Онда сонымен бірге түркі мәдениетіне тән адамгершіліктік жоғары өлшемдердің тұлғалық көрінісі болып табылатын, жалпылама ризашылықтың шұғыласымен нұрланған, өзінде халықтың бүкіл рухани тәжірибесі мен білімін түйінделіп, "дана" феномені онда ашылған, жақсылықты ажырату, тағдыр, бақыт пен бақытсыздық мәселелерін көтерудегі ру - тайпалық қарым-қатынастың дәстүрлі этикасының ықпалын байқауға болады. Бұл идеялардың антикалық әлемнің этикалық көзқарастарымен үйлесімді синтезі Екінші Ұстазға, адамгершілік міндеттену жүйесіне негізделген, ортағасырлық мұсылмандық Шығыстың бірінші әлеуметтік-саяси тұғырнамасын жасап шығаруға мүмкіндік берді. Әл-Фараби философиясы, адамның адамгершілікті еркіндікке жетуі мен өмір сүруі үшін мүмкіндіктерді қоғамның туғызуы қажеттілігін тұжырымдай келе, айқын сипаттағы гуманистік бағдарға ие болды. Өзіне түркі және иран мәдениеттерінің жақсы қасиеттерін жинақтаған, Әл-Фарабидің мұрасы Шығыс пен Батыс философиясының дамуының болашағын айқындап өз идеясымен жалпы адамдық құндылықтар басымдылығы негізінде түрлі мәдени дәстүрлердің үйлесімді тоғысуының үлгісі бола білді.

Оның ілімі дүниежүзілік философия тарихында өшпес із қалдырды және әсіресе өз тарихи отанында, әлі күнге дейін философтар мен қоғамтанушылардың терең қызығушылығын тудырып келеді.

Қазақстанда өзінің ұлы жерлесінің мұрасын белсенді зерттеу өткен ғасырдың 60-жылдарынан басталды. Қазақстан ғалымдары Әл-Фарабидің шығармашылық мұрасына үлкен мүдделілік танытты, оны бірнеше бағыттар бойынша зерттеуге кірісті. Бірінші бағыттың негізгі міндетіне Әл-Фараби трактаттарын ғылыми айналысқа енгізу жатқызылды. Бұл жұмысқа А.Х.Қасымжанов, Е.Д.Харенко, Б.Я.Ошерович, К.Х.Тәжікова, А. К. Көбесов сияқты т.б. қазақстандық ғалымдар үлкен үлес қосты. 1970 жылы "Әл-Фарабидің философиялық трактаттары" жарыққа шықты.

1973 жылы Әл-Фарабидің "Әлеуметтік - этикалық трактаттары" жарияланды. Ары қарай, төмендегідей тізбекте Әл-Фараби еңбектерінің басқа томдары шыға бастады: "Логикалық трактаттар" (1975), "Математикалық трактаттар" (1972), "Птоломей Альмагестісіне түсіндірмелер" (1975), "Философия тарихы бойынша трактаттар" (1985), "Табиғаттану -ғылыми трактаттар" (1987), "Музыка және поэзия туралы трактаттар" (1993) және ақырында, "Таңдаулы трактаттар" (1994). Бұл шығармаларды оқып-зерттеу бізге осы ұлы ойшыл мұрасының аса зор көлемі мен құндылығын аңғаруға мүмкіндік береді, себебі оның шығармашылығын ортағасырлық ғылымның энциклопедиясы деп атауға болады. 2003 жылдан бастап ҚР БҒМ Философия және саясаттану институтында ҚР ҰҒА академигі Ә.Н.Нысанбаевтың жетекшілігімен "Әл-Фараби: Таңдаулы (трактаттар аудармасы және философиялық түсіндірмелер)" (2003-2005 жж.) деп аталатын жаңа ғылыми-зерттеу жобасы аясында ойшыл трактаттарын аудармалау ісі жалғасып келеді.

Әл-Фараби трактаттарын қазақ және орыс тілдеріне аудару бойынша көпжылдық жұмыс сонымен бірге, екі кезеңге бөлініп жүзеге іске асырылған, оның бай рухани мұрасын кең ауқымда ғылыми зерттеу жұмысымен қатар жүргізілді. Бірінші кезең әл - Фараби мұрасын энциклопедиялық мәселелер ауқымында тұтастық тұрғысынан ашып көрсетумен сипатталады. Бұл шеңбердегі жұмыстарда Әл-Фарабидің ұлы ойшыл мен ғалым ретінде бірегей бейнесі өзінің барлық тереңдігі мен толықтығында қалпына келтірілді: Әл-Фарабидің философиялық көзқарастарының қайнарлары айқындалды, оның философиясының мәні, ішкі байланысы мен философиялық ойдың кейінгі ықпалы талданды. Екінші Ұстаздың дүниетанымының негізгі белгілерін аша отырып, олардан сол тарихи дәуірдің бүкіл мәселелерінің өзінше бейнеленуін адамға және әлемге, қоғамның құрылымына, болмыс мағынасына, өнер, дінге, философия мен ғылымға, ізгілік пен зердеге деген көзқарастарды тапты. Әл-Фараби бұл жұмыстарда рухани ағарту жолындағы, жаңа гуманизм мен адамшылықты нығайтудағы табанды күрескер ретінде көрінеді.

Осы сәттен тарихи-философиялық үрдіс мәселелерін зерттеуді тереңдету, Әл-Фарабидің көпқырлы шығармашылығының жеке салалаларын байыпты түрде қарастыру қажеттілігі туындады. Бұл Әбу Насыр Әл-Фараби мұрасын зерттеудің екінші кезеңінің міндеті болып шықты. Осы міндетті өз уақытында мына зерттеушілер жүзеге асыруға талпынды: А.С.Иванов, А.К.Көбесов, А.У.Оразбеков, Г.Б.Шаймұхамбетова, Н.С.Қирабаев, С.Қ.Сатыбекова, А.Н.Тәукелов, Ғ.С.Сапарғалиев. Олардың зерттеулерінде философтың гносеологиялық, этикалық, әлеуметтік-саяси және басқа да көзқарастары талданды.

Ұзақ уақыт бойы Философия және саясаттану институтының кейін бөлімі болған Шығыс философиясы және фарабитану секторы, Әл-Фараби мұрасын жүйелі зерттеу бойынша үлкен ғылыми ізденістер жасады. М.С.Бурабаев, А.М.Кенисарин, Ғ.Қ.Құрманғалиева және т.б. орындаған, мынадай ұжымдық монографияларда тұжырымдалды: Әл-Фарабидің логикалық ілімі туралы. (Алма-Ата: Ғылым, 1982); Әл-Фарабидің әлеуметтік, этикалық және эстетикалық көзқарастары. (Алма-Ата: Ғылым, 1984); Әл-Фараби философиясындағы болмыс және таным мәселелері. (Алматы: Ғылым, 1988); Әбу Насыр Әл-Фараби философиясы. (Алматы: "Ақыл кітабы", 1988); Әл-Фарабидің мұрасы: тарих және қазіргі заман. (Алматы, 2001). Бұл жұмыстар болмыс, Әл-Фараби философиясының логикалық - гносеологиялық негіздері мәселелерін, антикалық философиялық негіздер мәселесін, ойшылдың әлеуметтік - этникалық мәселелер топтамасын, әл - Фараби философиясы мен исламдық дүниетанымның арақатынасы мәселесін шешуге арналған.

Басым бағыт ретіндегі фарабитанудың ары қарай дамуы түбегейлі өзгерген дүниетанымдық жағдаймен, философиялық парадигманың ауысуымен анықталады және оның шығармашылығын зерттеу де жаңа категориялық деңгейге көтеруді талап етеді. Бұл таяу болашақтың міндеті, оның орындалу мүмкіндігі Әл-Фараби шығармашылығы бойынша кең ауқымды әдебиетпен және онымен бірге кеңейіп келе жатқан дереккөздік негізбен қамтамасыз етіледі. Қазақстандық философтар қалай есептейтіндей, "Фарабилік ой ашылымдарының мәнісіне бойлау оларда салынған көпқырлы және көпдеңгейлі мәдени әлемдерді" табуға жол ашады, олар түпсіз, тұйық емес және аяқталмаған. Әл-Фараби мұрасын ары қарай зерттеу, ең алдымен мына бағыттарда жүруі тиіс: Әл-Фараби философиясы үшін исламдық дүниетанымның рөлі мен маңыздылығын айқындау; Таяу және Орта Шығыс перипатетизмінің қалыптасуына тигізген оның әсерін зерттеу; Шығыс перипатетизміндегі Әл-Фараби философиясының тұғырнамалы жобасын талдау; шығыс перипатетизмі философиясы мен ортағасырлық христиандық философияны компаративистік тұрғыда қалыптастыру; Батыс және Шығыс елдеріндегі Әл-Фараби мұрасын зерттеуді салыстырмалы талдау; Әл-Фараби философиясы мен дәстүрлі қоғамдардың философиясын т.б. Алдыңғы жұмыстардың шүбәсіз жетістіктері, осы маңызды міндеттердің шешімі жақын уақытта мүмкін екендігіне, үлкен сенім тудырады.

Әл-Фараби мұрасын ары қарай зерттеуде қазақстандық философтар назарын компаративистикаға, оның философиясының түбегейлі негіздерін басқа философиялық жүйелермен салыстырмалы талдауға, сонымен бірге Әл-Фараби шығармашылығын түрлі мәдениеттер өкілдерінің рухани мұрасымен қатар зерттеуге аударады. Бұл заман ағымы, күрделі әлемді қамтып өткен, қуатты интеграциялық үрдістер философтарға "өз руханилығының ерекшелігін және сол арқылы ұлттық өзіндік бірегейлікті анықтау, өз мәдениетін басқамен, айрықшамен... қатар қоюды талап етеді..."11, деген айғақты ұғынуды қажет етеді. Міне сондықтан ол соңғы уақытта гуманитарлық білімнің жетекші бағытына айналып келеді. Ол жалпы адамзаттық құндылықтардың түбегейлі негіздерін іздеу мұқтаждығымен үндестік тауып, өз кезегінде әр түрлі мәдениеттер өкілдерінің арасындағы өзара түсіністікті жеңілдете алады, халықтар арасындағы жек көрушілік пен бір-біріне қарсы тұруды, түсінбестікті аластатып, сонымен қатар қоғамдық прогреске жағымды ықпалын тигізе алады. Осыған орай, қазақстандық фарабитанушылардың Иран Ислам Республикасының ғалым - философтарымен шығармашылық байланысты күшейту маңызды және қызықты болып табылады. Ирак президенті Сейид Мухаммед Хатами өзінің "Өркениеттер сұхбаты: өзара түсінісуге жол" атты кітабында, ислам философиясының қалыптасуын талдай келе, ондағы Әл-Фарабидің аса зор қызметін атап өтіп, былай дейді: ол "онымен (исламдық философиямен) мұсылмандық әлемде айналысқан барлығы үшін ізашар және жол көрсетуші жарқыраған жұлдыз болып табылады. Дегенмен, одан кейін философия мен табиғаттанулық ғылымдарда көптеген жаңалықтар ашылғанымен, бірақ оның артықшылығы білімнің барлық салаларында бірінші болғанында тұр; екіншіден, одан кейін жасалғанның бәрі, оның ашқанының негізінде құрылды"22.

"Әл-Фараби" журналы шыға бастады. Иран мен Қазақстанда Әл-Фараби мұрасын салыстырмалы зерттеулерді қатар жүргізу үшін құрылған жаңа ортақ ғылыми-зерттеу жобасы біздің ынтымақтастықты жалғастыруға және нығайтуға, оның көзқарастарын сыңаржақты және объективті емес бағалаудан арылуға, екі елдердің тарихи-философиялық саласында ғылыми іс-қимыл тәжірибесінде жаңа көкжиектерді ашуға және оны айтарлықтай байытуға мүмкіндік береді11.

Атап айтқанда, Әл-Фараби сияқты дүниежүзілік - тарихи тұлғалар ғана мәдениеттер мен өркениеттердің өзара түсінісуі мен сұхбатына оң әсерін тигізу үшін, өз даусын ғасырлар бойында асқақтатып жеткізуге қабілетті. Бұл есім - парсы тілді және түркі тілді мәдениеттерді жаһандану жағдайында қиылыстыратын, мәңгі жасыл ағаштың бір діңгегі тәрізді. Біздің ұлы ортақ ата-бабамыз, Әл-Фараби - Түркия, Иран және Қазақстанның тамаша мәдениеттерін тығыз байланыстырады. Қазіргі өлшемдер бойынша тұтас ғылым академиясына тең, Әл-Фарабидің осылай көп қырлы мұрасының маңызын осылай бағалау, фарабитану саласында қазақстандық және ирандық философтардың біріккен зерттеулерінің қажеттілігін онан сайын өзектілендіреді. Осындай ынтымақтастықтың түпнегізі, біздің ойымызша 2000 жылдың қыркүйегінде Алматы қаласында өткізілген, "Әл-Фараби мұрасы және әлемдік мәдениет" атты халықаралық конгресте ирандық ғалымдар Гулям Хосейн Динани, Гулям Реза Авани, Мехди Санаи дайындаған баяндамаларда қаланды. Бірақ, бұл әрине жеткіліксіз, халықаралық ынтымақтастықтың айқындалып келе жатқан бағдарларын әр түрлі бағыттарда ары қарай жалғастыру керек. 2003 жылдың бірінші ширегінен бастап, Қазақстандағы Иран Ислам Республикасы Елшілігі жанындағы мәдени өкілеттіліктің қаржылық қолдауымен, түркі, қазақ және иран мәдениеттерінің байланысы барлық мүмкіндігінде дамуы тиіс.

Глобализация и проблемы межкультурного диалога. В 2- томах.

Алматы: КИЦ ИФП МОН РК, 2004,- Том 2. - С. 92-108.

ОЙМЕН ҰҒЫНЫЛҒАН ДӘУІР

Ағын ҚАСЫМЖАНОВ

Әл-Фараби философиясының сипаты, негізгі өзегі, шынайы мағынасы қандай? Бұл сұраққа мынадай жауап жиі беріледі: эклектика, перипатетизм мен жаңа платоншылдық элементтерінің сабақтасуы. Батыс Еуропа тарихнамасында орын алған бұл пікір жүйелі сынды талап етеді. Бұл жерде ғалымның өз көзқарастарын негізінен, Платон мен Аристотель шығармаларына берілген түсінік түрінде баяндау формасы оның жүйесінің өзекті мәні мен мазмұны ретінде көрсетілген: басқаша айтқанда, сана-сезім, өз әрекеттері туралы ойшылдың өзіне қалай есеп беруі, осы әрекеттердің шынайы мағынасымен, оның объективті құрамымен теңестіріледі. Ескертетін жай, түсінік парафраза формасында беріледі де, өз сөздері талданып отырған пікірлерден анық ажыратылмайды. Ибн Рушд (Аверроэс) ғана бұл формуладан арылды және мәтінге сыни қатынас тұғырнамасын жасады. Кейбіреулер мәтіннің түпкі нұсқасын түсінбеушіліктің салдарынан Аристотельге жат жалған шығармалар оның шынайы шығармаларына баланып келгендігін қосыңдар деп айтады. Бірақ, біздің заманымызда да, қайсыбір шығармаларының шынайылығы жөніндегі талас тоқталмай келе жатқанын біз білеміз. Егер осы жайттардың бәрін сарапқа салса, онда қандай түсіндірменің болсын салғырт баяндау қалпында қалмайтыны, өйткені ешкімнің де басқа біреу үшін ой толғамайтыны әбден анық болады. Тіпті, өзгенің пікірін баяндағанда да өзіне делдал функциясын алғандықтың өзіндік ерекше ізі қалады. Сондай-ақ, өзгенің пікірін баяндағанда да осы істі өз міндетіне алған адамның жеке басының өзгешелігі әсерін тигізеді. Сократты Ксенофонт пен Платон баяндап шықты, бірақ бұл баяндаулар бір - бірінен қаншама алшақ жатыр!

Егер Әл-Фараби өзінің көзқарастарын Аристотель философиясы болмысының белгілі бір тәсілі ретінде ұсынған болса, бұл әрі сол философия болмысының тарихи өткінші формасы да болды. Бірақ негізгі мәселе басқада: Аристотельдің Әл-Фарабиге "ұнайтын" жағы қайсы және одан өзіне "таңдап алғаны" не? Міне осы жайттар, Әл-Фарабидің толғанысының мазмұны мен стилін, оның дүниеге көзқарасының негіздерін сипаттайды. Негізгі үш ойды атап өткен жөн: 1) дүниені мәңгілік деп тану; 2) зерттеу принципі ретіндегі детерминизм; 3) парасат жайындағы ілім, бұл ілімнің адам жанының мәңгі өлмейтіндігі бекер дейтін қорытындыға көпе - көрнеу бейім тұрғандығы. Алайда, біз тек осы үш тармақпен ғана шектелетін болсақ, онда бүл ойшылдың рационалды ойлары бар, бірақ олар қолайлы емес діни теологиялық қауызды жамылған деген схемалы ой желісі туар еді. Мәселеге бұлай қарағанда, ең бір елеулі нәрсе, көзқарастар жүйесінің қайталанбас ерекшелігі болып табылатын нақты тарихи сипаты, тұтастығы, яғни түпнұсқалық мағынасы "жоғалып кетеді". Егер біз Әл-Фарабидің философиялық -эстетикалық көзқарастарын бар өзгешелігімен қоса, яғни белгілі бір заманға байланысты және соны бейнелейтін нақты тарихи жүйе ретінде алып қарайтын болсақ, бұл көзқарастардың ерекше қасиеті мен оның сипатын дұрыс түсінуге болады.

<...> "Бәле жаладан аман сақтаушы, жарылқаушыға шүкіршілік!" - деген сияқты сөздермен Құдайды мадақтау - Әл-Фарабидің дағдылы лебіз білдіру рәсімі ғана емес, сонымен қатар философиялық ой-пікірді дамытуға септігін тигізетін діни теологиялық форма еді. Демек, негізінен алғанда, Әл-Фарабидің философиялық ілімі идеализм болып табылады. Әлемді жаратқан Құдай деп білетін теологиялық түсінікке сүйсінеді. Бірақ бұл едәуір өңделген ілім, өйткені бұның өзі дербес ой толғауының өзегі, догма мен нанымға емес, парасатқа сүйенген философияның өзегі болып отыр. Ортодокстар дін мәселелері жайындағы еркін зерттеу атаулының, дінге қатыстыға салынушылық атаулының "күпірлігін" мейлінше қатты сезінген, әсіресе Әл-Фараби философиясына қарсы қатты шүйліккен. Бұлай болатын себебі, Усейбианың тауып айтқанындай, Әл-Фарабидің философиялық жүйесінің "жұмбақ жерлері" коп, ал бұлардың сыры ойшылдың өзі қайтыс болғаннан кейін ғана ашылады да, қазіргі терминология бойынша материалист тенденциялар екені яғни идеализм мен материализм арасында ауытқып, материализмге бейімделе бастағаны танылады. Біз өткен дәуірлердің мәдени мұрасын игеру туралы айтқанда, рухани мәдениеттің феномендерін игеру талдау үрдісінен тыс өмір сүрмейтінін біз білуіміз керек.

Белгілі шамада, олар қорғансыз, өйткені игеру актісінен тыс олар өлі, үнсіз құжат сияқты. Бірақ әрбір түсіндірме нақты тарихи болады, сана оны басып алған сол құбылыстардың өлшемі мен әлемнің суреттемесін жасайды. Өзінің практикалығының арқасында сана, қазіргі уақытта және сонда ғана - өткеннің кілті бар деген ереже бойынша әдетпен әрекет етеді. Бірақ бұл жағдайда өткен тарих теология тұрғысынан қазіргінің дайындығы ретінде қарастырылады, өткеннің рухани құбылыстарының, өзіндік құндылығы, нақты өзгешелігі, өзіндік ерекшелігі ескерілмейді.

Гегель сияқты ғұламаның өзі де, бұдан құтыла алмады және ортағасырлық шығыс философиясының антикалық мұраны жеткізуші рөлін анықтап, таң қаларлық "қабылдау соқырлығын" корсетті. Бұл философия тарихының маңызды принциптері тұрғысынан дұрыс емес еді. Ол философия тарихын, адасулар галереясы емес, қарама-қайшылығы мен күрделілігіне қарамастан, шындыққа жетудің жалғыз заңды үрдісі ретінде бірінші негіздеген және азды-көпті жүйелі түрде көз жүгірте алған болатын. Бұл кең - мәніндегі Гегельдің "Шығыс философиясына" берген бағасы оның тарихи принципіне опасыздығы еді. Гегельдің қосқан ең үлкен үлесі тарихи-философиялық үрдіс түсінігіне философиялық ойдың тарихи жағдайлар мен заман талаптарынан тәуелділігі идеясын енгізуі болып табылады - "философия дегеніміз - оймен ұғынылған дәуір". Міне осы адам белгілі аймақтағы дүниежүзілік тарихи дамудың толық бір бөлігін жазылмаған ақ парақтай есептен шығарып тастайды!

Бірақ Гегельді кешірмесек те, түсінуге тырысу керек. Оның бүкіл дүниежүзілік тарихтың жалпы даму тұғырнамасында, өзінің шығысқа тұтас алғанда берген сол ерекше төмен бағаны теориялық түсіндіретін "жері" бар. Ол театр сахнасында басты кейіпкерлер және болмашы кейіпкерлер болатыны сияқты, тарихты "тарихи халықтар" қозғайды деген пікірді білдіреді. Дәлме-дәл айтқанда, Гегельдің бұл пікірі не этникалық, не саяси, немесе кейінірек оған қосуға тырысқан, тар ұлтшылдық сипатта да емес, ол мәдениет тарихы шеңберіне қатысты. Тарихи дамудың соңғы фазасын "Герман" әлемімен байланыстырғанда, Гегель неміс ұлтын емес, бүкіл еуропалық өркениетті дәріптеді. Дүниежүзілік тарихтағы тарихи оқиғалардың эпицентрінің эмпирикалық белгіленген жылжытылуы Гегель көзқарасы "шындығының" базисі болды. Ол мұндай "қозғалудың" әрбір нақты оқиғасы мен бар эмпирияның қалпына келу себептеріне әрі қарай теориялық талдау жасамады. Гегельдің философия мен бүкіл ортағасырлық Шығыс мәдениетіне тарихи тұрғыдан қарамауын "ішінен" болса да түсіндірудің теориялық схемасы осындай. Бірақ субъективті талпыныстар мен барлық тұлғалықтан тыс өзге де себептер бар. Заманында түбірленген оларды бүкіл дүниежүзілік тарихи сағымдар, заманның үні деп атауға болар еді. XV ғасырдан XVIII ғасырға дейінгі тарихтың даму барысы, бір нәрсені -Еуропаның бүкіл дүниежүзілік тарихи рөлін көрнекі көрсеткендей. Оның бүкіл әлемдегі үстемдігін бірсыпыра құрлықтарды еуропалық метрополиялардың қосалқасына айналдыруын "аңқау - өзімшілдік" бағытта Еуропаның "өркениеттілік", "мәдени" борышы ретінде түсіндірді. Гегельдің көп кейін келген, II Интернационал көсемдері де осы отаршылдық нанымдар орауында болды. Шығыс халықтарының тарихынан алынған эмпирикалық материалдар бұл жағдайда кездейсоқтық сипатта еді және аса маңызды ниеттерімен емес, дұрысы "экзотиканы іздеумен" түсіндірілді. Шығыс мәдениетінің шынайы өзіндік ерекшелігін түсіну туралы әңгіме болуы мүмкін де емес еді. Бұл халықтардың ұлттық сана-сезімінің өсуі мен мәдени құрылыстың ерекше күрделі міндеттерімен байланысты, олардың бүкіл дүниежүзілік тарихқа белсенді субъект ретінде шынайы қатысуы ғана олардың мәдениетінің тарихына мұқият қарауды, дәстүрлерін тануды талап етті, сөйтіп тарихи білім шеңберінің кеңеюіне әкелді.

Шығыс халықтары өздерінің үзілген мәдени дәстүрлерін тануға қабілетті. Әл-Фараби, ибн Сина, Бируни сияқты ғұламалар - бүкіл адамзат мақтанышы. Тарихтың асыл қазыналары қазіргі кезеңде ұлтшылдық, өзімшілдік пен масаттанушылық негізінде емес, жаңаша танылуымен құнды. Бұл жергілікті дәстүрлердің керемет бірдемені жасауы, әлемнің бір бөлігін құрауы мүмкін, ол толық бір ағзада өзінің өзгешелігінің арқасында қажетті әрі таптырмайтын, тірі әрі қажетті клеткаға айналуға қабілетті деген жаңалыққа әкеледі. Қисындауға қарсы, мәдениеттің әрбір даму деңгейінің ерекшелігін қорғау ұранын жамылып еткен мәдени кезеңдердегі сабақтастық пен рационалды елестету мүмкіндігін теріске шығаратын тарихтық тұғырнамасы ұсынылады. Шпенглер тұғырнамасы бұған қатысты типтік болып келеді. Шпенглер, Гегельдік дүниежүзілік тарихи халықтар тұғырнамасын финалистік - телеологиялық және сызықтық деп санап, мұрагерлік заңдары бойынша дамитын бір жалпы адамзаттың мәдениетін теріске шығарып, локальды мәдениеттер тұғырнамасын ұсынады. Оның мағынасы - рационалды тәсілдер арқылы мәдениеттің өткеніне үңілу мүмкін емес, бұл өз шеңберінде шектелген көптеген жеке мәдениеттерді қабылдау болады. Ерекше "төселу" жолымен ғана басқа заман адамдарының ой желісі мен түйсінуіне енуге болады, өйткені қанша мәдениет болса, сонша сана формалары бар.

"Мәңгілік ақиқат жоқ. Әрбір философия өзінің, тек қана өз заманының көрінісі болады"11.

Салыстырмалы мен абсолютті ара қатынас туралы сұрақта ол нағыз релятивизм позициясын ұстанды. Бірақ релятивизммен қатар қалыптан тыс ұлғайғам емес, ал нақ оның белгілі мәдениеттің тұтастығын пайымдайтын ақиқат кезі бар. Әрбір мәдениеттің өз моральі, өз философиясы және тіптен жеке жаратылыстануы бар деген мәлімдеменің өзінде, ешқандай мистикалық мағына жоқ. Сұрақ басқада: мәдени құбылыстарды не бекітеді, олардың негізінде не жатыр? Шпенглер тарихтағы өзара абсолютті байланыссыз үш мәдениетті бөледі: олар Аполлондық, магиялық және фаустық. Олармен бірге Үнді, Египет және майя мәдениеттерін атап өтеді. Олардың әрқайсысының негізінде, өздерінің бүкіл құрылымының ерекше көне таңбасын құрайтын, жан, діни көңіл-күйлері жатыр. Типологияның өзі тарихи және хронологиялық жағынан көмескі. Шпенглер мәдениеттердің бір-бірімен "кірікпеушілігін" үйлестік пен жас шамалары принципімен толықтырады және осының негізінде ешқандай дәлелденбеген, еркін әрі субъективті, сансыз параллельдер жүргізеді. Сөйтіп, ол бір қатарға стоицизм мен социализмді, Пифагор мен Мұхаммедті және т.б. қояды.

Типологияға қатысты, Шпенглер өз үлесіне араб мәдениетін22 "ашқанын" жатқызып және Әл-Фарабиді33 еске алып, ол химия, магия, алгебра және араб поэзиясының даму белгілерін сырттай біріктіріп, оларды "магиялық жанның" көрінісі деп мәлімдейді, яғни, "рационалдық" Батысты "мистикалық" Шығысқа қарсы қою арнасын ұстанады. Ол Диоклетианды бірінші халиф деп атайды, стоицизм, неоплатонизм, христиандық пен иудаизмді араб мәдениетіне қосады. "Араб мәдениеті - бұл сыр ашушы иудаизм, христиандық, ислам діндерінің мәдениеті" . Ол осының негізінде Спинозаны магиялық дүние танушылар өкілдерінің қатарына жатқызады, ҮІІІ ғасырға дейінгі христиандықты исламмен теңдестіреді, X ғасырдағы Италия шығыстың өнер формаларының сөзсіз үстемдігінің астында деп пайымдайды және т.т.

Логицизм мен тарихшылдықты жеңу, бір жағынан, өткенді салыстыру арқылы мәндердің бір-бірін байытуы мүмкіндігін мойындаумен - жаңа эмпирикалық фактілердің ашылуымен және өткеннің мағынасының тереңдеуімен (феномендерді жасаушылардың өздері де білмегенді ашумен; белгілі мектеп әзілі былай дейді: гректер өздерінің көне екендігін білмеген) және екінші жағынан, өткенде орын алғанды жоғалтып алуымыз мүмкін, ақиқатқа жақындау қырларын ескеріп қазіргі замандағы оның көрінуі шеңберін үлкейтумен байланысты. Бұл тарихты жай хронология сияқты түсінуден жоғарылауды болжайды, деректер мен олардың өзара байланысын тереңірек қарастыруды талап етеді. Жалпы тарих пен қазіргі заман арасындағы шекті анықтау қиын ғой. Барлығы уақыт өткен сайын тарихқа айналады. Ал кейбір тарихи жайттар қазіргі заманғы конъюнктуралықтан өзектілеу болады. Осыны ұстанудың мәні бар, өйткені, заман ағымының қарқыны өсімпаз ұрпақтар арасындағы үлкен психологиялық алшақтық елесін туғызады. Балалар өз әке-шешелері туралы "бабалар" деп айтады. "Көп адам осы күнгі адамның ұлы мәселелерін түсіну үшін және оларды шешу әрекеті үшін өткенді тану ештеңе бермейді деп ойлайды"11.

Өткен мәдениетті зерттеуде шынайылықты сезінуден, өзге дәуір адамдарымен кездесуден, олардың ойлау ерекшелігінен, ұрпақтарына жеткізгісі келген, өздері қаламаса да бізге түсініктерінен ғажайып ләззат аласың. Сөздің кең мағынасында мәдениет тарихына барлық қоғамдық құбылыстар жатады. Кез келген философия мен кез келген ғылыми жаңалық мәдениет тарихы шеңберінде арнайы қарастыруға лайықты емес. Коперниктің ашқан жаңалығы және оның ісін Джордано Бруно мен Галилейдің жалғастыруы ғылыми себептерге байланысты ғана емес, белгіленген қатынастар жүйесінің негізін және оған сай құндылықтарын шайқалтқандықтан да әлеуметтік-мәдени мәнге ие болды. Шындығында, философия өзінің бастапқы интенциясы бойынша кен мәдени мәнге ие болып, мәдениет тарихында ерекше орын алады. Бұл жайында Гегель, өз қойнауынан философияны жасап шығармаған халық, құлшылық ететін, аса құрметтісінен басқасының бәрі бар храм тәріздес деп айтты. Әрине, бүл тым әдемі әрі асырып айтушылық. Егер шынайы көріністі алсақ, онда философияның мәдениет дамуындағы рөлі, ол әрқашан адамның әлемге әмбебаптық, әсіресе эстетикалық қатынасын анықтау талпынысымен белгіленеді. Философияның мұнан былайғы өмірдегі, қоғамдағы орнын өзі белгілеуі үрдісі болып табылған, оның жеке ғылымдардан бөлінуімен сол уақытта философияның білім субъектісі ретіндегі адам туралы ғылым функциясы нақты белгіленді. Адам болмысының, жалпы мәдениеттің негізгі құндылықтарына қатысты мәселелер әрқашан философиялық деп танылған.

Сөйтіп, азды-көпті дүниетану мен гуманистік функцияларды атқаратын көзқарастар жүйесі ғана мәдениет тарихы құрамына тікелей кіреді. Әл-Фараби "әрекеттерінің", сөздің осы тар мағынасында, мәдениетке қатынасын біз мұнан былай баяндау барысында дәлелдеуге тырысамыз. Бұл үшін айқын болашақ керек. Ойы нақты тарихи кең мәтінге салып, ол дәуірдің қандай күштердің орталығы болатынын көру қажет. Бірақ мәдениет тарихындағы қандай да бір ұлы тұлға өзін қазіргі заманда ғана тамамдамайды, өйткені оның негізі өткен уақытта, ал сәулесі жақын және алыс болашаққа түседі. Сонымен, артына айтарлықтай із қалдырған мәдениет өкілдері - бұл желілері барлық бағыттарда басқа "түйіндерге" тартылатын, мәдениет тарихы торының "түйіндері".

Идеалистік ұстанымдағы мәдениет тарихшылары жеке адамның шығармашылығын толығымен тұлғаның өзін-өзін көрсетуі ретінде ғана түсіну керектігін айтады. Және де тұлғаның әлеуметтік жағдайлардан абсолютті "дербестігі" ерекше айтылады, өйткені дстерминацияны мойындау тұлғаның "социумды" "елемеуіне" әкелетіні тәрізді. Адам субъекті ретінде белгілі шамада жағдайлардан жоғары көтерілуге, оларды жасауға қабілеттілігі бар, бірақ әрине, оның ойына келгенін жасауға емес. Бірақ та шығармашылық Лейбниц монадасы сияқты сыртқы әлемге шығатын терезелері мен есіктері жоқ, даралықтың толықтығымен бөлексінген автономды патшалығы емес. Мұндай түсіндіруде мәдениет дамуының тізбегіне объективті түрде қосылып, өткен мәдени мұраны талдауды, даму жолын және осы адамның одан әрі дамуға әсерін сараптауын білдіретін қандай да бір салыстыру, тарихи амалдың мүмкіндігі жоғалады. Мұндай көзқарас негізінде Г.И. Ойзерманның дұрыс айтуынша, даралықтың әлеуметтік метафизикалық қарсы қойылуы жатыр. "Қандай да бір надан адамға қарағанда, нақ ұлы ойшыл өз дәуірінің әлеуметтік мазмұны мен интеллектуалды жетістіктерін көбірек қабылдайды (және, әрине, практикалық меңгереді)".

Әл-Фараби философиясының нақты мазмұнын талдай келіп, онда дүниенің материялылығын, себептілік, таным үрдісі, қоғам, адамгершілік, т.е. сияқтыларды түсінуде материализм мен рационализмнің айқын нышаны бар екенін көреміз.

Еуропашылдық бағыттағы әдебиетте орын алып келген орта ғасырдың бастапқы кезінде бүкіл Таяу Шығыс пен Орта Азияда өрістеген философиялық ой-пікірдің дүниежүзілік философияны дамытудағы рөлін кемітуге тырысқан тұғырнаманы батыл аластаған күнде ғана бұл идеялардың шын мәнісін бағалауға болады. Демек, әңгіме бұл дәуірдегі белгілі бір ойшылдардың рөліне тиісті баға беруде емес. Мәселен, Авиценна көп ретте әл -Фарабидің шәкірті, ал Аверроэс "араб" философиясының барлық жетістіктерін қысқаша қорытып шықты делінеді. Тарихи жағдайлар себебінен Әл-Фарабидің өзі де, еңбектері де оның жолын қуғандардың және ілімін одан әрі жалғастырушылардың шығармаларындай кең таныла қоймады. Бірақ біз бұл жерде Евангелияның сөзімен айтқанда: "Жер қадірі жемісінен" демекшіміз.

Жалпы адамзат білімінің спираль ("шеңберлер шеңбері") түрінде даму қисыны жайындағы лениндік идеялар әңгіме болып отырған дәуірдегі (VIII - XII ғасырлардағы) "Шығыс" философиясына басқаша - бірден-бір дұрыс тұрғыдан қарауға мүмкіндік береді. Философиялық ой-пікірдің өрбуі де өзгеше бір "шеңбер", яғни бұрынғы шекке, жүріп өткен сатыларға қайта оралу, соларды қайталау, бірақ анағүрлым жаңа да биік сатыға көтерілу түріндегі қайталау болып табылады. Оның жер жағындағы бұл қайталауын тек қана сыртқы құбылыс деп түсінбеу керек. Бұл жерде әңгіме дамудың әр түрлі дәрежесінде философиялық ой-пікірдің әр тараптан "қайта оралатын" қазығы, жалпыға ортақ тұғыры, мәселелері жайында болып отыр. В.И.Ленин айтқандай, жай шеңбер емес, "шеңберлердің шеңбері". Мұның мәнісі - философиялық ой-пікірдің дамуында мүлдем айқын белгіленген кезеңдер бар, ал бұл кезеңдер күллі тіршіліктің, күллі мәдениеттің белгілі дәрежесімен байланысты деген сөз. Осы идеяларға сүйеніп айтар болсақ, Таяу Шығыс пен Орта Азияда философияның дамуы - дүниежүзі философиясының дамуындағы айрықша кезең (яки айрықша "шеңбер"). Бұл дәуірдің өзіне тән қайта оралымдары, қайталаулары, спиральдық дамуы бар. Осы тұрғыдан алғанда, әл - Фараби орта ғасырдың бас кезіндегі бүкіл философиялық ой - пікірдің іргесін қалаушы, негізін салушы ретінде көз алдымызға келеді. Одан басталған жол ибн Синаға, әл - Ғазалиге, ибн Рушдқа әкеледі, ал Рушдтан бері қарай тартылған желі Еуропада жаңа заман философиясы мен ғылымы пайда болар алдындағы еркін ойлы философияға келіп жетеді. Әңгіме, еуропалық Қайта өркендеуді дайындаған және VIII ғасырдан XV ғасырға дейін қалыптасқан әрі дамыған белгілі мәдени дәстүр ішіндегі оның орны туралы болып отыр. Бұл мәдени дәстүрді бірде "араб тілді", бірде "мұсылмандық" деп атайды, бірақ - халифат қамқорлығымен құрылған саяси бірлестігі шеңберіне кіретін көптеген халықтардың, көрші елдер халықтарының қосқан үлестерін ұмытуға болмайды. Және де бұл мәдениет ішінде ерекше жергілікті дәстүрлерден әлемдік мәдениет тарихы үшін жалпылық мәндіге дейін, түрлі әмбебаптылықтың компоненттері жұмыс істейді. Біз оларды қалай да танып-білуге тырысамыз. Әл-Фарабидің мәдениеттігі рөлінің тарихи маңызына қарамастан, белгілі ұмыт болу дерегі таң қаларлық және тарихи әділетсіздік болып табылады. Оны бізбен байланыстырудың бастамасын Ф.Дитерици салды. Бұл зорлықшыл зерттеуші әл -Фарабиді өз тарихын қанмен жазған және рух бостандығы мен адамгершіліктің игілікті заңдарын басу үшін бәрін істеген, ескі наным үстемдігімен және сол мансапқорлық иерархиясымен" күреске түскен ғылымның батыл қаһарманына балады. Рухани ағартушылық үшін, адамгершілік орнығуы үшін күресуші Әл-Фараби бізге жақын.

Әл-Фараби дәуірімен біздің заманымыздың арасында он шақты ғасыр жатыр. Осы уақыт аралығында адамзат барлық білім салаларында үлкен жетістіктерге жетті, бірақ әр кез ақиқатқа жол салғандарды есте сақтау керек. Олардың айтқандары қазіргі заман талабына сай келмесе де, казіргі мәдениеттің іргетасын солар салған. Қоғамдық сананың қоғамдық болмыстан тәуелділігін материалистік түсіну тұрғысынан ойшыл мен ғалым шығармашылығын тарихи дәуір кең мәтініне қою талабы аксиомалық айқын болып көрінеді. "Ойлар желісі заттар желісіне сәйкес", - деген Спиноза. Белгілі бағдарламаны мәлімдеу қаншалықты оңай болса, оны нақты жүргізу соншалықты қиын. Философиялық пен көркем шығармашылықтың тарихи жағдайлармен байланысын анықтау практикада -көзқарастар жүйесінің дәуірмен ішкі үйлесімді байланысы мәлімдеме ғана болғанда, тарихи жағдайды сипаттау - қажетті шарттардың формалды сақталуына айналады.

Дәуір мен бұл ойшылдың еңбектерінің сипаттамасын сыртқы салыстырудан қашу дегеніміз, рухани құбылыстың өндірістің сәйкес тәсілімен және дәуірдің барлық қоғамдық құбылыстарының жиынтығымен үйлесімді әрі нақты байланысын көрсетуден артығырақ. Сонымен қатар бұл рухани құбылыстың, өз уақытынан озуын түсіндіру қажет.

"Орта ғасырлар" тарихтағы "үзіліс" ғана деген ескішілдік бірте - бірте жойылуда. "Бұл сөздердің өздері шығу тегі бойынша ортағасырлық. Олар, әсіресе, XIII ғ. бастап көптеген тынышсыз жандарды еліктірген, жартылай күпірлік профетизм терминологиясына жатқан. Құдайдың нақтылы түрде көрінуі, Көне Өсиет оның соңы болды, бірақ ол Құдай Патшалығын орнатпады. Осы игі күнде Үмітке талпынған, қазіргі шақ, сөйтіп, аралық дәуір ғана болған екен"11.

Кәсіби тарихшылар, бүл дәуірдің техникалық жаңалықтар, өнер, тіл, діни ой толғаулар салаларындағы түрлі жетістіктерінің қартайған көне әлемнің барлық түкпіріне таралған және оларды қамтитын байланыстары барлығын біледі. Мысалы, М.Блок Балтық пен Қара және Каспий теңіздері елдерінің арасында, сонымен бірге Түркістан алқабымен байланыс, сауда-саттық болғандығын еске алады. Бірақ егер Әл-Фараби данышпандығы қалыптасқан жуырдағы тарихи жағдайлар туралы айтар болсақ, өкінішке орай, мұнда біз көптеген жазба ескерткіш материалдарының теориялық толық зерттелмегендігіне және эмпирикалық мәліметтердің нашарлығына келіп тірелеміз.

Тарихқа неғұрлым терең үңілген сайын біз жеке ұрпақтардың, тайпалар мен ұлттардың мәдениеті мүлде оқшау дамиды деген "теорияның" негізсіздігін соғұрлым айқын көріп отырмыз. Дүниежүзі мәдениетінің дамуында із қалдырған аса көрнекті қайраткерлер шындығында, адамзат мәдениетінің бірлігін паш етіп келеді. Әл-Фараби осындай дүниежүзілік тарихи тұлғалардың санатына қосылады. Ол туған елінің мәдени байлығын, иран, үнді, антик мәдениеттерінің жемістерін бойына дарытты. Сондықтан да ол тайыз ұғымдар мен соқыр сенімдерден жоғары көтеріле білді, өзінің ойлау жүйесін сындарлы да икемді ете білді. Әл-Фараби өз заманындағы өнер-білімнің ең асылын таңдап ала білді, өз дәуірінің шынайы энциклопедиясын жасап көрді. Оның терең мағыналы пікір айтпаған, жете зер салмаған, данышпандық болжам жасамаған бірде-бір саласы жоқ деуге болады.

Орта Азия мен Қазақстан - Жерорта теңізінің шығысынан қазақ даласына дейін созылған -адамзат өркениеттерінің ошақтары пайда болған, кең аймаққа кірді22. Дәл осы жерде көптеген мыңжылдықтар бұрын Көне Шығыстың бүкіл экономикасы негізделген - екі негізгі "алыбы" - егін шаруашылығы мен мал шаруашылығы пайда болды, - ал одан кейін қолөнер дамыды, қалалық өмірдің орталықтары пайда болды. Ең көне дәуірлерден бастап бұл аймақ елдері мен халықтары үздіксіз мәдени, экономикалық және этникалық байланыс жағдайында дамыды.

Орта Азия мен Қазақстанда өндіруші шаруашылыққа өту б.з.д. VII-IV мыңжылдықта болды. Бес мың жылға жуық уақыт бұрын өзінің түрі бойынша, өзінің құрылымы бойынша қалаларға жақындаған елді-мекендер болған.

Б.з.д. I мыңжылдықтың басында мұнда таптық қоғам қалыптасады, алғашқы мемлекеттік құрылымдар пайда болады. Көне Хорезм мен Бактрия құдіретті мемлекеттер болды, рөлдерінің өте зор болғандығы соншалық, олар туралы аңыздар пайда болды. Кейінірек Орта Азияда Парфия мемлекеті мен Кушан патшалығы пайда болады. Біріншісі өз құрамына Ирак пен Месопотамияны, екіншісі - Ауғанстан мен Солтүстік Үндістанды қамтыды. Рим легиондары парфия әскерінің тегеурініне шыдамады, кушан әскерлері қытай императорлары үшін қауіпті еді. Бұл кезеңде Орта Азия мен Қазақстан мәдениеті тамаша материалдық және рухани өркендеуге жетеді. Қалаларда орасан күрделі архитектуралық ансамбльдер салынды.

Осы аумақтан табылған, "амудариялық қазына", Есік кешені, нисийлік мүсіндер мен ритондар, Балалық - Тепе, Пенджикент, Афрасиаб, Аджина - Тепе, Шахристан кескіндемесі сияқты, өнердің көне туындыларының жетілген көркем үлгіде жасалғандығы соншалық, әлі күнге дейін олар эстетикалық ләззаттың қайнар бұлағы болуда. Оларда Орта Азия мен Қазақстан халықтарының көркем данышпандығы көрініс тапқан және олар адамзаттың көркем асыл қазынасына жатады. Орта Азия мен Қазақстан өнерінің аса көрнекті туындыларына айқын өзіндік ерекшелік тән, сонымен қатар оларда Жерорта теңізінен бастап Қиыр Шығысқа дейінгі кең аймақты мекендеген көп халықтардың өнеріне тән көптеген белгілер де көрініс табады. Бұл аймақтағы көркем мектептер мен дәстүрлердің дамуына осында өмір сүрген Рим, Грекия, Эллиндік Шығыс, Үндістан суретшілері мен мүсіншілері өз ықпалын тигізді. Өз кезегінде, орта азиялық көркем қолөнер туындылары, мүсіншілер мен суретшілер туындылары бүкіл Шығысқа таралды. Мысалы, Үндістандағы гандхарлық өнер негізінде бактриялық өнермен тығыз байланысты көркем қабат жатыр. Орта Азия мен Қазақстан көшпелілерінің өнері ("аң стилі" арқылы) ахеменидтік Иран өнеріне үлкен ықпалын тигізді.

Орта Азия мен Қазақстанда таралған зороастризм және басқа да діндердің идеялары бүл жерде өзіндік дүниетанымдық ілімдердің дамығандығына куәлік етеді. Поэтикалық шығармашылық та жоғары дамыған болатын. Үндістанның әдеби туындылары да Орта Азия мен Қазақстанда, ал одан ары батысқа таралды.

Б.з.д. VII ғ. ортасынан бастап Орта Азия мен Қазақстанның бір бөлігін Арабтар біртіндеп жаулап алып, Халифат құрамына кіргізді. Арабтың билеуші басшы топтарының мүддесі үшін жасалған жаугершілікке жергілікті халық та табанды қарсылық көрсетті. Егер біз Орта Азия мен Қазақстанның бір бөлігінің Халифатқа кіруінің салдарын сипаттағанда осымен ғана шектелсек, дұрыс болмас еді. Әңгіме мынада: Халифат құрамына кірген аймақтардағы этникалық, тіл және мәдени үрдістер өте күрделі болды.

Таяу Шығыс пен Солтүстік Африкадағы бірталай этникалық топтар "арабтанды". Бірақ халқы ана тілін сақтаған аймақтарда да исламдандыру үрдісі, сонымен қатар араб тілінің таралуы жүріп жатты. Ортағасырлық Батыс Еуропадағы латын тілі сияқты, Халифат территориясында араб тілі әмбебапты ғылыми тілге айналды. Жаулап алынған халықтарда жергілікті тілдегі ғылыми әдебиет кейінірек қайта дами бастады. Кейде шартты түрде "мұсылман" немесе "араб мәдениеті" деп атайтын, Халифат халықтарының мәдениеті, шындығында көптеген халықтардың, соның ішінде Қазақстан мен Орта Азия халықтарының мәдениеттері синтезінің нәтижесі болды. Тығыз үздіксіз қатынаста болу мәдениеттің көптеген ерекше белгілеріне себепші болды. Бірақ тағы бір ескерте кетейік: Халифат құрамына кірген әрбір халықтың өзінің мәдени дәстүрлері IX ғасырдың соңы - X ғасырда жергілікті дәстүрлердің бірте-бірте өрлеуіне әкелген, әлеуметтік - экономикалық факторлары себепші болған, өзіндік келбеті, өзіндік ерекшелігі бар болған.

Халифат халықтарының ІХ-Х ғғ. мәдениеті сол кезеңдегі еуропалық мәдениеттен әлдеқайда жоғары болды. Бұл халықтардың ұлы тарихи жетістігі антикалық дәстүрлерді ары қарай, әсіресе жаратылыстану салалары мен философияда дамытуы, өз дәстүрлерін өнер мен қоршаған ортаны эстетикалық игеруде жалғастыруы болып табылады.

Тарихи болашақ тұрғысынан Орта Азия мен Қазақстанның бір бөлігінің Халифат құрамына кіруі, бұл аудан халықтарының нығаюына, бытыраңқылықтың жойылуына және бір орталыққа бағынған мемлекеттердің құрылуына, солардың негізінде қалыптасқан жергілікті Орта Азия мен Иран мемлекеттерінің пайда болуына мүмкіндік туғызды. Айта кететін жай, алғашқыда Халифат, кейінірек, Орта Азия мен Қазақстанның экономикасы мен мәдениетіне едәуір зиян келтірсе олардағы және бүкіл Таяу Шығыста ІХ-ХІІ ғғ. болған мәдени синтезге негіз болған, түрлі халықтар арасындағы байланыстың өте кең дамуына мүмкіндік туғызды.

Халифаттың өзі, Әл-Фараби дәуірінде, IX ғ. екінші жартысы - X ғ. бірінші жартысында, саяси тұрғыда біртұтастықта болмады. Орталық аббасидтік үкіметтің билігі ақырында сол кездегі Ирактағы билікпен шектелді. Испанияда, Солтүстік Африкада, Египетте және Сирияда дербес әулеттер билік жүргізді.

Орта Азияда ІХ-Х ғғ. тәуелсіз мемлекеттер пайда болды. Саманидтер мемлекеті өз құрамына Орта Азияның негізгі бөлігін, Оңтүстік Қазақстанның кейбір аймақтарын (еске сала кетейік, соңғылары жартылай дербес болатын) және де Шығыс және Солтүстік Иранды кіргізді. Бұл кезде феодалдық қатынастар дамыды әрі тереңдеді. Бұл әулеттің ең талантты әрі көрнекті өкілі Исмаил Саманид (892-907) тұсында үлкен мемлекет құрылады. Ол елдің сыртқы қауіпсіздігін нығайтуға және ішкі жағдайды реттеуге ұмтылды. Бұл шаралар, бірінші кезекте Хорасанның, Орта Азияның және де Қазақстанның бір бөлігінің орталыққа бірігуі, елдің тәуелсіздігін қамтамасыз ету және көшпелілермен ара қатынасқа, Орта Азия мен Қазақстандағы ауыл шаруашылығының, қолөнердің, сауданың, ғылым мен мәдениеттің дамуы үшін қажетті алғышарттарға жағдай жасады.

Саяси тұрақтылық жағдайы қалалық өмірдің дамуы мен гүлденуі үшін өте қолайлы болды. Мерв пен Бұхара, Самарканд пен Шаш - Бинкет, Исфиджаб пен Фараб, Кят пен Ходжент, Хульбук пен Термез және көптеген қалалар өз территорияларын кеңейтті. Оларда көптеген, соның ішінде монументті ғимараттар салынды, қолөнершілердің саны күрт көбейді. Елдің урбанизациясы жаңа сатыға көтерілді. Қалалар білім мен мәдениет орталықтарына айнала бастады. Медреселер нақ Орта Азияда, ал содан кейін X ғасыр соңында және XI ғасырда бүкіл мұсылмандық Шығыста ашылды. Осы орайда қарастырылып отырған дәуірдің мәдениетінің дамуына орасан зор үлес қосқан, Орта Азия мен Оңтүстік Қазақстанның түрлі қалалары мен ауылдарынан шыққан көптеген ғылым өкілдерін атауға болады. Мысалы алгебра негіздерін салған және ондық есептеу жүйесін енгізген, хорезмдік Мухаммед ибн Мұса Әл-Хорезмиді еске алу орынды. Оның замандасы, сол кездегі астрономия ілімінің қысқаша жинағын шығарған Ферғанадан шыққан әйгілі астроном Ахмад ибн Мухаммед әл - Ферғани бар. XII ғасырдың әзінде оның трактаты латын тіліне екі рет, содан соң басқа еуропа тілдеріне аударылды.

XI ғасырда Мервтен шыққан Хабаш әл - Хасиб математика саласында маңызды жаңалықтар ашты. Орта Азия мен Қазақстаннан шыққан медицина, химия, филология және басқа ғылымдар бойынша трактаттардың, тарихи және географиялық шығармалардың бірқатар авторларының аттары көпшілікке мәшһүр.

Орта Азиядан, Қазақстаннан және Ираннан шыққандар мұсылмандық ортағасырлық әдебиеттің дамуына зор ықпал етті. Тәжік - парсы поэзиясының негізін қалаушы -"ақындар атасы" Әбу Абдаллах Жафар Рудаки (941 немесе 942 жж. қайтыс болған) әл -Фарабидің замандасы болды. Өз өлеңдерінде Рудаки парасат пен білімді, игілікті, адамгершілік пен еңбекті мадақтады. Рудаки жалғыз емес еді. "Саманидтік дәуірдің" ақындарының саңлақтар тобы бар еді; X ғасыр соңында ұлы Фирдоуси өзінің мәңгі поэмасы "Шахнамені" аяқтады.

Орта Азия мен Қазақстан жерін мекендеген халықтар Халифаттың экономикалық потенциалына маңызды үлес қосты. Бұдан басқа, барлық Халифат орталықтары халқының көбісі, Орта Азия мен Қазақстаннан шыққандар еді. Әл - Якибудің хабарлауынша, Бағдаттың орталық кварталдарының бірінде Балхтан, Мервтен, Хутталдан, Бұхарадан, Исфиджабтан, Иштиханнан, Кабул - шах мемлекетінен, Хорезмнен шыққандар тұрған. Халифаттың батыс аймақтарында Орта Азия мен Қазақстаннан түрлі шикізат пен дайын өнімдерді шығарудың көптеген жолдары болды. Мысалы, Бұхаралық және Мервтік маталар Бағдат базарындағы танымалдардың арасында болатын. IX ғасырдың өзінде Самарканд қағаз шығарудың жалғыз орталығы саналды, бірақ X ғасырда Самарканд қағазы ең жақсы деп саналатын - оған еш талас жоқ еді. Ферғана тауларынан алынатын, Орта Азия темірі оның орталықтарында қорытылатын және одан жасалған бұйымдар, әсіресе қару, Бағдадтың өзінде де үлкен сұранысқа ие болатын. Орта Азия мен Қазақстандық асыл тастар танымал еді. Кең таралған керуендік сауда - Орта Азия, Қазақстан және Халифаттың басқа қалалары арасындағы экономикалық байланыстың дамуының дәлелі.

Исфиджабтан Дамаскіге дейін, Әл-Фараби өмір сүрген дәуірде, барлық жерде өндіргіш күштердің өсуі байқалды, сол уақыт көлеміндегі қарқынды урбанизация үрдісі, ғылым, өнер және мәдениеттің өркендеуі болды. Феодалдық қоғамдағы таптық күрес жайында біз ұмытпауымыз керек. Сауданың, қолөнердің дамуы мен қалалардың көбеюі шаруалар мен қолөнершілерді қанау есебінен болды; Халифат аймақтарын басқарушылар өзара салтанатты сарайларды салуда бәсекелесті. Халық наразылығы өз көрінісін көтерілістерде, түрлі бүлікшілік және реформаторлық қозғалыстарда тапты.

Өз сарайларында ғалымдар мен ақындарды жинаған халифтерді де дәріптеудің қажеті жоқ: мұны олар ғылым мен мәдениетті дамыту мақсатында емес, өз жеке басын мадақтау үшін жасады. Солай болса да бұл меценаттық дәстүр мәдениеттің, ғылымның және әдебиеттің дамуына едәуір ықпал еті. Кейбір халифтер білімді адамдар болған. Атап айтқанда, Аббасидтер әулетінің екілі әл - Мамун (813-833) зерделі жан еді. Араб халифтеріне жергілікті әкімдер де еліктеп, сарайларына ғалымдарды, әдебиетшілерді, музыканттарды шақырған. Орта Азиядағы Тахиридтер мен Саманидтер, Египеттегі -Тулунидтер, Хорезм басқарушылары да осыны дәстүрге айналдырды. Сирия басқарушылары да меценаттық жасаған. Атап айтқанда, олардың қатарына, әл - Фарабиге сүйеуші болған, Хамданид Сайф ад - Даулді қосуға болады (945-967 жж. басқарған).

Ортағасырлық мұсылмандық Шығыста "Екінші ұстаз" ретінде танымал (яғни Аристотельден кейінгі) Әбу Насыр Мухаммед ибн Мухаммед ибн Тархан ибн Ұзлағ әл -Фараби, Сыр бойындағы, Арыс өзені Сырға барып құятын өңірдегі Фараб қаласында 870 жылы түркі отбасында дүниеге келді. Кейін Фараб Отырар болып аталды. Сырдария аңғары көне өркениет бесігі, Ніл Египет үшін, Тигр мен Евфрат Месопотамия үшін қандай рөл атқарса, Қазақстан тарихында да сондай маңызға ие.

Фараб X ғасыр қаламгері, әл - Мукаддасидің айтуынша, 70 мыңға жуық ер азаматтары, үлкен мешіті, ірі қамалы және базары бар ірі қала болған. Қала Отырар алқабында орналасқан, бұл өңір отырықшылықтың, суармалы егіншіліктің және қалалық өркениеттің көне орталығына айналды. Әл-Фараби өмір сүрген дәуірді қарастырғанда, біз қазақ халқының арғы ата-бабалары, түркі тайпаларына қатысты мәліметтерге тоқталамыз, бізді ойшылдың Отырарда дүниеге келуінің дерегі ғана емес, бұл тайпалар тарихында болған шынайы байланыс және Орта Азия мен Таяу Шығыс халықтары мен басқа этникалық топтардың өзара қатынасы қызықтырады.

Олардың бір мәдени аймаққа кіргендігі туралы айтуға мүмкіндік беретін мәліметтер жеткілікті, басқасын айтпағанда, Оңтүстік Қазақстанда бүл ақиқат. Өкінішке орай, біз бұл пікірді толығымен нақтылай алмаймыз, өйткені бұл ауданның халқының этникалық құрамы мен оның географиялық қоныстануы туралы мәліметтер бір-бірімен қабыспайды. Кездейсоқ миграциядан басқа бұған сол заманның басқа да ерекше жағдайлары - түрлі жазба ескерткіштеріндегі жер атауларының (әр түрлі тілдерде жазылған деректерде) алшақтығы, сипаттамасындағы қандайда бір үйлестірудің жоқтығы және біраз шарттылықтың болуы - осының бәрі өз әсерін тигізеді.

Жоғарыда айтылғандай, қоғамдық өмір деңгейі, ұлттық дәстүрлері және тарихи тағдырларының өзгешеліктеріне қарамастан, ұзақ өзара сабақтастық үрдісінің және ислам шеңберіне кірген халықтар мәдениеттерінің синтезі нәтижесінде, шартты түрде ғана араб -мұсылман мәдениеті деп атауға болатын, олар үшін ортақ мәдениет пайда болды.

Әл-Фарабиді жаңа платоншыл ретінде көрсетуге арналған еңбектер қатарына Р.Хэммоидтың "Әл-Фараби философиясы және оның ортағасырлық ойға әсері"11 деген кітабын жатқызуға болады. Бұл еңбегінде автор "христиан философиясын" Шығыс философиясына қаншалықты борыштар екенін көрсетуге тырысады. Фарабидің "діни мистицизмі мен эманациялық монизмінің" қорытынды тезистерін ол мына пікірлерден көреді: Құдайлық бірегейліктен біртіндеп кемелдену сатысы бойынша материяның тіршілік етуіне көптеген заттар темен түседі, адамның мақсаты - Құдайға қайта оралу; бұл қайта оралуды ізгілік жолы және философиялық оймен аяқтаған жөн.

529 жылы Византия императоры Юстинианның жапқан Афина Академиясы, басқа Сасанидтер мемлекетінің орталығы Гундишапурда ашылды. Гундишапур Академиясында үш: медицина, астрономия және математика факультеттері болды. Бұл жерде Галеннің, Гиппократтың еңбектері, Аристотельдің "Органонының" жеке тараулары, Порфирийдің "Кіріспесі" грек тілінен аударылды.

Грек мәдениетінің көне орталығы Александрия болды. Араб Халифатының құрылу кезеңіндегі Александриялық философия, медицина және астрономия мектебі терең құлдырауды бастан еткізсе де, оның эллинистік ойды таратуға ықпал жасауға күші әлі де жеткілікті еді. Бұл эллиндік және эллинистік мәдениет орталықтарында грек философтары мен олардың жаңа платоншыл түсіндірушілерінің еңбектері грек тілінен сирия тіліне аударылды әрі зерттелді. Сөйтіп, Сирияда, Египетте, Ирак пен Иранда билікке келген Арабтар өздерінің көптеген ғылыми әдебиеті мен ғылыми мекемелері бар бірқатар өркениеттерді тапты.

Антик философтары мен ғалымдарының шығармаларының бізге жеткен алғашқы сириялық және парсылық аудармалары V ғасырға жатады. Сириялық алғашқы аудармашылардың арасында үздік шыққан - Эдес мектебінің несторианы - Проб (V ғ.). Ол сирия тіліне Аристотельдің "Түсіндірмелеу туралы" және "Бірінші Аналитика" шығармаларын аударды.

Шамамен осы кезеңде тағы бір ірі аудармашы - Ибас (457 жылы қайтыс болған) өмір сүрді. Ол Порфирий мен Аристотель шығармаларын сирия тіліне аударды деп саналады.

Философия, медицина және астрономия бойынша аудармамен Сергей Решайнский (536 жылы Константинопольде қайтыс болған) айналысқан. Ол Галеннің, Гиппократтың, Аристотельдің, Порфирийдің шығармаларын сирия тіліне аударған. Ол көрнекті ғалым әрі аудармашы саналғандығы соншалық, оның еңбектері ұзақ уақыт бойы Нисибина мен Гундишапур академияларының тыңдаушыларының қолдан түсірмейтін кітабы болған. Оның философиялық шығармаларының жинағы Британдық мұражайда сақталған. Қолжазбаларда Порфирийдің "Исагогтары", Аристотельдің "Категориялары", "Аспан туралы" жөне басқа да аудармалары бар. Парсылардан Аристотель философиясын зерттеген Дершахтан шыққан Павел - парсы (VI ғ.) болды. Ол орта парсы тіліне Аристотельдің логикалық жұмыстарын аударды.

Араб Халифаты құрылу кезеңінде үлкен аудармалық сириялық - парсы әдебиеті қалыптасты.

IX ғасыр да ғылыми және аудармашылық қызметтің дамуындағы шарықтау кезеңіне жатады. Аббасидтік Халифат дәуірінде араб тілінде мәдениеттің барлық салалары: ғылым да, философия мен юриспруденция да толығымен нығайды. IX ғасырда мәдениеттің ірі орталығы - аббасидтік Халифаттың астанасы - Бағдат болды. Бұл жерде бай, көптілді әдебиет жинақталады және Орта Азия, Иран және Сирия ғалымдарының қызметі дамиды.

Ғылым мен аударма шарықтау шегіне, өзінің ғылымға сүйеніш болуымен және аударманы қолдауымен әйгілі, халиф Мамун (813- 833 ж.ж.) басқаруы кезінде жетті. Әл - Мамун аударма мен грек философиясының таралуына коп қаржы жұмсады. Ол Бағдатта христиан - сириялықтардан "Бейт" аль - хикма" деп аталатын (Даналық үйі), обсерваториясы және кітапханасы бар грек ғылымы мен философиясы бойынша ерекше аудармашылар ұжымын ашты.

Нақ солар араб әдебиетін грек ойының ең озық жетістіктерімен байытты. Бұл мектепті керемет аудармашы Хунайн ибн Исхак (910-911 жж. қайтыс болған) және оның ұлы Исхак ибн Хунайн басқарды. Олар жақсы медиктер болған, араб, парсы, сирия, грек тілдерін жетік білген, философияны түсінген.

Мәдениеттің тағы бір орталығы Хорран қаласы болды. ҮІІІ ғасырда халифаттың қуғынына ұшыраған бұл мектеп өкілдері, IX ғасырда "ахлал - китаб" (адам - кітап) деп аталған. Бұл мектеп екі ғасыр бойы дәл ғылымдарды, математика мен астрономияны таратты. Оның ең әйгілі өкілдері: грек, сирия, көне еврей тілдеріне жетік, медицина, логика, математика және астрономия бойынша көптеген кітаптардың аудармашысы, астроном әрі математик Сәбит ибн Курра (836-90ІЖЖ.); грек, сирия және араб тілдерін білетін, медицина, философия, математика мен музыкада терең танымдары бар, Аристотель "Поэтикасын" және де басқа көптеген кітаптарды араб тіліне аударған Коста бин Лука аль - Балбеки (912 ж. қайтыс болған) болып табылады.

Байқағанымыздай, басқа халықтардың және арабтардың рухани байлығын игеруді Арабтар жаратылыстану ғылымдарын зерттеуден бастаған. Олардың зерттеу пәндері химия, астрономия, математика, медицина болды, ал алғашқы аудармашылардың барлығы дерлік дәрігерлер еді. Джабир ибн Хаййана мектебі (ҮІІІ-ІХ ғғ.) химиялық ізденістерде елеулі жетістіктерге жетті. Химия және астрономиямен байланысты математика маңызды орынға ие бола бастады. Мұса Әл-Хорезми (780-830 жж. жуық), Сәбит ибн Курра арифметика, алгебра және геометрияда сирек кездесетін дарын көрсетті. Бұл натуралистік тенденция таза теологиялық және әдеби зерттеулерде де байқалады.

Аударма жасаудың үшінші кезеңі X ғ. бірінші жартысына жатады. Антиктің негізгі шығармалары аударылып бітіп, аудармашылық қызметтің қарқыны төмендей бастады. Барлық аударма араб тіліне, бірақ грек түп нұсқаларынан емес, негізінен Хунайн ибн Исхак мектебі жасаған, сириялық аудармалардан жасалады. Бұл кезең грек ойшылдарының көптеген шығармаларын: Аристотельдің "Категорияларын", "Метафизикасын", "Поэтикасын", Платонның "Софистін", "Тимейін", "Заңдарын" және басқаларды аударған Яхья бин Ади (947 ж. қайтыс болған) атымен байланысты. Кейбір зерттеушілер оны Әл-Фарабидің ұстазы деп санаса, басқалары - оның оқушысы дейді. Бір нәрсе күмәнсіз: ол әл - Фарабидің замандасы және олардың арасында қандайда бір байланыстар болған.

Сол кезде Аристотельдің логикалық шығармаларын және бірқатар жеке жұмыстарды аударған ғалымдар Әбу Башир Матта бин Юнус пен Иса бин Зурра (1008 ж. қайтыс болған) атаққа ие болады. Әл-Фараби өмірбаяншыларының айтуынша, Әбу Башир Матта да оның шығармашылығына үлкен ықпал жасаған.

Нақ осы кезең аудармашылары кейінгі батыстық философияның дамуының жеделдеуінде белгілі рөл атқарды, өйткені олардың аудармаларының едәуір бөлігі Испанияға әкетілген және оларды кастиль тіліне, ал одан кейін латын тіліне аударма үшін пайдаланған.

Ислам мен араб тілі балқытатын қазанды жасаудағы екі айқын факторлар болып табылады, оның ортасынан араб тілді әлемнің ғылыми жетекшілері шыққан. Олар Ренессансты тудырған. Бірақ Ренессансты араб - мұсылман дәстүрімен ғана байланыстыру тым ұшқарылық болатынын ескертеміз. Эллинистік ғылымды игерудің сириялық және ирандық дәстүрлері болған, антик мұрасын араб тіліне аудару және игеру ісінің жаңадан жарқ етуі ҮІІІ-ІХ ғғ. жүзеге асып, әрі бұл ирандық эллинизмді пайдаланумен байланысты болды (мысалы, Гундишапурлық мектеп - Павел Парсы). Өз антикшілдігін (Фердоуси -зороастризм) және өзінің мұсылмандыққа дейінгі наным-сенімдерін, дәстүрлері мен мәдениетін қайта өркендету болып келетін, парсы - тәжіктік Ренессансты бір рухани үрдістің бөлігі ретінде мойындау маңызды еді. Таяу Шығыс пен ортағасырлық Ренессансты толығымен алғанда, шығу тегі араб емес өкілдердің қосқан үлесі едәуір маңызды болып көрінеді. Сонымен қатар "шеткі аймақтағы" және "араб ықпалының" таралған жерінде испан - мұсылмандық, орта азиялық, "шағылысқан" "өз" Ренессансы да бар еді.

Хиджраның екінші ғасырынан бастап, Арабстан мен Үндістан арасында тығыз байланыс орнады, санскриттен араб тіліне әдеби шығармалар, философия, медицина, астрономия және математика бойынша кітаптар аударылды11.

Мәдениеттердің даму тарихында ортақ құбылыстарды тапқанда да, өз кезегінде, олардың шынайы кең мәтіні мен өзгешелігін, көзден таса қылмау керек. Батыстағы Ренессанс грек-рим мұрасының кең көлеміне және әсіресе оның өнермен байланысты бөлігіне шыға алды. Шығыс Ренессансы, ең бастысы антик ғалымдығымен рухтанып, нақтырақ айтсақ, аса интеллектуалдық сипатта болды.

Еуропадағы Ренессанс тіпті жаңа заманда да догматизм мен ортодоксшылдыққа қарсы философиялық қатынаста араб тілді еркін ойлаудан нәр алғандығын есепке алу керек. Бұған қарамастан Батыстың алғашқы гуманитарлық интеллигенциясының арасында да Шығыс перипатетизміне оппозиция болған, бұған көптеген нақты себептер бар. Соның ішінде діни айырмашылықтар және алғашқы қайта өркендеу гуманизмінің Аристотельге емес, Платонға бағытталуымен бірге тарихи жағдайлардың кең кешені бар. "Араб -мұсылман мәдениеті", "Мұсылман ренессансы" сияқты сөз тіркестерін мәдени үрдістің белгілі жақтарын айту үшін қолданған автор, әр кезде оқырманға оның шарттылығы туралы есіне салуы қажет.

Ренессанс, оған қамтылған халықтардың этникалық алалығында, кеңістіктегі шашыраңқылығында, ұзақ уақыттылығында (ІХ-ХІҮ ғғ.), еш нәрсеге қарамастан, адамзат өркениетінің толық заңды мұрасын құратын, бірыңғай әлеуметтік-тарихи құрылымға қатысты болды. Бұл құрылым, оған кірген халықтардың тәжірибесінің бірлігімен сипатталды. Әңгіме материалдық өндіріс жетістіктерінің жиынтығы туралы ғана емес. Археологтар архитектуралық мектептердің, құрылыс техникасының, қолөнер мен дәстүрлерінің ортақтығын бақылады және тапты. Археологиялық ескерткіштер мен жазбаша деректер рухани мәдениет саласындағы өзара тығыз әрекеттестікті дәлелдейді. Байланыстардың тығыздығы мен бірлігі мәдени шығармашылықтағы ойдың сыртқы пішіні мен айтылу мәнеріне қатысты емес, ой желісінің ішкі ерекшеліктері мен нақты тарихына катысты, философияда, ғылымда, өнерде бұл дәуірдің барлық мәдениет түп мәтіні мен ара қатынасы белгіленген, ойлаудың толық айқын стилін қалыптастырды.

Бүкіл ортағасырлық мәдениетті анықтайтын идея, адам үшін әлемдегі бірінші әрі соңғы танымдық постулат және практикалық бағыт болып табылатын Құдайға деген сенім еді. Бұл сенім ең жоғарғы ақиқат ретінде ортағасырлық адамның "әлем суреті" деп аталып, сол әлем туралы ғылыми көріністері мен философиялық - этикалық ережелерінің жүйесін анықтады. Ортағасырлық Шығысқа үйлестіре келе, сенім адам мен әлемді тануда біршама сыртқы, рәміздік, таңбалық - тілдік форма ретінде алға шықты. Соңғы жағдай ортағасырлық адамның дүниені тануында математикалық ойлаудың сонымен қатар, алгоритмдеу мен формализацияға жақын, ең бейнелі көріністерінің ерекше дамуында айқын көрінді.

Ғылым тарихшылары алгебраны дамытудағы аймақ басымдылығын дәлелдеді. Мәдениетте магистральды даму бағытымен қатар "парамәдениет" терминімен біріктірілген құбылыстар да бар болуы мүмкін. "Парамәдениет" - бұл мәдениет жемісі де, оған жауап өз мәдениетінің құпия мәндерін табуда11.

"Парамәдениет" құбылыстарында ғана емес, ортағасырлық философиялық дүниетануда да, ең алдымен қоғамды түсінуде, мифтік бриколаж идеясына қайта келу байқалады. Ортағасырлық шығыс ойшылдарына адам қоғамы мен мемлекет мәнінің "ағзалық" түсіндірілуі, саяси құрылымды адам ағзаның анатомиясына сәйкестендіру, қоғамдық өмір құбылыстарының әлеуметтік шарттылығын танудағы және қоғамның жұмыс істеу заңдарының өздерін зерттеуді алмастырған, түрлі утопияларды араластыру тән болды. Сөйтіп, Әл-Фарабидің "надан қалаларын" - белгілі көзқарастар формасының жүзеге асырылуы ретінде ғана емес, қоғамдық қайшылықтардың адам санасында және соған сәйкес мотивациялар формасындағы тұлғаландырылуы ретінде де түсінуге болады: "опасыздық пен бақытсыздық қаласы", "атақ құмар қала", "адасқан қала", "нәпсіқұмарлық қала" және т.б. Шығыс перипатетизмінің рационалдық дәстүріне қатысты диссонанс бір қарағанда дәуірдің көркем ойлауының мистицизмге ұмтылуы, адамның ішкі дүниесінің күйзелісін әсірелеу болып көрінеді. Сыртқы сәйкессіздікте шын мәнісінде мәдениеттің тұтастық әлемінің үйлесімді бірлігі жасырын болды. Классикалық араб және парсы поэзиясы Құдайды түсінуге ұмтылыс пен ондағы махаббатпен ашылуды, суфийдің өзін -ғашықтармен, Құдайды сүйгенімен, суфийдің асқан қуанышты күйін - мастық күйімен теңестіретін, суфийлердің ерекше рәміздік тілін кеңінен пайдаланады.

Поэтикалық жұлдыздардың саңлақтарымен танылған (Омар Хайям, Жалалиддин Руми, Жәми, Саади, Хафиз) бұл дәуірдегі парсы тілді поэзияда тұспалдау шабыты, аллегориялардың ауысып түсуі, екі мәнділік, көмескілік және сәуле, көлеңке патшалық еткен, бай астарлы тіл туды. Шығыс лирикасындағы сырластық - лирикалық бейнелік жүйе патетика, экзальтация сияқты аса рәміздік (философиялық - эстетикалық) тұрғыда да қабылдануы мүмкін. Көркем дүниетанымның рационализміне ол сәйкес келеді және рәміздік рационализм ретінде көрінеді. Өз шығармашылығында рационалдылық пен мистика метаморфозасын жүзеге асырған әйгілі адам Руми болды. Ғылыми -философиялық дүниетаным мен қоршаған әлемді эстетикалық игерудің тендігін классикалық айқын түрде біз Омар Хайямнан байқаймыз. Өмір мен өлімнің мәңгілік трагизмін сезінген ұлы ғалым, о дүниелік өмір сағымдарын дәйекті түрде мүлдем жойды. Өлімнің болмай қоймайтындығы өмірді мәнінен, оның қуаныштарының көркемдігінен айырмайды: өмір - ең жоғарғы игілік. Философиялық - этикалық толғаныстарын өз заманының шындығына салып, Омар Хайям ғашықтықты жырлайды. Ақыл қуғынға ұшырайтындықтан ("даналықтан бұл өмірде пайда жоқ, ақымақтар ғана тағдырдың сүйіктілері"), тағдыр арамзаларға ғана жомарт, ал тазалық пен бекзаттық нанның қыртысымен қанағаттанатын әлем ақында өмірдің ащы сусынын тезірек төгу ниетін тудырады.

Бірақ бүл - дүниедегі жамандықты жойып және оны басқамен алмастыруды қалайтын, "игілікті талпынысқа бөгет болмауы үшін және адам қамығумен қажымай өмір сүруі үшінші" белсенді парасаттың бүлігі, бұл - төзуге болмайтын әлемді өзгертудің нақты басқа тәсілдерін көрмейтін, белсенді парасат бүлігі.

Шартты түрде мұсылмандық ретінде белгіленген мәдениет (осы мәтінде әңгіме болатын) Андалузиядан бастап Үндістанға дейінгі өте кең территорияны қамтыды және Сасанидтер мен Византия империяларының, Солтүстік Африканың, Таяу Шығыстың, Орта Азияның, сонымен бірге, иран және түркі халықтарының дәстүрлерін игерді. Жерорта теңіздік эллинистік мұраны бойына сіңіріп, оны сақтап және байытып, мұсылман мәдениеті Шығыс пен Батыстың кейінгі мәдениетінің дамуына ықпал жасауға қабілетті болды.

Шығыс халықтарының мұсылмандық мәдениетін Еуропадағы ренессанстық құбылыстармен жақындастыратын белгі ретінде, А.В.Сагадеев "әсемдікке сезімталдықты" атап көрсетеді. Бұл тезистің дәлелдемесі ретінде ол тәрбие мәселелеріне арналған ортағасырлық мұсылман әдеби ескерткіштерінде, жастар үшін міндетті басқа да ізгіліктермен қатар, әсемдікке құштарлық сияқты қасиет те аталатындығына сүйенеді.11

Сол заманның мәдени дәстүріндегі жақсылық пен сұлулық ұғымдарының үйлесуі туралы, өнегесіз тұлғаның қасиеттерін сипаттайтын "кубх" ("ұсқынсыз") терминіне қарама-қарсы "хусн" ("әсемдік") термині болғандықтан осындай пікір айтуға болады. Ренессанс ұғымы Фараби өмір сүрген аймаққа сәйкес елеулі түсінік беруді талап етеді. Біріншіден, қалпына келтірілген мен үйренген мұраның бағытталуы мен көлемі бірдей болмаса да Еуропамен және ондағы ұқсас үрдістермен жақындап, антиктің қайта өркендеуі толық мәнді болды. Батысқа қарама-қарсы шығыс антик өнеріне назар аударылмады. Екіншіден, Шығыс ежелгі өркениеттер мұрасынан өзінің "антигіне" ие болды. Сол антик мұрасының әлі сығылып, ассимиляциялануы қажет еді, себебі, үшіншіден Шығыстың аралық этномәдени - діни синтезінде антик, ең алдымен, ғылыми - философиялық дәстүріне қарсы әрекет ретінде сезілетін.

Шығыстағы Ренессанс пен бүкіл коғамдық өмірді "мұсылмандық дүниенің" көрінісі ретінде суреттейтін дәстүрге қарама-қарсы, біз қарастырылған аймақтағы мәдениет құбылыстарының күрделілігін, барлығының тек қана исламға келіп тірелмейтінін көрсеткіміз келеді. Әрине, әңгіменің исламның біріктіруші рөлін өшіріп тастау туралы болуы мүмкін емес. Русьтегі христиандық сияқты, Арабтар жаулап алған халықтарға қатысты ислам оларға кең мәдени әлем мен халықаралық қатынас тіліне (бірқатар салалар үшін) қосылуға мүмкіндік беріп, "өркениеттілік" рөлін атқарды. Көшпелі халықтарға қатысты ол мемлекет пен құқықтың қалыптасуында ынталандырушы рөл атқарды. Бірақ діннің айқын "үстем болуында", оның "жағдайының" астарында тарихи мұраланған дәстүрлер, әдеттер мен иемденген мәдени жетістіктердің тасқыны жасырылған.

Исламды жіктеп қарастырғанда, Құранның дәлме-дәл мағынасынан алшақтап, сөздің тіптен еркін, аллегориялық түсіндірмесін беріп, оны өте ерекше, кейде материалистік -пантеистік мағынасын, рәміздерін жеткізетін, түрлі түсіндірмелерді ескеру қажет.

Әрине, барлығы Құранмен ант еткен. Исламды барлық мәдени әмбебаптылық жинағымен, ашық және этникалық шектеуден еркін мінезбен шатастырмау өте маңызды. Егер Ф.Габриэли, "мұсылмандық" руханилықтың жалғыз формасы, айтылудың жалғыз амалын құраған, адамдардағы "Арабты" өшіре алмаса, дәл солай "мұсылман" "парсыны да", "түркіні де", "андалуздықты да", олар исламға байланысты өзгерткен, сол руханилықтың тарихи формаларында "құрта алмады". Барлық осы ескертулерді ескере отырып қана, "мұсылман өркениеті" туралы айтуға болады, өйткені "араб - мұсылмандық", "араб тілді" және "араб - парсы тілді мәдениеті" терминдері бірдей деңгейде қисынсыз.

Тар мағынада идеологиялық жүйе ретінде қарастырылатын исламның өзі де өзгермейтін бірдеме болып табылмайды, атап айтқанда, Г.Грюнебаум пікірі бойынша, рухани өмірдің барлық саласына ықпал еткен, оған тән консерватизм біршама кейінгі сипаттағы құбылыс.

Араб - мұсылмандық мәдениет пен философия байланысын түсіну тұрғысынан, Әбу Хаййан ат - Таухиди ұстанған көзқарас есте қаларлық. Оның мәнін Д.В.Фролов былай береді: "Құранның ашқан сыры мен араб тілі тығыз бірлігінен құрылған, араб -мұсылмандық мәдениетінің негізіне ешқандай да озбырлық жасау, олардың рөлі мен мағынасын ешқандай төмендету кешірілмейді. Нақ сондықтан логика мен философияны бүл мәдениетпен қосарландыру мүмкін емес және басқа жердің адамы шетелдік болғандықтан жекелеген дәстүр ретінде ғана қолдануға құқығы бар11. Өзі қорғаған дәстүр үшін философия мен логиканың тиімсіздігі туралы дәлелдерінің өзі өзгеше. Олар бөтен этно - мәдениет жетістіктерін білдіреді. Аристотель логикасы, тілден дербес мәдениет құндылықтарын жеткізуге қабілетті әмбебапты ойлау туралы пән емес, ол "грек тілінің логикасы" болып табылады. Әдеттен тыс болса да, XX ғ. ойшылы қарама-қарсы дәстүрді негіздеу үшін ерекше мәнге ие ежелгі гректерден бастау алған, еуропалық дәлелдерге сүйенеді. Тек қана грек сөзі, айтылуы, оның нақ шындығы, философияның мәніне "және де бүкіл батыс еуропалық болмысқа" кілт береді дейді М.Хайдеггер: "...Шын мәнісінде философияда әуелден өзінің дамуынан бастау алған грек мәдениеті оның жалғыз қайнары болған. Философия өз мәні бойынша грек болып табылады" деген пікір, тек ғана Батыста және Еуропадағы ішкі тарихи үрдісте басынан бастап "философиялық" сипатта болады. Ғылымдардың пайда болуы мен өркендеуі мұның дәлелі. Ғылымдар өзінің пайда болуында Батыс Еуропаға тән тарихи дамудың ішкі үрдісіне, атап айтқанда, дамудың философиялық үрдісіне борышты болғандықтан, олар әлі де бүкіл адамзат тарихында ерекше із қалдырады"22.

Философия сөзі "даналыққа құштарлық" дегенді білдіреді және оның пайда болуында, болмысында грек мәдениетінің белгісі бар және гректерден бастау алатын батыс еуропалық дәстүрден кең аумақты болып келеді. Ең алдымен Гераклит "философиямен шұғылданушы" ("философос") сөзін енгізген. Ол философ даналықты сүйетін, яғни әлемдер заңдылығымен өріс алған, логосқа сәйкес сөйлейтінді білдіретін сын есім болады деді. Үндестік актісі, махаббат дегеніміз - үйлесімділік. Философ - бұл дүние "даналығымен" үйлесімділікте болатын адам. Әлемнің логосы қалай да "софосқа" ұқсас. Даналыққа талаптану танымдық құмарлықпен анықталады. Демек, грек және мұсылман өркениетінің синтезі мәселесі бар болған. Ол Платонға, Аристотельге, жаңа платоншыларға, суфийлерге, "әдеп" өкілдеріне және исламға дін ретіндегі қатынас мәселесі ретінде айқындалады. Бұл бөлімде адаб пен жаңаплатоншыларға қысқаша тоқталу қажеттілігі бар. Аристотельге, Платонға, исламға қатынас туралы әңгіме кейінірек деректі түрде баяндалады.

"Әдеп" терминін мамандар ата-бабалардан мұраланған "әдет", "үлгі", "мақтаулы мінез-құлық", кім өзін жоғары қоғамда сәнді ұстағысы келсе, соған қажетті тәрбие, шынын айтқанда, "әдебиет" ретінде түсіндіріледі. IX ғасырдың ірі адабшысы Джахиз (869 жылы қайтыс болған) адабты бір жерде моральдық тәрбие мен дәстүрлерді берумен теңдестіреді.

Адаб шығармалары ғалымдар ("ulama") шығармаларындағы кейде кездесетін әріпшілдік формализм және түсініксіз тілмен жазылатын зерігуге, күлкілі әңгімелерден, өлеңдерден үзінділер қосылған татымдылығымен, түсініктілігімен, еркіндігімен ерекшеленеді. Философтар мен ғалымдардың мәдени мағынадағы кәсіби ғалымдықтың басымдылығын жоққа шығаратын бұл пікірмен санаспауы мүмкін болмады. Бірақ адаб өкілдері әуелі өздерінің дәлелдерін философтарға қарсы емес, жаулап алынған Ирандағы мың жылдық өркениет жетістіктерінің алдында жаулап алушылардың жетістіктері солғындығын түсінгендіктен араб мұрасының намысын қорғауға бағытталған болатын. Адаб парсының ақсүйектер әдебиетін игеру және өз араб әдебиетін құру әдісі ретінде туған еді. Бірінші болып бұл жолға тегі парсы ибн – әл - Мукаффа түсті. Ол арабша басқаның ойын түсінікті жеткізе алды, соның арқасында "Калила мен Димна" бірден үлгі ретінде қабылданды. Бірақ Ш.Пелла сөзі бойынша, нағыз "парсы уының ықпалына қарсы дәрі" "ислам шеңберінде грек ойына сүйеніп барлығын парасатқа бағындыруға" ұмтылған мутазилиттер қызметі болды11.

Ибн әл - Мукаффа адабтың негізгі қаңқасына "парсылық реңкті берген" соң, "мәдениет плюрализмін қабылдауға дайын болды, бірақ арабтардың үстемдігіне сенімді басқа шебердің басталған құрылымды бітіру үшін барлық жиналған материалдарды біріктіру қажеттілігі туды. Мұндай шебер, сөзсіз Джахиз болды. Ол бұл материалдарға әдеби форма беруге ғана емес, сонымен бірге, мүмкін ең алдымен одан мәдениет пен әдебиет тұғырнамасын шығаруға тырысты"11. Бұл тұғырнамаға, араб, парсы, грек, үнді, кейбір жалпы мәдениетті адаб элементтерінен құрылған білім жиынтығынан кәсіби бөлікті ажыратып алуға, яғни беделге орын бермей ізгілік әуезі төн. "Басты ақпаратпен толықтырумен шектелмей, ойланып үйрену керек (Ш. Пелла). Джахизді өзінің зерттеу бағдарламасында философтармен жақындастыратыны IX ғасырда олардың алдында тұрған барлық мәселелерді кекесінді және қызықты қарыстыратыны. Оған қоса таным әдістеріне қатысты барлық нақыл сөздер грек мәдениетінен алынған. Ол қарастырған тақырыптар - "адам мен қоршаған ортаның өзара қатынасы, әлеуметтік құрылым, үлкен қала тұрғындарының тән бітімдері мен моральдік ерекшеліктері, халықтар мінезіндегі ортақтық" , әлеуметтік ойдың ары қарай дамуына ықпалын тигізді. Әуестік, ізденіс рухын қоздырып, парасаттың үстемдігін жариялап, Джахиз танымның рационалдық зерттеумен баюына және спонтандық, суырыпсалмалы сипаттағы, поэтикалық ауызша шығармашылыққа негізделетін айқын эстетиканы жасау үшін күш салуға қозғау болды. "Адабтың" мәдени бағытының Фараби шығармашылығына ықпал етпеуі мүмкін емес еді. Әбу Насыр мен адабтың көрнекті кайраткері Джахиз ұсынған энциклопедиялық "бағдарламаның" арасында айқын байланыс бар. Әл-Фарабидің әйгілі "Ихса әл - улум" ("Ғылымдар жіктемесі туралы") трактатында жай әдістемелік немесе педагогикалық тұрғыдағы мақсаттар көзделген жоқ. Түпкі ой кеңірек еді, әңгіме адамның өзінің адам болып қалыптасуында рөл атқаратын ғылымдардың жиынтығы мен олардың байланысы туралы болатын, бұл тұрғыда Джахиз - Фарабидің тікелей ізашары. Білім алуға және мәдениетті адам болуға ұмтылуда және бәрін қамтитын (кейде шашыраңқы) білімді бергенде, ол энциклопедизмді және "бәрінен аздап" үстірт білім алу мүмкіндігін емес, алдымен бүкіл ойлау мәдениетінің, дербес ойлау қабілетінің дамуын көздейді.

Фарабидің ғылымдар классификациясы грек пен мұсылман өркениеттерін біріктіру және қазіргі замандағы адамның өмір сүруі мұратын практикалық нақтылық ретінде жеткізуге қабілетті мәдени стратегияны жасау міндетін көздеген. Сондықтан оның бастаған ісі Аристотель "Органонына" ұқсап, өз заманы ілімінің энциклопедиялық жинағы болуға үміттенген Ф.Бэконның "Жаңа Органон" идеясына емес, Ян Амос Коменскийдің "Ұлы компендиум" идеясымен байланысты болды.

Адабта еркіндік элементі, Құран мен хадистер түсіндірмесінен, фикхтан, догмалардан дербестік бар.

Бірақ көбінесе адаб сыртқы үйлесімділікке ие болу тәсілі ғана еді. Билеуші өз немесе шетел адабтарына "құлақ салуға", "назар аударуға" жай ғана қабілетті болмады.

Билеуші өз немесе шетел адабтарына "құлақ салуға", "назар аударуға" ғана емес, әлемнің бастапқылығы немесе жаратылғандығы сияқты сұрақтардың талқылау мазмұнына, түсінуге қабілетті болды. Ибн Рушдтың кейініректе айтқан оқиғасы шамасы, күтпеген жағдай болды. Ибн Туфейль ибн Рушдты билеушіге таныстырғанда, ол ұялып тұрған жас жігітке Аристотель туралы, әлемнің мәңгілігі туралы және т.б. сұрақтар қойды.

Ашық та ұзақ әңгіме басталды... Фарабидің сарайдан алысырақ болып, төрт дирхаммен шектелуі, таң қаларлық емес.

Фарабидің жаңа платоншылдар өңдеуіндегі Аристотель философиясын сыни емес қабылдауы идеясын ұстанбай немесе оған күдік келтіруі, және сол кезеңде жаңа платоншылдардың ұғымдарының қызықтылығы мен таралымдығын және философияшыл мұсылмандар рәміздерін, мистикалық ұстанымдағы суфизмді жоққа шығаруы қисынсыз болар еді. Жаңадан сенуші мұсылмандардың әлі басылмаған пұтқа табынушылықтарына, жаңа платоншылдықтың мифологиясымен байланысына назар аудармау мүмкін емес еді. Платон философиясының негізгі мәселесі - Бірыңғайлықты, дұрысы Бірінші бірыңғайлықты пайымдауы - шексіз монизмге ұмтылуына сәйкес келді. Өйткені Бірыңғайлық дегеніміз - А.Ф.Лосев сипаттамасына сәйкес, "ешқандай логикалық категориямен, ешқандай таным немесе ойлаумен.., ешқандай аталу мен есіммен қамтылмайтын болмыс. Ол әр түрлі өлшеулерден айырылған болмыс нүктесі. Онда бүкіл болмыс жинақталған және түйінделген, сондықтан бөлек бірдеме бола алмайды, өйткені оның өз бойында әр түрлі жекешеліктер қамтылған, сондықтан да ол жоғары, одан әр түрлі болмыс шығады әрі туылады: идеалды да, материалды да және ол әлемнің әрбір заты мен барлық заттарын түгелдей ұстайтын күш"11.

Стоиктерден қабылданған, эманация принципі, таза заттық сырласуға пара-пар емес, әрбір зат өз бойында өзінің бірінші бірлігінің алғашқы принципін сақтайтындықтан, әрбір зат, басқа ештеңе емес, ең алдымен оның өзі болғандықтан, ол барлық жерде және барлығында бар, әрбір заттың жалпы жекелеу принципі ретінде көрінеді.

Жаңа платоншыл Ямвлих бай әрі атақты рудан шыққан, яғни III ғасырдың өзінде арабтардың эллиндерге қатысы барлығы айқындалды, өйткені ол римдік жаңа платоншыл, Порфирийдің шәкірті болды. Шығыстың да, Батыстың да Плотинге тартылуының логикалық астарын А.Койре "Ортағасырлық философиядағы аристотелизм мен платонизм" еңбегінде ашады: "...христианның немесе мұсылманның - мистикалық жанының парықсыз, өзімізден қосайық, діннің трансцедентті Құдайын Болмыс пен ойлауға қатысты трансценденті, ұлы грек философтарының соңғы Бірыңғайлылығымен теңдестіруге елігуден бас тартуы мүмкін бе?

Міне сондықтан барлық мистикалық ілімдер алыпсатарлық болғанда, өмір сүруге ғана емес, өздерін тануға да талпыныс жасағанда олар табиғи және тіпті заңды түрде Плотинге бет бұрады"11.

Еуропа сондықтан ибн Синаның ықпалына түсті, өйткені оның қабылдануы түпкі тамырмен жаңа платоншылдық "Жерорта теңізінің постклассикалық ортақ интеллектуалдық байлығының бөлінбес сыңары ретінде дайындалып, латындық, византиялық, мұсылмандық - ұш мәдениеттің бәрінде де қалған нақтылы әлі белсенді элементі" ретінде дайындалған болатын22.

Фарабидің айналасындағы адамдарды шабыттандырған рух туралы Хунайн ибн Исхак туралы аңыз куәлік ете алады. Хунайн ибн Исхакты, Сарай алды тәжірибелі монополиясы иеленген гундишапурлық дәрігерлер, халифке жібермеудің әр түрлі амалын жасады. Бірақ ол ақыры табысқа жетіп, сарайға таныстырылған кезде, сенімге ие болудан бұрын бір ақырғы сыннан өту ұсынылды. Оған дұшпанды құрту үшін өлтіретін у жасауға бұйрық берілді. Ол билеушінің талабын орындаудан үзілді-кесілді бас тартты, сол үшін бір жыл түрмеге отырғызылды. Бір жылдан соң оның алдына тағы соған ұқсас міндет қойды. Исхактың жауабы: "Мен діндарлардың билеушісіне пайдалы ғана өнерге иелік етемін деп айттым. Мен өз кәсібімде басқа ештеңеге үйренгенім жоқ". Оның айтқанынан қайтару үшін жасалған қоқан-лоққыға, ол жауабын былай деп жалғастырды: "Менің әміршім бар, мен аспанға көтеру немесе көтермеу соның еркінде. Егер халиф өз жанына жамандық тілесе, онда таңдау оның өз еркінде қалсын". Осы сияқты аңыздардағыдай, бұл сөздерден кейін халифтің жүзі жадырады және Исхак, өзі қол жеткізуге талпынған атаққа ие болды деп айтылады.

Бұл өсиет әңгімеге қазіргі, қаласаңыз, заманның мазмұнын беруге болады.

Эстетические взгляды аль - Фараби.

Душанбе: Ирфон, 1990. С. 11-44.

ӘЛ-ФАРАБИДІҢ ФИЛОСОФИЯЛЫҚ КӨЗҚАРАСТАРЫ

Бонифатий КЕДРОВ,

Шахмардан ЕСЕНОВ, Ағын ҚАСЫМЖАНОВ

<...> Философия тарихы саласындағы олқылықтың орнын толтыру - марксистердің -философия мен қоғамдық ой-пікір тарихшыларының аса маңызды міндеті. Бірақ бұл міндетті жүзеге асыру жолында "Еуропашылдық" және "азияшылдық" сарындағы таяз көзқарастан келіп туған "тосқауылдар" бар. "Еуропашылдық" тұрғыдағы соқыр сенімдерді алатын болсақ, бұлар дүниежүзілік тарихи тұлғалар санатына Батыс Еуропа мәдениетімен байланысты белгілі бір адамдарды ғана енгізу дәстүрінен келіп шыққан. Ал шынына келгенде, бірінші жақтың ескі әуенін жаңа сарынмен қайталайтын "азияшылдық" қыңыр көзқарасты алатын болсақ, мұның өзі сыңаржақ қана емес, мүлде теріс көзқарас, өйткені ол Шығыс мәдениетін Батыс мәдениетінен оқшау алып қарайды да, алғашқысын мүлде өзгеше таңғажайып, тіпті нағыз мистикалық нәрсе деп біледі. Бұл көзқарастың екеуі де халықтың "мәңгілік" қасиеттеріне жүгінеді. Мәселен, Э. Ренанның айтуынша, арабтар философияға емес, поэзия мен фантазияға бейім, түріктер - кәдімгі "тағылар", олардың сөз етуге тұратын ешбір тәуір қасиеті жоқ.

Біз мәселені баяндауға кірісерден бұрын былай дей аламыз: белгілі бір халықтың интеллектісі жайында нәсілдік белгілері мен өскен ортасы негізінде ғана қорытынды жасаудың толығымен теріс екендігін Әл-Фараби мысалынан айқын көрініп отыр. Ислам діні ғылым мен философияға ешбір мүмкіндік бермейді дейтін тезиске қарамастан, И. Мадкур Ренанды "социология мәселелерінде надандық көрсетті, өйткені дін құдіретті фактор емес және әрбір доктрина өз заманының тауқыметіне, ортаның ықпалына бағынады деген қағида ұсынады11.

Алайда, бір ескерте кететін нәрсе, Конрад пен Чалоянның еңбектерінде анықталып отырғандай, Шығыс пен Батыс мәдениеттерінің даму замандарында (мәселен, Қайта өркендеу заманы) белгілі ұқсастық бар деген қағида, сонымен қатар цивилизация дамуында айтарлықтай бірлік бар, сондықтан біз мәдениеттердің сабақтастығы мен астарластығы жайында әңгіме ете аламыз деген пікір тарихи ғылымнан барған сайын көбірек орын алып келеді.22 Сөйтіп, тек қазіргі заманда ғана шын мәнісінде әлемдік маңыз ала бастаған дүние жүзілік тарихты қамтуға кең өріс ашылып отыр. Философия тарихы жөнінде де осылай. Бірақ, тіпті, қайсыбір жүйе жалпы адамзат білімінің тарихында белгілі кезең, түйінді мәселе бола алмаған күннің өзінде де философиялық және қоғамдық ой-пікірді белгілі бір халықтың рухани мәдениеті тұрғысынан да алып қарауға болады.

Ал Әбу Насыр Мұхаммед ибн Ұзлағ Әл-Фараби сынды көрнекті ойшылды алатын болсақ, совет ғалымдары С.Н.Григорянның, А.В.Сагадеевтің, М.М.Хайруллаевтың еңбектері арқылы әл - Фараби мұрасының дүниежүзілік философиядағы маңызын түсіну үшін белгілі алғышарттар жасалып отыр. Атап айтқанда, С.Н.Григорян мен А. Сагадеев Әл-Фараби философиясының тарихи негіздерін, оның өз заманындағы жағдайлармен және идеологиялық күреспен байланыстылығын көрсетіп берді, оның философиясының мазмұнын терең ашып көрсетті, кеңес философтары қауымын Әл-Фараби шығармаларының, сондай-ақ Таяу Шығыс пен Орта Шығыстағы басқа да ойшылдар еңбектерінің кейбір негізгі мәтіндерімен таныстырды. М.М.Хайруллаевтың "Әл-Фарабидің дүниеге көзқарасы" деген еңбегі - көптеген деректеме мәліметтер негізінде Фараби философиясын талдап берген алғашқы монографиялық зерттеу. Солай бола тұрса да, нақ осы еңбекте өз зерттеушілерін күтіп жатқан бірқатар проблемалар көтерілген. Антикалық философиядан Шығыс философиясына, одан Батыс Еуропада схоластикаға және материализм элементтеріне, Қайта өрлеу заманы мен Жаңа Заман философиясына ойысу - дамудың үлкен тарихи кезеңі, мұны "өшіріп тастауға" немесе "қараңғы түнек" ретінде суреттеуге әсте болмайды. Бұл дәуірде де әл - Фарабидің есімі жарық жұлдыздай жарқырап көрінеді, өйткені ол шын мәнісінде араб философиясының негізін қалады. Ал оған алғаш жол ашқан кісі әл - Кинди арабтарды антикалық философияның қағидаларымен таныстыруға еңбек сіңірді. Дегенмен Шығыстың "бірінші философы" Әл -Фараби болды.

Әл-Фараби философиясының сипаты, негізгі өзегі, шын мағынасы қандай? Бұл сұрауға екінің бірі перипатетизм мен жаңа платоншылдық элементтерінің қойыртпағы, эклектика деген сияқты жауап айтып жүр. Батыс Еуропа тарихнамасында орын тепкен бүл пікірді мықтап сынау керек. Бұл жерде ғалымның өз көзқарастарын негізінен, Платон мен Аристотель шығармаларына берілген түсінік түрінде баяндау формасы оның жүйесінің өзекті мәні мен мазмұны ретінде көрсетіліп жүр. Оның бер жағында түсінік парафраза формасында беріледі де, өз сөздері талданып отырған пікірлерден анық ажыратылмайды11. Мұның үстіне мәтіннің өзінің түпкі нұсқасына сай келетін немесе келмейтіндігін мүлде білмеушіліктің салдарынан Аристотельге жат жалған шығармалар оның шынайы шығармаларына баланып келді. Қайсыбір шығарманың шынайылығы жөніндегі талас тіпті біздің заманымызда да тоқталмай келеді. Егер осы жайттардың бәрін сарапқа салып көрсек, онда қандай түсіндірменің болсын салғырт баяндау қалпында қалмайтыны, өйткені ешкімнің де басқа біреу үшін ой толғамайтыны айдан анық болады. Тіпті, өзгенің пікірін баяндаған күнде де осы істі өз міндетіне алған адамның жеке басының өзгешелігі бұған әсерін тигізбей қоймайды. Сократты Ксенофонт пен Платон баяндап шықты. Бірақ бұл баяндаулар бір - бірінен қаншама алшақ жатыр десеңізші!

Бұдан басқа тағы бір жайт бар. Көзқарастардың әрбір тарихи жүйесі, филологиялық зерттеуді ғана керек ететін мәтіндер жиынтығы ретінде өмір сүрмейді. Шынында тарихи өзгеріп отыратын түсіндірмелер ғана өмір сүреді, сондықтан да бұлар жай музей экспонаттары түрінде емес, нағыз таңғажайып мәдени мұра ретінде бағаланады. Ал философиялық туындылардың әр түрлі тарихи қоспа атаулыдан өзгеше, дербес мағынасы бар емес пе? Мәселені осылай қойған күнде қайсыбір жүйені ерекше амал қолданбай-ақ, белгілі тұғырнамалық позиция ұстамай-ақ игеру мүмкіндігі келіп шығады. Мұндағы проблема белгілі бір көзқарастар жүйесін әрлемей-ақ, күземей-ақ, түзетпей-ақ оның шын кейпін қалпына келтіретін позицияны белгілеуде.

<...> Егер Әл-Фараби өзінің көзқарастарын Аристотель философиясы болмысының белгілі бір тәсілі ретінде ұсынған болса, мұны әрі сол философия болмысының тарихи өткінші формасы деп білу керек. Бірақ негізгі мәселе басқада: Аристотельдің Әл-Фарабиге "ұнайтын" жағы қайсы және одан өзіне "таңдап алғаны" не? Әл - Фарабидің өз толғанысының мазмұны мен стилін, оның дүниеге көзқарасының негіздерін сипаттайтын жайттардың өзі міне осылар. Бұл жерде оның философиялық жүйесіне тірек болған басты үш дәйектемені, "үш алыпты" атап өткен жөн: 1) дүниені мәңгілік деп тану; 2) зерттеу принципі ретіндегі детерминизм; 3) парасат жайындағы ілім, бұл ілімнің адам жанының мәңгі өлмейтіндігі бекер дейтін қорытындыға көпе-көрнеу бейім тұрғандығы. Бұлар -діннің іргесін шайқалтатын принциптер. Алайда, біз тек осы үш тармақпен ғана тынатын болсақ, онда сол ойшылдың құнарлы идеялары бар екен, бірақ бұл идеялар діни -теологиялық қауызында қалып қойған екен деген ұғым туар еді. Мәселеге бұлай қараған күнде ең бір елеулі нәрсе, атап айтқанда, көз қарастар жүйесінің қайталанбас ерекшелігі болып табылатын нақты тарихи сипаты, тұтастығы "жоғалып кетеді".

Егер дәріс сөздеріне (мәселен, Құранға) деген айнымас наныммен немесе сезіммен шектеліп қалмай, оларды ой елегінен өткізер болсақ, теологиялық тақырып, құдай проблемасы мен адамның оған көзқарасы жалпы мен жалқының, қоғам мен жеке адамның "дәйекті күштері"мен адам қабілеттерінің қатынасы жайындағы нақты проблема болып шығады, өйткені құдай ортағасырлық философтардың пікірінше, адамнан айырып алынған және "құдіретті күш", "даналық" т.т. ретінде оған қарсы қойылған осындай күштер мен қабілеттердің жиынтығы. Әрине, проблеманың қойылысындағы жорамалдылық пен аумалы - төкпелілік жақсылықтан емес, тек қана тарихи қажеттіліктен туып отырған нәрсе.

<...> Егер біз Әл-Фарабидің философиялық көзқарастарын бар өзгешелігімен қоса, яғни белгілі бір заманға байланысты және соны бейнелейтін нақты - тарихи жүйе ретінде алып қарайтын болсақ, бұл көзқарастардың ерекше қасиеті мен соны сипатын дұрыс түсінуге болады. Әрине сонау заманда материалистік философиялық жүйенің ашықтан-ашық жасалуы мүмкін емес-ті.

<...> Философия дегеніміз - өз заманының ой-пікірі, демек, субъективтік жағынан алғанда белгілі бір ойшыл ақыл-парасаты жағынан жоғары тұрғанымен, қалайда өз заманының перзенті болып қала берді. Сондықтан орта ғасырдың бас кезінен ашық материалистік тұғырнама іздеу тарихқа қайшы келер еді. Әл - Фарабиді азды-көпті дәйекті материалист етіп көрсетуге талпынушылық та нақ сондай өрескелдік болар еді. Ол - түп негізінде идеалист. Бірақ онда бірсыпыра мәселелерді шешуде онда материалистік тенденция бар екенін немесе оның идеализм мен материализм арасында ауытқып отыратынын біз айқын сеземіз. Оның үстіне дін догмаларына саналы түрде (көзсіз емес), әсіресе сын көзімен қарауға байланысты адамзат ақыл-ойының алдына қойылған белгілі бір проблемаларды теория жүзінде ұғыну әрекетінің өзі "попшылдықтың" және оған қызмет етуші теологияның тамырына балта шапқандық еді. Тарихи керексіз болып қалған, қоғамдық сананың бір формасы ретіндегі дінді тірілтіп, жаңартатын идеализмге деген көзқарас дінді теориялық жағынан жеңу үрдісі басталатын, идеализмнің тарихи тұрғыда болмай қалмайтын формасына көзқарастан мүлде басқаша болуға тиіс. Фейербахтың схоластикалық философия жайында (мұның өзі тарихи реликвияға айналғанға дейін), тіпті оның ең сұмпайы да күңгірт жақтары жайында бұл философия ойлаушы рухтың іс -әрекетке құштарлығының көрінісі еді деп айтқан пікірі өте орынды: "Беделге ғана негізделген наным қағидаларын дәйектеп, дәлелдеуге тырысқанда ол осы арқылы, онда да көбінесе өз білімі мен еркінен тыс, парасаттың беделін дәлелдеді, сөйтіп, ескі шіркеу принципінен өзгеше принципті, ойлаушы рух принципін, парасатты сана - сезім принципін дүниеге келтірді, ең болмағанда осыған жағдай әзірледі"11. Діни ортодокстер исламның философияға үш қайнаса сорпасы қосылмайтынын жан - жүйесімен сезініп, философияға салыну әрекетінің өзін қатты жазғырды, дінге, сөзсіз, ден қоюды талап етті.

"Бәле-жаладан аман сақтаушы, жарылқаушыға шүкірлік!" деген сияқты сөздермен құдайды мадақтау - Әл-Фарабидің дағдылы лебіз білдіру рәсімі ғана емес, сонымен катар орта ғасырда философиялық ой-пікірді дамытуға септігін тигізген діни теологиялық форма еді. Демек, негізінен алғанда, Әл-Фарабидің философиялық ілімі идеализм болып табылады, әлемді жаратқан Құдай деп білетін теологиялық түсінікке сүйенеді. Бірақ бүл -едәуір өңделген ілім, өйткені мұның өзі дербес ой толғауының өзегі, догма мен нанымға емес, парасатқа сүйенген философияның өзегі болып отыр. Сондықтан да ортодокстер дін мәселелері жайындағы еркін зерттеу атаулының, философияға салынушылық атаулының "күпірлігін" мейлінше қатты жазғырған, әсіресе Әл-Фараби философиясына қарсы қатты шүйліккен. Бұлай болатын себебі, Усейбианың тауып айтқанындай, Әл-Фараби философиялық жүйесінің "жұмбақ жерлері" көп, ал бұлардың сыры ойшылдың өзі қайтыс болғаннан кейін ғана ашылады да, қазіргі терминология бойынша, олардың материалистік тенденциялар екені, яғни ойшылдың идеализм мен материализм арасында ауытқып, материализм тарапына көбірек бейімделе бастағаны танылады.

* * *

Энгельстің дұрыс атап көрсеткеніндей, діни ортодоксияға қарама-қарсы философияның негізгі мәселесі әлемді құдай жаратты ма, әлде ол мәңгі-бақи өмір сүріп келе ме деген сұрақ түрінде қойылып отыр. Шынында да бұл мәселемен көптеген ақылгөйлер айналысты, тіпті мұның өзі орда қауымында да талқыланып келді. Осыған орай Г. Лейдің пікірі, біздің ойымызша, мүлде қисынсыз, өйткені ол араб философиясының негізін қалаушы Авиценна деп біліп, Әл-Фарабиге болмашы ғана орын береді, онымен де тұрмай, осы философияның бүкіл даму бағытын платоншылдықтың сарқыншағын жойып, шынайы Аристотельге қайта оралу дегенге әкеліп саяды. Мұның өзі - араб философиясының тарихын түгелдей түсіндірме бағыт ретінде баяндауға ырық бергендік. Ал осы түсіндіру формасы сақтық жасау ретінде өз идеяларын өзгенің атынан айтып жеткізу үшін қолданылған ерекше әдіс емес пе? Шындығында біздің көріп отырғанымыз өзгеше сипаттағы философия, мұның басты үш "күпірлік" тармақтарын белгілі бір дәрежеде Әл-Фараби тұжырымдап берді. Тек Газали сенбестікпен тиісіп, бас салғаннан кейін ғана бұл пікірлер айқын да анық танылып отыр, ал мұны Аверроэстің сіңірген еңбегі деп білу керек.

Дүниенің бас-аяғы жоқ деген пікір философияны теологиядан, діншілдерді, Газалидің сөзімен атағанда, дінді бұзғандардан ажыратып келді. Ал Аристотельдің жақтастары философтар деп аталды, ол араб ойшылдарының дәстүрінде философияның бейнесі болды. Аристотельдің өзі дүниенің бас-аяғы жоқ деген тезисті өз басының жетістігі деп санады. Араб аристотелизмін жүйе дәрежесіне көтерген Әл-Фараби «Екінші Ұстаз»11 атанды. Маймонидтің айтуынша, бір трактатында Әл-Фараби дүниенің бас-аяғы жоқ па, әлде ол жаратылған ба деген проблеманы шешуге болатындығы жөнінде күмән келтірген Галенді сынай келіп, пайғамбардың дүние жаратылған дейтін пікірі ешбір ақылға қонбайды депті. Міне нақ осы ашық пікірлері үшін де оған ортодокстер қатты өшігіп, сенбестік білдірген.





Бұл жерде жаралу мен жоғалу атаулының түпкі себептері ретіндегі материя мен форма мәңгілік болғандықтан (бұл - Аристотельдің "Метафизикада" дамытқан қағидалары), дүниенің бас-аяғы жоқ деген тезисті дүниені құдай жаратқан деген тезиспен үйлестіру қиын-ақ. Әл-Фараби бұл проблеманы өзінше шешеді (яғни, шынын айтқанда, елеусіз қалдырады), ол: дүние өзінің мәні жағынан, бірінші құдайдың жасампаздық әрекетіне байланыстылығы жағынан екінші, бірақ уақыт жағынан олай емес дейді. Аристотельді толық қостай отырып, ол қозғалысты мүмкіндіктің шындыққа айналғанын көрсететін мәңгілік нәрсе, бірақ жасанды емес деп санайды. Қозғалыс сияқты, уақытты да мәңгілік нәрсе деп білетін Әл-Фараби уақытты анықтауда Аристотельден алшақ кетеді, ол уақытты қозғалыстың сипаттамасы деп бағалайды.

Аристотельдің мүмкіндік пен шындық жайындағы ілімі әл - Фараби үшін дүниенің бас-аяғы жоқ деген тезистің алғышарты болды, өйткені пайда болушылықтың қандайы болса да (уақыт жағынан) мүмкіндіктің болуын керек етеді, ибн Рушд (ал оның ізінше Маймонид те) Әл-Фарабиге тәжім етіп, дүниенің бас-аяғы жоқ деген тезисті іле қостап әкетті де, шындығында пантеизм позициясына шықты. Дүниенің (ықтимал бар нәрсе ретінде ғана) өмір сүруі үшін құдайдың жасампаз күшінің қажет екенін түсіндіретін дәйектеме ретінде Авиценнаның оны ықтималы және қажеті бар нәрсе деп бөлуін сынай келіп, Аверроэс дүниенің бас - аяғы жоқ екенін дәлелдеу үшін Әл-Фарабидің қолданған әдісін әдептілікпен, ізетпен қабылдамай тастайды.

***

Әл-Фараби философиясының аса маңызды жетістіктерінің бірі - парасат жайындағы ілімге көшуден бұрын бұл ілімнің өріс алған тұғырын жалпылама қарап өтейік. Әрекетшіл парасат (Аристотельше - бірінші қозғаушы, ойлаудың ойлауы) - болмыс сатысындағы басқыштардың бірі. Ең жоғарғы орында бірінші себеп Құдай, Алла-тағала тұрмақ. Нақ осы жерде Әл-Фараби,барлық басқа философтар сияқты, ортодоксияға қосылмай, құдай бейнесінің орнына бейнесіз, дерексіз - абстрактілі күшті қолданады. Екінші тұлғалар -аспан денелері. Болмыстың үшінші басқышы - әрекетшіл парасат және Соған сәйкес келетін "ай астындағы әлем", мұның төрт элементі бар. Болмыстың төртінші басқышы -адам жаны. Тек бесінші, ең төменгі басқышқа форма мен материя ие болады, ал мұның өзі дүниенің мәңгілік түзілісінің шырқын бұзады. Жоғарыда баяндалған космологияда пифагоршылдықтың, жаңа платоншылдықтың элементтері айқын сезіледі. Космология – әл - Фараби философиясының ең осал жағы, сонымен қатар мистикаға өте-мөте көбірек шалдыққан жағы. Бірақ Плотиннің эманация жайындағы ілімінің өзгерген түрі болып табылатын осы космологияның шеңберінде ғана "ай астындағы әлем" туралы ілім дамытылады да, мұнда материализм элементтері өте айқын көрінеді. Эманация теориясы, бір жағынан, үстемдік етуші діни идеологияға, жердегі мен аспандағының арасын ажырату, болмыстың төменгі басқышы ретіндегі материяны кемсіту дәстүріне сәйкес келетін еді. Мұның орта ғасырда Шығыста да, Батыста да қабылданып, өріс алған себебі міне осы. Екінші жағынан, белгілі бір тұғырнаманың сарыны мен мағынасы тарихи жағдайларға байланысты, сондықтан эманация теориясының "әмбеге бірдей" құдайды пантеистік тұрғыдан баянды ету рухында және дүние жөніндегі эволюциялық көзқарастың ете аңғырт, шарана формасы рухында түсіндірілуі ықтимал еді.

Пәрменді парасат жайындағы ілім - Аристотельдің потенциалды және әрекетшіл парасат туралы ілімінің дамытылған түрі. Әрекетшіл парасат "ай астындағы әлем" қозғалысының жай ғана себебі емес, ол - жер әлеміне іштей тән парасат өзгеше бір логос, осы әлемнің заңдылығы. Жеке индивидтің парасаты бейнесіз космостық парасатқа қосылу дәрежесіне сәйкес қана дамиды. Соңғысы - мәңгілік парасат. Индивид өткінші де өлімді келеді. Жанның өлмейтіндігінің және оның ауысып отыратындығының бекерге шығарылуы, міне, осыдан, ал мұның өзі әрқашан ортодоксия мен философия арасында күрес туғызып келді. Теологияның жеке адамды, индивидумды, оның парасатын қорғауы қаншалықты ерсі болса да, адамның қайта тірілуі және жақсылыққа кенелуі жайындағы тезиспен байланысты алғанда бұл орынды да. Ренан осыған орай бір теологтың қызғылықты пікірін келтіреді, ол теологтың ойынша, әрекетшіл парасат жөніндегі тезисті қабылдағаннан кейінгі жерде шарапатты құдай шындығын таратушы, өзгеше жаралған әулиелердің қадірі кетеді, сонымен қатар адамдар арасындағы айырмашылық атаулы жойылады. Демек, діни ортодоксияның жоғарыда көрсетілген тезиске тағатын басты айыбы сол, ол адам жаны өледі деген қорытындыны дінсіздік деп біледі, сонымен қатар мұның демократиялық, адамгершілік тенденциясын, адам қабілетін түсінудегі оғаштық атаулыны жоққа шығаратын ағымды жек көреді. Парасат адамзат атаулының бәріне бірдей. Әрбір жеке-дара парасаттың алғашқы әрекеті оның ырықсыздығында, бәйекшілдігінде ғана. Потенциялы парасат дегеніміз - тек қана барша жұртқа ортақ мүмкіндік, қабілет деген сөз. Жүре біткен парасат - индивидтердің біртұтас парасатқа, яғни осы заманғы терминді қолданып айтқанда - жалпы азамат ой-пікіріне еншілес болуы.

Әрекетшіл парасат тұғырнамасының мағынасы, нақ Аристотельге сәйкес алып қарасақ, сол парасаттың мәңгілік екенін және үздіксіз әрекет жасайтынын танып білуде, бірақ мұны жанның өлмейтіндігі мағынасында емес, адамзатқа тән қабілет мағынасында түсіну керек. Бірақ сонымен қатар Әл-Фараби адам жаны өлмейді деген тезисті екінің бірінде жақтап отырады. Мұның өзі Әл-Фарабидің дүниетанымындағы ауытқушылықтың көрінісі ме, әлде тактикалық айласы ма, кесіп айту киын. Әйтеуір бір айқын нәрсе. ол Пифагордың жан ұшып-қонып жүреді дейтін түсінігіне қарсы шығып, жанның тәннен бұрын өмір сүруі мүмкін емес дейді. Бір қызық жері сол, Әл-Фараби қайырымды да білгір адамдардың жаны өлмейді, ал надан адамдардың жаны ажалды келеді деп топшылайды. Осындай екі ұшты пікірді көргенде жанның өлмейтіндігіне ол кәміл сенді дегенге илануға болмайды. Ал мұның өзі (өлмейтіндік) кейін Фейербах айтқандай, адам өзінің ерен еңбегі аркасында басқалардың жадында сақталып қалады деген мағынада емес пе екен?

Парасаттың түрлі-түрлі мағынасын жүйелі негізде арнайы талдай келіп, Әл-Фараби діни нанымға қарама-қарсы өзінің ойлау тұғырнамасын өрістетеді. Ол мұсылман дінінің хадисін жақтаушы мутакаллимдерді тәжірибе арқылы жинақталған адам парасатының тәуелсіздігін сөз жүзінде жақтап, іс жүзінде "жалпы шариғат ережелерін", яғни Құранның қағидаларын қолданатындығы үшін кінәлайды.

Парасат деген ұғымды ұсына отырып, Әл-Фараби ойлау мен болмыс парапарлығының диалектикасын шебер ашып көрсетеді.

Таным дәрежесіне жеткенге дейін парасат екі тараптан потенциалды болады. Субъект тарапынан алып қарағанда, парасат өзін әлі көрсете қоймаған пайымдау қабілеті ретінде потенциалды. Объект тарапынан алып қарағанда парасат заттың ойландыруға, байымдалуға қабілеттілігі себепті потенциалды. Пайымдалған нәрселерге қатынасы, бұлардың потенциалдылықтан нақтылыққа айналуы арқасында потенциалды парасат шын парасатқа айналады. Бұл диалектикада күллі нәрсе атаулының парқын пайымдауға (ойлаудың) қабілетті екенін анықтаудың маңызы ерекше. Бірақ ақыл мен пайымдалатын заттардың мәні оқшау арылады, сол заттардан, сезім арқылы аңғарылатын шындықтан бөліп алынады. Аристотель сияқты, Әл-Фараби де Платондық идеализм жағына ойысып, айрықша идеялар дүниесі бар деп біледі.

***

Енді Әл-Фарабидің Платон мен Аристотель жөніндегі көзқарасына толығырақ тоқталып өтейік. Бізде оның осы тақырыпқа арнайы бағышталған трактаты бар. Дитерици оның "Алиттифак" (келісімділік, ауызбірлік, үйлесімділік) деген дағдылы тақырыбы көшірушінің білместігінен қойылған ат екенін айта келіп, мұның өзі автордың ой түйінін бұрмалайды деп есептейді, біздіңше, осы пікір дұрыс сияқты. Бұл шығарманың Дитерици сүйеніп отырған қолжазбадағы тақырыбы - "Ал - джам байн" - Платон мен Аристотель көзқарастарының бірлігін неғұрлым дәл көрсетеді, өйткені Әл-Фараби бұлардың көзқарастарында қайшылық бар сияқтанып көрінетіндігін - бұлар белгілі бір мәселені не әр түрлі жағынан алып қараған, не бұған әр түрлі тұрғыдан қарап, түрлі - түрлі мақсат көздеген деп түсіндіреді. Ақиқат - біреу, ал оған жақындау әдістері сан алуан. Алайда, мұны әр түрлі пікірлер арасында байланыс атаулының болмауы деп түсінетіндер, бұл пікірлерді мүлде қарама-қарсы нәрселер ретінде салыстырушылар аз емес. Бір қызғылықты жайт, Платон мен Аристотельді жақындастыру дәстүрін жаңа платоншылдар (Аммоний Саккас, Плотин, Прокл) бастап берді. Осы дәстүрден қол үзе алмаған Әл-Фараби философия тарихшысы11 ретінде олардың көзқарастарындағы қайшылықтарды кішірейтіп көрсетеді. Бірақ мұндай позициядан Э. Целлер де аулақ емес. Тағы бір атап өтерлік нәрсе, орта ғасыр заманында жаңа платоншылдық кейде пантеизмнің негізін салушы кейпінде көрініп отырды (христиандардың құдайды адам кейпінде суреттеуін теріске шығарып, құдайды табиғатқа балады), жалпы алғанда гуманизмнің көрінісі болды және ортодокстік христиан дініне қарсы бағыт ұстады, ал Аристотель Батыста шіркеу философы атанды. Бір оғаш нәрсе, Аристотельге қарсы айтысқа түскендер оған "Теологияны" да мін етіп тақты, өйткені, XVII ғасырға дейін бұл шығарма Аристотельге телініп келген-ді, ал шынында ол Плотиннің "Эннеад" дейтін еңбегінің бір бөлімі болатын. Тағдыр Аристотельге әділетсіз болды: жаңа заман философиясы мен ғылымы қалыптасқан шақта оның ілімі қайта жаңғырмады. Мұның себебі, орта ғасырдағы Еуропаға Аристотель ілімі бұрмаланған күйінде тарады. "Аристотельге қарсы шығушылық жаңаша ойлау жүйесіндегі ерекшеліктің бастамасы болды. Мынаны ұмытпау керек: орта ғасырдағы Аристотель нағыз Аристотель емес, католиктердің әдет-ғұрпына сәйкестендірілген Аристотель еді; ол тонзуралы Аристотельге айналды"11.

В.И.Лениннің: "Діншілік Аристотельде нақтыны құртып, құр сүлдерін мәңгі қалдырып отыр"22, - деген сөздерінен нақ осы жағдай айқын көрінеді.

Платон мен Аристотель ілімдерінің тағдыры қандай болғанымен, әйтеуір Әл-Фараби философиясын жаңа платоншылдық йен аристотелизм элементтерінің ұштастырылуы ретінде баяндауға біраз дәлел бар екені анық. Шынында да, Плотиннің (біздің заманымыздың 204-269 жылдары) дүниедегі бар нәрсені құдай жаратқан, бәрі соның эманациясы (туындысы) дейтін ілімі әл - Фараби философиясында белгілі орын алады. Бірақ ислам діні дәуірлеп тұрған жағдайда мұның тарихи мағынасы өзгереді. Құдай (Алла-тағала) өзіне ғана тән сипатынан айырылып, бейнесіз бірінші себепке айналады да, содан кейін эволюция мағынасында құдай мен табиғат арасында байланыс орнатылады, ал мұның өзі сол заман үшін едәуір прогрестік көзқарас еді.

Бір елеулі мәселеде Плотиннің эманация теориясы ой елегінен жай өткізіліп қана қоймай, түбірінен өзгертіледі. Плотинде "бірегейдің", яғни құдайдың кеңпейіл ағынының ақтық нәтижесі - дүниеде нақты бар заттар, бұлар ақылға қонымды формалардың мүлде сапасыз, шексіз тұрлаусыз материямен ұштасуы ретінде пайда болады. Әл-Фарабиде материяның өзі формалардың иесі бола алады, заттың сан алуан сипаттамаларының бәрі осы арқылы айналады. Сонымен қатар Аристотельге тән тұғырнама - "бірінші қорғаушы", күллі нәрсе біткеннің қозғалысының себебі ретіндегі құдай тұғырнамасы Әл-Фараби көзқарастарынан көрініп отырады. Бұған әсер еткен тарихи жағдай мынау: орта ғасырдың алғашқы дәуірінде Аристотель жаңа платоншылдық тұрғысынан танылып, аңғарылды, осыған орай неоплатоншылдық рухында жазылған мәтіндер мен қағидалар Аристотельдің төл шығармалары ретінде ұсынылып отырды. Рас, Әл-Фарабидің өзі айтуынан біздің білетініміз, ол Аристотельдің шығармашылығымен түпнұсқасында жете танысуға мүмкіндік алған, яғни ұстаз бен шәкірттің қатынасы арқылы бір ұрпақтан екінші ұрпаққа ауызша тарап отыратын сабақтас дәстүрге ден қойған. Әйтеуір қалай болғанмен де, аталған тұғырнама Әл-Фараби философиясында басқаша сипатта көрінеді. Әрекетшіл парасат деп аталатын бірінші қозғаушы Әл-Фарабиде "ай астындағы әлемнің" ақтық себебі емес, тек сонымен біте қайнасып, ажырамастай байланысқан қозғаушы, себеп, парасат. Демек, Платон (жаңа платоншылдық) мен Аристотель философиясы Әл-Фараби көзқарастарының теориялық қайнар көзі болды. Бірақ бұл көзқарастарды платонизммен аристотелизмнің жай ғана ұштастырылуы деп білу жөн емес.

***

Әл-Фарабидің дүниеге көзқарасы - социология, этика, эстетика мәселелерін бірге қамтитын іргелі жүйе. "Мемлекет қайраткерінің афоризмдерінде", "Қайырымды қала тұрғындарының көзқарастары" деген трактатында Әл-Фараби өз заманында сирек кездесетін соны пікірлер айтады, тіршілік пен ой-пікірдің тарихи негіздерін қайта құру тұрғысынан алғанда аса маңызды қағидалар ұсынады; мұнда адам коғамының тегі туралы, мемлекеттік құрылыс туралы, қоғамдық тіршіліктің түрлі формалары, адамның этикалық және басқа мінез - құлық ережелері туралы баяндалады. Әл-Фарабидің әлеуметтік-саяси көзқарастары нақты фактілері жағынан ибн Халдунның еңбектерінен кем түсіп жатқанымен, теориялық дәрежесі жағынан оған бастапқы үлгі бола алады. Әсіресе, оның жер бетіндегі күллі адамзат қоғамдарының жиынтығы ретіндегі ұлы қоғамды суреттейтін гуманистік тұғырнамасы тамаша.

Адам бойында туа біткен білім болмайды деуге гносеологиялық принципті дәйектілікпен қолдана отырып, Әл-Фараби этикалық қасиеттер туа бітеді деген пікірді де бекерге шығарады. Бұл қасиеттер дағды мен тәрбие күші аркасында ғана осылай көрінеді. Адам парасатты күйінде тумайды, онда тек парасаттылық қабілеті ғана болады, дәл сол сияқты ол әуелден жауыз немесе бұзақы, хатшы немесе тоқымашы болып та тумайды. Жалпылама баяндауына қарамастан, Әл-Фараби көрсеткен, мемлекет қайраткеріне тән ақиқатты жарату, ізгілік, байсалды мінез, адамгершілік сипаттар қазіргі кезде де маңызы мен мағынасын жоғалтқан жоқ. Ол соғыс жағдайын сорақы нәрсе деп біледі, шамадан тыс аскетизмді айыптайды. Бір айта кетерлік нәрсе, ибн Синаны Әл-Фарабиден артықша дәріптеу дәстүрін берік ұстанған Г. Лейдің өзі социология саласында негізгі қағидаларды ұсынған Әл-Фараби деп санайды11.

Әл-Фарабидің логикалық трактаттарының да зор маңызы бар. Категория, семантика, тіршілік ету предикаты мәселелерін т.б. белгілеп шешкен бұл трактаттар оны Аристотельдің логикалық идеяларын жалғастырушы және математикалық логика элементтерін күні бұрын меңзеп көрсеткен ойшыл деп білуге мүмкіндік береді. Ең соңғы кездегі араб логиктерінің бәрі де соған сүйенеді. Өзінің айтуына қарағанда, оның бұл саладағы ұстаздары Абу Бишр Матта бен Юнус және Юханна бен Хилан болған. Грек логикасының таралуына септігін тигізген Шығыстың несторшыл - христиандары теологиялық мақсатпен "Екінші Аналитиканың" және "Бірінші Аналитика" бөлігінің гносеологиясын діни уағыздарға жол бермейтін нәрсе деп ұнатпаған. Сондықтан "Екінші Аналитика" 900 жылы ғана аударылған. Әл-Фарабидің Платон мен Аристотельдің диалектикалық идеялары жөніндегі көзқарастарына зер салып өткен жөн. Әл-Фарабидің өзімізге көптен белгілі еңбектерінен біз оның қат-қабат тұжырымдар жасауға, мәселелер ұсынуға келгенде мейлінше зерек екенін көреміз.

* * *

Аристотель логикасындағы кейбір ұғымдарды жүйеге келтіру - атап айтқанда заттың мәні мен болмысының байланысын ажыратып, анықтау қажет болғандықтан Әл-Фараби тіршілік предикат бола ма, жоқ па деген мәселені шешуге кірісті. Жаратылыс зерттеуші ғалым үшін заттың бар болуы, сол заттың нақ өзі болса, айтулы логик үшін ол оз алдына предикат болып саналады. Тіршілікті әкеліп телігенмен, ол объектінің сипаттамасына дәнеңе қоса қоймайды, сондықтан информациялық предикат бола алмайды. Н.Решер бұл пайымдамаларды Канттың болмыс іс жүзіндегі предикат емес деген тезисін күні бұрын меңзеп көрсеткендік деп санайды.

"Адамның дене мүшелері хақында Аристотельмен алауыздығы жөнінде Галенге қарсы айтылған дау туралы" трактатындағы эмпирикалық пен теориялықтың байланысы жайлы дамытылған пікірлері ибн Синаның медицина саласында қорытынды еңбек жазуында белгілі рөл атқарды.

Әл-Фарабидің дүниеге көзқарасы әдіс жайындағы іліммен аяқталады. Оның философиясының ескірмейтіндігі мен жемістілігі сол, ойшыл принциптерінің нақты ғылыми зерттеу барысында жүзеге асырылып, дамытылып отырады. Ол белгілеген ойлау әдісі жеке заттарды байқау жолымен мейлінше нақты зерттеу үшін теорияны дедукциялық - аксиомалық әдіс негізінде құру, оны эксперимент арқылы тексеру элементтерімен ұштастырады. Бұл әдіс Р.Бэкон, Г. Галилей, Ф.Бэкон, Р.Декарт белгілеген методологияның бастамасы болды. Әл-Фараби философиясының жаратылыстану мен математика саласындағы жетістіктермен тығыз байланысын жете түсіну үшін әлі де көп жұмыс істеуге тура келеді, ал ғылым тарихшылары мұның маңызы ерекше екенін барған сайын айқын сезіп - біліп отыр.

Ибн Синаның даңқы ең алдымен "Медицина каноны" арқылы шыққан болса, Әл-Фараби "Үлкен музыка кітабының" авторы ретінде әйгілі. Бұл - эстетика, психология, акустика, математика, аспап өнері мәселелерін қамтитын жиынтық шығарма. Осы трактат жайындағы кіріспе пікірлерден ізденіс - зерттеудің тыңнан жүргізілгені, соқыр сенім атаулыдан аулақ айқын шығармашылық бағдарламаның алға қойылғаны көрінеді. Әл-Фарабидің өзі жазғанындай, осы еңбекке кірісер алдында ол антика ғалымдарының, олардың ізбасарлары мен замандастарының еңбектерін мұқият қайта оқып шыққан. "Егер осы тақырыптың барлық саласын қамтитын егжей-тегжейлі, толық зерттеу бұрыннан бар болса, онда нақ осы мәселе жайында кітаптар жазу пайдасыз болар еді"11.

Ол мұны ғылыми этика принциптері негізінде былайша түсіндіреді: "Басқа адамдардың айтқан пікірін иемденіп кету надандық болар еді, мұның өзі ниеті арам адамға лайық қылық болар еді". Оның шығарманы неліктен жазғанын бұдан әрі түсіндіру ісінен асқан кішіпейілдігі көрінеді. Ол өзінен бұрынғылардың дарындылығын мойындап, оларда ғылымды ілгері бастырудан басқа мұрат болған жоқ деп біледі: "Осынау алғыр ойлы адамдар бірінің ізін бірі басып отырды, әрқайсысы өзінен бұрын өткендердің айтқан пікірлерін зерттеді, сөйтіп өзінің алған білімін кеңейте түсті. Алайда, олардың музыка жайындағы еңбектері не жоғалып кеткен, не араб тіліне аз аударылған; менің түсінуімше, олардың кемістігі тек қана осы".

Әл-Фарабидің ойынша, кез келген теория жасау үшін керекті алғышарттар: принциптерді игеру (және бұларды белгілеп көрсете білу), принциптерден дәйекті түрде басқа қағидаларды туғызып отыру және осы теория жөніндегі түрлі пікірлерді сын көзімен талдау. Сонымен қатар ол зерттеулерінде ерекше орын алған өзі жасаған әдісті үлкен жетістік деп біледі. Бүл әдістің өзгешелігі мынада: Ол музыка принциптерін және соған қатысы бар мәселелерді зерттеумен тынбайды. Ол "өзіміз қолданып жүрген музыкалық аспаптарды" үйреніп алғанға дейін зерттеуін жүргізе береді, сөйтіп "осы аспаптардың көмегімен... принциптердің қалай жүзеге асырылатынын" көрсетеді... Осы аспаптардың әрқайсысынан келетін пайданы біз анықтап түсіндіреміз, кәдуілгі практикада әлі де көріне қоймаған басқа нәтижеге қалай жетуге болатыны жөнінде ақыл-кеңес айтамыз"22.

Әл-Фараби философиясының нақты мазмұнын талдай келіп, онда дүниенің материялылығын, себептілік, таным үрдісі, қоғам, адамгершілік, т.е. сияқтыларды түсінуде материализм мен рационализмнің айқын нышаны бар екенін көреміз. Еуропашылдық бағыттағы әдебиетте орын алып келген, орта ғасырдың бастапқы кезінде бүкіл Таяу Шығыс пен Орта Азияда өрістеген философиялық ой-пікірдің дүние жүзілік философияны дамытудағы рөлін кемітуге тырысқан тұғырнаманы батыл аластаған күнде ғана бұл идеялардың шын мәнісін дұрыс бағалауға болады. Демек, әңгіме бұл дәуірдегі белгілі бір ойшылдардың рөліне тиісті баға беруде емес.Мәселен, Авиценна көп ретте Әл-Фарабидің шәкірті, ал Аверроэс "араб" философиясының барлық жетістіктерін қысқаша қорытып шықты. Тарихи жағдайлар себебінен Әл-Фарабидің өзі де, еңбектері де оның жолын қуғандардың және ілімін одан әрі жалғастырушылардың шығармаларындай кең таныла қоймады. Бірақ біз бұл жерде "Жер қадірі жемісінен" демекшіміз.

Жалпы адамзат білімінің спираль ("шеңберлер шеңбері") түрінде даму логикасы жайындағы лениндік идеялар әңгіме болып отырған дәуірдегі (VIII - XII ғасырлардағы) "шығыс" философиясына басқаша - бірден-бір дұрыс тұрғыдан қарауға мүмкіндік береді. Философиялық ой-пікірдің өрбуі де өзгеше бір "шеңбер", яғни бұрынғы шекке, жүріп өткен сатыларға қайта оралу, соларды қайталау, бірақ анағүрлым жаңа да биік сатыға көтерілу түрінде қайталау болып табылады. Оның бер жағында бұл қайталауды тек қана сыртқы құбылыс деп түсінбеу керек. Бұл жерде әңгіме дамудың әр түрлі дәрежесінде философиялық ой-пікірдің әр тараптан "қайта оралатын" қазығы, жалпыға ортақ тұғыры, мәселелері жайында болып отыр. Ал философия тарихы, В.И. Ленин айтқандай, жай шеңбер емес, "шеңберлер шеңбері". Мұның мәнісі - философиялық ой-пікірдің дамуында мүлде айқын белгіленген кезеңдер бар, ал бұл кезеңдер күллі тіршіліктің, күллі мәдениеттің белгілі дәрежесімен байланысты деген сөз. Ленин идеяларына сүйеніп айтар болсақ, Таяу Шығыс пен Орта Азияда философияның дамуы - дүние жүзі философиясының дамуындағы айрықша кезең (яғни, айрықша "шеңбер"). Бүл дәуірдің өзіне тән қайта оралымдары, қайталаулары, спиральді дамуы бар. Осы тұрғыдан алғанда Әл-Фараби орта ғасырдың бас кезіндегі бүкіл прогресшіл философиялық ой-пікірдің іргесін қалаушы, негізін салушы ретінде көз алдымызға келеді. Одан басталған жол ибн Синаға, Ғазалиге (оның философиясы реакциялық кертартпа қозғалысқа әкеліп саяды), ибн Рушдқа әкеледі, ал Рушдтан бері қарай тартылған желі Еуропада жаңа заман философиясы мен ғылымы пайда болар алдындағы еркін ойлы философияға келіп жетеді.

Әл-Фарабидің бірқатар трактаттарының түңғыш рет бүтіндей орыс тілінде, содан соң қазақ тілінде жарық көруі терең мағыналы іс. <...> Қазақ халқы Әбу Насыр Әл-Фарабиді, баулып өсірген тайганың мұрагері ретінде енді өзінің көне мұраларын жаңартып, өткен шақтың байлығын игере алады. <...>

Тарихқа неғұрлым терең үңілген сайын біз жеке ұрпақтардың, тайпалар мен ұлттардың мәдениеті мүлде оқшау дамиды деген "теорияның" негізсіздігін соғұрлым айқын көріп отырмыз. Дүние жүзі мәдениетінің дамуында із қалдырған аса көрнекті қайраткерлер шындығында адамзат мәдениетінің бірлігін паш етіп келеді. Әл-Фараби осындай дүниежүзілік - тарихи тұлғалардың санатына қосылады. Ол туған елінің мәдени байлығын, иран, үнді, антика мәдениеттерінің жемістерін бойына дарытты. Дәл сондықтан да ол тайыз ұғымдар мен соқыр сенімдерден жоғары көтеріле білді, өзінің ойлау жүйесін сындарлы да икемді ете білді. Әл-Фараби өз заманындағы өнер-білімнің ең асылын таңдап ала білді, өз дәуірінің шынайы энциклопедиясын жасап берді. Оның терең мағыналы пікір айтпаған, жете зер салмаған, данышпандық болжам жасамаған бірде-бір білім саласы жоқ деуге болады. Араб шапқыншылығы Орта Азия мен Қазақстанның оңтүстік аймағындағы территорияда феодалдық қатынастардың дамуына дем берді. Терең ішкі қайшылықтар, еркін қауым мүшелерінен феодалдарға тәуелді адамдарға арналған шаруалар қозғалысы және басқа да тәуелдік күштер халифаттың ыдырауына себепкер болғанымен, феодалдық қатынастардың дамуын тоқтата алған жоқ. X ғасыр мәдени өрлеу заманы болды, бүл Еуропадағы Қайта өркендеуі заманына ұқсас мұсылман Ренессансы деп аталды.11 Осы өрлеуге себін тигізген жағдайлардың қатарында сауаттылықтың біршама кең өріс алғанын, қолжазба жинауы, аударма ісінің жолға қойылғанын, жеке меншік және қоғамдық кітапханалардың құрылғанын атап өтуге болады22.

Әл-Фараби Сыр бойындағы, Арыс өзені Сырға барып құятын өңірдегі Фараб қаласында 870 жылы түркі отбасында туды. Кейін Фараб Отырар болып аталды. Бұл қаланың орны казіргі Қызылқұм облысының Шәуілдір ауданының территориясында. Сол тұста өмір сүргендердің қалдырған нұсқаларына қарағанда, Отырар қаласы IX ғасырда тарихи қатынастар мен сауда жолдарының торабындағы аса ірі мәдениет орталығы болған.

А.Н.Бернштам шекарадағы аса маңызды мекен және керуен жолдарының торабы болған Отырарға орта ғасыр авторларының көп назар аударғанын атап көрсетеді. Географиялық көрінісі түрліше бұл өңір суармалы егіншілікпен айналысуға да қолайлы болған.

А.Бернштамның айтуынша, Отырар қаласы орналасқан аса құнарлы алқапта бір қыдыру шағын қалалар болған, осы алқапта қазақ халқының арғы ата-бабалары, қырдағы көшпелілер мен қала тұрғындары жиі қарым-қатынас, тығыз байланыс жасап отырған деп пікір қорыту әбден орынды.33

Кеңінен мәлім екі дерек бар: 1218 жылы монғолдар қаланы қиратты, бұл "Отырар апаты" деп аталды; онан соң 1405 жылғы ақпанда мұнда Әмір Темір қайтыс болды. Отырар жайында біздің қолымызда ибн Хаукальдың, Абул Фиданың, қытай деректемелерінің мәліметтері бар. Отырар жөнінде Птоломейде айтылған. Отырардағы кітапхана, ел аузындағы аңызға қарағанда, кітабының саны жағынан атақты Александрия кітапханасынан соңғы екінші орында болған.

Бірақ Отырар Қазақстан территориясындағы бірден-бір мәдени орталық емес-ті. Зерттеушілердің қажырлы еңбегі арқасында республиканың археологиялық картасында басқа да мәдени орталықтар (Тараз, Сығанақ, Түркістан, Мерке және басқа қалалар) болғаны көрсетілген. Сондықтан біз осы территорияны мекендеген тайпалардың сонау арғы заманда қалыптасқан өскелең өнері, қол өнері, ғылыми, түркі тілдес жазуы болған деп қазір батыл айта аламыз. Осы жазба әдебиеттің пайда болған кезін ол біздің заманымыздан 300-400 жыл немесе одан да көп бұрын11 қалыптасты ма деген мәселені келешекте тарихшылар мен тіл мамандарының анықтауына тура келеді. Міне, сондықтан да қазақстандық ғалымдар Әбу Насыр Әл-Фараби, Исхақ әл - Отырари, Исмаил әл -Жаухари, Жемал әл - Түркістани, әл - Сығанақи, әл - Қыпшақи, Қадырғали Жалаири және басқалар жазған еңбектердің белгілі бір мәдени негізде дүниеге келуі әбден табиғи нәрсе. Осынау саңлақтардың ішінде жалпы әлемге әйгілі алып тұлға ретінде көзге көрінетін Әл-Фарабидің орны ерекше.

Ал енді Әл-Фарабидің антика дәстүрімен байланыстылығын, осының арқасында оның Аристотельден кейінгі "Екінші Ұстаз" атанып, даңққа бөленгенін айтатын болсақ, Әл-Фараби жастайынан-ақ ұлы Аристотельдің, Платонның ерте дүниедегі Грецияның басқа да философтарының шығармаларымен түпнұсқасынан танысқаны жөнінде бізде деректер бар.

Білімге деген құштарлықтың жетелеуімен ол жас шағында, дүниедегі құбылыс біткеннің бәрі кісіге әрі ғажап, әрі таңсық көрінетін кезде, саяхат жасап, сол замандағы мәдени әлемнің көптеген қалаларында болған. Өз өмірінің көбін ол Араб Халифатының саяси және мәдени орталығы болған - Бағдатта өткізді. Мұнда ол оз білімін толықтырады, көрнекті ғалымдармен байланыс жасайды, сөйтіп өзінің білімдарлығы, ақылының алғырлығы және асқан байсалдылығы арқасында көп ұзамай олардың арасында үлкен абырой-беделге ие болады. Бірақ өресі тайыз кертартпа хадисшілер оны жек көріп, күндей бастаған, әсіресе олар Әл-Фарабидің бүкіл ойының негізгі мәніне қарсы шыққан, өйткені оның дүниеге көзқарасы шынайы болмысты танып білуге, адам бақытын о дүниеден іздемей, осы дүниеден іздеп табуға меңзейтін еді. Ақыр соңында Әл-Фараби лажсыздан Бағдаттан кетеді. Өзінің "Фусул ал - мадани" ("Мемлекет қайраткерінің афоризмдері") деген соңғы шығармасында ол: адам ғылымға түрліше тосқауыл жасайтын мемлекеттен кетіп, ғылымы өркен жайған елде тұруға тиіс дейді. Әл-Фараби Александриялық (мысырлық) ғалымдар, яғни бір кезде Александриядан ығыстырылған несторшыл христиандар тұратын Хорранға келіп қоныс тебеді. Өмірінің соңғы жылдарын ол Алеппо мен Дамаскіде өткізеді, мұнда ол солтүстік Сирияның жетекші саяси қайраткері Сейф ад Дауль Хамданиге аса қадірлі болды. Әл - Фараби 950 жылы 80 жасында қайтыс болады.

Әл-Фарабидің философиядағы рөлін ұмытушылық әрі оғаш, әрі тарихи әділетсіздік. Әл-Фарабидің мұрасын зерттеуге жол тапқан Дитерици болды. Осынау зерделі зерттеушінің бағалауынша, Әл-Фараби ғылымдағы ержүрек қаһармандар санатына қосылады, ол "соқыр сенім кесепатына қарсы, өзінің тарихын қанмен жазған, рухани бостандық пен гуманизмнің қасиетті заңдарын таптау үшін бар зұлымдығын жасап баққан баққұмар мансапқорлыққа қарсы" аянбай күресті.11 Рухани өнер-білімді таратып, ілгері бастыру жолында, гуманизм мен адамгершілікті баянды ету жолында күрескен Әл-Фараби бізге аса қадірлі.

Әл-Фараби. Философиялық, трактаттар.

А-А: Ғылым, 1973. XI-L1 бб.

ҒЫЛЫМ ТАРИХЫНДАҒЫ ӘЛ-ФАРАБИ

Мұқаш БУРАБАЕВ

Әбу Насыр Әл-Фарабидің (870-950 жж. шамасында) ғылыми мұралары ерекше бай және сан алуан. Ол сол уақыттағы барлық белгілі білім салаларын дамыта отырып, 160-тан артық трактаттар жазған. Ол өз дәуірінің материалдық және рухани мәдениет жетістіктерін жинақтаумен қатар, озық философиялық жүйені жасады және сол арқылы әлеуметтік - философиялық, этика - эстетикалық, жаратылыстану - ғылыми ой қазыналарына бағалы үлес қосты.

Әл-Фараби өзінің негізгі ұстанымдарында идеалист болса да, философия, әлеуметтану, логика, этика, эстетика, жаратылыстану салаларындағы оның ізденістері Шығыс және Еуропа халықтарының қоғамдық - философиялық ойларының дамуы барысына үлкен әсерін тигізді. Оның мұрасы қазіргі уақытта да өзінің мәдени-тарихи, танымдық маңызын жоғалтқан жоқ. Ортағасырлық ғалым адамгершілік пен ғылымды бар ынтасымен қорғаушы ретінде алға шықты, оның рационалды мақсаты көбіне теориялық және практикалық жағдайларға қарағанда адамшылық әрекет пен ақылдың рөлінде көрінеді.

Әл-Фарабидің адамгершілік мұраттары әділеттілікті, халықтар достастығын, мәдениет дамуындағы барлық адамдар теңдігін, ғылымды, ақыл қабілеті мен олардың сәтті жетістіктерге бағытталуын, бақытқа, кемеліне жетуді және әлемдегі барлық халықтардың ынталану үндестігін жоғары көтереді. Бүгінде оның мына сөзінің маңызы зор: "Егер халықтар бақыт жетістігі үшін бір-біріне көмектессе, барлық әлем қайырымды болып қалыптасады"11.

Әл-Фараби адам әрекетіндегі ақылдың рөлін жоғары бағалады және ол халықтар арасындағы "мағынасыз ұрыс-керісті шектеуді көрсетеді" дегенге сенімді болды. Адамдар ақылдың арқасында "ең жоғары игілік" жетістіктер үшін "келісімге келуге тиісті", яғни бақыт жер бетінде іске асады, өйткені "тек адамның ақылы ғана не жақсы, не жаман екенін шеше алады". Өзінің этикалық өсиеттерінде Әл-Фараби адамның қабілеттері мен ерік қалауын жоғары қойды, адамдардың шынайы бақытын жақтады, оларды бақытқа күнделікті ізденіспен, оқу жолымен өздігінен жетуге шақырды. Тек "мінез арқылы адамның сұрықсыз немесе көркем әрекеті қалыптасады"11, - деді ол.

Кеңес Одағының ғалымдары Әл-Фарабидің өмірі мен қызметін ерте, яғни әлдеқашан 20-жылдардан бастап зерттей бастады. Әсіресе ұлы Шығыс кемеңгер ойшылының мұрасына деген қызығушылық оның туғанына 1100 жыл толуы қарсаңындағы дайындыққа байланысты арта түсті. Қазақ КСР ҒА - ның Философия және заң институтының жанынан құрылған арнайы шығармашылық топ ойшылдың көптеген шығармаларын орыс және қазақ тіліне аударып, басып шығарды. Бұларға "Философиялық трактаттар" (1970), "Әлеуметтік - этикалық трактаттар" (1973), "Логикалық трактаттар" (1975), "Математикалық трактаттар" (1972), "Птолемей "Альмагестіне" түсініктеме" (1975), "Тарихи-философиялық трактаттар" (1985) жатады.

Аталған кітапта Әл-Фарабидің негізгі басылымға кірмей қалған 16 туындысы Алматыда енгізілген.

Әл-Фарабидің ғылымдар жіктемесі, жаратылыстану - ғылыми көзқарастары, білім салаларының типтік ерекшеліктері, маңызы жоғары тақырыптар мен ғылыми білімнің мақсаты, жеке ғылым салаларының өзгешеліктері аз зерттелінген мәселелерге жатады. "Логикаға кіріспе трактаты" шығармасында ғылыми білімді сипаттаудың логикалық формалары тұрғысынан оны силлогистикалық және силлогистикалық емес деп екіге бөледі. Бірінші топқа ол философияны, диалектиканы, риториканы, поэтиканы, екіншіге -дәрігерлікті, егіншілікті, ағаш өнерін және т.б., яғни тәжірибелік міндеттерді орындауға катысты білім түрлерін жатқызады. "Эвклидтің бірінші және бесінші кітаптары кіріспелеріндегі қиындықтарға түсініктемеде" Әбу Насыр ғылымды тікелей сезімнің мүмкіндігінше қатысуымен пайда болатын нақты ғылым және тек ақыл арқылы көрінетін абстракты ғылым деп екіге бөледі . Әбу Насыр "Бақытқа жету туралы" шығармасында барлық ғылымды теориялық және тәжірибелік деп бөледі. Ал "Бақыт жолына жөн сілтеу" трактатында көпшілік талқылап, қабылдаған ғылым классификациясының түріне сүйенеді: философияны ол математиканы, физиканы, метафизиканы қамтитын теориялық Көне этика мен саясатты қамтитын тәжірибелік (азаматтық) түрге бөледі22.

Жоғарыда аталынған шығармаларда білім типологиясы туралы мәселеге тек үстірт қана сөз қозғайды. Осы жағдайға ол арнайы бес бөлімнен тұратын "Ғылымның анықтамасы және классификациясы туралы (сөз) кітабында" ("Китаб фи ихсо әл - улум ва ат - тариф" қысқаша "Ихсо әл - улумда") түсіндіріп өтеді.33 Бұл трактат мамандардың ойынша, тек соны шығарма ретінде ғана емес, сонымен бірге және ғылыми жағдайларды жоғары дәрежеде терең қамтып, талдау жасауымен ерекшеленеді. Трактатта әр ғылым салаларындағы пән анықтамасы осы ғылымның мазмұнының баяндамасымен кең әрі ықшамды түрде табиғи байланысады.

Әбу Насыр ғылымға білім мен ақыл-парасаты арқылы емес, білімсіздік пен надандық амалымен келген, өзінің ғылымға тікелей байланысын білмей, өзін ғалым ретінде атайтын және білгішпін деп үміттенетіндерді қатаң әшкереледі. Адам ғылымды өзара салыстыруы мүмкін, қайсысының өзіне лайықты, пайдалы, құндылау, ең анық және күштірек екенін, ал қайсысының анағұрлым кемдеу және нашар екендігін осы кітаптың көмегімен біледі44, -деп жазады ғалым.

Әл-Фараби ғылымның келесі топтамасын ұсынады:

Тіл ғылымы:

1) қарапайым сөздер туралы ғылым; 2) сөз тіркестері туралы ғылым; 3) қарапайым сөздердегі тілдің заңы мен ережелері туралы ғылым; 4) соз тіркесіндегі тілдің ережелері туралы ғылым; 5) хат ережелері (дұрыс жазу ережесі); 6) дұрыс оқу ережелері туралы ғылым; 7) үш бөлімнен тұратын өлең құрастыру ережелері -болып бөлінеді.

2)

Логика. Әл-Фараби бұл ғылымды теориялық пәннің бірі ретінде ойлау әрекетінің заңдары мен ережелерін үйрететін ғылым ретінде анықтайды, әрі ғылымның ең жоғарғы сатысына қояды және оны өнер деп түсінеді. Ол логиканың барлық бөлімдері мен тарауларын талқылап, логикалық ойлардың әдіс - тәсілдерінің түрлерін қарастырады және Аристотельдің "Органонына" егжей - тегжейлі сипаттама береді11.

Математика - заттардың толып жатқан кеңістіктік қатынастарын зерттейтін ғылым. Ғалым оны жеті үлкен дербес тарауларға бөлген: арифметика, геометрия, оптика, жұлдыздар туралы ғылым, музыка туралы ғылым, ауырлық, механика туралы ғылым, содан соң ол барлық осы ғылымдардың пәні мен білімдерін талқылайды.

Жаратылыстану және тәңірлік ғылымдар. Жаратылыстану ғылымы немесе физика Әбу Насырдың анықтауы бойынша, - бұл табиғат туралы, оның негізгі принциптері мен бөліктері жайлы ғылым. Мұнда оның сегіз бөліміне анықтама беріледі. Тәңірлік ғылымдарды немесе метафизиканы көптеген зерттеушілер теология деп санайды. Әл-Фараби оны "тәңірлік" (әл - илахи) деп атайды, бірақ оның табиғатта кездесетін нәрселерді зерттейтінін түсіндіреді, яғни физиканың міндетінен ол асып түседі. Метафизикамен (илм әл-илахи) Шығыстың прогресшіл ойшылдары әл - Фараби, ибн Сина, әл - Бируни, ибн Рушд бұл сөзді қарапайым мағынадағы теология емес, яғни метафизиканың Аристотельдік түсінігі бойынша, бұл ғылымды жалпы принциптер мен болмыстық категориялар бойынша түсінді. Шынында да, құдайдың бар екендігін зерттеу жұмыстары, сондай-ақ осы ғылымның міндеті кірген, бірақ ол мұнда ең басты емес және мұсылман теологиясын ресми түсіндірмесінен ол өзгеше болды22.

Метафизиканың мәселелерін Әл-Фараби өзінің басқа да шығармаларында қарастырады, соның ішінде "Метафизикадағы Аристотельдің мақсаты туралы" трактатында ол осы "жан-жақты ғылымды" бастапқы болмыс туралы ілімге тән болуы мүмкін деп жорамал жасады. Ол барлық өмірдің принциптерін анықтайтын ғылымның саласы болуы тиіс. Оның пәні белгілі бір жаратылыстану ғылымына жатпайды. Ол физикаға қарағанда анағүрлым биік тұрады және ол көбінесе тым дерексіздеу. Метафизика жаратылыстанудан жоғарылау, бірақ одан кейін тұрады33. Әл-Фарабидің көзқарасы бойынша, Аристотельдің кітабы туралы адамдар теріс пікірде, осы еңбектің мағынасы мен мазмұнын салыстырғанда ол Жаратушы туралы, Ақыл, Жан туралы баяндаумен аяқталады және метафизика туралы іліммен құдай бірлігі туралы білім бұл екеуі дәл бірдей дұрыс жолдан адасып, шатасады, сондықтан бұл арманың көп бөлімі ұқсас бағыттарынан айырылған11.

Азаматтық ғылым және оның бөліктері немесе қала - мемлекет туралы ғылым (илм маданийя) өзіне юриспруденция және математикалық дін ілімін енгізеді. Бұл бөлімде ол мемлекетті қару жағдайларын, этика мен тәрбиені талқылайды. Әл-Фарабидің білім топтамасы мен мазмұны туралы тақырыбы орта ғасырдағы ғылыми ойдың ең маңызды жетістіктерінің бірі болып шықты, білім саласындағы жүйелердің дамуында басты рөл атқарды. Оның нақты бар болатын және адамның санасына тәуелсіз материалдық заттарды және олардың сапасын мойындаудан, танудан басталады, яғни ол өз негізінде материалист болып табылады. "Әл - Фараби ілімі ғылым объектісі мен топтамасында өзінің маңыздылығымен Ф.Бэконның ілімінен әлдеқайда биік тұрды. Ол ғылыми білімнің өз топтамасында субъективті принципті негізге алды22. Әр түрлі ғылым салалары Әбу Насырмен өзара байланысты қарастырылады. Әр ғылым материалдық заттар мен олардың сапасының белгілі жағын зерттейді, ал бәрінде олар болмысты түгелдей бейнелейді.

Х-ХІІ ғ. көне еврей және латын тілдеріне аударылған "Ихсо ал - улум" ғылыми ортада өте танымал болды. Кейінгі зерттеушілер ІІІығыстағыдай Батыста да бұл трактаттың орта ғасыр ғылымдарының энциклопедиясы екендігін әділеттілікпен мойындады. "Туысқандар тазалығы" тобының орта азиялық ойшылдары Абдуллах Хорезми (997 ж. қайтыс болған) және ибн Синаның ғылым Топтамасы да Әбу Насырдың іліміне сүйенеді. Олардың құрастырушылары да өздерінің идеялық ізашарлары бастамасын жалғастырып, оның жекелеген тұстарын нақтылап, дамытып, бұл орайда қарапайымнан күрделіге, танылғаннан танылмағанға өтудің сабақтастық принципін қатаң ұстанды. XX ғ. дейін Орта және Таяу Шығыс елдерінің ғалымдары негізінен, Әбу Насырдық ғылыми топтамасын қолданды. "Ихсо әл - улумға" шамамен 15 компендиумдар және оған бірнеше еліктеу үлгілері жасалған. Әбу Насырдың латын тіліне аударылған ғылым топтамасындағы еңбектерін батыс еуропалық ғалымдар кең пайдаланды.

"Ихсо ал - улум" шығармасы мазмұны жағынан осы кітапта жарияланған әзірге тек латындық түрде "De ortu scientiarum" деген атпен белгілі "Ғылымдардың пайда болуы туралы" ("Китаб маротиб ал - улум") шағын трактатпен тығыз байланысты. Әр түрлі ғылымдардың пайда болуы себептері орта ғасыр философының көзқарасымен баяндалып, негізгі танымдық құрал ретінде ақыл - оймен тану қабылданады. Осы немесе басқа да ғылымдардың пайда болуын анықтауда аксиоматикалық мақсаттағы ереже қолданылды: құдай берген субстанция мен акциденциядан және субстанция мен акциденцияның жасаушылардан басқа ештеңе жоқ. Осы және басқа да ғылымдардың пайда болуын түсіндіру тек негізгі сол және басқа түрлерді ұсынады. Мысалы арифметиканың пайда болуының негізгі себебі субстанция бірнеше тәсілдермен екшелуі мүмкін және оның әр түрлі бөлімдері болады, ал астрономияның пайда болуын анықтағанда - субстанция өз табиғатынан қозғалмалы және үш түрлі қозғалысқа ие болады.

Бұл тарау дүниедегі тіршілік атаулы "заттарда субстанция мен акциденциядан басқа ештеңе жоқ" дегенді дәлелдеуге арналған. Трактаттағы барлық қарастырылған ғылымдарды ғалым педагогикалық, жаратылыстану - ғылыми және "тәңірлік ғылымдар" деп бөледі.

Шығарманың қорытынды тарауында Әл-Фарабидің онтологиялық аспектілерінің бірі -бастапқы негіз туралы ілімі ұсынылады. Көне дәуірдің ізімен Әл-Фараби бастапқы негізді сапасына қарай торт құбылысқа бөледі - от, ауа, су, жер. Осы трактатта оларға аспанды қосады. Бұларда Әл-Фарабидің көзқарастары болуы екіталай. Сірә, бүл элемент кейін енгізілген. Сондай-ақ - латын деректерінен алынған, бүл трактатта Әл-Фарабидің осы сұрақтарға деген көзқарасы бұрмаланып берілуі мүмкін екенін ескеруіміз кажет.

* * *

Ғалымның этика туралы ойлары. Әл-Фарабидің философиялық мурасында ғалымның этика туралы ойлары, ғылыми қызметтің адамгершіліктік дәрежесі, коғамдық өмірдегі нағыз ғалымның алатын орны, өнегелік баға беруінде, оның адамдардың болашағы мен тағдырына жауапкершілігі, ұрыс-керіс, қанды соғыс және басқа да әлеуметтік коллизияларды болдырмау рөлі маңызды орын алады. Оның көзқарасы бойынша, егер адамда жоғары өнегелі қасиеттер, қайырымдылық болмаса, ол ғылымда көрнекті жетістіктерге жете алмайды.

Ғылыммен шұғылдану коғамда кездесетін адамдардың құлқын құмарлықтарына қарсы күресуге, негативті құбылыстарды жеңіп шығуға көмектеседі. Сондықтан "білім мен жақсы мінез" немесе ғылым мен тәрбие өзара тығыз байланысты. Әл-Фараби кімде жақсы мінез болмаса, ол тәрбиесіз және ол қандай керемет нәтижеге жетсе де, ол беделсіз бейшара және күлкілі болып көрінеді деп есептеді. Сондықтан оның оған ізгі адамгершілік иесі болуына күш салуын талап ету керек.

Ойшыл ғалымдардың өнегелі қасиеттеріне жоғары мән берді. Әл - Фараби оларды адал болуға, пайдакүнемдікке жол бермеуге шақырды, өйткені оның еңбектері тек теориялық қана емес, тәрбиелік маңызға да ие. Оның көзқарасы бойынша, нағыз ғалым бүл "нағыз немесе кемелденген философ", ол өзінің істерімен тек өз халқына ғана пайдалы болмай, барлық өнегелік еліктеу ісінің үлгісі болуы тиіс. Бұған қоса жоғары өнегелік қасиеттер мен ғылыми жетілу табиғи байланыста үйлесуі керек. Сондықтан "нағыз философтардың" "кемеліне жетпегендерден" айырмашылығы онын адамдарға жақсылық әкелетін өзіне лайық жоғары міндеті барлығында тұр.

Әл-Фараби бойынша философия теориялық ғылымдар сияқты болмыстың мәні туралы ілімге тиянақты білім береді, өзінің дәлелділігімен, анықтылығымен, нанымдылығымен ерекшеленеді. Өз заманындағы дәстүрдің ізімен, ол философия барлық басқа ғылымдардан жоғары тұрады деген көзқарасқа сүйенеді. Сондықтан кім философияны ұғынуға тырысса, ол бірнеше талап етілген ақыл-ой және өнегелік мінездемелерге жауап беру керек. Ең алдымен ол өзін дайындап, өз жан дүниесін құлқын құмарлықтан тазартуы қажет, оның бойында ләззат пен мансапқорлыққа емес, тек ізгілікті ақиқатқа деген ұмтылыс қана қалуы керек және сонымен бірге ол нағыз философтың сенімді көмекшісі болуы үшін ойлау мен сөйлеу күшін өрістетуі керек.

Ойшыл адамдардың әрекеті мен тәжірибесіндегі білімнің байланысын ашуға тырысты, оларды қоғамға пайда келтіретін ғылымдармен шұғылдануға шақырды. Философияның әлеуметтік істерін қорғау және оған деген зор сенім, осы ғылымның негізгі теориялық тексеру мен саяси әрекетін біріктіруді нағыз ғалымнан талап етуі сол кезеңдегі философиядағы жаңалық болды.

Әбу Насыр әр түрлі адамдармен философияны меңгеру үрдісіндегі өзінің қатынасын және керісінше олардың адамгершілік бейнесін анық көрсетеді. Философиялық білімдерді игере алу және оларды пайдалану ерекшелігіне қарай ол ғылымдар және барлық осы атаққа үміттенетіндерді жетілгендерге (нағыз философтар), жаңа үйренушілерге және "жетілмегендерге" (жалғандар) деп бөледі. Оған "философтарды ерекше білімді таратушылар ретінде бөлу ағымы" "біліксіз адамдардың қолы жетпейтін" және жоғары адамгершілік қасиеттілер деген теориялық дәлелдеулер жатады11. Теориялық алғышарттың жеткілікті зерттемесі басқаларды жақсы сендіре білу ғана емес, барлық жағынан кемелді жетілуді иеленген "тек қана философқа тән болуы қажет" деп есептейді. Философтың қабілеттілігі тәжірибелік істерде, яғни басқаруда көрінеді, онда тек теориялық ізгілікке жол берумен шектелу дұрыс емес.

Заң шығарушы, бірінші басшы немесе абсолюттік мемлекет басқарушысы пайымының артықшылығы аркасында жағдайларды айқындай алатын қабілетке ие философ болса заңдар халыққа бақыттың шегіне жетуіне мүмкіндік береді дегенге де қосылады. Сондықтан егер ол заң шығарушы, имам ретінде алға шықса, басқаруды қаласа, яғни мемлекетті басқарғысы келсе, онда ол міндетті түрде философ болуы керек. Әл-Фараби "имам" сөзінің ұғымын араб тілінде басшылық пен жетекшілік рөлінде алға шығатын адам деп түсіндіреді. Саналы мемлекетте философия "философ - басқарушы арқылы басқаруға шақырады, ол риторикалық және поэтикалық қабілеттерді игерумен қатар, қалың көпшілікті ақиқат жолына бағыттауы кажет"22. "Адамгершілігі жоғары дәрежеде жетілген адам және өзінің ақыл-парасаты арқасында құдіретті имам болуы, яғни қайырымды қала (мемлекет) басқарушысы, "зор жетілген философ әрі әулие болуы керек". Кім тек әулиелік қасиетті игерсе және сол уақытта толық дәрежедегі философ болмаса, онда қайырымды мемлекеттің басқарушысы болуға лайықты емес және жетілген деп саналмайды"33.

Терең философиялық білімді күнделікті және табанды еңбек, оған деген махаббатсыз меңгеру мүмкін емес дегенмен Әл-Фараби келіседі. Осы ғылым жолына өзін арнаған жандардан ол көңіл тазалығын, адалдықты, еңбекқорлықты талап етеді, "Кімде-кім зерттеп білуге [ғылымға] кіріскісі келсе, ол жаратылысынан теориялық білімге бейім болуы қажет... Заттардың маңызын таныстыруда өте жақсы түсініктегі адам болуы және оны игеру үрдісінде [ғылымда] шыдамды және іскер оз жаратылысынан ақиқатты сүюі, жақтаушысы, адалдықтың жолын қуушы болуы керек, ашкөз - қомағай болмауы табиғатынан оқиғаға (дирхемге) барлық осы сияқты құмарлықтарды жек көруі, өз қалауынша және бірбеткей болмауы тиіс. Ол жақсылық пен әділеттілікке оңай бағынатын, жамандық пен әділетсіздікке берілмейтін, олқылықты меңгерген өнегелі тәрбиелі болуы қажет... Егер бала (жеткіншек) осы қасиеттерді игерсе, оған қоса үйренуге философияны кіріссе және оны зерттесе, онда ол жалған, негізсіз философ болмауы мүмкін11.

Нағыз философтың қызметі және оның тұрмыстық бейнесі жоғары өнегелік қажеттіліктерге жауап беруі қажет. Сондықтан философияны үйренгісі келетіндер әрекетке ұмтылуды білім арқылы жүзеге асырады, өйткені білімнің қорытындысы әрекет болып табылады"22. Зерттеп үйренуші философ "ең алдымен өзінің жаратылысын дұрыстауы керек, оның ішкі сезінушілік қасиеті ақиқатқа, рахаттануға емес, тек ақиқатқа ғана бағытталуы қажет"33. Сондай-ақ философтың ақыл-парасатының күшін жүйелі түрде әбден жетілдіру үшін де оның ерік - қалауы шындыққа бағытталуы керек.

"Жетілмеген", "жалған" философ болып көрінетін адамдарға мінездеме бере келе, Әбу Насыр өз ойын әрі қарай былай жалғастырады: "Теориялық білімді ең жоғары дәрежеде игермей, өз білімін мүмкіндігінше басқаларға [адамдарға] дарытуға тырысатындар негізсіз философтар болып табылады. Бояма философтарға кім теориялық ғылымды бұрмаламаса да, ізгілікті әрекеттерді жасамайтын, керісінше барлығын өз құмарлығы мен еркі бойынша іске асыратындар жатады. Ал жаратылысынан бейімділігі жоқ бола тұрып, теориялық ғылымдарды үйренушілер жалған философтар болып табылады"44.

Әл-Фарабидің ойы бойынша, жалған философтар сияқты бояма философтар да жүйелі түрде және қажырлы еңбек етпей, нәтижеге жетпейді де, өз тыңдаушыларында жек көрінішті сезім оятады, ақыр аяғында оларды ғылымнан кетіреді. Философиялық білімді ғылымдарда ізгілікті мақсат үшін пайдаланылады. Нағыз философтарға адамдарға жақсылық жасау және оларды жақсылық жасауға тәрбиелеу туралы зор этикалық функциялар жүктеледі. "Нағыз философ мынадай болады: егер ол өзі көндіге алмаса, бүл даму сатыларына жете алмаса [нағыз философтың], мұндай философ қоғамға пайдасыз" . Ойшылдың көзқарасынша, философия әрбір адамға сияқты қоғамға да игілікті мақсат жетістіктері үшін қызмет етеді. "Сондықтан біз тек сонда ғана бақытқа жете аламыз, қашан бізге көркемдік тән болса, ал көркемдік тек өнер философиясы арқасында көркем болады, бұдан тек философияның аркасында ғана біз бақытқа жете алатынымызды білуіміз қажет. Ал біз оны жақсы мағынада ұғынамыз" . Тек нағыз философтарда көрінетін осындай ақылдың қабілеттілігі арқылы жақсы пікірге жету өте жақсы.

Әл-Фараби өз шығармаларында тарих философиясына да терең жетік екендігін байқатады.11 Ол осы пәнді айқындай келе, философияның ғылым ретіндегі құрылымы мен міндеттерін, зерттейтін заңдарын өзіне тән тұтас болмыста қарастырады, сонымен қатар философиялық білімдерді меңгерудегі этикалық мәселелерге жан - жақты талдау жасайды. Сондықтан философияның мазмұны мен мақсатын қарастыра келе, Отырардың ойшылы теориялық білімдерді игергісі келетін "байыпты" философтардың алдына нақты міндеттерді қояды. Оларды ойшыл жақсылыққа жетудің құралынан, ең биік бақыттан көреді. "Кім ең алдымен теориялық білім, содан соң шын білім арқылы тәжірибелік ізгілікке жететін болса және оларды [ізгіліктің түрлерімен] халықтар мен қалаларда оларды үйлестіруге қабілетті болса, осындай адам шексіз мағынасында негізді [философ] болып табылады".

Әл-Фараби бойынша, ғылымдағы адамдардың ой құндылығы этикалықтан ажырамайды: ақылды дана - бүл демек жоғары өнегелі, мейірімді, адал адам. "Егер олар екеуі де [жақсы мінез және ақылдың күші] орын алса, онда біздің әрекетімізден аса басымдылық пен жетілген кемелділікті байқаймыз" . Нағыз философ "шексіз даналықты" игеруі және оны тек басқа ғылымдарға ғана қолданбай, сонымен қоса адамдарға аса үлкен пайда келтіру үшін тәжірибелік істерде қолдануы керек. Ол "бұзылған, қомағай, сараң" болмау керек, шынын айтқанда "жаман мінезбен, өйткені даналық жаман мінезбен сыйыспайды... ол өлімнен, бұдан басқадай қажеттілік үшін ақша жинаудан қорықпау керек". Кім туралы ғылым атынан сөйлейтін болса, ол негізді кемелденген адам болуы қажет, "еркін ой -ақылды", "дұрыс мінезді", ғылым сүйгіш, олардан әлемдік мәселелерді яғни, материалдық жағдайды артық санамайтын, тәрбиелі, шыншыл, адал, таза, тек ой еңбегімен ғана емес, дене еңбегімен де шұғылданатын адам болуы керектігін айтады Әл-Фараби.

Нағыз ғалым - бұл шын ізгілікті адам, оған өлім қорқынышты емес. Ол өнегелік ар -ұжданын ғұмырының соңына дейін сақтауы, және игіліктің кемелдігі үшін өмірді бағалауға тырысуы қажет. Мұнда Әбу Насыр Аристотельдің "Никомах этикасындағы" адам ажалды, өледі, бірақ ол мүмкіндігінше мәңгі өмір сүруге тырысуы және өмір үшін барлығын жасауы қажет" деген ойын дамытады11. Егер нағыз ғалым өлсе, оны тек туыстары емес, оны керек қылған оның отандастары жоқтауы керек, - деп .Әл-Фараби есептейді. Өлім кесір, содыр адамдарға қорқынышты, оларды абыржуға ұшыратады, өйткені өтірік, ақылсыну мен алдау арқылы жеткен ар-намыстан, атақ-даңқтан, байлықтан, биліктен, жалған бақыттан - барлығынан айырылады.

Әл-Фараби тек өз ізбасарлары барларды ғана шын ғалымдардың тобына жатқызады. "Сократтың өз шәкірттері болған, Платон мен Аристотельдің де, өйткені ғылым тұйық жасырын бұлақ сияқты: оның жолына тек білім мен шәкірттердің көмегімен жетуге болады"22. Әбу Насыр әлемде адамдардың өмірлік жағдайларын жақсарту үшін ғалым жастардың оқуына салғырт қарамау керек, сонымен қатар өзінен білім деңгейі төмен, жасы үлкен немесе соларға жақындарға мұрын шүйірмеу керек деп есептейді. Ғылым ісіне берілген шәкірттері мен пікірлестері жоқ ғалымды жеміссіз ағашқа теңеді және сондай-ақ оны "кемеліне жетпеген" деп атады.

Әл-Фараби жеке даралық сияқты жалпы адамдық этикалық ережелерді де мойындайды. Оның ойынша, философ қана емес, кез келген адам барлық жағымды адамгершілікті қасиетке ие болуға қабілетті, соның ішінде ол еш нәрсеге бағынбайтын және ештеңеге бағынышты емес адамгершілікті ізгі адам. Адамгершілік (әл - фазилат) - бұл жақсылық үшін шындықпен қабылданатын әрбір зат, адамдардың барлығына жақсылық тілеуі керек. Таза ізгілік - бұл әлемнің бақыты, тек өзі үшін ғана емес, айналасындағылар үшін де бақыт. Әбу Насыр философтың негізгі ізгілігі деп оның өзі және басқалар үшін бақытқа жетудегі қабілеттілігімен байланысты ақылы мен білімі деп есептейді. Философ үшін ең жақсы қасиет білім, ал ең жақсы құндылық - оның ақылы, өзіне тән қасиеті, дұрыс ойлаушылығы болып табылады.

Әл-Фараби бойынша ғылымның нағыз адамдары, сондай-ақ "кемелденген философтар" көпшілік мақұлдаған дана - ойшылдардың денін этикалық, өнегелік ережелерімен -"барлық ізгілікті халықтарға бірдей" қамтылатын жалпы істердің алғышарттарымен басшылыққа алып отыруы тиіс. Егер ол "барлық адамдардың нені қалауына байланыссыз [бұдан басқа] немесе оған қарсы болуына қарамастан әрбір адам осы арқылы тәрбиеленуі және дағдылануы [әлденеге] керек" десе, бұл этикалық ережелер барлығына ортақ болады Егер кім осы этикалық ережелерді сақтаудан бас тартса, онда ол айыпталуы қажет. Сонымен қатар, бұл өнегелік ережелер күмән тудырмауы қажет, себебі олар ізгілікті мақсаттың бастамасы, олар дәлелденбейді және оған сәйкес бекерге шығарылмайды, басқаларға қарағанда ол айқын, "сондықтан, қағида бойынша, оларға күмән келтіретіндер жаман мінезді қасиеттерге ие, жауыз адамдарға айналады. Олардың қайырымды ізгілікті қала тұрғындарымен ортақ ісі жоқ". Мұндай адамдар өзгелерге бақыт тілемейді. Егер олар осы өнегелік ережелердің қабылдануына қарсы шықса және оны орындаудан бас тартса, онда олар осынысымен өзін сыйламайтындар болып саналған, демек, көпшілік мақұлдаған этикалық ережелерді қорлағаны үшін қатаң жазалау керек".

Жалпы қабылданған этикалық көзқарастардың өзара байланысы болып қасиетті әулиенің басқаға бас июі, ата-ананы құрметтеуі және сол сияқтылар деп санайды Әл-Фараби, сондықтан "ата-ананы құрметтеу керек пе, әлде жоқ па?" деген осы сияқты пікір айтылғанда адам оларға күмән келтірмеуі керек, бұл дәлелдеуге келмейді және бекерге шығарылмайды.

Ғылымды өз пайдасына асыруды ойлап, ең алдымен философияны пайдалы мақсатына, мысалы, оңай олжаға, билікке ұмтылуға, алдамшы бақыт немесе жалған беделге жетуді өзінің алдына мақсат тұтқандарға Әбу Насыр қатаң үкім шығарды. Олар "кейбір" ғалымдардың, әсіресе дін басыларының әдейі жол берген ғылым ақиқатының теріс айналуының себептерін дәлелді және батыл түрде ашуға тырысты. Олар негізінде тек байлықты жинақтаумен, өз өмірінің істерімен айналысты. Осы сияқты құбылыстың басты себебі өзінің жеке мүддесі, өз қызығушылығынан туындайтын пайдакүнемдігі, "ізгіліксіз" басты қалаға кызмет етуге талаптануы және олардың ғылыми ақиқатты жек көрушілігі болып табылады деп есептейді Әл-Фараби.

Ойшыл ғалым ортағасырлық қоғамдағы үстемдік еткен діни өсиеттерге дұрыс бағасын берді, адамның ар-намысының өлшемі байлық болған, оның нәтижесінде әділетсіздік үстем болды, кедей адам кемсітіп, олардың оқуға, өз ой қабілеттерін дамытуға мүмкіндігі болмады.

Ең жоғары үлгі, өнеге алуға болатын нағыз ғалым Әл-Фарабидің өзі болды. Оның "сарай маңындағы әбігершіліктен аулақ болуды артығырақ көріп, бірыңғай орынды және қарапайым тұрмыс салтын жүргізгені белгілі, тамаша жарқын ұсыныстарға қарамастан күніне бір дирхемге қанағаттанды, себебі бұл оған көңіл аудармай, жинақы түрде жұмыс істеуге мүмкіндік берді"11.

Әл-Фараби ақыл-парасат пен білімнің, халықтардың достастығы мен бауырластық негізінің зор маңызын дәріптеді, "адамгершіліктің діни негізделуіне шектеушілік" көрсетті,22 ол осы кемшіліктердің әлеуметтік себептерін айқындай алмағанымен, сол қоғамдағы феодалдық моральдің жағымсыз бөліктерін сынға алды. Сонда оның көптеген қағидалары казіргі жағдайда да өзін жоғалтқан жоқ33.

Дәрігерлік және дәл ғылымдар Әл-Фараби заманында жаратылыстану ғылымының дамыған бір бөліміне ғылым ретінде және "дәрігерлік өнер" ретінде медицина жатады. Көне және орта ғасырлардағы философиялық және медициналық білімдер өзара тығыз байланысты, көптеген философтар бір мезгілде философ және дәрігер болды.

***

Әл-Фарабидің шығармашылық мұраларындағы медицина сауалдары бойынша шығармасы ғалымдарға осы ғылымның теориялық қайнар көзінің негізгі білімімен және оның тарихымен жете таныстығын көрсетеді. Оның дәрігерлік - философиялық ойлары тек соңғы жылдары ғана "Адам [тәнінің] мүшелері туралы" және "Галеннің Аристотельмен адам тәніндегі мүшелер жөніндегі оның келіспеушілігі туралы қарсылығы" трактаттарын орыс тіліне аудару және оқып - білуге байланысты кеңес ғалымдарының зерттеу тақырыбына айналды. Осы еңбектерден басқа Әл-Фарабидің медицина мәселесіне арнаған тағы бір шығармасы - "Жануарлар [денесінің] мүшелері, олардың қызметтері мен потенциясы туралы".

Медициналық трактаттар тек қана Әл-Фарабидің жаратылыстану - ғылыми және философиялық ойларының классикалық көне грек ғылымдарының жетістіктерімен тығыз байланысының барын дәлелдеуімен ғана емес, сонымен бірге ол оның ғылыми білімінің анықтылығы мен тазалығы үшін күресін, ғылымдардың күрделі мәселелерін шешудегі аналитикалық тәсілдер мен оның энциклопедиялық өзгешелігіндегі ынта-ықыласын дәлелдеуімен де қызықты. "Біздің мақсатымыз мыналардан тұрады: Гален мен Аристотельдің адам тәніндегі мүшелер жайындағы зерттеулері неден тұратынын жалпы анықтау, оларды бақылау мен тікелей қабылдау арқылы танымның мүмкіндігін, [сондай-ақ] логикалық мағына беру үрдісіндегі адам организміндегі барлық өзіне тән және жеке мүшелеріндегі денсаулығы және ауру түрлері [анықтау]", - деп жазды Әл-Фараби өзінің "Адам [тәнінің] мүшелері туралы" трактатында.

Гален мен Аристотельдің көзқарастарының дәрігер және табиғат зерттеушісі ретіндегі ой-пікірлері өзара сәйкес келеді, [әйтсе де] олар әр түрлі мақсатты көздейді. Галеннің мақсаты мен [әдіс-тәсілі] нағыз медициналық, Аристотельдікі - бұл табиғат зерттеушісінің әдісі, ал оның мақсаты - ой кемелдігі, бірақ олардың екеуі де бұны өнердің саласы ретінде қарастырады. Осыған байланысты Әл-Фараби медицина мен жаратылыстану тақырыбына анықтама береді, олардың әр түрлі мақсаттары мен кызметтерін белгіледі. "Медицина адам тәнінің және оның әр мүшесінің денсаулық қызметтерін зерттейді, өйткені медицина - бұл ақиқат принциптеріне сүйенетін, адам ағзасының және оның әр мүшесінің денсаулығын сақтауға мүмкіндік тудыратын өнер". Жаратылыстануға келсек - бұл теориялық өнер шын анық білімге табиғи денелер мен өзіне тән акциденциялардың көмегімен жетеді.

Оның пайымдауынша, жаратылыстану әрбір табиғи заттардың маңызын түсіндіру үшін қызмет етеді, материяны, форманы, болмысты біріктіретін қазіргі себептерді оқып-үйрену осы нәрселер үшін бар мақсаттарды, әрбір дара белгіні бірдей түсіндіреді. Ол тәжірибелік өнер ретінде медицинаның міндеттері, мақсаты мен қызметтерін ерекше белгілейді: "Медициналық әрекет те осы әрекеттің жәрдемімен қандай да бір сырқатқа ұшырағандардың денсаулығын кері қайтару мақсатына бағытталған. Әл-Фараби бойынша, медицина міндеттеріне тек қана адамның ауру себептерін оқып - білу ғана емес, сонымен бірге оның жеке мүшелерінің денсаулығын сақтау және сырқатты жою тәсілдерін үйрену жатады.

1500 жыл бойы Клавдий Гален (шамамен 130 - шамамен 200 жж.) Батыста талассыз беделге ие болды. Оның көзқарасы талқылау мен сынға алуға жатпайтын заң болды. Тіпті онымен жіберілген айқын қателіктер түзетілуге алынбады.

Өмірлік құбылыстардың теологиялық түсіндірулері Галеннің көптеген еңбектерінде кездеседі, соның ішінде, оның негізгі апотомиялық - физиологиялық "Адам тәнінің бөліктерін белгілеу туралы" еңбегінде, (М., 1971) Әл-Фараби ғылым тарихында ең алғаш оның көптеген қателіктерін көрсетті. "Біз Галеннің дұрыс пікірлерін жоғары бағалап қабылдаймыз, ал ақиқатқа қайшы жақтарын қабылдамай, оларды лақтырып тастаймыз", -деп ол ескертті.

Аристотельдің жаратылыстану бойынша әр түрлі шығармаларына, сонымен қатар Галеннің шығармаларына сүйене отырып, Әл-Фараби Стагириттің саналы шәкірті ретінде Галенмен және басқа александриялық анатомдармен айтыс-тартыста болды. Екінші ұстаздың пікірінше, Гален Аристотельдің жануарлар организмнің анатомиясы мен физиологиясына байланысты ғылыми дәлелдеріне жиі қарсы шықты.

Әл-Фараби медициналық трактаттарында сыртқы әсерге байланысты себепті зерттеу негізінде анықталатын сырқаттың пайда болу себептерін сипаттауға ерекше көңіл бөледі. Ғалым дәрігердің білімі мен тәжірибесі, олардың адамдарды емдеуде түрлі дәрі - дәрмекті, құралдарды пайдалануы, сырқатты жою мен денсаулықты сақтауда қоршаған орта, дәрі-дәрмек және тағамдар басты маңызды рөл атқаратынын көрсетеді.

Әл-Фарабидің медицина мен дәрігерлік мәселелеріне сонымен қатар "Мемлекеттік қайраткердің нақыл сөздері" атты еңбегі де қатысты. Ол ғылыми талдау жасағанда сырқаттың себебі мен медицинаның мақсатын өзінің философиялық тұғырнамасындағы болмыстың бірлігі туралы, соның ішінде организмнің бірлігі мен оның түрлі бөліктерінің өзара тәуелділігі жөнінде негіздейді. "Дәрігер әрбір ауру мүшені жеке-жеке емдейді, тек оның оған қабысатын және онымен байланысты барлық тәні мен мүшелері арақатысты болады, оны осылай емдеу денсаулық әкеледі, бұл жанасатын [ауру мүшеге] және оған байланысты барлық тән мен мүшелерге пайда әкеледі",11 - деп жазды ғалым . Денедегі барлық мүшелердің өзара бір-бірімен себепті тәуелділігін білу дәрігерліктің маңызды принципі болуы тиіс. Егер дәрігер мұны сақтамаса, онда ол адамның денсаулығына залал келтіреді.

Әл-Фарабидің ойынша, денсаулықтың бұзылғаны адамның ішкі сезімі жағдайында ойлау және басқа да қабілеттерінде көрінеді. Денсаулық, ауру, өлім және психикалық әрекеттердің тоқтатылуы - барлық жанды тіршіліктің ажырамас атрибуттары. Олар өздеріне тән "жануарлардың әрбір түріне, сондай-ақ адамға сол сияқты теңдік және теңсіздік ретінде кез келген мөлшердегі байланыстарға тән қасиет".

Бұл кітапта жарияланған медициналық трактат Әл-Фарабидің адам ағзасындағы оның сансыз мүшелері мен бөліктері жүйесінің бірлігі ретінде тіршілік әрекетін реттеу принципін терең ғылыми түсінікпен дәлелдейді. Ол, шүбәсіз, өз заманының биологиялық және медициналық ғылымдар жетістіктеріне жеткен белгісі болды, өз түсіндірмелерінде ойшыл оларға дәрігер - теоретик және табиғат зерттеушісі - теоретик, яғни философ ретінде жақындайды.

Әл-Фарабидің медицинаға "әлдекім түрінде" практикалық өнерге ұсынылатын, еңбек пен іс-әрекет объектісінің біліммен байланысты талаптары ерекше қызығушылық тудырады, олар сол арқылы оз мақсаттарына жетеді. Медицинаның мақсаты мен міндеттері, пәнін түсінуде Әл-Фараби ғылыми материалистік бағытта болды, бұл жөнінде ол ортағасырлық ұлы дәрігер - ғалым, "Дәрігерлік ғылымның ережелері" атты көптомдық еңбектің авторы Әбу Әли ибн Синаның тікелей ізашары болды, ол теориялық медицинада Әл-Фарабидің түсініктері мен баяндауларын колданған22.

Әл-Фарабидің озық көзқарасы жаратылыстану - ғылыми бағытындағы мәселелерді шешудегі оның табыстарында анық білінеді. Сонымен, Қалам философиясының жақтаушалары табиғатта бос кеңістіктің бар екенін мәлімдеді, яғни алғашқы негізден айырылған бір немесе бірнеше кеңістіктер бар деді. "Сұрақтардың мәні" шығармасында Әл-Фараби әлем өзара байланысты заттардан, денелерден тұрады; бос кеңістіктер әр түрлі денелерден бос болмайды және "әлем бос кеңістікпен немесе толған кеңістікпен бітпейді" деп қабылдайды. Ғалым негізінде нақты физикалық сумен және тамырлармен жасаған тәжірибенің нәтижесін ғылыми талдаудың (абсолютті) шексіз вакуумның бар болуын жоққа шығарды. "Бос кеңістік туралы" трактатында ол тек құпиялардың барын ғана болжамайды, сонымен бірге олардың физикалық қажетті есептеріне және ғылыми ізденістердегі, соңғы нәтижедегі ықпалды мүмкіндіктеріне назар аударады.

Орта ғасырлардағы Шығыста ең алғаш алхимиктердің батыл сыншысы ретінде Әл-Фараби алға шықты. Ол алхимиядағы позитивтілікті ғылыми еместен, шындықты жалғандықтан алшақтатуға тырысты. "Химия өнерінің қажеттілігі туралы" трактатында ол: "Бұл өнерде теріс бағытта шатасқандар екі түрге бөлінеді: біріншісі оны жоққа шығарып, бұрмалайды, екіншісі оны мойындайды, бірақ оның мүмкіндіктерін шектен аса арттырады", деп жазады. Бірінші бағыт табиғаттан тыс сенімдер, жасырын жұмбақ яғни діни, екіншісі, теріс бағытта болып, шатасқанымен материяның құрылымын түсінуге, химиялық заттармен жұмыс істеуге арналған түрлі аспаптар мен эксперименттік әдістерді пайдалануға тырысты.

Әл-Фарабидің дәуірінде ғылымның дамуы "олар реттелінген философиялық ойлауға сүйенеді оған қосымша әр түрлі тәжірибелерді нығайтуымен ерекшеленеді"11. Ғалымдар өз зерттеулерінде ғылыми әдіс-тәсілдерді; яғни бақылау мен тіркеудің дәлдігін, сонымен қатар әр түрлі түрдегі болжамды пікірді, тәжірибені іске асыру және олардың бірнеше рет қайталануын пайдаланады. Әл - Хорезмидің (787-850 жж. аралығында) тәжірибелерінің арқасында Әл-Фараби, ибн Сина, әл - Бируни айтарлықтай табыстарға жетті. Ортағасырлық Шығыс ғалымдарының химия, физика, оптика, астрономия, медицина, математика және басқа ғылымдардағы көрнекті жетістіктері көп жағынан "ғылыми зерттеудің негізін тәжірибе ретінде" танумен байланысты болды. Көрнекті химик, Әл-Фарабидің замандасы Жабир ибн Хайянның сөзі бойынша, "тәжірибелермен жұмыс жүргізу - физикалық ғылымдармен және химиямен шүғылданушылардың міндеті болып табылады. Білім тек солар арқылы келеді"11. Ол ғылымдар тарихында алғаш рет тірі организмдерді жасанды жолмен жасау мүмкіндіктері туралы айтты.

Химия ғылымы қоғамға өте қажетті, егер ол ғылыми принциптерді басшылыққа алып, мүмкін емес нәрсеге ұмтылмаса, кейбір химиялық үрдістер мен қосындылардың мәнін ашуға зор пайда келтіруі мүмкін , - деп есептейді Әл-Фараби. Асыл тастардың өзіне тән табиғи қасиеті бар және оларды табиғатта алмастырып, орнын басатын ұқсастық жоқ. Химияға арзан металдарды алтын мен күміске айналдыратын өнер ретінде емес, табиғат құбылыстарында өз объектісі бар жаратылыс ғылымдарының бір бөлігі ретінде қарау керек. Әл-Фараби "химия өнерін" түсіну және ұғыну үшін тек логика, философия, математика және физиканы оқу арқылы жетуге болады деп ескертті.

Оның ғылыми мұраларында физика мәселелеріне ерекше көңіл бөлінеді, өйткені ол "табиғи денелер мен олардың өзіне тән акциденцияларын қарастырады. Ол сол денелер мен олардың өзіне тән акциденциялары барлардың көмегімен заттарды түсіндіреді22". Әл-Фараби физиканы үлкен сегіз бөлімшелерге бөліп, оларды толық талқылайды. Сөйтіп, ол музыканы математика бөліміне жатқызады және дыбыстарды физиканың принциптерімен тығыз байланыстырып қарастырады. "Физиканың кейбір принциптері" атты трактатынан мынаны оқимыз: "Музыкада жаратылыс ғылымдарынан енген элементтер, яғни физиканың, логиканың бөліктері бір-бірінің негізін қалайды. Геометрия мен арифметикадан алынған элементтер де солай жалғасады. Демек, бізге жаратылыс ғылымдарынан, яғни физикадан алынған бірінші міндеттерден бастау керек. Өйткені, геометриядан алынған принциптерді үйренбей арифметиканы, дәл сол сияқты физикадан енген принциптерді пайдаланбай, геометрияны үйрену мүмкін емес.

***

Музыка және музыка үйлесімділігі. Әбу-Насыр Әл-Фарабидің музыка теориясын жан-жақты және терең дамып, толықтыруы коғам алдындағы үлкен қызметі болып есептеледі. Ол музыка ғылымына өзінің бірнеше туындыларын арнады: "Музыка туралы үлкен кітап", "Музыка туралы кітаптың ғылыми элементтері, "Музыкаға кіріспе", "Ырғақтарды бөлу немесе топтастыру" және тағы басқалары. Ежелгі классикалық мұраны жетік меңгеріп, Біріншіден Аристотельдің, сонымен қатар Евклидтің жұмыстарын зерттеген Әл-Фараби музыка теориясын құрастыруда нағыз ғылыми әдіс ойлап тапты. Сонымен катар, оның ойлап тапқан теориясы ғылымда ең жетік салаға айналып, математика, физика жөне өнер арасында тоғысқан жағдайда орын алады. Өзінін музыка трактаттарында Шығыс ойшылы музыканың материалистік тұжырымдамасын дамытты және осы өнердегі мәселелерді жан - жақты қарастырды. Музыкалық теорияның объектісі ретінде, әл - Фараби музыканың мәнін үйрену керектігін айта отырып, бұл табиғаттың өнімі немесе өнердің өнімі болады деген пікір айтты. "Музыкалық теория барлығын немқұрайлы тұрғыда қарастырады, яғни ол құлағымыздың есту қабілетімен байланысты, тағы да бір ескеретіні, сезіміміздің табиғи немесе жасанды болуы да аса маңызды емес, бірақ осы теорияның ең басты объектісі -табиғи сезімді біз қалай түсінеміз және зерттейміз, ал қалғаны маңызды емес және оны жанама түрде зерттеуге болады"11.

Бұл жерде табиғи ғылымдағыдай (физикада), яғни оның басты объектісі - дененің мәні және барлық табиғи ерекшеліктері болды, ол кездейсоқ ерекшеліктер бұл жерде жанама және маңызды емес. Әбу Насыр ғылымдарды топтастырып музыканы математика ғылымдарына жатқызды, бірақ мұны әдеби шығармашылықтан алшақтау деп түсінуге болмайды, өйткені музыканың ең басты мақсаты тыңдаушыға эмоционалды әсер етуі болып табылады.

"Біздің ойымызша, - дейді Әл-Фараби, - музыка қолданыстағы тіл синтаксисіне бағынады. Ол риторика мен поэзияның ережелеріне бағынады, яғни диалектикамен тығыз байланысты, екі түрлі өнердің заңдарымен де осылай болады. Музыка математикамен байланысты, өйткені, оның мақсаты ноталарды және солармен байланысты көлем мен санды үйрену сияқты. Музыка ілімін математикамен байланыстыру математиканың себептерімен де сабақтасады"22.

Сонымен ғалымның ойынша, музыканы үйрену белгілі бір қағидаларды туыс ғылымдардан алуды кажет етеді, ал қалғандарын - табиғи ғылымдардан, яғни физикадан, геометриядан, арифметикадан, бірақ көбісі әр түрлі халықтың музыкалық тәжірибесінен алынған деген тұжырымға келеді. Ойшыл музыкалық теориядан басқа, музыкалық эстетиканы да дамытқан. Музыканы тыңдаушыға эмоционалдық әсері мен оның тәрбиелік рөліне ерекше көңіл бөле отырып, ол былай деген: "Музыкалық ғылымда ең бастапқысы, әуендердің түрлерін зерттеу, олар неден пайда болған, неге пайда болған, ол қалай болуы керек, бірақ тек бір іс-әрекеттің тереңірек сіңісуі мен күшті ықпал ету бағытында болуы керек"11.

Ежелгі грек дәстүріне, соның ішінде Аристотельге сүйене отырып, Әл-Фараби музыкалық ғылымды екіге бөледі: музыкалық тәжірибе және музыкалық теория. Бірақ Стагириттің музыкадағы теория мен тәжірибенің бір-біріне бағынышсыздығы, онда жалпы музыкалық теорияның жоқтығы, оның "музыка туралы пікірінде ешқандай терең мәлімет жоқ, бірақ оның құнды бақылауларын айта кеткен жөн"22.

Топика мен риториканы құрастыруды Әл-Фараби логика ғылымының негізгі бөлшектері десе, ал музыка ілімі математиканың ең басты пәні ретінде алынады. Осы ілімнің қалыптасуына Пифагоршылардың, Платонның, Аристотельдің, Птоломейдің музыкалық -теоретикалық мұрасы өз ықпалын тигізді. Бірақ жалпы алғанда бұл ілімнің дамуы Орта және Таяу Шығыс халықтарының музыкалық практикасын қорытындылау негізінде өрлеу бастамасын алған. "Сонымен, әрқайсысымыз, өзіміздің жұмысымызда танымал теоретиктерге және де музыкант - практиктерге, әр түрлі халықтың жалпылама музыкалық композициясына көңіл аударуымызды аңғара алады"33.

Әл-Фараби музыкалық өнердің шығу тарихын сыни тұрғыда қарастыра отырып, ол Пифагор және тағы да басқа аңыз бен мифке айналған тұлғалардың "іс-әрекетінен" бастау алады деген пікірді жоққа шығарды.

Әуендердің шығуы, Шығыс ойшылының пікірінше, адамзат тілінің интонациялық байлығы, адамдардың бір-біріне деген қарым-қатынас қажеттілігі, олардың әсемдік пен сымбаттылыққа еліктеуімен байланысты деп санайды.

Ғасырдың алдыңғы қатарлы музыкалық - теориялық ойларын, әл - Фараби музыкадағы жоғары гуманистік идеялармен байланыстыра қарастырады. Музыка еркін сүйгіштік қиял ретінде бағаланады. Омда патшалықпен жаулап алушылардың бассыздықтарына деген ашу-ызасы айқындалады. Ислам өзінің үстемдік идеологиясымен музыканың дамуына қарсы болды. Мұсылмандық схоластика философиясы "Музыканың ой - танымдылығын, эстетикалық маңыздылығы мен рөлін жоққа шығарады"11.

Алдыңғы ойшылдар музыка теориясында эстетикалық мәселелерді қарастырды және сол музыка ілімінде осы мәселелердің реттелуімен оларды байланыстырды, сонымен қатар, музыкалық композициялардың әсер етуімен қоса, олардың қоғамдық этикалық маңыздылығына да аса көңіл бөлді.

Әл-Фараби өзінің музыкатану жұмыстарында музыканың елдік қасиеттері және оның тәрбиелік қоғамдық рөлін айқындап дәлелдеді.

Музыкалық ғылымның пайдасы сабырлықты жоғалтқандардың мінезін басатындығында, жетілмегендерді жетілдіретіндігінде, сабырлық қалпындағылардың сабырлығын сақтайтындығында тұр. Бұл ғылымның пайдасы адам тәнінің сау болуына ықпалын тигізеді, өйткені адамның тәні ауырлаған кезде оның жаны да ауырады. "Сондықтан да тәннің саулығы жанның саулығына байланысты, яғни жан субстанциясындағы әуеннің күші эсер етеді", - дейді ол өзінің "Ғылымдардың пайда болуы туралы" трактатында.

Музыка туралы практикалық ғылымның маңыздылығы, Шығыс ойшылының пікірінше, табиғи құралдар тұрғысында (адамның музыкалық қабілеттілігі және оның мүшелерінің іс-әрекеті) есту қабілетіне сүйене отырып мысалы: флейтада, лютнада қабылданылатын әуендердің түрін немесе олардың жасанды түрлерін табу.

Әл-Фараби музыка теориясын бес үлкен бөлімшеге бөледі. Біріншісінде ол ғылымның бастамалары мен қағидаларын қарастырады. Осы өнердегі әдіс-тәсілдерді қолдану және оны мазмұндау мәселелері берілген.

Екінші бөлімше музыкалық өнердің элементтеріне арналған, бұл жерде ырғақтардың шығу ережесі қарастырылады; олардың сандық, сапалық түрлері және бір ырғақтың басқаларға қарым - қатынасы және де олардың дәлелі түсіндіріледі.

Үшінші трактатында ой - толғау және дәлелдеу күшімен элементтердің алуан түрлі музыкалық аспаптарда ұйғарылуы және олардың музыкада қолданысы мен пайда болуы қарастырылады.

Төртінші бөлімшеде метрикалық негізде құралған ырғақтардың табиғи ырғақтық түрлері туралы айтылады.

Бесіншіде әуендердің композициялары, содан кейін жетілген әуендердің композициялары қарастырылады. Яғни поэзияда белгілі бір тәртіпке сүйене отырып, қолданылатындығы және поэзия тілінің сөз сабы мен әдісінің белгілі бір музыкалық әуеннің мақсатына музыка туралы ойша мінез танытқан теориялық ғылым, Әл-Фарабидің пікірінше, үйлесім, тондар және әуендер туралы білім береді, сонымен қатар олардың себеп-салдарын анықтайды, әуендердің неден шығатыны қарастырылады, бірақ материямен байланысты, ал абстракты формада болатындығы материя мен оның аспаптарына қатыссыз11.

Антикалық грек философтарына тән теориялық басымдылық әдістемелік белгілеуге өз ықпалын тигізді. Сол кездегі ғылыми тануда бірінші жоспарға ой жүгірту шықты. Эксперимент мүлдем жоқ еді, осы мәселе логикалық теорияны құруда айқын көрінеді, өйткені индуктивті ой тұжырымына өте аз көңіл бөлген, Аристотельдің ілімдеріндегі теория мен практиканың теңсіздігі білімнің практикалық мақсатынан алшақтауында байқалады. "Біздің ойымызша, - оның айтуынша - белгілі бір өнерді (ғылыми білім) жетік игере білгендерді, тек тәжірибесі молдардан гөрі дана дейміз"22.

Әбу Насыр өзінен ерте өмір сүрген ғұламалардың мұрасына сүйене отырып, оларға көз жұмып, құлшылық танытқан жоқ, өйткені олардың тұжырымдамалары ғылымға сәйкес келмеуі әбден мүмкін еді. Ол өмір сүрген ғасыр, сауда-саттық пен қолөнер кәсібінің дамуымен байланысты, құлдық жұмыстың қалалық еркін жұмысқа ауысуы болды. Осы кезде тәжірибенің рөлі күшейе түседі.

Әл-Фараби мұрасында білім мен тәжірибе тығыз байланыста қарастырылады, сонымен катар оның логика жүйесіндегі индуктивтік әдісі кең ауқымда жетілдіріледі. Ақыл, сананың күшін практикалық және теоретикалық деп бөліп, ол бірінші орынға практикалық іс-әрекетті қойды.

Оның ойынша, музыка өнерін терең зерттеуде ең маңыздысы ғылыми әдістерді пайдалану, яғни олар: анализ, синтез, индукция және дедукция. "Егер белгілі бір заттың ең басты қағидасы, яғни басты элементі жасырын болса, онда оны тану үшін біз индукция тәсілін қолданамыз. Содан кейін, осы қағидаларды анықтап біз оларды тұжырымдаймыз, яғни дедукция тәсілімен себеп - салдарын анықтаймыз", - дейді ғалым11.

Аристотельдің ойынша, музыкалық теорияның "практикалық теорияның музыкалық аспаптарда ойнауына қатысы жоқ және практикалық ойын тәжірибесі музыкалық теориясыз - ақ дамиды". Әрине Аристотель "таза теорияға" үлкен мән берді, ал Әл-Фараби мәселені ғылыми тұрғыда шешу үшін теория мен тәжірибенің байланыстылығын атап өтті. "Бізге маңызды нәрсені білу үшін музыкалық практика теориядан бұрын өрбиді. Өйткені теорияның шығуы практикаға байланысты. Егер практика өзінің даму сатыларынан өтсе, егер белгілі бір әуендер пайда болса, егер практикалық шығармалар бітіп жетілсе ғана теория пайда болады. Сондықтан да теория мен практика бір-бірімен тығыз байланысқанда ғана музыка ілімі туралы айтуға болады немесе " осындай жағдай музыка ілімін құрастырады", - дейді ойшыл.

Музыканың осы бір үш қасиеті өте жетілген, өте керемет және қадірлі. Оның ықпалын поэзияның ықпалымен теңестіруге болады.

Әл - Фарабидің терең мәнді эстетикалық көзқарасын әсемділік сипатын айқындайтын, яғни симметриялық, пайдалылық, пропорциялық, өлшемдік, гармониялық тұрғыда қарастыра отырып, әсемдікті басқа да эстетиканың категорияларымен байланыстырады. Қарастырылып отырған ғасырда гармония идеясы эстетикада жетекші орын алды. Мұсылмандық ойынша, көлем, форма, пропорция және симметрия белгілі пәндерде мәңгілік діни бастау болып табылады. Олар - ескірмейтін сапаның көшірмесі және олар эстетикалық мағынадан айырылған. Осы пікірлерге қарсы тұра, Әл-Фараби былай деді: симметрия, форма, пропорция, гармония, ырғақ, түс жаңартылған болмысты білдіреді. Шығыс орта ғасырындағы гармония ілімі ежелгі грек эстетикасының дәстүрін жандандыру болып табылады. Мұнда гармонияны түсінуде екі бағыт қалыптасты. Оның біреуі бастапқы кезеңде пифагор - платондық дәстүрді жалғастырды. Гармонияның космологиялық тұжырымдамасы санның рәміздігі мен тылсымдығын мойындау болып есептеледі (Соның ішінде, әл - Киндидің "Таза ағайындар жолдаулары" еңбегінде). Осы бағыт гармонияны кең метафизикалық өрісте қарастырып, "жалпы игіліктің" екінші белгісі ретінде және оны пифагорлық рух деп түсіндірді. Барлық антикалық эстетикада, әсіресе жаңапифагорлықта, А.Ф.Лосевтің айтуы бойынша, "гармония" белгілі бір дәрежеге жеткізіліп, тікелей айтқанда, оның алдындағы белгілі пұтқа табынушылық деп оны есептеуге болады . Әлемдегі барлық нәрсе шешуші тұрғыда міндетті түрде үйлесімді, сондықтан да өзгеше жағдайлар және объективті өмір жағдайы мүлдем ескерілмейді. Ендеше, әл - Киндидің космологиялық теориясы мынаны білдіреді: "Гармония барлық жерде орын алады және оның айқындығын дауыстарда, әлемнің құрылымында, адам жандарында аңғаруға болады" . Оның тікелей байланысын пифагоршылдардың әмбебап гармониясы туралы мистикалық көзқарастарында және "Музыка саласында" аңғаруға болады.

Осындай гармония тұжырымдамасын түсіндіруді Әл-Фараби, ибн Сина, әл - Бируни дәлелді түрде сынға алды, өз ілімдеріндегі бастамаларда ғана алдыңғы теориялық ережелерге сүйене отырып, сонымен қатар нақты тәжірибе мен ғылым жетістіктерінен бастау алды.

Әбу Насыр: "Пифагоршылардың ойынша, планеталардың және жұлдыздардың қимылы дауыстарды тудырады, сонымен катар гармониялық тұрғыда үйлеседі деген пікір шындыққа сай емес", - деді. Физикада дәлелденгендей, олардың болжамы мүмкін емес, яғни аспан шырақтарының және жұлдыздардың қозғалысы белгілі бір дауыстарды тудыруы мүмкін емес.

Бірақ та, гармония идеясы шегіндіріліп тасталынған жоқ. Мөлшерлестік, пропорционалдық, байсалдылық қағидалары әл - Фараби мұрасында нақтылы ғылымдармен байланыстырылады, олар: архитектура, музыка, математика, механика және тағы басқалары. Гармония идеясының дамуы мына шеңбер тезисінде жалғасын тапты: "Табиғи заттардың арасындағы заттар бекерден - бекерге өмір сүрмейді" , яғни ол алдыңғы қатарлы ойшылдардың табиғаттағы эстетикалық мәнді қабылдауын айқындады.

Әл-Фараби ұсынған осы эстетика ережесі бойынша болмыстың формасы тиісті түрде табиғаттағы орын алған заттардан шығады; осы ұшқынды бағыт түсіндірілген табиғи үрдістерге қарсы тұрды, сонымен қатар, ашариттердің идеалистік ілімінде тұжырымдалғандай; себеп туралы көзқарас адамдардың мінез-құлқынан бастау алады және Алла бір мезетте заттарға әр түрлі түрлер және формалар үлестіреді дегенге де қарсы болды.

Эстетиканың мән-мағыналық көзқарасынан қарағанда, гармония идеясы орта азиялық ойшылдардың мұрасында "ең біріншіден әрекеттестік туралы ой - тұжырым, универсиум бөліктерінің өзара бейімділігі; материалдық субстанциялардың әрекеттестігі туралы; яғни бірін-бірі қосып отыратын; әлем құрылымының иерархиясы туралы және заңдылықтар туралы, яғни болмыстағы алуан түрлі салаларда ырғақтықпен қайталануы", - деп түсініледі .

Мұсылмандық теологтардың көзқарасын жоққа шығарған, алдыңғы ойшылдар дәлелінше, әлем бір қалыпты жүйе деп түсініледі, ал оның әр бөлшегі өзіндік бір қызметті атқарады, сонымен қатар, дәлме-дәл айқындалған форма, мөлшерді және ережені білдіреді.

Әл-Фараби гармонияның бір көрінісін біркелкі байланыста орналасқан "Табиғат патшалығында" әр түрлі субстанция түрлеріндегі бөлшектердің үлкен немесе шағын шамаластағы байланысынан көрді . Осы ереже заттардың әсемдік түрі, өзіндік формасы бар екенін болжады.

Ибн Синаның ойынша, түрлі жетілгендікті салыстырмалы түрде қарастыруға болады, өйткені әрбір зат өзіндік жетілген болып табылады. "Әр түрлі заттың өзіндік қасиеті болса, онда ол затты жетілген деп айтады, ал егер сол затқа тән қасиеттер жоқ болса, онда ол зат жетілмеген деп аталады", - деп жазды ол.

Әл-Фараби мен ибн Сина үйлесімдік түсінігін рационалдылық тұжырымдағы жақтаушылар болды. Музыка әдіскерлерімен жалпыланған бүл екінші бағыт, музыка теориясында, ою-өрнек және көркем суретшілерде, қолөнершілер туындыларында терең мәнге ие бола отырып, архитектуралық көркем өнер және кеңістіктегі құрылыс өнерінде геометриялық үйлесімділікпен көрініс тапты.

Әл-Фарабидің, объективті түрде тіршілік ететін үйлесімділік тек табиғатта емес, сонымен қатар өнердің шығармашылығында - поэзияда, музыкада, архитектурада және тағы басқаларда бола алады, деген тұжырымы айтарлықтай құнды болып табылады. Оның "Музыка жайындағы үлкен кітап" деген шығармасындағы көптеген беттер музыкалық әуеннің құрылымы болып табылатын, үндестік, ырғақ, шынайы үйлесім, дыбыстық үйлесімділік мәселелеріне арналған. Кемеңгер ойшыл, "адамзат дауысымен немесе құралдармен шығатын ырғақтар мен бірге шығатын дыбыстардың" бір өлшемді болғанын қолдайды.

"Өздігінен үйлесімсіз болатын дыбыстар болады, бірақ басқаларымен араласып, аздап өзгергеннен соң , олар да үйлесімді бола алады11".

Әл-Фараби музыканың әуенін эстетикалық жағынан құнды, адамның сезімін қанағаттандырады деп есептеді. Құлаққа "жақпайтын" дыбыстар, сезімдік те жағымсыз болып табылады. Олар жиіркенуді тудырып, эстетикалық құнсыз болады. Тым қатты және өткір дыбыстар, оларды шығаратын аспаптар тәрізді, табиғи бола алмайды. Бұл дыбыстарды ерекше жағдайда қолданады (соғыс алаңында), оның әсерін тыныштандыруға және есеңгіретуге арналған дәрі немесе умен салыстыруға болады. Сондықтан дыбыстардың үйлесімсіз шығуы жағымсыз сезім тудырып, эстетикалық ләззаттануды шектейді.

Әл Фараби үйлесімділік идеясын талдау үшін: тарихтан, музыка тарихынан мысалдар келтіреді. Үлкен көңілмен түрік, эфиоп, судан, араб тайпаларының, славян елдерінің, парсы, грек, Византияның музыкалық шығармаларын зерттей отырып: "Олардан нотаның екі түрін ажыратуға болады: олардың біреуін бүтіндей негізбен және шүберектің жібімен салыстыруға болады... Басқа ноталар керісінше бірнеше категорияда берілген нотаның негізіне жатады және жіп өрнегі әшекейінің, жалпы барлық екінші дәрежелі элементтердің рөлін атқарады"11, - деп жазады. Нотаның бірінші категориясын ойшыл "принциптер" немесе музыканың бастапқы, негізгі элементтері деп аталады. Нотаның екінші категориясын ол Қосымша ретінде көрсетті. Олардың көбі әуеннің әсемдігі мен сиқырын көбейтеді, ал кейбіреулерінің артық болуы тіпті құлаққа жағымсыз болуы мүмкін. Сондықтан Әбу Насыр қосымшаларды екіге бөледі: олардың бірі табиғи болып, әуеннің жетілуіне жаңаша серпіліс береді, ал басқалары бұндай рөлді атқара алмайды. Түзу біркелкі әуен алу үшін үйлесімділік ережесін басшылыққа алу керек деп есептеді ойшыл. Бұл үшін ноталар "байланысып", өзара бірігіп және белгілі бір бейнемен "қиыса" алады.

Әл-Фараби "байланысу" сөзінің аясында екі не бірнеше нотаның үйлесімділікте, бір мезетте айналып бірігуін, ал "қиысу" сөзінің аясында тыңдаушының құлағына жеткенге дейінгі ноталардың қосылуының қарастырылуын айтқан. Кейбір ноталар арасындағы байланысулар, қосылулар біздің құлағымыздың қабылдауына қалыпты, табиғи жетілген болады, ал басқалары олай емес деп есептеді ол Ноталардың қиысуы туралы да соны айтуға болады. Ноталардың немесе олардың қиылысуының жетілуі ноталардың өзара қатынасына байланысты. "Ноталар жетілген қосылысқа түскен кезде, бұндай бірігуді келісімге (үйлесімділік) жақын аккорд деп атаймыз.

Егер, керісінше бұндай бірігу жетілмеген болса, мұндай ноталарды жат, келістірілмеген, келіспеген деп атаймыз. Ноталардың жетілген және жетілмеген қиысуларына келсек, бұны Әл-Фараби бедердегі гүлдердің үйлесімді немесе ала-құла сәйкесуімен салыстырады. Сондықтан, ол ноталардың қиысуын не үндесуші, не диссонансты, үндес емес бола алады деді.

Үндестікті бейнелегенде Әл-Фараби өзінің музыка туралы қабылдауының тәжірибесінен алынған бірінші принципті алдымен сараптайды; ол оларды "жетілген" деп атайды. Жалпы жетілу осы арқылы музыканың алдына қойған үш мақсатының жүзеге асуы. Осы үш мақсат неғұрлым толық әрі жылдам өз мақсаттарына жетсе, берілген жетілу соғұрлым шынайы болады.

Шығыс ойшылдары жетілудің он түрін айтады. Бұл музыканың бірінші категориясына тән (музыканың екінші категориясы басқа жетілулерге ие) үйлесімділік. Біріншісі - бұл ең алдымен композицияға қосылатын үйлесімділік, ол оны не безендіреді, не кескінін бұзады деген мәселе. Екіншісі - бұл нотаның эмиссиясын бөлетін, уақыт үйлесімділігі (ырғақ). Үшіншісі - бұл бір не және сол әуенді құрайтын нотаның топтық үйлесімділігі, яғни гомогенді деп аталатын ноталардың түрі. Төртіншісі - Әл-Фараби октава категориясы (гамма, құрылым) деп атаған, әуенді құрайтын үйлесімділіктің ерекше топтық деңгейі. Бесіншісі - бұл әуен құрау үшін алынған ноталардың ерекше ұйысуының үйлесімділігі (оның эволюциясы, құрылымы). Алтыншысы - бұл бірігу үйлесімділігі, бір түрдегі ноталардың будандасуы (үндесуі). Жетіншісі - бұл негізгі дайындық ретінде, кейін әуен құрылатын, негізгі бөлшек ретінде орналасқан деңгейлердің үйлесімділігі (екі де екі болып қарастырылатын құрылымда, бірақ тізбектегі орналасу тәртібі бойынша), осыдан әуен деңгейден деңгейге өтеді (эволюция). Сегізіншісі - бұл шкаладағы тәртіп бойынша қарастырылатын, құрылымның деңгейін бөлетін, интервалдар үйлесімділігі (модулдаушы интервал). Тоғызыншысы - бұл әр түрлі үнде алынған, бір түрдегі үйлесімділік (көшірілуші, көріністерде). Акырғы оныншысы - жоғарғы немесе төменгі дыбысталу мағынасындағы нотаның өзінің деңгейінің үйлесімділігі11.

Әбу Насырдың музыкалық үйлесімділік туралы ілімі казіргі кейбір буржуазиялық шығыстанушылардың " батыс өркениетінде өзіндік орын алған, христиандық Батыстың ұлы жаңалықтарына жататын үйлесімділік идеясы, аккорд түсінігі басқа еш жерде жоқ. Оларды христиандық Батыстың шегі - Алыс Шығыстан кездестіру мүмкін емес, мұсылман елдерінде бұлардың болуы мүмкін емес"22, - деген түсіндірмесінің негізсіз екендігін көрсетіп береді.

Әл-Фараби тек қана музыкалық теорияның тәжірибемен байланысын ғана айтып қойған жоқ, сонымен катар әуен мен үйлесімділіктің өзара тәуелділігін дәлелдеді, яғни олардың синтездік идеясын қозғады. Осы музыка ғылымын жүйелей және жалпылай отырып, ойшыл "жетілген әуеннің" табиғилығын, олардың үйлесімділік құбылыстармен тығыз байланысын негіздеді және музыкадағы себеп-салдарлық қатынасты көрсетті. Ғалым үйлесімділік заңдарының абсолютизациясына және әлемде тек "таза әуен" ғана әсем бола алады дегендерге қарсы шықты. Ол барлық аспаптардан туған үндер өзінің деңгейі бойынша адам даусына жол беретіндігін айтқан. Олар сондықтан әнді тек қана байытып, оған үлкен дауыс қосып, көркемдеп, безендіре алады.

Үйлесімділік пен әуеннен ажыраған дыбыстар көркем бола алмайды, оларда әдемілік жоқ, олар эстетикалық мақсатқа қызмет ете алмайды. "Әнмен қосылған аспаптық музыка оған үлкен күш пен айқындық береді және оны әр түрлі жағдайда толықтыра алады. Сондықтан, осы музыканың екі түрі өзара қуатты байланыста", - деп жазады ол.

Әуен мен үйлесімділіктің қатынасы туралы мәселе XVIII ғғ. дейінгі Батыс Еуропа ғалымдарының ақыл-есін алғаны мәлім22. Бұл Әл-Фарабидің күрделі теориялық сұрақты шешуде өз дәуірінің музыкалық ойын жарыққа шығарғандығын айтуға мүмкіндік береді. Философ - гуманист ретінде ол музыка мен оның даму заңдылығын, тарихи эволюция тұрғысынан қарастырады. Адамдарға үлкен ләззат алып келетін музыка жеке бір адамға не жеке бір халыққа ғана тән емес, оның айналасында барлық халық барлық уақытта еңбек етті. Ол - барлық адамдар, барлық халықтар қатысқан ұзақ жылдық ізденіс пен ойлаудың жемісі. "Ән мен әуен ұрпақтан ұрпаққа, халықтан халыққа беріліп отырды, ғасырлар бойы біртіндеп көбейе берді".

Әбу Насыр және оның ізбасарларының еңбектеріндегі үйлесімділік түсінігі сәйкестік, теңдік, пішіндестік, тәртіп, ұқсастық, туыстық және пропорционалдық категорияларымен байланыста болады. Ол үйлесімсіздікті үйлесімділіктің бүтіндігіне қажетті элемент ретінде мойындады, үйлесімділік бұзылмауы үшін элементтер арасындағы мұндай байланыстарды жақтады.

Әл-Фараби үйлесімсіздік пен үйлесімділік мәселесінің өнерде (архитектура, музыка, поэзия) және адамгершілік - этикалық қатынасының шеңберінде көрінуін ашып корсетті. Ол үйлесімділіктің рационалды түсіндірмесін берді, оның принциптерін адамның адамгершілік келбетінен, оның ағзалық құрылымынан табуға тырысты және адам ағзасы тәрізді үйлесімділікте дамыған қала (мемлекет) туралы армандады. Адамдардың табиғатында (тумысынан) үйлесімділікке, ырғақ пен әсемдікке деген бейімдік бар. Табиғаттың өзі қалыпты үйлесімділік жүйесі ретінде эстетикалық поэзиятанудың көзі болып табылады, адамдар оның құпияларын біртіндеп ашуға ұмтылады.

Үй мен қаланы өте сау адам денесімен салыстырады, "барлық ағзалар тірінің өмірін сақтау үшін және оны бүтін етіп түру үшін бір-біріне көмектеседі", олар "үйлесімді" , "Қайырымды қалада" яғни мінсіз мемлекетте барлық адамдар тек қана әдемі болып коймай, іс әрекеті де ізгі, жақсы болуы керек, олар өмірдің қуанышын, табиғаттың сұлулығын, музыканы, поэзияны жоғары бағалап, көңіл көтере білуі керек. Әл-Фараби гуманизм идеясын дәріптеп, адамдардың әрекетінің әсем болуын негіздеді, оларды бейбітшілік пен түсіністікке шақырды. Ойшылдың бұл идеялары утопиялық болды, бірақ ислам идеологиясы халықтар арасында соғыс тудырып, елдер арасындағы феодалдық соғыс үзіліссіз жүріп жатқан кезеңде едәуір прогрессивті бейнеге ие еді. Әбу Насыр эстетикадағы, поэтикадағы, этикадағы, музыкадағы, архитектурадағы, физиологиядағы және адамның психикалық күйіндегі үйлесімдікті түсіндіргенде "орташа", "бірыңғай", "тең" деген категорияларды қолданады. Ол үйлесімділік ережесін сақтау "поэтикалық шығарманы жетілген және ұлы етеді" деп есептеді. Үйлесімділік түсінігін элементтер мен қасиеттердің, мөлшерлестігі мен келісімділігі ретінде түсіну өлшем категориясының талдамасын анықтады.

Әл-Фарабидің үйлесімділік идеясы ибн Сина, әл - Бируни, Омар Хайям, ибн Рушд еңбектерінде одан әрі дамыды. Олар үйлесімділікті нақты іске тарата отырып, сәйкестік, тәртіп, теңдік, туыстық, бүтін мен бөлшектің, фигура мен көлемнің эстетикалық принципі ретіндегі пропорционалдық және мөлшерлестік категорияларымен қатар қойды. Үйлесімділік туралы ілім үлкен тәжірибелік мәнге ие болды. Ол сәулетшілердің, ақындардың және музыканттардың сәулет ғимараттары мен өнер туындыларын жасауда саналы ізденістерге жол ашып, бағыттады.

Аль-Фараби. Естественно - научные трактаты.

А-А: Наука. 1987. С. 7-88.

ӘЛ-ФАРАБИДІҢ РУХАНИ МҰРАСЫ: ШЫҒЫС ЖӘНЕ БАТЫС МӘДЕНИЕТТЕРІНІҢ СҰХБАТЫ

Әбдімәлік НЫСАНБАЕВ

Белгілі болғандай, бұрынғы КСРО кеңістігінде философияның дамуы жауынгер атеизмнің туы астында жүргізіліп, көпшілік зерттеулердің сипатты ерекшелігін логикалық -гносеологиялық бағыт құрастырды. Бұл философиялық дүниетанымның когнитивтік қырының басым дамуына себебін тигізіп, философия сол уақытта өз мәнісі бойынша өзінде тек қана танымдық емес, сонымен бірге дүниеге деген адамгершілік, эстетикалық және діни қатынастардың нәтижелерін түйіндейтін, дүниетанымды пайымдайтын рефлексия болып табылады.

Қазақстан мен қазақстандық философияның тәуелсіз дамуының қазіргі тәжірибесі негізінен адамның танымдық мәдениет пен ғылыми білім формасындағы рационалдықты басым таратуға бағдарлануы - адамзат дамуының мәнді әрі маңызды, бірақ жалғыз емес компоненті екендігін корсетті. Оның үстіне, олардың санатына, ең алдымен адамгершілік пен руханилықты жатқызу керек болатын, адам дамуының басқа да құрамдас бөліктерімен толықтырылмаса, ол тәрбиеде бұрмаландыруларға әкелуі мүмкін. Жинақталған адамдық мәдениеттің әрбір қырын саналы түрде аластай отырып, сциентистік бағдарланған философия мазмұндық өрісінде көп нәрсені жоғалтып тұр, себебі оның зерттеулері көп дәрежеде руханисызданып, тұлғалық мағынадан ажырап қалды. Сондықтан, Әл-Фараби философиясы бүгін өзекті, өйткені ол, құнсызданбайтын тарихи-философиялық жетістік бола тұрып, белгілі бір дәрежеде бұрынғы идеологияландырылған және догмаландырылған кеңестік философия мен мәдениеттің біршама кемістігінің орнын толтырады.

Бүгін Әл-Фараби шығармашылығын оның діни исламдық дүниетанымы тұғырынан мүлдем жаңаша оқу мүмкіндігі пайда болды. ОІІЫ материалист және атеист ретінде көрсетудің қажеті жоқ және оның мынадай түйінді идеяларын айқындауға болады: зерде, ғылым және философия бірінші мәнділікті, Алланы аңғарудың жолдары ретінде маңызды. Әл-Фараби шығармашылығы арқылы алдын ала толерантты және демократияшыл бола тұрып, ислам философиясының дамуы мен гүлденуіне себепші болды деген тезис бүкіл айқындылығымен ашылады.

Көптеген еуропа орталықтық бағытталған дереккөздер мен басылымдарда, әдетте, ортағасырлық ислам философтарының табыстарын көбінесе еуропалық орта ғасырларға грек мұрасын жеткізумен шектейді. Менің ойымша, бұл бұлай емес. Оның ішінде Әл-Фараби де бар, ортағасырлық ислам философиясының жетістіктерін, тек грек мұрасын сақтаудан және түсінуден көруге талпынатын сол зерттеушілердікі дұрыс емес, бірақ соның өзі де - ислам мәдениетінің көрнекті парағы болып табылады. Классикалық кезеңдегі ислам философиясының жетістігін грек мұрасын таратудан гөрі, өз дәуірін, Пайғамбардың өсиеттері мен өзі туралы паш ететін жаңа рухани шындықты түсіну талпынысынан, бүл дүниедегі адам болмысын іздеуден, дін мен білімнің ара қатынасы мәселесін шешуге ұмтылысынан аңғару қисынды. Әл-Фараби кең ауқымда қолданатын, тарихи философиялық зерттеудің түсіндірмелеу тәсілі. Шығыс пен Батыс мәдениеттерінің сұхбаты формасында көрініс табады. Осыны философиялық тілде баяндауға мүмкіндік берген тәсіл, Платон, Аристотель және олардың ізбасарларының еңбектерінде келтірілген, пайымдаулар мен дәлелдемелердің жүйесімен анықталады. Әл-Фарабидің философиялық ізденістерінің бастапқы берілген тереңдігі, оның көзқарастарының да энциклопедияшылығын айқындайды. Логика мен грамматика, поэтика мен музыка, математика мен этика, басқа да ғылымдар оның ғылыми зерттеулерінің пәні бола бастайды. Оның бұл ғылыми пәндерге қосқан үлесіне зор құрметпен қарай отырып, оның шығармашылық ізденісінің өзегі, оның философиясының жоғарғы мән-мағынасы "түпкі негіздер": болмыс, өмірдің мәні, бақыт мәселелерін зерттеу, Ізгілік, Парасат, Әсемдік және Махаббат принциптеріне сәйкес келетін қоғамды, қалай құрастыру керек - деген сұрақтарға жауап іздеу екендігін мойындаған қисынды.

Қоғамдық-саяси және адамгершілік мәселелерімен тым көп айналысқан Әл-Фараби өзінің мінсіз мемлекет тұғырнамасында (ілімінде), Қазақстандағы философиялық және қоғамдық ойдың кейінгі дамуына, Мұстафа Шоқай, Мағжан Жұмабаев сияқты көптеген саясаткерлердің, көрнекті мәдениет пен мемлекет қайраткерлерін қызметіне қуатты ықпал еткен, адамның үйлесімділігі мен жетілгендігі, ағартушылық, адамгершілік шыңдалу мен бақытқа жету, рационалдылық, зерде, гуманизм, білім салтанаты және т.б. терең идеяларды жасады.

Әл-Фараби идеялары бүгін де өмір сүріп келеді. Олар Қазақстанның қазіргі нарықтық қатынастар жүйесіне ену кезеңінде және әлемдік қоғамдастықтың рухани және мәдени дамуында өзіндік жолды табудың өте күрделі жағдаятында қалыптан тыс көкейкесті бола бастайды.

Әл-Фараби үшін не философия, не дін деген балама болған жоқ. Оған бүл екеуі де тең құнды және қоғамда бірдей кұқыққа ие. Әл-Фараби үшін философия мен діннің арасындағы айырмашылық бір дүниетанымды мақұлдап және басқасын терістеуге айналмады дегенмен оларды толық теңестірмеді. Олардың әр түрлі бағытта болуын, яғни әр түрлі таңбалар жүйесі мен "тілдерді" пайдаланатын философия мен дін, Құдай, адам, әлем туралы бірден - бір ақиқаттарға жетудің тәсілдері болып табылады. Әл-Фарабидің "Қайырымдылар қаласы" - "Қажетті Баршылықтың" жаратылысы ретінде көрініс табатын, бүкіл әлемге тән, сол реттілік пен үйлесімді құрылымдық ұйымдасудың үлгісі.

Әл-Фарабидің пантеизмі, өзі арқылы философия тілінде болмыс бірлігі ілімі білдірілген принцип болып табылады. Әлем жаратушыға тәуелді болғандықтан, оның жаратылысы ретінде көрініс тапқандықтан, тұтастық болып табылады. Құдайдан тыс өзімен - өзі алынған әлем көптеген объектілерге тарап кетеді. Бұл тұтастық жаратушыға жақындығы немесе алыстығы дәрежесімен анықталатындықтан, тек Жаратушыға қатысты әлемнің реттілігі және тұтастық түріндегі әлем туралы айтуға болады. Бастапқы себепке тәуелділігімен айқындалған, заттық әлемнің иерархиясы үйлестіруші ұстын бола бастайды. Сондықтан Әл-Фарабидің эманация теориясы заттық әлемнің жаратушыға түбегейлі тәуелділігін көрсетуге мүмкіндік берді, сондықтан оның дүние құрылысының онтологиялық тұғырнамасының шектерінде қарастырылғаны сияқты әлемдік жүйеде нәрселер мен объектілердің бір-бірімен тек салыстырмалы байланыстылығы үстемдік етеді, өйткені олардың бағыныңқылығы мен өзара байланыстылығы Құдайға мойынсұнуға тәуелді болады. Осындай түсініктегі әлем бірлігі ілімін, Бірлік ретінде түсінілетін, бастапқыдан пайда болатын универсиум туралы онтологиялық ілімді дамытқан неоплатонизм философиясы ғана философиялық тұрғыдан білдіре алды. Менің ойымша, ол осы себептен теориялық қайнар сапасында Әл-Фараби жүйесіне енгізілді, ал қазіргі әдебиеттегі оны бұл қайнардан тыс түсіндіру әрекеттеріне талпыну күмәнді. Құдай бір және оның туындыларын қалай аллегориялық, рәміздік түсіндірмелер арқылы беруге болса, солай логикалық дәлелденетін ақиқат арқылы ұғынуға және білдіруге болады.





Өмірлік қатынаста Әл-Фараби үшін мемлекеттегі құдайлық тәртіпті бекіту маңызды. Бұл үшін жауаптылықты ойшыл мінсіз билеушіге артады. "Бақытқа жету туралы" деген трактатында әл - Фараби басқару өнері пәрменділігі жағынан аса зор, оның ақыл - ойы мен білімдері күші бойынша ең қуатты, "философ", "бірінші басшы", "заң шығарушы" және "имам" деген ұғымдар бір ұғымды көрсетеді деп жазады. Осыдан, Әл-Фараби пікірі бойынша, тұлғалық көрінісі Мухаммед болған бір мезгілде өз азаматтарының адамгершілік, рухани игіліктеріне қамқоршы бола алатын мұрат та, имам да елбасы деген ұғым туындайды. Ол мемлекетте "Қажетті Баршылық" еркінің іс жүзіндегі орындаушысы және азаматтарды жоғары адамгершілік рухында тәрбиелеу идеясының идеологиялық атқарушысы болып табылады; ол - қан мен тәнге енген. "таза зерденің" көрінісі.

Адамзаттың тегі бір және әр түрлі, көп келбетті мәдениеттерге, этностарға, тілдер мен нәсілдерге ортақ, бір түп-тамырдан өсіп шығады, жиі қайталанатын пайымдау палеоантропологияда, қазіргі генетикада, түрлі діни ілімдерде, дүниені түсінудің басқа мәнді тұғырлары бойынша көзқарастар қатаң ажырайтындығына қарамай, бұл тұжырымда олар бір-бірімен келісіп, сол эмпирикалық жағдайды қарапайым деректеу арқылы жаңа мағыналық ырғақтарға ие бола алады. Басқаша айтқанда, барлық адамдар Адам атадан тарады деп есептеуге болады, ал түрлі дүниетанымдардың тілдерінде, адамзаттың пайда болуы туралы әр түрлі айтылып, оның арғы тарихы мен тарихының бастапқы кезеңі жөніндегі түсініктеріндегі моноцентризм идеясы, кездейсоқ болу үшін, біздің жалпы санамызда тым терең ұялаған.

Осыған ұқсас жағдайды таным әдістемесі тұрғысынан қарастыра келе, онда соншама ерекшеленетін білімдер, пікірлер және сенімдер конвергентті бола бастайтын тұғырнамасына Әл-Фараби жоғары баға берген екен. Ол үшін қайсыбір білім растылығының мәнді белгісіне түрлі көзқарастардың, білімдер мен мүдделіліктердің иегерлері пікірталас, сөз сайысы және талқылау үрдісінде ортақ түсінікті қалыптастыруы жатады. Taп осындай интеграцияланған түсіну ақиқатқа ең жақын деп пайымдады, оның үстіне ол ақиқат когнитивтік коммуникация үрдісінде, ғалымдар сұхбатында қалыптасатынына көңіл аударды. Бұл арқылы ол, олардың жоғары танымдық кұндылығын көрсете отырып, пікірталастар мен сыни талқылаулар сияқты ғылымда, саясатта, мәдениетте, құқықтық қатынастарда ж.т.б. растылықты түсінудің соншама маңызды қазіргі (және құнсызданбайтын) тәсілдерінің алдын алды, дегенмен ол ғылыми дискуссиялардың эмпирикалық білімді, әсіресе табиғаттанулық ғылымдарды ауыстыра алмайтынын да жақсы түсінді. Алайда, метафизикалық оймен пайымдалатын нәрселерге қатыстыға келсек, теориялық пікірсайыс - сұхбат, мазмұнды тезистер мен теорияларды ұсыну, оларды басқа пікірлермен салыстыру және оппоненттер дәлелдемелерінен қорғану - оның пайымдауынша, рас білімге жетудің, (оның мәнді белгісі деп Аристотель уақытынан бастап келісілген ортақ көзқарастар, жалпы қабылданған пікірлер, дискурсивті талқыламалар әділетті түрде есептеліп келеді), танымның теңдесі жоқ тәсілдері болып табылады. Ендеше, Араб Халифаты және шығыс перипатетизмі дәуірінде Әл-Фараби өте жоғары дәрежедегі әділетті және жасампаз сұхбаттың мағынасы мен функциялары туралы ойды айтты және де оның лебізі бүгінгі күндердің тақырыбын сенімді жариялап тұрғанында ешқандай таң қаларлық нәрсе жоқ, өйткені Гегельдің терең пайымына сай, "ақиқат өткінші болып табылмайды". Міне, сондықтан Әл-Фараби және түрлі замандардың басқа ойшылдарының идеялары, оз көкейкестілігін жоғалтпай, қазіргі философиялық сұхбатқа да белсенді түрде қатыса беруге қабілетті.

Адамзат тегінің бірлігі туралы Әл-Фараби растылық сапасында "қуаттаған" пікір бұл мақалада тек Екінші Ұстаздың көзқарастарын қазіргі жағдайдың кең мәтінінде өзектілендіру үшін ғана еске алынған жоқ, сонымен қатар Шығыс пен Батыстың мәдени сұхбаты және ондағы шығыс перипатетизмінің рөлі тақырыбын ашудағы ең жалпы және анық сүйеніш нүктесін белгілеу үшін де назарға ілінді. Бастапқы жалпы тезис, ол Шығыс пен Батыстың немесе Солтүстік пен Оңтүстіктің болсын, адамзат тегінің ішінде шексіз менталдық коммуникациялар мен сұхбаттық қатынастар мүмкіндіктерінің бастапқы жалпы шарттарын анықтауға арналған. Бұл мәселе бойынша діни көзқарастар мен ғылыми теориялардың бірегейленуі, дүниені түсінудің түрлі тәсілдері адамдық ортақтастық идеясын өздерінде ұстап тұрғандығын және өз тілдерінде білдіретіндігінің куәсі болатындығын және сол арқылы, оның формаларының көп түрлілігінде барған сайын мәдени сұхбат формасы көрнекті рөл атқаратындай, ортақ қарым-қатынастың мүмкіндігі туралы және тіпті оның қалаулығы жөнінде әлдебір архетиптік түсінік қалыптасады.

Батыс пен Шығыстың мәдени сұхбат мәселесі тым көп түрлі және оны толық қамту мүмкін емес. Бірақ егер оның қырларының бірін - көне антикалықтан араб - мұсылмандық орта ғасырларға қарай тарихи бағытты қарастыратын болсақ және көбінде қарама - қарсы әлеуметтік-тарихи формацияларды байланыстыратын интеграциялық фактор ретінде не алға шығады деп пайымдасақ, онда бірінші кезекте алдымыздағы оның көкжиегінде (ол туралы кейін айтылатын, өркениеттік - тарихи географиядан тыс) ғылым мен философияның рухани саласы орналасады. Ежелгі грек мәдениетінен Шығыс Ренессанс дәуірі өркениетін экономикалық, әлеуметтік, саяси, рухани қалыптасуы тығыз толтырылған мың жылдықтан артық уақыт межесі анық айырып түр: өндіруші құрылымдардың алмасуы және экономикалык байланыстардың ілгері жылжуы, табиғаттанулық және гуманитарлық ғылымдардың прогресі, ұсақ автономды полистердің, демократиялық басқарудың, индивидуализмнің, табынушы мифтік - діни сенімдердің және тағы басқа әлемдік "империялармен, автократиялық және теократиялық басқарумен, қауымдық бірегейлену мен, тұрақтылықтың артылуымен алмасуы. Идеологиялық -дүниетанымдық салада бұл үрдістер көп құдайға табынудан бас тарту және кесімді монотеистік діннің қалыптасуымен ілесе жүрді. Тап осындай түбегейлі мәдени дивергенцияларды атап өту қалай тең емес және тіпті контрадикторлық тіршілік ету, ойлау және сенім түрлерінің арасындағы сұхбат мүмкіндігі сияқты мәселелерді де өзекті етеді. Және алдын ала жауап сапасында интеллектуалды аңдаудың алдында, барлық көрініп тұрған айырмашылықтарға қарамай, тым болмаса байланыстырушы буындардың бірі ретіндегі рөлді философиялық дәстүрдің атқаратындығы жөніндегі тарихи -эмпирикалық жағдаят көрініс табады.

Шығыс перипатетизмі өмір сүруі феноменінің тарихи айғағы осындай сұхбаттың мүмкін екендігін және жүзеге асқанын мақұлдайды, алайда біз талдағандай тарихи философиялық бөлімде мәселенің былай нақтыландырылуы қажет: белгілі бір тарихи жағдайларда тұжырымдалған, әлдебір дүниетаным (философия) қалай мүлдем айрықша мәдени қатынастар жүйесіне органикалық түрде ене алды және оның үстіне соншама ұқсамайтын әлеуметтердің рухани коммуникациясының ең анық буынын сол арқылы құрастыра отырып, исламның діни дүниетанымымен үйлесе алды?

Мүмкін, Әл-Фараби туралы Батыстың антикалық көнелелік пен Шығыс Ренессансы арасындағы философиялық сұхбатты негіздеу мен жүзеге асыруды түсіну мәселесін шешуде арабтық ортағасырлық Шығыста нағыз ұлы ойшыл болды деп айтуға болар. Әл -Фарабидің осындай когнитивтік коммуникацияны айқындаудағы рөлі, жеке алғанда ибн Сина куәліктерінен анық көрінеді. Ол өзінің жоғары білімді адам болып үлгерген өмірінің сол бір кезеңінде медицинаны, философияны, физиканы, логиканы, метафизиканы оқып зерттегенде, аристотельдік шығарманы түсіндіретін, әл - Фараби трактатын әбден оқымай, Аристотельдің "Метафизикасын" түсінудің өзіне қиын болғанын мойындайды11.

Ибн Синаның бұл хабары: 1) грек философиясына деген рухани мұқтаждық араб-фарсы тілдік Шығыста жеткілікті түрде жоғары болғанын; 2) оған антик философиясының, жеке алғанда Аристотель еңбектерінің, олардың аудармалары мен түсіндірмелерінің кең таралуының сәйкес келуін; 3) аристотелизмді түсіну, өзі қалыптасқан мәдениеттен мүлдем бөтен мәдени жағдаятқа ену міндетінен туындайтын қиындықтарды; 4) антиктік Батыс пен ортағасырлық мұсылмандық Шығыстың арасындағы философиялық диалог Әл-Фарабидің перепатетизмді жаңа қырымен түсінуі арқылы біршама дәрежеде мүмкін болғанын және оның таралуы көбінесе Әл-Фарабидің әр түрлі мәдени құрылымдарды қисынды үйлестіре алу, оларды сұхбатты қатынастар кең мәтініне енгізе алу шығармашылық қабілеттілігімен себептелгенін көрсетеді. Бұл еуропалық Қайта Өркендеу кезеңіндегі философиялық түсіндірмелеу туралы Уайтхед пікірінің әділдігін құптайды: "Бірақ бұл грек ойлау тәсілін жай қайталау болмады. Өлгеннен кейін дәуірлер қайта тірілмейді... олардың арасында басқа діндер, құқықтың басқа жүйелері, басқа саяси қиындықтар болды және де осының бәрі тіріні өліден бөлектеп тұрды", "егер тіпті қайсыбір қағида бүгін осыдан мың не бір жарым мың жылдар бұрын болғандай дәл сол күйінде қайталанатын болса, онда оның мағынасы ертеректегі дәуірде олар туралы ойластырылмаған тіпті, шектеулер мен кеңейтулерге ұшырайды"22. Бірақ Әл-Фараби түсіндірмелері "қайтадан қалпына келтіру" болмады, ол түпнегізді айрықша мәдениеттердің арасында сұхбаттық қатынастарды орнықтырудан басқа ештеңе емес еді және, ибн Синаның куәлігі бойынша, бұл тәжірибе әбден орындалды, жаңа заман сұрақтарына жауап табуға себебін тигізе отырып, ежелгі даналық тірілді және сөйлеп кетті. Бірақ одан да қызық нәрсе Әл-Фарабидің өзінің бұл тұжырымдамасына концептуалдық негіздер беруінде тұр, бұл оның диалектика теориясында және оның барысында түрлі пайымдар мен пікірлер жақындауға және келісімге келуге қабілетті болатын, бекерлеулер мен дәлелдеулердің сұхбаттық үрдісінде көрініс тапты: "Бір және сол зат туралы әр түрлі білімдердің айғақтарынан және түрлі пікірлерді бірінде біріктіруден тұратын, одан салмақтылау, пайдалылау және қуаттылау дәлелдемелердің жоқ екендігі, шынында да растылықпен белгілі, өйткені олардың бәрінде интеллект дәлелдеу үшін қызмет етеді"11. Ол үшін пікірлердің қарапайым тепе-теңдігі, аподейктикалық ой шеңберінен тыс, олардың растылығы, ақиқаттылығы туралы айғақ бола алмады: "Көптеген адамдар дұрыс емес көзқарастарды ұстанады, өйткені, олардың пікірлерімен бәрі келісетін, оларды өз артынан алып жүретін, сол пікірге ілесетін, сол беделге сілтеме жасайтын адамдар топтарын бір зерде деп қарастыруға болады, ал бір зерде қателесе алады... Қашан түрлі ақылдар, ойластырулар, өзіндік тексерістер, пікір-таластардан кейін ортақ мәмлеге келгенде, ... қарама-қарсы жақтан қарастырғанда ғана дәлелденіп және бірауыздан келісілгеннен дұрыс шешім жоқ"22.

Алайда, Шығыс Аристотелінің теориясы бойынша, ақиқатты табу тек қана осындай тікелей сұхбаттың нәтижесінде жүзеге аспайды, оның түсінігі ерекше тереңдік ғана казіргі айтылымға жетеді, себебі ол оймен қамтылатын ақиқаттарға жетудің сұхбаттық тәсілін, тарихи өлшемде болып жататын, когнитивтік коммуникацияға таратады. "Қайшылықтар мен қарсылықтарды, - деп жазады Әл-Фараби, - философтар кезекпе кезек бір-біріне берді, сол арқылы пікірталастар уақыты созылды, ұзарды, ал олар пікірталас пәнін баяу зерттеді және ақиқатты жалғаннан айыруға жақындады"33. Бұл Платоннан Хайдеггерге дейінгі философия тұлғаларынан ірі "шексіз сұхбатқа қатысушыларды" көруге ниеттенетін, қазіргі герменевтика тұғырнамасын дәл біліп қоюға дәл жақын келеді.

Алайда, платондық және аристотельдік философияның өзінде, омы аффиндік мәдени хроноптың шектерінен алыс апаратын, рухани әмбебаптылықтың қуатты мүмкіндігі болғанын ескермей өтуге болады. Менің ойымша, біз қарастырып отырған пәндік саладағы рухани - философиялық коммуникация мүмкіндігі екі жақты негізгі бірін орындауды қажет етеді. Мәдени-тарихи үрдістің дискреттілікке деген бағдарынан арылу үшін антикалық философия классикалық грек дәстүрінің шекті мәдени шеңберінің ішінде толық қалдықсыз қалып қоймауы керек. Тек оның жалпы қабылданған ұстанымдарымен белгілі бір үйлесімсіздік, классикалық философия мен оның қалыптасуындағы рухани кең мәтіннің арасындағы әлдебір қайшылық оның әмбебаптылануының шартты ролін атқара алады. Басқаша айтқанда, белгілі бір әлеуметтік-тарихи жағдайда пайда болатын және соған жататын философиялық дүниетаным жалпыламалықтың белгілеріне ие болуға тиіс. Басқа жағынан, шығыс перипатетизмі осыған ұқсас, өз өмір сүру жағдайларымен толық тепе-теңдікке жетпейтін сондай дүние түйсіну болып көрініс табуы керек. Бұл ұйғарым өз мақұлдауларын таба алады.

Әл-Фараби дүниетанымына және Шығыс перипатетизміне, оны ол сол ортадан бөліп шығарған, сонымен бірге оның исламдық діни руханилыққа толық жататындығынан туындайтын, ішкі қос мағыналық тән. Солай, Құранның негізгі парыздарының және мұсылмандық дүниетаным тіректерінің бірі көпқұдайылықтан және сол арқылы пұтқа табынушылықтың мәдени құнарында өсіп шыққандардың көпшілігінен кесімді түрде бас тарту талабы болды. Бұл ажырасудың ұйғарғанына қарамай, ең алдымен діни сенімдер мен рухани ілімдерде, философиялық және дүниетанымдық кешендердің басқа негіздеріне тиіспей, соңғыларын алып тастау мүмкіндігі аз болды. Сонда да, ертедегі ислам кезеңінің ғалымдары мен ойшылдары бұл мәселені табысты шеше алды және өз өркениетіне пұтқа табынушылық тарихтың құнды ғылыми және философиялық жетістіктерін енгізе білді. Бұл табыс көбінесе, ол өзінің басты теориялық негізі ретіндегі классикалық философияға (және ғылымға) қатысты екендігін және өзінің бірден-бір діни - рухани қайнары ретіндегі исламға мойынсұнатындығын дәйекті әрі тұрақты жариялаған, Шығыс перипатетизмінде анықталды. Алайда осындай үйлесудің мүмкіндігі мен шындығы біршама дәрежеде, өзінің пайда болуынан неоплатонизмге дейін анық түрде монотеистік діндарлық идеясы бағытында жылжыған антик философиясының өзінде салынғанына көңіл аудару керек.

Ортега – и - Гассет атап өткен, гректердің бүлікшіл рухы үшін. полистерде ықпалды діни -абыздық сословиенің болмауы және осымен байланысты мифтік - діни санада тұрақты діни постулаттардың жоқтығы маңызды болды. Алайда, ол дәстүрлі және адамдардың көпшілігінде таралған пұтқа табынушылық политеизм ділімен үйлеспеді және ионийлік натура философтардың алғашқы ілімдерінің өзінде бірінші бастама мәселесін қойды және дегенмен олар оны құдайылық емес, ал әлдебір табиғи, табиғаттық деп түсінуге талпыныс жасаса да, бұқаралық политеистік сенімдерді терістеуге сол арқылы маңызды қадам жасады. Ғарышты рационалды және табиғи түсіндірудің бұл жолында пұтқа табынушы көп құдайлық, жалпы санада болмаса да, философиялық ортада сыни пайымдардың қысымымен жылдам еріп кетті. Терістеуші жұмыстың басқа жағы болып Құдай идеясы бағытындағы ізденіс шықты, жекеше алғанда, ғарыштық тәртіп пен үйлесімділікті басқаратын, тұтасымен заңдылық ретінде түсінілетін, Гераклиттегі тағдыр мен Логос сияқты ұғымдар айқындала басталды. Құдай туралы философиялық ілімнің қалыптасуындағы мәнді межеге Анаксагордың көзқарастары жатты, оның теологиялық идеяларын Аристотель жоғары бағалады және дамытты. Анаксагор онтологиясында заттар гомеомериядан ғарыштық Ақыл (зерде) әсерімен қалыптасады, ол тәуелсіз, шексіз және ештеңемен араласпаған. Ол толық білімге және табиғат үстінен шексіз билік жүргізу қуатына ие.

Араб тілді философия жүйесінің бір қайнары болған Платон ілімі мен жаңа платоншылдық, "физикалық" ілімдерден өзгеше, өз онтологиясын басқа мәселенің кең мәтінінен құрап шығарады. Өз ұстазы Сократ сияқты, Платон өзінің басты міндеттерінің бірін, өзі әлеуметке қарсы деп есептейтін, софистикалық субъективтік тұғырнамасына қарсы қою үшін әлдебір тұрақты, жалпы мағыналы, адамнан тыс тұратын және сондықтан индивидуалды айырылған мүдделер мен мақсаттарға тәуелді емес, қайсыбір объективтіге сүйенетін философияны алға шығарды. Ойлаудың объективтік жалпы негіздерін іздеу нәтижесінде онтологиялық бірінші негіз оған идеалды ақылмен жететін мәнділік ретінде көрінді. Ендеше, табиғи заттардың, адамдық, этикалық, эстетикалық, құқықтық және басқа да нормалар мен кұндылықтардың бірінші себебі мәңгі және өзгермейтін, интеллигибельдік, адамдық субъективтіктен тәуелсіз идеялар болып табылады. Олар Бірлік ретінде де түсінілетін, өз араларында және басқарушы Игілік идеясына катысты өзара субординациялық қатынаста болатын, ерекше иерархиялық жасалған әлемді құрастырады, себебі ол көп түрлілікті тәртіпке келтірудің, қалыптастырудың және үйлестірудің қайнары және сондықтан оны зерделі танудың принципті формальды шарты болып табылады.

Платонға сәйкес, идеялар әлемі мен формасы өзгермелі материяның арасындағы байланыстырушы буын ретінде Демиург (Құдай - жаратушы) көрініс табады, ол құрылысшы, қолөнерші сияқты материяға форма береді және оны ретке келтіреді, сол арқылы идеялар жүйесін сезімдік нақтылыққа ендіреді, бірақ ол мұнда заттардың, мінсіз алғашқы бейнесі ретіндегі идеямен толық сәйкестілікке жете алмайды. Ендеше, сезімдік қабылдау, тәжірибе және пайым арқылы танитын адам платондық таным теория бойынша өткінші және екінші шындық туралы жетілмеген білімді қабылдайды, алайда бүл шындық та әлсіз көшірме саласында бәрібір өзінің идеалды мәнділігімен, түпнұсқасымен қайсыбір ұқсастыққа ие. Осының арқасында, оймен түсінілуге қабілетті жанның зерделі бөлігі оның таза түріндегі идеялар жүйесін анамнез, яғни еске алу көмегімен тану мүмкіндігін алады. Жан тәнмен қосылғанға дейін таза идеяларға қабаттас қатысты және оларды ақылмен аңдаушы идеалды форма болды деп, Платон пайымдайды. Тәндік тіршілікте бүл білім жанда потенциалды түрде сақталып, сыртқы түрткі күш болып сезімдік қабылдау және тәжірибе қызметін атқаратын анамнезде өзектіленуі мүмкін.

Аристотельдік метафизикада интеллигибельдік бірінші бастау ғарыштың абсолюттік себебі сапасында мәңгі, өзгеріссіз және қозғалыссыз, таза өзектілік болып көрініс тапты. Бұл құдайлық зерде абсолюттік ойлау және барлық формалардың формасы, яғни бәрін жаратушы, оның ішінде формалар мен идеялар да бар; анаксагорлық ілімдегі Нұсқа ұқсас ретке келтіруші және бәрін басқарушы болып табылады. Бүл бөлімде платондық және аристотельдік көзқарастардың арасындағы айырмашылық, классикалық онтологияның қандай дәрежеде теологиялық пайымдаулар жолында алға жылжығанын көрнекі түрде көрсетеді. Аристотель түсінігіндегі Құдай енді демиург сапасында, яғни сыртқы оған қатыстыны және оған басымдық танытатын идея - жобаларды материалды заттарда жүзеге асыратын және шындыққа енгізетін қолөнерші, ғарыштық құрылысшы саласында көрінбейді. Аристотель ілімінде, Платондықтан айрықша, Құдай енді екінші және бағынышты мәнділік болып табылмайды. Өзін-өзі ойластыратын, барлық формалардың формасы болатын зерде дегеніміз, ең алдымен, өзінде ғарыштың және ондағы барлық баршылық заттардың жобасы сапасында идеалды мәнділіктердің бүкіл жүйесін имманентті түрде ұстап тұруды білдіреді. Бұл енді демиург - құрылысшының емес, интеллектімен ода Құдай үйінің жобасы туындайтын сәулетшінің қатаң есебін, мақсаттық себеп ретіндегі идеалды формалық әрекетті еске салады; ол өзіне-өзі тепе-тең, өзгермейтін бола тұрып, тас қашаушылардың, инженерлердің, математиктердің, құрылысшылардың ептілігі мен білімдерін қозғалысқа келтіреді, соның нәтижесінде ниет құрылыс затында материалға айналып, ақыл, үйлесімділік және әсемдік принциптері бойынша ретке келтіріледі. Адамдық интеллектіге қатыстыға келсек, онда оның физикалық және метафизикалық нәрселерді тану қабілеттілігі, ең алдымен, оған өзінің бірінші себебі ретінде белгілі бір шамада материалды заттар оймен түсінілетін шындық тепе-тең келетін, абсолюттік зерденің баршылығымен себептелгенін түсіну маңызды. Алайда, оған бәрінен бұрын адамдағы құдайлық бастама болып табылатын, салыстырмалы адамдық интеллект қатысты және тепе-тең.

Онтология туралы осындай философиялық ойлар, оны рационалды технологиямен жақындатқанымен, бірақ пұтқа табынушы политеизмге қарағанда, болашақ уақыттағы монотеистік дүние түсінуге біршама жақын болған және де олардың ортасында дамыған, дәстүрлі грек мифологиясы және теогониясымен оның ешқандай ортақ нәрсесі болмағаны анық. Алайда, діни руханилықпен қосылудан бұрын, олар бұл бағытта біршама қалыптасу жолынан өту керек еді. Кейінгі эллинистік және грек-римдік философия көбінде классикалық жүйелердің идеялары мен мәселелерін, соның ішінде Құдай идеясын да, ары қарай зерттеп дамыту кезеңі болды деп сипаттала алады.

Эллинизм, оның орнына ірі монархиялық мемлекеттер келген, әлеуметтік ұйымдардың полистік формасы аяқталған, тарихи уақыт болды. Бұл қоғамдық және рухани салалардағы жеке дараланған адамдық көріністердің кемуін де, сол арқылы философия функцияларының өзгеруін де білдіреді. Ол адамға индивидуалдық - тұлғалық бастауларды аз дәрежеде енді ұсына бастады және қоғамдық интеграциялық үрдістермен көбірек байланыста бола бастады. Бұл қатынаста эллинизм кезеңі және оның философиясы арабтық жаулап алулар, Араб Халифаты мен Шығыстық аристотелизмнің пайда болу кезеңімен анық байқалатын ортақ белгілерге ие бола бастады. Жерорта теңіздік өркениеттік аймақты түрлі тарихи уақытта эллинистікпен қатар араб тілді мәдениеттермен қамтылғандығы да конвергенттік белгіге жатады.

Философияда индивидуалдықтың азаюы және жалпы маңызды мағыналар рөлінің артуы принципиалды жаңа көзқарастарды емес, Gap парадигматикалық жүйелерді, әсіресе пифагоризмді, платонизм мен аристотелизмді толықтыруда жаңа себеп бола бастады. Miне, сондықтан Әл-Фарабиге бағытталған антикалық ілімдерді "қайталау" деген жалған жазғыруды бүкіл Аристотельден кейінгі философияға да жатқызуға болады. Бірақ біздің мәселемізді аша түсу үшін, философияны алға жылжытудың осындай тәсілінің спонтанды, бейсаналық түрде болмағанын атап өту маңызды. Ол бір кезде болмаған, бастамасын Аристотель қалаған, кейін оны, Платон мен Аристотель көзқарастарының ортақтығы туралы арнаулы трактат жазған Әл-Фараби дамытқан, философиялық сабақтастық және мұралану туралы пісіп-жетілген идеяларға сай келеді. Алайда, философиялық сабақтастық пен мұралануды осылай түсіну философия мәнісінде алдыңғы және кейінгі көзқарастар жүйелерінің арасында сұхбаттық қатынастар орнықтыру рефлексиясы еді. Егер осыны классикалық көнелік пен ортағасырлық араб тілді өркениет арасындағы қатынастар тұрғысынан қарасақ, бұлай түсіну жаңа қырымен көрініс табады.

Ол тек қана ұғынылып қана қоймай, сол тарихи дәуірде жүзеге асып жатқан, Шығыс пен Батыстың мәдени сұхбатының терең ойластырылған өзегі де бола бастады.

Философиялық - теологиялық ойлар жаңа платоншылдықта жаңа қозғаушы күшке ие болып, ол пифагорейлік, платондық және аристотельдік ілімдерді біріктірген, ертедегі діни - философиялық жүйелердің бірі болды. Тап осы жаңа платоншылдық арқылы ислам философтары классикалық көзқарастармен алғаш танысты. Неоплатонизмнің діни және философиялық мағынасы, сонымен бірге платондық және аристотельдік онтологияны оның теологиялық түсіндірмесі Әл-Фараби тарапынан терең қабылданды және пайымдалды. Және, бірінші кезекте, жаңа платоншылдықтың негізін қалаушылардың бірі және оның көрнекті өкілі Плотин өз ілімінде Бірлік сапасындағы әмбебап, жалпылама бірінші бастаманың мағынасын және оның дүние құрылысында өмір сүретін барлығының абсолютті және игілікте қайнары ретінде алға шығарды. Бұл тұғырнаманың бір құдайшылықты кесімді талап ететін исламның діни дүниетанымымен бір үнді екендігінде күмән жоқ. Жаңа платоншылдық Әл-Фарабиге және Шығыс перипатетизміне өздерінің діни мұсылмандық сенімдерін классикалық дәстүрдің философиялық және ғылыми рационалдығымен ұштастыруға мүмкіндік берген философиялық жүйе болды.

Антик философиясының Құдай және теологиялық пәндер туралы пайымдарын талдау, оның ойының дамуы дәстүрлі политеистік мифологиялық түсініктерден біршама озық болып, рационалды монотеистік ілімді құрастыруға тым жақын келгендігін көрсетеді. Атап айтқанда тек осымен, философияға эллинистік және араб - мұсылмандық мәдениеттердің дәнекер буыны, сұхбат тілі болуға мүмкіндік берген шарт орындалды.

Бұл аталған мәдениеттер сұхбатының ішкі философиялық және дүниетанымдық шарттарынан басқа, оның тарихи жағдаяттары да өмір сүрді. Грекиялық классикалық дәуір де, иудаизм де, араб тілді ортағасырлық та, еуропалық мәдени дәстүр де -осылардың бәрі жеткілікті дәрежеде Жерорта теңіздіктің түрлі аймақтарында және оған жапсарлас жатқан территорияларда таратылған, ортақ географиялық - өркениеттік кеңістікпен біріктірілген. Сондықтан Батыс пен Шығысқа, соңғысын тек Үнді мен Қытайды жатқыза отырып, тарихи - өркениеттік осындай жіктеу ол көбінесе әділетті түрде Жерортатеңіздік "Жер шеңберін", кейде оны Гангке дейін тарата отырып, бірегей "батыстық" мәдени-тарихи бірлестік ретінде қарастыратын К.Ясперспен келіспеу қиын. Алайда, "батыстық" бірлестіктің ішінде оның батыстық және шығыстық бөліктерін ажыратуға мүмкіндік беретін, жеткілікті мәнді айырмашылық бар. Бірақ бұл жерде әр түрлі жерортатеңіздік мәдениеттерді біріктіріп тұрған жайға қызығушылық бар. Ислам мен христиандық иудаизм ортақ діни тамырларға ие, олар және де классикалық грек философиясы мен жаңа платоншылдыққа ортақ тарихи-философиялық негіздерге сүйенеді. Еуропалық мәдениет өз бастауларын ежелгі грек және рим дәстүрінен алады деп есептеледі, алайда грек философиясы және ғылымымен тең дәрежеде ортағасырлық Еуропа алдымен араб тілді ойшылдар және ғалымдар еңбектері арқылы танысты және қабылдады деген де мойындалады.

Көп түрлі және төлтума "Жерортатеңіздік" мәдени дәстүрлер белгілі бір рухани бірегейлікке ие болды деп те айтуға болады. Бұл бірегейлік нақтылы кезде көрініс тапты ма деген сұрақ - осы тақырып үшін тым ауқымды болып табылады. Алайда ол философияның жоғарыда саналып өткен барлық мәдени құрылымдарындағы ең тұрақты кездесетін шегерусіз элемент болғандығынан, осындай таң қаларлық жағдайға назар аудармауға болмайды.

Осылай айтылған ой нағыз жауап болып табылмайды, оның мағынасы қарапайым түсіндіруге келмейтіндіктен ол тек көз алдымызға эмпирикалық нақтылықты суреттеп берді. Және сондықтан, бұл құбылысты жеткілікті түсінуге әбден сенімді болмай-ақ, философия және оның қойнауларында қалыптасқан ғылым ең аз дегенде мәдени және когнитивтік коммуникацияның әмбебапты тілі, тарихи уақыт пен өркениеттік кеңістікте интеллектуалдық мұраны беру қабілеті бар интеграциялаушы рухани факторлардың бірі деп шамалауға болады. Бірақ осындай функцияларды атқару үшін ол әрбір нақтылы тарихи мәдени құрылымдарда, олардың кез келгені үшін сол мезгілде түсінікті, өмірлік ақталған және қажетті бола тұрып, белгілі бір шамада оппозициялық жайда болуы керек.

Сонымен, өз шығармашылығында Әл-Фараби үшінші мыңжылдықтың алдында герменевтикалық мәдени сұхбат идеясын көрсетті, ол тек тұғырнамалардың тек ортақтығын ғана емес, сонымен бірге олардың принципиалды айырмашылығын да шамалады. Өйткені Әл-Фараби, антиктен гөрі, басқа мәдени дәуірге жатады, ол салтанатты және қайталанбайтын әсем араб тілді мұсылман өркениетінің ең айшықты өкілі болып табылады. Осылайша сұхбат дәстүр сабақтастығын да, олардың межеленуін де, мәдени мұраның сақталуын да көрсете отырып, әлі күнге дейін таныс еместің, жаңаның пайда болуын да білдіреді. Шығыс перипатетизмі жүзеге асырған, антик және мұсылмандық дәстүрлердің сұхбаты, менің ойымша, келе жатқан мыңжылдықтың мәдени мегаполисінде шығармашылық байланыстарды орнықтыру үшін үлгі бола алады.

Аль-Фараби и развитие восточной философии.

Астана: Елорда, 2005. С. 8-23.





ЕКІНШІ БӨЛІМ

МЕТАФИЗИКА

ӘЛ-ФАРАБИ ІЛІМІНДЕГІ МЕТАФИЗИКА ҰҒЫМЫ

Анатолий КЕНИСАРИН

Батыс және Орталық Еуразияның мәдени тарихында Әл-Фараби дәуірі екі ықпалды дүниежүзілік діндердің - христиандық пен исламның нығаюымен және кең таралуымен сипатталады. Алты ғасырға жуық уақытпен ажыратылған олар белсенді түрде жаңа аймақтар мен халықтарды, дүниежүзілік діндер уақыты деп атауға құқық беретін сол тарихи кезеңді қамти бастады.

Осы кеңістікте орын алатын, мәдениеттің бүкіл құрамдас бөліктері және бүкіл мәдениет тұтасымен өзінде осы ұлы монотеистік діни ілімдерінің терең және аумақты іздерін сақтап келеді. Ортақ иудаистік бастаманың қуатты ықпалымен қалыптасқан, дүниетанымның бұл жүйелері Жерортатеңіздік, Таяу Шығыс және Орта Шығыстың көне өркениеттері халықтарының рухани эволюциясының елеулі жаңа кезеңі болды. Барлық терең айырмашылықтарында, оларды өзінің жаратуында және басқарушы құдіреттілігінде шексіз, абсолюттік Құдай идеясы біріктірді. Осындай идея философияның бұрынғы түсінігін, оның білім жүйесіндегі орнын және адам өміріндегі рөлін айтарлықтай өзгерістерге жеткізбей қоймайды. Бірақ осындай идеяның маңызын анықтау үшін, оны бір жағынан, Құдайдан басқа құдіретті қалдырмай, сол политеистік көзқарастармен қатар қоя отырып, оған тән дәстүршілдік емес пен жаңашылдықты көрсету керек, екінші басқа жағынан теологиямен бір қатарға басқа дүниетанымды қоймай, оны ол монотеистік дінмен ауыстырған философияның бұрынғы түсінігімен салыстыру керек. Пұтқа табынушы бұқаралық политеизм, ойша рационалды түсінілуге тиіс дүниені бір бастамадан түсіндіруге ұмтылатын философияның өзімен үзілді. Алайда философия, менің ойымша, ол тек таңдаулы ойшылдардың үлесі болғандықтан, дін бола алмайды, бірақ басты себеп, адам философиялық тұғырнамаларда (егер оны скептицизмнен басқаларында (философия деп есептесек) Абсолютті бастаумен, креативтік болмаса да, тым құрығанда өзінің когнитивтік құдіреттілігінде қатар қойылды. Алайда, Честертон атап өткендей, Құдай - Құпияның атауы, адам толық танымға талпына алмайтын мистикалық аймақты көрсетеді.

Міне сондықтан, шығыстікі сияқты еуропалық ортағасырлық дәуірі осындай қатынаста "философия діннің қызметшісі" деген кең таралған бейнелік пікірді бекітті. Сонда философияның дінге қатысты бағыныңқы жайының бірмағыналы болып көрінгеніне қарамай, олардың диспозициясы шындықта соншама анық және ашық көрініс таппайды. Дінтану мистицизмге келіп тірелмейтіндіктен, философияның өзінде, бұл тіпті оны білдіретін терминде анық сияқты (философия - дегеніміз даналықтың өзі емес, ал соған ұмтылу болып табылады), қашанда танымдық өзін шектеу элементі орын алғандықтан, онда гносеологиялық тұрғыдан олардың өзара қатынасы, рационалды танымның мүмкіндіктері дәрежесі туралы және теологияда діни сенімнің сапасымен негізделіп келген, рационалдық әдіс шектерінен тыс ұғыну тәсілдері туралы сұрақтарды қояды.

Философиялық сана суреттемесі және оның адам мен коғам өміріндегі орны Әл-Фарабидің энциклопедиялық жалпы қамтушы ілімінде ерекше орын алады. Шығыс Аристотелі өзіне дейінгілердің ешқайсысына ұқсамай, философияны әмбебап білім, рационалды дүниетаным ретінде бүкіл аумақты эпистемологиялық кешенде тиесілі бірінші және негізгі ғылымның ең жоғары деңгейіне қояды. Осымен ол және араб тілді перипатетизмінің басқа философтары теологиялық ой өкілдерінен ерекшеленеді: біріншілері мен екіншілерінің арасындағы негізгі айырмашылық, менің ойымша, біреулердің исламды терістеуінде, басқалардың оны мақұлдауында емес, жалпы исламдық дүниетанымда сенім немесе зерденің, және философияның басымдылығын анықтауда тур. Мұсылмандық бірақ діни дүниетанымның өзінің бар немесе жоқ болуы туралы емес, ортағасырлықтың философтары мен діндарларын қатар қоя отырып, тек сол немесе басқа ойшылдың діни ортодокстыққа жақындау деңгейі немесе одан шегіну дәрежесі туралы әңгіме қозғауға болады.

Екінші Ұстаздың философиялық тұғырнамасын талдау, оның негізгі екі бөліктен туратынын көрсетеді. Бірінші бөлім адамзат қоғамында философияның пайда болуы мен өмір сүруінің жағдайларының қандай екендігі жөніндегі түсініктерді ұстап тұрады.

Екінші бөлімге философия ұғымын орнықтыру және оның әлеуметтік-мәдени тұтастықтағы мазмұнын анықтау, басқаша айтқанда, олар үшін философияның өзі, өз кезегінде, олардың алдында тұрған мақсаттарға жету үшін шешуші жағдай болып табылатын, адамдық таным мен әрекеттің сол салаларын айқындау жатады. Ендеше, Әл-Фараби ойынша, философия оның да ары қарай дамуының қайнары болып табылады.

Өз ниетін жүзеге асыра келе, философияның пайда болуы мен оның эволюциясының шарты ретінде ол мына сәттерге назар аудартады. Біріншіден, бұл оның тарихи ізашары философиялық танымның күйлері, яғни ол "ақиқат емес" (ол кейде диалектикалық философия атауына да ие) ретінде жіктеген көне ілімдерді, аз жетілген, бірақ ары қарай жетілуге қабілетті, жарамды софистика мен диалектиканы қамтитын, алғы философиялық білім деп түсінеді.

Екіншіден, метафизика ретіндегі философияның пайда болу жағдайларына Әл-Фараби әділетті түрде дәл, табиғаттанулық, гуманитарлық ғылымдардың кешенін жатқызады. Ол осындай ғылымдардың шынайы философиялық негізін қалау үшін және осындай жайға сай әрбір адам, оны зерттеуге кірісуден бұрын осы ғылымдарды меңгеруге тиіс оларсыз философиялық білімді игеру мүмкін емес. Оның үстіне, Екінші Ұстазға сәйкес, философия үйренуден бұрын оның пайда болуын терең, басқаша айтқанда, платондыққа дейінгі және аристотельдікке дейінгі мектептерді, философтарды және олардың ілімдерін білу міндеті тұр. Осындай ұстаным Әл-Фарабидің аристотельдікке дейінгі философия тарихын жан-жақты жақсы білгенінің куәсі болады.

Үшіншіден, Әл-Фараби шынайы философиялық білімді меңгеру және нағыз философ болу үшін, адамның моральдық сапаларына қойылатын ерекше, жоғары талаптарды біріктіретін тұлғалық факторларды философияның шарты деп есептейді. Потенциалды философтың тұлғалық факторына моральдық сапалардан басқа жеке ғылымдарды алдын ала терең білу, оның білімділігі мен энциклопедиялығының дәрежесі талаптары да енгізілетіндіктен, қалыптасып келе жатқан философ сапасындағы адам, философия пайда болуының, әрекет етуінің және дамуының бүкіл жеке шарттарын байланыстырушы буын болып шығады.

Екінші Ұстаздың философия ұғымы, оның ғылыми және қоғамдық функциялары, теориялық дүниетанымды жалпыма шарттылық ретінде көрсететін, мынадай негізгі бөлімдерден тұрады.

Ең алдымен - бұл шынайы философияның (нағыз философтың тұлғалық сапаларымен үйлесімді) білімнің басқа түрлерімен — гуманитарлықпен, дәл және табиғи ғылымдармен, дінтанумен және өнер деп анықтайтын танымның саласымен, яғни теориялық танымнан шығатын, түрлі тектегі практикалық тәжірибелермен және әрекет түрлерімен салыстырып, айрықша ерекшеліктерін анықтайды. Осылай, бұл ұғымның тарихи-философиялық экспозициясымен үйлесімді қатар қоюда, перипатетизм мен философияның табиғатын және оның негізгі мазмұнын анықтаушыларды табу ойластырылады. Адамдық мәдениет жүйесіндегі философияның функциялары, әл-Фарабише, табиғи және гуманитарлық ғылымдардың мәні мен принципиалды онтологиялық негіздерін ең терең ұғынудың басты жағдайы болып көрініс табатындығынан шығады, өз кезегінде болмыстың әмбебап заңдылықтарын теориялық тұрғыда білуді тәжірибеде пайдалану ретіндегі өнермен де дәл осылай болып тұр.

Шынайы философияның басқа маңызды функциясы, шығыс перипатетиктерінің пікірінше, нағыз діннің теориялық негізі болып табылатындығында. Басқаша айтқанда, қателіктері адасулармен караңғыланбайтын, өзінің абсолютті пәніне жалғыз лайық, сондықтанда шынайы діннің мәні болып көрініс табатын, бұл тек философиялық, яғни дінтанудың концептуалды сапасында алға шығатын, бүкіл дүние құрылысының бірінші себептерін зерделейтін негізде өсіп-өніп шыға алатын құдайға деген сенім. Екінші Ұстаз Қайырымдылар қаласы деп атайтын, әділетті адамдық қоғамдастықты құрудағы философияның рөлі іргелі және алдыңғымен тығыз байланысты. Және, ақырында, философиялық білімнің көп түрлі функцияларының бүкіл жиынтығы, шынайы болмыстың түпкі мақсаты - жалпылама және толық бақытқа іс жүзінде жетуге бағытталған, эвдомонистік тұғырнамада жалпыланады және аяқталады. Біріккен платондық -аристотельдік бағытты шынайы және, Платонға дейінгі бүкіл философиялық ілімдерді шынайы емес деген Фарабилік философиялық бөлуді, Платонға дейінгі ойды ол толығымен және түгелімен қате санады деп түсінген дұрыс емес. Керісінше, ойлау мен танымның жаңаша түсінумен ілгерілеген тарихи үрдісінде "алғы философиялық" ілімдерді олардың толықтығында түсіну "шынайы философияны" түсінудің міндетті теориялық шарты болып табылады деп есептеді. Алайда, тұғырнамалық тарихи-философиялық тілдің қалыптасуы бірнеше ғасырлардан кейін ғана жүзеге аса алды және Әл-Фараби, өзіне есеп бере тұра, өзі ұсынған философиялық үрдістердің бөлінуі және теориялық ойлау қалыптасуы тарихи кезеңдерінің атауы әлі аз жетілген екендігіне мойынсұна отырып, философтардың көзқарастарын және философияның алғы тарихын білдіру үшін адекватты бейнелік - поэзиялық тәсілге де барады. "Әріптер кітабында" ол былай жазады: "Диалектикалық философия мен софистік философия аподейктикалық философияның алдын алады... ал диалектика мен софистика, ағаштың гүлденуі жемістің гүлденуі алдында болатыны сияқты, философиядан бұрын болады"11.

"Философияны оқып-үйренуден бұрын не болуы керек туралы" деген белгілі трактатында Екінші Ұстаздың философиялық ғылымдарға кіріспені тек тар, тарихи-философиялық аспектіде айтатыны, назар аудартады. Егер осы трактаттың мазмұнынан шықсақ, онда автордың пікірі бойынша, философия пропедевтикасы толығымен және тұтасымен, өзіне басқа ештеңені қоспай, тек оның генетикалық экспозициясымен шектеледі деген пікір тууы мүмкін. Бірақ шынында олай емес. Әл-Фарабидің басқа еңбектерін зерттеу оның көзқарастарының толық суреттемесін қалпына келтіру, аталған трактатта мәселе тек тікелей алдын алу туралы болғанында түр деген қорытынды шығаруға болады және осының жалғыз өзі жоғары білімді меңгеруге жеткілікті дегенді, ол мүлдем теріске шығармады. Тек барлық көзқарастарының кең мәтінінде, ғылыми білімдер жүйесінде ойшылдың философиялық білімдерді қалыптастыру жолдары мен оның қоғамдық маңызы туралы түсініктері толық ашылады. Бұл Шығыс Аристотелінің "Ғылымдар жіктемесі туралы сөз", "Ғалымдардың пайда болуы" және т.б. трактаттарының құрылымы мен мазмұнынан анық көрінеді.

Олардың біріншісіне сәйкес, метафизика немесе философияға, яғни жалпылама әмбебап бірінші негіздер туралы ғылымға сай, әрбір адамның білім алу (ағарту) үрдісінде мыналар басында болуы керек: тіл туралы ғылым, логика, математика және физика. Басқаша айтқанда, сол немесе басқа индивид білім алғанда, ол ең алдымен жоғарыда аталған 4 ғылым бойынша терең және толық білімдерді меңгергеннен кейін ғана философияға үйренуге мүмкіндік алады. Сонымен бірге, фарабилік ғылымдар жүйесі, өз кезегінде, метафизиканы пәндік аймағына сәйкес, құрамдас бөліктерге бөлуді де өзіне енгізеді.

Бұл, Әл-Фараби ойынша, метафизика қалқып алынған және интеграцияланған түрде, өзінің алдын алатын жеке (арнаулы) ғылымдардың кейбір жақтарын, өзінде ұстап тұруы керек. Оның ілімі бойынша, метафизика өмір сүріп тұрған нәрселерді, заттарды Көне олармен болып жатқан үрдістерді зерттейді; бұл физикалық білім объектілерінің метафизикадан алыстамайтынын, оған арнаулы ғылымдарда өңделу арқылы жаңаша түрде кіретінін көрсетеді. "Жаратылыстан тыс" білім де трансформацияланған білім пәнін ойшыл оны сыртқы мазмұнымен толықтыра отырып, эмпирикалық шындық пен спекулятивтік метафизикалық құрылым арасында байланыстырушы буын ретінде түсіндіреді. Метафизика физиканың аяқталуы және жоғарғы кезеңі болып байымдалатындықтан, ондағы осындай үйлесу әбден түсінікті болып шығады.

Осылармен бірге ішкі қажеттілігі үшін метафизика өзінде логика, геометрия, физика, арифметика және т.б. жататын, "теориялық жеке ғылымдардың дәлелдеу негіздерін" зерттейді және ұстап тұрады11. Негізінен, жоғарыда аталғандай, метафизиканың осы астарындағы логиканың дистиляцияланған мәні деп Екінші Ұстаз, тек ұғымдардың, пайымдаулардың, ой қорытындыларының өзара байланысу ережелерін ғана білдірмей, осы терминмен пәнділіктің оймен шалынған трансцендентальдық аумағындағы әлдебір жалпылама аяқталған дәлелдемелер әдісі деп те ұғады. Осыдан мұндай дәлелдеулер әдісін қалыптастыруды ол арнаулы салалар мен олардың жеке қолданылуынан абстракциялау үрдісі түрінде әмбебапты логикалық принциптер мен ережелерін шығару деп түсінеді.

Жалпылаушы логикалық принциптердің Әл-Фарабиде метафизика саласына жататындығын мақұлдай келе, ол үшін таза (формальдық) логиканың бір мезгілде спекулятивтік құрастыру әдісіне жататындығын және оның растылығының өлшеуіші мен сыни талдау тәсілі болатындығын, сол арқылы алдыңғы ойшылдардың көзқарастарындағы жағымды ақиқатты адасулардан, немесе, одан да маңызды саналатын "софистикалық" немесе "диалектикалық" алдаулардан айырып көрсетуге болатындығын атап өту кажет.

Сонымен, Әл-Фарабидің философиялық жүйесінде арнаулы ғылымдар метафизикаға дайындық сатысы ретінде көрініс табады. Білімнің бұл ерекше салалары, метафизикалық танымға қосатын, сол дәйекті байланыста үш тең және әр түрлі баламаларда көрінеді. Әл-Фараби іліміне сәйкес, олардың бастапқы өмір сүруі дербестілік формасына ие және гносеологиялық кезектікте төменгі, яғни таным сатысы бойымен жоғарылаудың ең төменгісінде орналасқан. Солардың екінші түрінде олар біршама деңгейде дербес өмір сүру мәртебесін жоғалта бастайды және метафизикалық білімнің өзіндік сәттеріне айналды, сондықтан оймен құрастырылған "физикалық" мәнділіктердің шындығын елемеу мүмкін емес сондай-ақ танымның логикалық - әдіснамалық амалдарын қолданбай тұрмайды.

Әл-Фарабидің ғылыми ілім тұғырнамасында метафизиканың арнаулы ғылымдарға тағы бір қатынасын айғақтау орын алады. Ол мынадай тұғырнаманы, оған сәйкес, қашан адам зердесі өзіндік метафизикалық нәрседе өз болмысының жеткілікті (жоғарғы) негіздерін игергенде және сондықтан, ең толық әрі жетілген білімді қабылдағанды, сол арқылы заттар пайда болуының түпкі себептерін және оларды зерттеудің арнаулы (жеке) ғылымдардың нағыз қайнарларын танитындығын бекітеді, философ және әрбір ғалым арнаулы білімнің толықтығына тек сонда жете алады, бұл үшін оның ерекше түрлері жалпылама бірінші негіздің болмысынан парасатпен шығарыла алады. Сонымен бірге осындай көзқарас, универсумды метафизикалық игеру арасында білімнің арнаулы салалары бұрынғы дербестілік формасын жоғалтатыны және жеке зерттеулер сапасында, яғни шындықтың дербес емес жақтары түрінде көрініс табатындығын білдіреді, сондықтан біртұтас ретіндегі шындықпен неғұрлым тығыз қарастырылса, соғұрлым жоғары ғылыми құндылыққа ие.

Әл-Фараби іліміндегі метафизика оның мәнісінде, адамдық ойлауда жаратушы бірінші бастаманың әмбебаптылығын бейнелейтін синтетикалық білім ретінде қарастырылады. Ол ақылмен универсумды игерудегі жан-жаққа сәулесін тарататын қозғалыс ағыны ретінде суреттеледі және танымдық үрдісте оның түйініндей көрініс табады. Метафизика өзінің объективті алғышарты ретінде сипаттауға болатын физикалық дүниенің нәрселерімен заттарын метафизика зерттейді. Содан кейін, метафизиканың субъективтік -гносеологиялық алғышарттарын құрастыратын, негізінде логикалық әдіс негізінде жататын, оймен түйсіну нәрселеріне катысты, дәлелдемелердің негіздері мен принциптерін зерделейді. Бұдан кейін ол, бүкіл универсумның идеалды және құдайлық Бірінші Бастамасына, Бірінші Баршылыққа, олардың жетілгендік дәрежесі бойынша игерілетін, өзіндік транценденталдық нәрселерді зерттеуге кіріседі. Метафизикалық таным үрдісінің аяқталуын, оның барысында жоғарғы ғылым, Жаратушы Бірінші (себептен эманация арқылы бірінен соң бірі болмыстың барлық тұрған сатыларының дәйекті пайда болуы түрінде түсіндіреді.

Ғылымдардың бұл жүйеленуімен қатар, негізінен метафизикалық жүйе құрастырушы принциптің ғылыми білімдер кешегіндегі анықтаушы рөлін тағайындауға бағытталғаны сияқты, Әл - Фараби ғылыми-теориялық білімнің жіктемесінде басқа көзқарасты да негіздейді. О л алғашқыны бекерге шығармайды, ал одан сол бір нәрсені қарастыру мүмкін болатын, оның жаңа, бұрын аз байқалған жақтарын аңдау мүмкіндігі бар және сондықтан бастапқы аңғаруды толықтыратын және байытатын тұғырнама ретінде, суреттеліп тұрған мәселеге басқаша көзқарас болып табылады.

Осы көзқарас бойынша шығыс перипатетикалық ғылыми білім тұғырнамасы сәл басқаша, атап айтқанда ол барлық заттардың субстанциясының және соған сай оның адамдық танымдағы бейнеленуінің негізгі қасиеттерінің айқындалуы тұғырынан құрастырылады. Сонымен білім жүйесіндегі метафизиканың шешуші орны Әл-Фарабимен, ол тек ішкі субъективті қабілеттілігі жағынан анықталатын емес, яғни өзімен - өзі алынған адамдық сезімдік қабылдау және зерденің танымдық мүмкіндігімен ғана емес, оның ғарыштың объективті субстанционалдық құрылысымен де себептелгенінің көрсетілгені ары қарай баяндау барысында байқалатын болады. Осындай қарастыруда, сондықтан, субстанция, оның акциденциялары және басты қасиеттері туралы білімнің барлығы алдын ала ұйғарылған, ал концептуалдық схеманың өзі субстанционалдық білімге қатысты туынды сапасында анықталады. Алайда, сонымен бірге ол өзіне субъективтік антропологиялық сәттерді де енгізеді. Ғылым жүйеленуінің бір және басқа баламаларының арасындағы айырмашылық ғылыми білім жүйесінің құрастырылу кезектілігінде тұр.

Өз бастауын материалды субстанцияның қасиеттерінен алатын, ғылымдардың сол кезектілігінде бастапқы пән ретінде арифметика көрініс табады. Бірінші ой жүгіртуде, Әл-Фараби арифметика туралы айта келе, философиялық тақырыптан мүлдем алшақтамайды және осындай пәнде ешқандай метафизикалық мағынаны ұйғармайды деп пайымдауға болатын сияқты. Алайда шындығында бұлай емес. Шығыс ойшылының синтетикалық және субстанционалдық дүниетанымында метафизика - оның орындалуында сол немесе басқа жеке ғылымның мәні ақиқатқа сай, бар және адекватты түсініле алады, ол бүл жағдайда оның өзінде емес, метафизикалық нәрсе және бірінші мән ретінде субстанцияда орын алады. Әрине, осындай көзқарастар тек жалғыз ғылымтануға қатысты емес, олар сондай жалпы философиялық принциптердің, оларға сәйкес түбегейлі бастамалар, заттардың бірінші себептері, қалай субстанция өз акциденцияларына қатынаста болса, солай эмпирикалық заттардың өзіне қатынаста болатын сәттеріне жатады. Міне сондықтан арифметикалық ғылымның мәні бастапқы түрде материалды субстанцияның бір және сол уақытта бір және көп, бөліну және бөліктерге ие болу қабілеттілігімен себептелген, олар сондықтан, өз кезегінде, субстанционалдық негіздің тепе - теңдігін сақтауда үйлесуге және қосылуға қабілетті. Арифметиканың сол арқылы тек төрт арифметикалық амалдарға (қосу, алу, көбейту, болу) келіп тірелмейтіндігі байқалады, бірақ ол біршама ары қарай, болмыстың онтологиялық категорияларына, олар мынадай сұрақтар жауап беруге міндетті: "қалай сандар алынды, қайдан олар пайда болды және қалай көбейіп келеді, олар арқылы ол болмысқа ие болған, мүмкіндіктен шындыққа, бейболмыстан болмысқа өткен, себептер қандай болды11, сондықтан олар тоқтаусыз тап осындай метафизикалық білім саласына ауысады, осында белгілі бір дербестілігін сақтай отырып, онымен қосылады.

Басқа кейбір ғылымдарға ұқсас, арифметика Әл-Фараби жүйесінде, тек қана метафизикаға емес, оның тарихына да апаратын, дәнекер буын болып шығады. Оны қарастыруда Екінші Ұстаз қоятын мәселелерді ойластырудың көпғасырлық тарихи қойнауына кететін және оны жасаушылардың есімдерімен: Парменид пен Зенон, Пифагор мен Эмподокл, Левкипп пен Демокрит, Платон мен Аристотель сияқты алдыңғы қатарлы ойшылдардың философиялық жүйелерінде ұсталып тұрған, принципиалды қағидалармен қатысты, терең тамырлары бар. Осының бәрін әл - Фараби жақсы түсінген, бұл оған жататын "Ғылымдардың пайда болуы" деген трактатының мәтінінен келтірілген үзіндіден анық көрініп тұр.

Еуропалық дәстүрде ғарыштың субстанционалдық бірлігі туралы тұғырнама ионийлік натурфилософияда қалыптаса бастағаны және кейін көне грек кезеңінде элейлік философиялық мектептің негізін қалаушы Парменид және оның оқушысы Зенонмен қарастырылғаны белгілі. Алайда, элеаттармен бұл тақырып, субстанция қозғалысын қалай білдіруге болады, математикалық білімнің өзі қалай мүмкін деген сұрақтарға жауап бере алмағандықтан, тек сол мәселе саласында тұжырымдалды. Парменидтік бірден бір өмір сүретін, қозғалыстан, көп түрліліктен жөне бөлінуден ажыратылған шындық ретіндегі болмыс тұғырнамасы бұл сұрақтарға деген тым терістеуші жауап болды, ал шындықтың бұл қырларын тек елес деп жариялаудың өзі философиялық ойды қанағаттандыра алмады.

Міне сондықтан болмыс бірлігінің элеаттық тұғырнамасына субстанция көп түрлілігі ұстанымы қарама-қарсы қойыла бастады. Бұл принципті, бір жағынан әлем негізінде бір элемент немесе принцип жатқан жоқ, торт бірінші элементтер, "барлық заттардың тамырлары" - от, ауа, жер, су жатыр деп үйреткен, Эмпедокл ұсынды және дәлелдеді. Басқасынан - математиканың қалай бола алатындығы туралы сұраққа қызықты жауапты пифагорейлік мектеп берді, оның негізін қалаушысы, өзімен-өзі алынған сан, яғни әлдебір бөлінетін, алынатын, қосылатын, көбейтілетін, немесе арифметикалық әрекетке ұшырауға қабілетті болатын, үйлесімді құрастырылған ғарыштың осындай сан алуан субстанциясы болады деген қағидаға келді. Өз кезегінде, пифагорейлік ілімге сай, кез келген санның негізі, одан осы сан алына алатын, бір саны болып табылады.

Оның бастамасын Левкипп және Демокрит қалаған, философиядағы атомистік бағыт, Пифагордан бөлек, субстанцияны әлдебір идеалды объект (сан) емес, тепе-тең, бірақ сол мезгілде дербес атомдарға, барлық нәрселердің қозғалысын, олардың пайда болуы мен жойылуын, қосылуын, бөлінуін, көбейтулерін себептейтін, яғни субстанция ретінде арифметикалық білім пәні бола алатын, бос кеңістікте қозғалуға қабілетті және өзінің орнын алмастыруы арқылы өзара бірігуге, ажыратылуға қабілетті, ары қарай бөлінбейтін бөліктерден тұратын, материалды денелік құрылым деп есептеді. Платон философиясы, алдыңғы жүйелерді өзгерте отырып, болмыстың идеялық бірінші себептері туралы ілімді қалыптастырды және ол, "мүмкіндіктен шындыққа, бейболмыстан болмысқа" (Әл-Фараби) ауысу мәселесін қойған және зерттеген Аристотельмен дамытылды. Бұл барлық философиялық жүйелерді өз тұғырнамасында басқа элементтері санатында пифагорейліктің идеяларын ұстап тұрған, Әбу Насырдың Шығыс перипатетизмі үшін маңызды, математикалық және арифметикалық білімнің философиялық мәселелермен тығыз байланысты екендігін, оның үстіне, арнаулы ғылым метафизика және оның тарихының құрамдас бөлігі ретінде көрініс табатын, теориялық ой дамуының тарихи дәйектілігімен үйлесімді қарастыруды көрсету үшін тек қысқаша белгіленген. Аталған ойшылдар ілімдерінің негізгі мазмұны ортағасырлық исламдық арифметикаға тек қана түпдеректерден емес, олар бүгінгі күнге дейін гректік Платонға дейінгі философия бойынша хабар алудың басты қайнарларының бірі қызметін атқарып келген, Бірінші Ұстаздың толық және бірнеше рет зерделенген (оның өзінің естеліктері бойынша) еңбектерінен жеткілікті белгілі болды.

Біз метафизика мен арифметиканың арасындағы қатынасты түсінудің қалыптасуына Әл-Фараби міне осы қатынасты ең жақын деп есептегенімен емес, оларды талдау мысалында Екінші Ұстаздың метафизика мен арнаулы ғылымдардың арақатынасын түсіну, ойшыл көзқарасы бойынша субстанция және акциденцияның онтологиялық өзара қатынасына жалпы сәйкес келетін, ерекшеліктерді негіздеу және көрсету үшін келтірдік. Оның ғылымтануында арифметикадан кейін келетін - геометрияны - Әбу Насыр өлшемдер туралы ғылым сапасында анықтай және оны бөліктерге бөліну сияқты субстанцияның басқа қабілетінен шығарады. Осының түсінігін ол "арифметикалық" акциденциямен байланыстырады, мұның арқасында фигураларды немесе өлшемдер туралы ғылымда, яғни геометрияда зерттелуге тиіс болатын, заттардың материалды формаларын өзінде ұстап тұрады. Және дәл субстанцияның қозғалысқа және үн қатуға деген қабілетінен Әл-Фараби, математика ғылымдарына қосатын және "музыкалы ғылымдар" деп атайтын, астрономия мен музыканы тұжырымдап шығады.

Екінші Ұстаз философиясына сай қарастырылып отырылған білім салалары оз пәндері бойынша математикалық ғылымдар болып табылады, алайда танымның түпкі мақсаты ретіндегі метафизиканы түсінуге адамның біртіндеп жақындауы үрдісіндегі алатын орнына байланысты, оларды педагогикалық немесе тәрбиелік ғылымдардың қатарына жатқызады, оның ойынша, білім беру жүйесінде танымдық қабілеттер мен адам зердесін, сонымен метафизикаға көтерілу іске асатын, яғни табиғат туралы ғылымдарды тануға апаратын, эпистемологиялық баспалдақтың келесі сатысын дайындау үшін арналған. Математикалық білімнің әл - Фараби ғылымтануындағы орны мен рөлін қарастыруды аяқтай келе, метафизика үшін олардың маңыздылығын анықтауда оның математика және білім философиясымен айналыса бастаудың негізгі шарты болған, өз бастауын алатын платондық Академиямия антикалық дәстүр ізінде жүргенін, атап өту керек. Алайда, Платоннан өзгеше, перипатетикалық ұстанымдар бойынша, ол метафизикаға үйренудің алғышарты деп тек математиканы ғана, оған қоса жаратылыстануды да есептеді.

Бұл тәрбиелеуші ғылымдарда жүріп жатқаны сияқты табиғат туралы ғылымдарды Әл-Фараби акциденциялардан, яғни субстанция қасиеттерін біртұтастың бөлігі бола алу және өзара әрекетте алудан шығара отырып, анықтайды. Ол да қозғалысты (негізінен, Ай үстіндегі әлемдегі аспан денелерінің қозғалысы) кеңістіктегі денелердің орын алмастыруы деп зерттейтін астрономиядан айрықша, табиғат туралы ғылымдар метафизикаға тікелей жақын болатындығынан олардың өзегіне физика қойылатын қозғалысты бұл ұғымның кең мағынасында - жалпы кез келген өзгерістер, Ай астындағы материалды әлемнің заттарымен жүретін түрлі үрдістер ретінде зерттейді. "Бұл ғылымның, - деп жазады әл -Фараби, - Ай астындағы әлемде орналасқан абсолютті субстанцияның барлық акциденцияларын тану және де ұлғаюға немесе кемуге сәйкес формалар ауысуы жүзеге асып жатқан сол субстанцияның бүкіл массасын тану аяқталады"11.

Жалпы алғанда Әл-Фараби философиясындағы субстанция және оның акциденциялары арасындағы онтологиялық қатынастар туралы ілім, басқаша айтқанда, білім беру мен үйретудің кезектілігі туралы оның түсініктерінің бейнеленуі болып табылады деп айту орынды. Және керісінше, білім беру жүйесінің тұғырнамасы түбегейлі онтологиялық өзара қатынастармен сәйкестендіріледі. Бұл тым мәнді жағдай, себебі менің ойымша, Әл-Фараби философиясында білім беру тек қана әлеуметтік мәдени үрдіс ретінде ғана емес, дүние құрастырудың әмбебап ұстанымы ретінде де көрініс табады.

Қалай педагогикалық немесе тәрбиелік ғылымдар субстанцияның, оның акциденцияларының негізгі қасиеттерін зерттеуді аяқтағаннан кейін, таным субстанцияның өзін аңдауға кірісе алады. Ендеше, ол осыған дейін біздің зердеміздің көзі астында болып келген, ғылыми білімнің барлық жиынтығы, оларды гносеологиялық кезектілік тәртібінде атауға тиісті екі ірі сыныптардан құрастырылады. Біріншіден, бұлар акциденциялар, бастапқы бірінші негіздің екінші немесе туынды сапалары мен қасиеттері туралы ғылымдар. Екіншіден, бұл субстанцияның өзі туралы ғылым, Құдай туралы ғылым, табиғаттан тыс, зердемен аңдалатын мән, Бірінші Себеп ретіндегі метафизика.

Фарабилік ғылымтанудағы бүл екі сынып ортақ пәндік белгісі бойынша, адамнан әлдебір абсолютті бастапқы тәуелсіз бірдеме ретінде өмір сүретін субстанционалдық қатынастарымен толық анықталатын, объективті сыртқы дүниеге бағытталған, таным сапасында біріктіріледі. Алайда, Әл-Фараби іліміне сәйкес, шындықтың тану, айқын сезімдік қабылдауға және қоршаған ортамен өзінің жеке табиғатын танитын рационалды қабілеттілікке адам өмір сүргенде ғана мүмкін бола бастайды. Егер бүкіл универсумның бастапқы шарты және оны танудың онтологиялық шарты болып субстанция көрініс тапса, онда ғылыми үрдістің субъективтік тұғырынан, оның бастамасы адам, макро ғарыш туралы білім иегері, субъект ретіндегі микрокосмос алға шығады. Сонымен Екінші Ұстаз ғылымтанудың өзіндік жіктемесіне саналы түрде екі ұштылық сипат береді, себебі ол онда екі бастапқы шығу нүктесін - объективті және субъективті, құдайлық және адами, субстанционалды - абсолюттік және салыстырмалық белгілерін қабылдайды.

Осындай екі ұштылықты белгілеу, философтың логикалық ой тұжырымдары тізбегіне еніп кеткен, кездейсоқ дәйексіздіктің нәтижесі болып табылмайтындығын атап өткен жөн; ол жалпы философиялық дәстүрдегі универсумды макро ғарышқа, яғни бүкіл объективті әлемге және микро ғарышқа, дәстүрде онымен үлкен ғарышта таралған қатынастардың түйіні және ерекше көрінісі ретіндегі адамды түсінуден шығатынын атап өту керек. Онтологиялық және гносеологиялық үрдістердегі макро және микро ғарыштардың тепе-теңдігі және айырмашылығы принципі сапасындағы екі ұштылық, философиялық ой тарихында белсенді талқыланды, платон - аристотель мектебінде, араб тілді перипатетизмде антикалық философияның түбегейлі мәселесі ретінде бастама (бірінші себеп, бірінші қозғаушы, бірінші басшылық және т.б.) категориясы орын алды және универсумның басынан аяғына дейін қозғалыс тәсілдерінде өмір сүретін екі қарама-қарсы бағыт туралы ой анық айтылды; аристотельдік тілде олардың бірі субстанциялардан ("табиғаты бойынша біріншіден") бастау алатын бүкіл коп түрлі универсумның пайда болуы мен таралуына сәйкес келетін, екіншісі - Әл-Фараби бойынша, сезімдік қабылдаудан басталып, бірақ ғылымтану саласына катысты микро ғарышқа тән рационалды дүние түсінудің қабілетінен бастау алатындай суреттеліп, "табиғаты бойынша бірінші" және "біз үшін бірінші" деп аталады.

Осында белгіленген қозғалыстың екі бағыты - субстанционалдық және гносеологиялық -шындыққа қатынасты білдіретін екі тәсілден басқа ештеңе емес: бір жағынан, ол дүниені жарататын, немесе онда өзімен-өзі пайда болатын, қатынас, екінші жағынан - ол баршылық жаратылғанды және оның басқа жүзеге асу формаларын игеретін қатынас. Басқаша айтқанда, "табиғаты бойынша бірінші" және "біз үшін бірінші" терминдерінде дүние жарату (дүниеде пайда болу) мен дүние түсінудің қатынастары білдіріледі. Егер олардың біріншісінде, ислам және шығыс перипатетиктері ілімдері бойынша, басты, дәлірегінде абсолютті рөл Жаратушыға және жаратудың субстанционалды материалына берілсе, онда екіншісінде ол (тұтас алғанда оның бағыныңқы жайы сақталуымен), макро ғарышты зерделі түрде тануға қабілетті, ерекше тектегі жаратылған адамға беріледі.

Атап айтқанда осында адамның ерекшелігі яғни, дәстүрлі философиялық тілмен айтқанда, әмбебап болмыстың иерархиялық құрылымында қозғалыстың антропологиялық бағытын анықтайтын, оның табиғаты мен мәні тұр. Әл-Фараби ұстанып келген классикалық метафизикалық мектептің қабылданған ұстанымдарына сай, оны адам тірі жан ретінде басқа барлық тірі емес нәрселер мен құбылыстардан, шындықты сезімдік кабылдау және рационалды, логикалық құрылған ой арқылы аңдау қабілетіне ие ерекше тектегі жаны бар екендігімен айрықшаланады деп айтуға болады. Күмәнсіз, осындай анықтамада адамдық жанның оның "өсімдік жанынан" (негізгі қоректену функциясы бар руханилықтың төменгі бірінші сатысы) және "жануарлық жаннан" (қозғалысты және сезімдік қабылдауды ұйғаратын, жанның екінші жоғарылау сатысы) айырмашылығы оның басты ерекшелігін -ғылымның құдайлық немесе метафизикалық, жоғарғы сатысында танылатын, әмбебап иерархияның - Субстанция мен Бірінші Баршылық биігіне көтерілген сайын танымдық жоғарылайтын бүкіл адамдық даму түйінделетін, метафизикалық дамуға мүмкіндік беретін, зерде мен дүние түсінуді анықтайды. "Ол ғылымдардың соңы және аяқталуы", одан кейін зерттейтін ештеңе жоқ; ол барлық зерттеулер ұмтылатын және онда олар тыныштық табатын, мақсат болып табылады"11.

Сонымен, Ай астындағы әлемді жаратудың субстанционалдық тәсілінен ерекше, нағыз адамдық дүние түсіну жолының негізінде оның парасатты ойлау қабілеті жатыр. Бірақ бұл қарапайым таным үрдісі емес, онда біршама терең мағына орнықтырылған: адам негізінен жалғыз ойлаушы жан болып жаратылған деп анықталатындықтан, оның ақыл-ойы оның мәнін құрастырады, Гете "Ол кім болса, сол болып қалыптасады" дегендей, адамдық өзіндік жүзеге асудан, әлеуеттік адамдық күйден өзектілігі өзгеруден басқа ештеңені білдірмейді. Алайда, Әл-Фараби үшін ойлау оның ауызша немесе хат түрінде баяндалғанына, ол монолог па, әлде сұрақ - сұхбат па, дыбысталып сыртқа шықта ма, әлде "жанның өзімен-өзі" ішкі толғаныс формасында болатындығына қарамай, тілде жүзеге асып, дамитыны күдіксіз.

Осыдан, егер Екінші Ұстаздың ғылымтануында "табиғаты бойынша бірінші" болып субстанция өмір сүрсе, ал "біз үшін біріншіге" - оның акциденциялары мен оларды зерттейтін ғылымдар жатса, онда өзімен-өзі алынған адам табиғатында біріншіге, оның субстанционалды - акциденциалды сапасына деген қатынасына қарамай, яғни автономды таным субъектісі тұғырнамасын тәуелсіз, тіл, сөйлеу мен ойлауды зерттейтін, ғылымдар кешені болады. (Мәнісінде, бұл кешенді Әл-Фарабидің философиялық антропологиясы деп сипаттауға болады, өйткені, оның іліміне сәйкес, адамның түбегейлі сапасы болып субъективті танымдық және коммуникативтік қабілеттер көрініс табады). Ғылымдардың бұл сыныбы өзінің пәні ретінде танымның субъективтік негізгі жағдайларын қарастырады, сондықтан оған мынадай: тіл туралы, грамматика, логика және поэтика сияқты ғылымдар енгізіледі. Бұл ғылымдардың жалпы міндеті адам мен оның пайымдаушы ойлауын дұрыс құрастыру тәсілдерін зерттеуде тұр, алайда саналып өткен атаулардан басты назар тұлға аралық, танымдық, немесе одан бұрын, "оқыту", "оқу", "баяндау", "сұрақ қою" және "жауап беру" категорияларымен танымды білдіретін, педагогикалық, коммуникациялық, қарым - қатынастық үрдістердегі ойларды дұрыс жеткізу мәселесіне аударылатындығы көрініп тұр.

Танымның субъективтік қабілеттері туралы ғылымдардың бүл кешенінің бірінші қатарында ортағасырлық философия мен грамматикадан бөлек алынған, сондықтан жұмбақты болып көрінетін, "тіл туралы ғылым" тұр. Бірақ, шындығында ешқандай жұмбақ жоқ, өйткені, Әл-Фараби еңбектерінен бұл ғылымның міндетіне "заттарға, яғни субстанция мен акциденцияға есім беру" жататындығы айқындалады. Ендеше, мәселе болмыс тектері ретіндегі категориялар және ұғымдарды анықтау туралы, яғни, логикалық тұғырнама бөлімдерінің бірінің мәнісінде туралы болып тұр. Шынында да, ойлау арналған адамның түсінуі үшін, әрі дәл сондай осы ой субъектісіне де өз ойларын дұрыс білдіруі (тұжырымдау) және жеткізуі, оның үстіне ғылыми әңгіме өткізуге баулу немесе оқыту үшін, қай кезде заттар мен құбылыстар анық және айқын бекітілген мазмұндары мен сөздері арқылы белгіленгенде, сол немесе басқа сөз мүмкіндігінше өздерінің есімдері мен атауларына бір мағыналы сәйкес келгенде ғана түсінікті бола бастайды. Міне сондықтан, "тіл туралы ғылым" жөнінде айта келе, Әл-Фараби, олар алдымен түсінікті, жалпы мағыналы, жалпы қабылданған сөздердің мағыналарын белгілеуге деген қажеттілікті, яғни, ұғымдар мазмұнын біржақты, бірмағыналы анықтау мақсатында танымдық ынтымақтастықтың қажеттілігін еске алғаны, көзге анық көріне бастайды. "Тіл туралы ғылымдарды" Екінші Ұстаздың осылай түсіндіруі, дұрыс логика заңдарынан пайымдаулар мен ой қорытындыларын құрастыратын, танымды логика ғылымына енгізетін, жолдан басқа ештеңені білдірмейді, осының салдарынан "біз танылмағанды танимыз және ненің ақиқат, ненің жалған екендігін пайымдаймыз"11. Осының бәрін ол метафизикалық пропедевтика тұрғысынан қарастыратындықтан, логикалық ғылымдарға көзге ұрып тұрған деген көңіл аудару, бірінші кезекте, табиғаттан тыс, транценденталдық нәрсені аңдау үшін бұл ғылымдардың адекватты қолданылуы мен олардан тыс ғарыштың метафизикалық мәнін тану мүмкін еместігімен, бұл тұрғыда тіпті жалғыз құрал екендігімен түсіндіріледі.

Фарабилік ғылымдар жүйесінде философияны ұғынудың жаңа қырларын ашатын, мәнді айырмашылығы бар ғылымдар кешені теориялық және практикалық ғылымдар сияқты, екі құрамдас бөліктерге бөлінеді. Бұл аналитикалық ғылымтанудың тағы бір маңызды критерийі (өлшеуіші). Теориялық ғылымдарға ол физиканы, математиканы және теологияны жатқызады22. Ғылыми білімнің практикалық саласына, табиғат, өнер туралы білім ретінде түсіндірілетін де (жалпы білімге сүйенетін, қайсыбір салада әлденені жасау немесе әрекет ету шеберлігін) субстанцияның "әрекет ету және соған ұшырау" қабілеттілігін қосады - бұлар педагогика, медицина, хиромантия, бейнелер туралы ғылым, агромәдениет, навигация және алхимия. Саналып өткен практикалық ғылымдардан, білім адамның қоршаған ортаға белсенді, мақсатты түрде ықпал етуіне жол ашатын іс-қимылмен бірігіп, өз мүдделері мен талаптарын жүзеге асыратын салалар туралы әңгіме болып отырғандығы анық. Осындай ғылыми білімдер тізбегіне хиромантия және алхимияны қосуды, әрине, мүлдем дұрыс деуге болмайды, алайда қарастырылып отырылған кезең үшін осындай түсініктер әбден табиғи, өйткені олар, сол мезгілде одан әлі арылу мүмкін емес, ІХ-Х ғғ. ортағасырлық білім күйін бейнелейді. Сонымен бірге, егер хиромантиядан тек адасушы танымды емес, оның тарихи - ғылыми кең мәнін аңғарсақ, онда жалған және тұйық бағыттағы таным формалары, оған қазіргі күнге дейін ілесіп жүретін және адамзат танымдық тәрбиесінің тарихи қорғану үрдісінде міндетті болатын болжаушылық, ғылыми-зерттеу ізденісі амалдарының ажырамас құрамдас бөлігі болып табылады. Оның үстіне, алхимиялық ғылымдар негіздерін қолдану ғылыми ізденістің маңызды нәтижелеріне әкелгендігі, жалпыға белгілі. Араб тілді перепатетизмді түсіну үшін мәнді, алхимияны практикалық ғылымдар саласына жатқызудың тағы бір мағыналық қыры - бұл онда, дүние жасампаздық қабілетке ие және сол арқылы құдайлық құдіреттілікке әлдебір жақындауға жететін, Бірінші жаратушының абсолютті дүние жасампаздық көкейкестілігіне белгілі бір, дегенмен шектелген дәрежеде қатысы бар жан ретіндегі адам идеясының білдірілуі. Практикалық ғылымдар тұғырнамасында және алхимиялық ілімнің өзінде тек танымда ғана емес, практикалық әрекеттегі адамдық субъективтік туралы қағида бекітілді.

Ғылымдарды теориялықтарға және практикалықтарға (өнерге) жіктеу латын тілдік ортағасырлық мәдени ортадан гөрі, араб тілдіге көбірек тән еді. Егер фарабилік метафизикалық ғылымтануды ортағасырлық еуропалық ғылымдар жіктемесімен (араб тілді сияқты, ол да, дүниелік құрылыстың табиғаттан тыс мәнін түсінуге аралық дайындық сатысы ретінде көрініс табады) қатар қойсақ, онда тривиум фарабилік алғы ғылымдар сыныбымен, ал квадриум, Әл-Фараби оларды педагогикалық немесе тәрбиелік деп анықтаған, ғылымдар сыныбымен дәл келетіндігі шығады. Алайда, мәселе иерархиялық жүйелендіруде жоғары орын алатын ғылымдар кешені туралы болып отырғандықтан араб және латындық дәстүрлердің арасында оны түсінудің мәнді айырмашылығы көзге түседі. Еуропалық баламада "жоғары ғылымдар" былай суреттеледі: дінтану, философия және канондық құқық. Мұнда аталғандардың тек соңғысын практикалық маңызы бар ғылым деп бағалауға болады. Практикалық қолданылатын ғылымдардың (немесе өнерлердің) тұтас сыныбын бөліп көрсетуге келсек, онда батыстық ортағасырлық ғылымтану жіктеменің мұндай формасымен мүлдем таныс емес.

Әл-Фарабиде бөлек ұстын байқалады. Оның философиялық жүйесінде білім берудің алғы ғылымдардан тәрбиелік (педагогикалық) ғылымдарға ауысуы түбінде субстанция және оның акциденциялары туралы теориялық ғылымдар сыныбымен бірге физика кейін метафизикамен аяқталады, бірақ сонда ол тұрып қалмайды, және ары қарай Екінші Ұстаз, жетілген және әділетті адамдық қоғамды құру ісінде практикалық пайдалануға арналған, жан-жақты азаматтық - саяси ілімді ұғуға болатын азаматтық ғылымдар сыныбын анықтайды. Егер Әл-Фарабидің ғылымдар жүйесіне деген көзқарасына баға берсек, метафизиканың орны мен рөлі жөніндегі оның "Қайырымдылар қаласы тұрғындарының көзқарастары туралы" деген трактатына сараптама жасасақ (бұл еңбекте оның философиясы нағыз толық түрде түйінделген), оның құрылымынан алдымен метафизикалық мәселенің, кейін антропологиялық мәселелердің талқыланып, әлеуметтік -этикалық қатынастарды қарастырумен аяқталатындығы көрініп тұр. Сонымен, Әл-Фараби үшін барлық ғылымдардың түпнегізді мағынасы мен жоғарғы мақсаты, түйіні метафизика болып табылатын таным мен ағарту ісінің жер бетіндегі тіршілікке адамдық жетілгендік пен бақытқа жету қызметін атқаратынында.

Практикалық ғылымдардың фарабилік тізімі, алдын ала және тәрбиелік ғылымдарды оқу жолымен жететін, аңдаушы - теориялық, метафизикалық білімдер негізінде қалыптасатын, бұл сыныптың басқа түрлерінен осылай ерекшеленетін, азаматтық ғылыммен айтарлықтай толықтырылатын болады. Мұнымен қатар Әл-Фараби азаматтық ғылымды практикалықтар саласына да қосады, өйткені, медицина немесе тіпті алхимия түріндегі білімдер сияқты, олар да адамды қоршаған шындықтағы құбылыстар мен нәрселерге зерделі адам жігерінің ұйғарымдарына сай өзгерту және жетілдіру үшін белсенді әрекет тәсілдеріне баулиды.

Метафизикалық тұғырнаманың тағы бірі қыры - метафизиканың дінтануға (теологияға) қарым-қатынасы мәселесін түсіндірмелеуді қажет етеді. Менің ойымша, кейде кездесіп түратын, арабтілді перипатетиктердің көзқарастарын дінге, геологияға қарсы және тіпті атеистік деп қарастыру, терең адасу болар еді. Дәл осыны, ол бойынша олар өздерінің дінге деген күмәндану көзқарастарын, тіпті өз еңбегіне Жаратушының жетілгендігі, құдіреттілігі және ұлылығы туралы тарауларды жасыру үшін енгізгені жайлы пікірлер туралы да айтуға болады. Керісінше, олардың жұмыстарының жеке үзінділері емес, олардың бүкіл философиясы оның негізінде жатқан эманация теориясымен бірге, ислам теологиясы тілінде "Ештеңе Алланың еркінсіз болмайды" деген діни қағидада білдірілген, дүниенің құдаймен жаратылуы және Абсолютті Жаратушы діни идеяларымен түгелдей қамтылған. Ортағасырлық дінтану мұсылмандық та, христиандық та әлемде бекерден-бекер Платон мен Аристотельді, көп құдайлық сенімдерден толық шыға алмаса да шынайы сенім бағытында ілгерілеу болған және осы үшін көп кызмет атқарған ойшыл деп бағалайды. Міне, тіпті осы себептен - ақ Шығыс перипатетиктері дінге қарсы ниетте бола алмаған. Алайда олардың көзқарастарының үстемдік етіп тұрған діни канондар және ортодокстық теологиямен толық сәйкес болудан алыс тұратындығына да күмән жоқ. Менің ойымша, әл - Фарабидің дінге қатынасын ең дәл мағынада философиялық еркін ойлау деп сипаттауға болады, оның мәнісі философиялық рационалдық түсінудің сенімге негізделген діни догматикалықтан жоғары тұруында.

Еуропалық Ағартушылық біршама кейінгі уақытта, теологияның философияға қарым -қатынасының бұрынғы түсінігін рационалистік тұғырдан қайта ойластыруға талпына отырып, біріншісінің ақиқаттылығын зерде өлшеуішімен тексеру қажет болатын, діннің парасатпен осылай үйлесуі туралы тезисті ұсынды. Мәнісінде, бұл діннің философияға тәуелділігі туралы ойды ағартушылардың мойындауы болды. Ойлау тарихи бүл мәселені шешуде "философия дін қызметкері болып табылады" деген қағидадан, керісінше діни білімнің иерархиялық пирамидасында философияға бағыныңқы жайда болуы керек деген ауысуды жүзеге асырды. Алайда одан біршама ерте кезеңде Араб Ренессансы (Қайта Өркендеуі), оны менің ойымша, Араб Ағартушылығы деп айтуға толық құқылы болады, өзінің перипатетикалық мектеп өкілдері тұлғасында әсіресе Әл-Фараби, осыған ұқсас пікірге келді.

Екінші ұстаз философияның басымдылығы туралы біржақты айтады. Шынайы философия, дейді ол, қаруды жасау оны пайдалануға жеткізетіні сияқты дін ізін басады11. Осындай пікірлерден соң, оның бұзылған діндер туралы тұжырымға келетінінде ешқандай таң қаларлық нәрсе жоқ22; оның еңбектерін талдау нәтижесінде, бұзылған деп метафизика ұстындарына сәйкес келмейтін, оның терең біліміне негізделмейтіндік туралы айтатыны анық бола бастайды. Бұл оның ғылымдарды жүйелеуінде бір және басқа білімдер саласына қандай орын беретінінен және оларға қамдай функцияларды жатқызатындығынан жеткілікті түрде айқын шығады. Ары қарай метафизика мен діннің арақатынасы туралы әңгіме етерміз, бірақ қазір, философия мен метафизика ұғымдарында ортақ белгілер көп болғандықтан, қару-құралдарды дайындау және қолдану бейнесінде Әл-Фараби мәнділіктің орнына философияны (метафизиканы), ал құбылыстардың орнына - олардың қолданылуын білдіретін, дінді қоятынына көшейік. Неге бүл осылай? Жауапты, мүмкін, біз дінді ғылымдар жүйесінде ол қоятын орнынан таба аламыз. Оның пікірінше, догматикалық дінтану юриспруденциямен қатар азаматтық ғылымдар саласында орын алады, яғни практикалық білімдерге жатады, ал ол, ғылымтанудың иерархиялық тұғырнамасына сай, метафизикаға қатысты төмен және бағыныңқы болып табылады.

Метафизиканы Әл-Фараби, табиғаттан жоғары аңдалатын нәрсе, ол абсолютті болмысты, бірлік ретіндегі жалпылықты зерттейтін "болмыстың бірінші бастаулары туралы ілім"11 деп атайды. Бірақ ол категорияларды, болмыс атрибуттары мен түрлерін, арнаулы ғылымдардың ұстанымдарын да зерттейді, яғни жеке білімдер саласын олардың метафизикаға әкелетінін және одан кейін шығатынын, бәрі бірге үздіксіз когнитивтік тербелістерді тудыратын дәрежеде зерттейді. Әл-Фараби метафизикаға берген "құдайлық ғылым" атауын, дегенмен эпитет ретінде түсіндірмелеу керек, бұл метафизиканың пәндік мазмұнын дәл білдіретін термин: ол "тап осындай құдайлық ғылым, құдайды тану туралы ғылым"22, ол тағы да субстанцияны Жаратушы ретінде мойындау туралы, мінсіз бір Бірінші Бастама туралы33, бәрін білетін Бірінші Парасат44 туралы ғылым болып табылады. Сонда догматикалық дінтану үлесіне не қалады? Осы пәнге байланысты Әл-Фараби көзқарастарында әлдебір дәйексіздікті атап өтуге болады. "Аристотельдің "Метафизика" кітабының мақсаттары туралы" деген оның трактатында, жазуынша, Аристотельге сәйкес, "дінтанулық ғылым" (метафизика) ғылымына жатады, басқаша айтқанда, белгілі бір қатынаста оның өзі бүл ғылымның синонимі болып табылады.

Осылайша ол өмір сүреді және кездейсоқ белгісі емес, ал өзінің мәнісі бойынша, мән болып табылады деп айтады. Ары қарай дінтану топика және софистикамен қандай ортақтығы бар екендігі жөнінде айтылады11. Дәйексіздікті аристотельдік көзқарастарды фарабилік түсіндірулерден көруге болады, бірақ, бәлкім, мәселе мұнда емес. Дінтанудың метафизикаға қатынасы туралы түсінік біріншінің сипаты мен мазмұнына тәуелді. Бірінші де, басқасы да Құдай туралы білім болғандықтан, олар шындығында көбінесе бір-бірімен дәл келетіндіктен, философиялық ұстанымның теологиялықтан айырмашылығы, алайда, ортақ білім пәніне деген немесе интеллектуалдылықтың, немесе фидеистіктің басымдылығымен анықталады. Бәрі де еркін ойлы ислам перипатетиктігі дінтану мен метафизиканың сәйкес келуін, қаншама біріншісі Алланы фидеистік аңдау ұстындарынан алшақтануымен және рационалды дүниетаным ұстындарына жақындағанымен, сол шамада мойындады. Және, керісінше, философ дінтануды метафизикадан оның өзінің дербес пайымдалуында емес, діни догматқа сенетін шамасында ұмтылады.

Алайда метафизика мен теологияның арасында тағы бір тым мәнді айырмашылық бар. Ол білімнің сол немесе басқа түрінің кімге басым яғни, рационалды негізделетінге және дәлелденетінге, діни догматтар және канондармен иландырылатынға, бағытталғанында тұр. Метафизика әрқашан таңдаулы ойшылдардың тым тар шеңберіне арналған. Аристотель философ жоғарғы ақиқаттарды дербес және өздігінше, оларды басқалар қолдай ма, әлде терістей ме, содан тәуелсіз игере алады, деп есептейді. Бүл исламда да, дүниежүзілік діндерде де мүлдем басқаша. Діни ақиқаттар тек бір адамға жата алмайды, олар бүл қоғамдастықтың, мәнісінде, әрбір мүшесіне дейін жеткізілуі және олармен терең қабылдануы керек. Ислам анықтамасында тек сонымен шектелген жайда жеке тұлғалардың игілігі бола алмайды, ол барлық немесе барлық дерлік тұрғындарға арналған, эйкуменамен бірге қоғамдастықтағы әрбір адам құдайды парасатты жетілу арқылы тани бермейтіндігі айдан анық және сонда рационалды теология ретіндегі дін мүмкін болмай қалады және тек догматикалық адекватты діни формаға ие болып қалады. Міне сондықтан теология мен метафизиканың рационалдық және пәндік салада дәл келуі практикалық азаматтық ғылым ретіндегі догматикалық дінтанудың қажетті өмір сүруінде ештеңені өзгертпейді, ол "Қайырымдылар қаласы" тұрғындарын діни ағарту және тәрбиелеумен айналысады. Догматикалық дінтануға ғылымдар жүйесінде, оған азаматтық ғылымның бөлігі ретінде мақсаттары мен міндеттері тым шектеулі аз орын беріледі: тұрғындардың кең қабаттарында "құдайлық ғылым" мен пайғамбар уағыздарын экзотериялық түсіндіру, оның үстіне, өз кезегінде, ол Қаламның, мұсылмандық құқықтың негізі қызметін атқаруы тиісті. Әл-Фараби үшін шынайы түпнегізді дінтанудың метафизикамен қосылуы анық, дәлірек айтсақ, метафизика - бұл шынайы дінтану болуға міндетті.

Әзірше бұл жұмыста философия және метафизика ұғымдары негізінен тепе-тең ретінде карастырылды және қолданылды, әрине оны осылай пайдалану әділетті, өйткені Әл-Фараби ілімінде, кейінгі уақыттың басқа да философиялық жүйелерінде, олар шынында да көбінде тепе-тең және қосылатын ұғымдар ретінде қарастырылып келді: бірі де, басқасы да болмыстың әмбебап бірінші негіздерін зерттейді, оларды синонимдер ретінде жиі қолданады. Сонда да олардың арасында бірыңғайлық жоқ, олардың арасындағы айырмашылықты белгілеуде философия және метафизика ұғымдарын зерттеудің қажетті аналитикалық бөлігін құрастырады.

Олардың дистинкциясын қайда тұрғызуға болады? Ең алдымен, менің ойымша, метафизика пәнінің фарабилік анықтамасындағы, бір мезгілде бүл пәннің тым кеңейтілген анықтамасы да болып табылатындағы көрініп тұрған дәйексізділікке назар аударған жөн: "оның бірінші бөлімі, олармен болып тұратын, өмір сүріп тұрған нәрселер мен заттарды зерттейді" , яғни табиғи, физикалық дүниеде ол басталады да, ал оның үшіншісі бөлімшесі табиғаттан тыс (метафизикалық) салаларды зерттеумен аяқталады және Бірінші Баршылыққа жоғарылайды. Ендеше, метафизиканың пәндік аймағына, бір жағынан, ешбір шегерусіз бүкіл өмір сүріп тұрған шындық енеді. Алайда, басқасынан - бұл ғылымның атап айтқанда құдайлық ғылым ретіндегі анықтамасы бүкіл айқындығымен айтылады және оның басты мағынасы, онын зерттеулерінің мәні соншама тұрақты және күмәнсіз бекітіледі. Және осы тараудың басында мұндай қағида дегенмен әділетті түрде, әл - Фараби пікірінше, білімнің арнаулы түрлерінің тек олар әмбебап білімнің пропедевтикасы болуы шартымен түсіндіріледі және ол өзінің дербес өмір сүру қабілеттілігімен (мысалы, математика және грамматика) байланыстырылмайды, алайда осындай түсіндірме толық болудан алыс.

Егер Екінші Ұстаз үшін метафизика және философия ұғымдары көбінесе сәйкес келетінін ескерсек, онда, метафизиканың кең және тар түсіндірмелерінен шыға отырып, метафизика деп ол негізінен Бірінші Баршылық туралы рационалды білімді айтатынын ықтималдықтың жоғарғы дәрежесімен ұйғаруға болады, сонда философия ретінде кең мағынасында алынған, арнаулы ғылымдар кең мәтініндегі метафизика көрініс табады. Басқаша айтқанда, шешімдік мәселенің шарттары мынадай: не философия, не метафизика фарабилік ғылымтануда бүкіл өмір сүріп тұрған шындық туралы білім ретінде қарастырылады. Және метафизика бәрібір рационалды дінтану болып шығатындықтан, онда "барлығы туралы білім" рөлі философияның үлесіне тиеді. Бұл ұғынуды бекітетін негізгі дәлелге, ғылымдардың фарабилік жүйелендірілуінде және жіктемесінде бұл мәселенің соншама байыпты әрі толық зерттелуіне қарамай, философияның осы ғылымдар саласындағы рөлі және ғылыми жіктемеде аталып өтпегені жатады. Қарсы дәлел былай айтылар еді: ғылымдар жіктемесінде философияның орын алмағаны Екінші Ұстаздың онымен метафизиканың арасында ешқандай айырмашылықты көрмеуінен шығады. Алайда осындай қағидадан, неліктен Бірінші Баршылық философияның емес, ал метафизиканың пәні болып табылады және неліктен философияны оқып-үйренудің алдын тарихи философияның білімі алуы керек, ал сонда метафизиканың пропедевтикасы болып неге арнаулы ғылымдар табылады деген сияқты сұрақтарға жауап табу мүмкін емес.

Әл-Фараби дүниетанымын және оның дүние суреттемесін нағыз толық және жалпылама бейнелейтін, "Қайырымдылар қаласы тұрғындары көзқарастары туралы" деген трактат, құдай туралы ілім берілетін тараудан, абсолютті Бірінші Бастама болып табылатын туралы рационалды теологиядан басталады. Бұл сала онтологияның бастапқы, "табиғаты бойынша бірінші" болып көрініс табады; басқаша айтқанда, бүкіл универсумның мәні "құдайлық ғылым" - метафизикамен зерттеледі және ашылады. Ендеше, философияның пәндік аймағына "біз үшін біріншінің", танымның бүкіл толықтығында қалыптасуы, соның ішінде, оның алдын алатын және оған "ағаштың қоректенуі оның жемістеріне" сияқты қажет, платондыққа дейінгі философия тарихы да енеді. Осында, менің ойымша, олардың негізгі айырмашылығы тұр: егер метафизика, Әбу Насыр пікірінше, дүниенің табиғи құрылысын көрсетсе, ал философия оның адамдық таным үшін қалай ашылатындығымен байланысты қарастырады.

Осындай түсіндірме классикалық тұғырнамалармен әбден үйлеседі. Әл-Фараби грек классикасын шындығында білген және оған даналық пен даналықты сүю ұғымдары өрісіндегі ежелгінің интеллектуалдық коллизиялары жақсы белгілі болған. Аристотельдің өзінде "метафизика" термині жоқ, солай бола тура болмыстың бірінші принциптері мен бастамаларын аңдау ретінде түсіндірілетін "бірінші философия" деген бар және де Андроник Родостіктің сөз сараптауындағы "бірінші философияның", немесе метафизиканың, бар даналық ретіндегі, оның өзі әлі метафизика бола тұрмай, жоғарғы білімге және тек оған жетудің жолдарына бағытталған ұстындарды белгілейтін және зерттейтін даналыққа құштарлық, онымен қатар өмір сүретін аристотельдік түсінік аталып өтеді. Жалпы алғанда, осындай тұғырда Әл-Фарабиде, даналық ретіндегі метафизика ұғымы бар болатын, сондай айырмашылық ұстанылады және де болмыстың бірінші бастауларын ол діни исламдық дүниетаным кең мәтінінде ұғынады, осының салдарынан ол тұғырнамалы теология сипатына ие болады. Білімнің осы екі түрлерінің ара қатынасы туралы мәселенің шешіміне түсініктілік беру үшін қорытындыда Әбу Насырдың "Бақыт жолына сілтеу" деген трактатында келтірілген, өзі толық анықтылықпен, "теориялық философия ғылымдардың үш түрін: 1) математиканы, 2) физиканы, 3) метафизиканы қамтиды"101 деп айтқан пікірін келтіру жеткілікті.

Аль-Фараби и развитие восточной философии.

Астана: Елорда, 2005. - С. 179-205.

ПОСТКЛАССИКА ПОЗИЦИЯСЫНАН АЛҒАНДАҒЫ ӘЛ-ФАРАБИДІҢ ИСЛАМ ОНТОЛОГИЯСЫ

Грета СОЛОВЬЕВА

Мыңдаған жылдар еткен соң шығыстың алғашқы ұстазының айқын бейнесіне көз салып, ғасырлардан келіп жеткен жайларын оқығанда көптеген сұрақтар туады. Олардың бәрінде бірдей үміттендіріп, мазасыздықты басатын жауап болмайды. Егер Витгенштейнге сенсек, философияны тұтастай сұрақтардан құрастыруға болар еді және оның ойларын дәйектердің қисынды келісті қатарына тізуден сақтанған абзал, ол қайта әңгімелесу, философиялық ой толғау үрдісіне жақын. Сондықтан Әл-Фараби алыс тарихтан бізбен сырласады, біз үшін оның пікірі әлі де маңызды, оның тұғырнамасына біз гипотезалар мен сұрақтар қоямыз.

<...> Алғы Мән өзіне-өзі сай, жалғыз, сонымен қатар әл - Фарабидің айтуынша біртұтас. Бейболмыс, яғни қарама-қарсылық оның мәніне жат, қарама - қарсылық кемелденбегендіктің дәлелі, бір нәрсе өз болмысы үшін басқаны қажет ететінін көрсетеді. "Қарама-қарсылығы бардың бәрі кемелденбеген, ал оның болмысының кемелділігі оның қарама-қарсылығының жоқтығымен шартталған"11.

Яғни бейболмыс абсолютті болмыс аймағынан алынып тасталады. Әл-Фарабидің мәселенің көне гректік нұсқадағы шешімімен таныс болғаны сөзсіз: тек болмыс қана бар, өйткені бейболмысты, көптікті тек ойлау ғана мүмкін, яғни олар тек пікірде ғана болады (Парменид), тек болмыс, атомдар және бейболмыс бос кеңістік қана бар (Демокрит) және соңында болмыстың өзі бейболмыс (Гераклит). Бірақ Әл-Фараби монотеизм, ислам руханилығы әлемінде өмір сүреді және мәселені басқаша шешеді. Бейболмыс - зұлымдық, жетілмегендік, қарама-қарсылық терминдерінде тек ай асты әлемін ғана сипаттауға болады. "Егер затқа бейболмыс тән болса, онда бұл оның тіршілігіндегі кемелсіздік"11. Алғы Мән бейболмысты білмейді, өйткені "бейболмыс мен қарама-қарсылық тек ай астындағы әлемде ғана болады, бейболмыс болуы керектінің тіршілік етуі"22. Сондықтан Алғы Мән болмысында потенциалдық модусы жоқ, ол тек өзекті модуста уақыт пен кеңістіктен тыс көрініс табады. Бірақ болмыс тек оған лайық болғанда ғана игілік болып табылады, саналы түсінгенде, адамиланғанда, руханилықпен нұрланғанда игілік болатынын естен шығармау керек екенін ескертеді Әл-Фараби33.

"Қарама-қарсылықты білмейтін Аллаһ тек бір, жалғыз ғана емес, ол біртүтас. Тек сол ғана басқа бар заттарға бірлік береді, соның аркасында біз кез келген нәрсе туралы, ол біртүтас деп айта аламыз"44. Алғы Мәннің бірлігі, ең алдымен, оның Болмысының теңдесі жоқ екенін мойындаудан бастау алады. "Бірліктің мағыналарының бірі - бұл ерекше болмыс, сол арқылы кез келген болмыс басқалардан дараланады: дәл осы мағына болмыс туралы ол бір тұтас деп айтуға мүмкіндік береді, өйткені ол тек өзіне Тән Болмысты иеленеді"55.

Әл-Фарабидің бұл ойының терең мәні бар. Философияның адам тұлғасының тепе-теңдігін түсіндіруге талпынуының сәтсіздігін еске түсірейік. Тек П.Флоренский ғана А=А логикалық теңдік заңдылығының тек заттарға ғана қолданылатынын нумерикалық заңдылықпен, рухани актілердің бірлігімен, адамның жоғары шындыққа қатыстылығымен түсіндірілетінін ашты. Кант апперцепциялардың трансцендентальдық бірлігі деп атаған, барлық ойларды бір субъектінің қамқорлығымен біріктіру мүмкіндігін тек адамның таңдаулылығын атап көрсететін жоғары принцип - Pyx принципі тұрғысынан ғана түсіндіруге болады. Әл-Фараби бұл ұлы идеяны ортағасырлық мұсылман философиясы терминдерінде жеткізеді, алайда бұл оның мазмұндылығы мен салмақтылығын кемітпейді.

Алғы Мәннің кемелділігі оның ақылмен танитынның және ақылмен танылатынның бірлігі болып табылатындығында да көрініс табады. Ол өзін біреудің тануын қажет етпейді. "Ол өз мәнін өз ақылымен аңғарады. Ол өз мәнін өз ақылымен аңғарғандықтан Ол ақылмен аңғарушы (болып табылады), ал оның мәні Оны ақылмен аңғарғандықтан, ол ақылмен аңғарылушы болып табылады". Әл-Фараби Алғы Мән қай қатынаста болмасын өзі жаратқан Болмыс сатыларына тәуелді болмайды, олар оның тіршілік етуінің себебі де, мақсаты да бола алмайды деп түсіндіреді.

Бұл жерде оның тұғырнамасының сопылар ілімінен айырмашылығы айқын байқалады.

Ибн Араби: "Бүкіл ғарыштық тәртіпті қамтыған әлдебір шағын ғарышта, тіршілік ету атрибуты болғандықтан сол арқылы өзіне өз құпиясын ашу үшін Құдай айтып тауыса алмайтын өзінің даңқты есімдерінің нақты, тіпті керек десеңіз өзінің жүзеге асқан мәнін көргісі келді", - дейді. Құдай жалғыздықтан қайғырып, сол арқылы өз мәнін пайымдау үшін адамды қажет етеді. Адам - Құдайдың өзі мен дүниеге қарайтын көзінің қарашығы, оның мейірімі осы қарашық арқылы жетеді. Ибн Араби "Кудси" хадисіне сілтеме жасайды: Дәуіт Пайғамбар Құдайдан дүниені не үшін жаратқанын сұрағанда, Құдай: "Мен жасырынған қазына едім, енді белгілі болғым келді", - деп жауап береді.

Алайда, Әл-Фараби басқа нұсқаны қолдайды. Егер Құдай өз уайымынан құтылып, көз қарашығына ие болам деп адамды қажет етсе, бұл оның даңқы мен кемелділігіне лайық емес. Кемелділік тәуелсіздік пен еркін игі ырықтылықты, сыйды, болмысты төгуді, кемелділік аймағының кеңеюін қамтиды. Дүние бұл сұраққа жауаптың көптеген нұсқаларын біледі: Құдай адамды не үшін жаратты және Жаратушы біреудің өз есімін атап, оның мәнін ақылмен аңғарғанын керек ете ме? Н. Бердяев өз шешімінде сопылық нұсқаға жақын, ол адам Құдайдың серігі және Құдай жаңа аспан мен жаңа жерді адаммен бірге жаратуды жалғастыруда дейді. Жауаптар көптігінің мүмкіндігі - Алғы Мән кемелділігі мен толымдылығы туралы постулатты, негізінде, логикалық, теориялық тұрғыда дәлелдеудің мүмкін еместігінен болар (тәжірибе мүмкіндігінен шет жатыр -Кант). Ол тек практикалық парасатқа (адамгершілік, ар-ұят, бостандық) ашылады. Жоғары мәннің сөзсіз шынайылығы тек адам өз бойында, тіпті бүл оның мүдделері мен қажеттіліктеріне қайшы келсе де, адамгершілік заңына сай әрекет етудің табиғаттан тыс қабілеттілігін ашқан кезде ғана айқындалады.

Әл-Фараби өз дәлелінің логикалық тазалығына сенімді. Өз мәнін ақылмен аңғару үшін адамды керек етпейтін Аллаһ даналық шындықты қасиетті айқындайды. "Даналық мәні ең таңдаулы заттарды ең жақсы түрде тануда. Ал, өз мәнін ақылмен аңғаруға және оны білуге қабілетті ең таңдаулы заттарды ең жақсы түрде таниды"11. Көне гректердің өздері-ақ даналықты философиядан ажыратып, оны даналыққа құштарлық деп атаған.

Ол ақиқатқа, яғни адам болмысының соңғы негіздерін тануға ұмтылады. Бірақ, бұл соңғы негіздер оның уысынан шығып кете береді, сондықтан оларды мәңгілік, тіпті "қарғыс атқандар" деп атайды. Философия даналық болуға талпынғанда ол күмәннің тұрақсыз топырағына аяқ басады. "Даналық, - дейді Әл-Фараби - құдайлық қасиет, жаратушысыз адам ақиқат нұрына жақындай алмайды."

Әл-Фараби Алғы Мәнді теңдесі жоқ жақсы қасиеттермен марапаттаудан шаршамайды. Кемелділікке сұлулық пен асқан әсемдік тән, "Алғы Мән - абсолютті сұлу, ең асқан әсем, Алғы Мән сезінетін рахаттану біз мәнін танып-біле алмайтын рахаттану болып табылады"22. Сұлулықты Әл-Фараби Аллаһқа тән қажетті онтологиялық сипаттама ретінде түсіндіреді. Батыс дәстүрінде ізгілік сияқты сұлулық та ақиқаттан ажыратып алынған еді. XX ғасырда ақиқат, ізгілік пен сұлулықтың игі бірлігі жасақталған мәдениеттің мәндік өрісі жарылды. (Бодлердің "Зұлымдық түстері", Адорноның "Жағымсыздықтың әсемдігі"). В. Соловьев сондықтан өзінің дәуірлік маңызы бар "Ізгілікті ақтау", "Табиғаттағы сұлулық" еңбектерін жазады. Ол материя мен рухтың, ақиқат, ізгілік және сұлулықтың бірлігін қалпына келтіреді және әсемдік абсолюттің сезімдік көрінісі деп тұжырымдайды.

Әл-Фараби құдайлық мәннің тағы бір қасиетін атайды. /Алғы себепте/ сүюші, сүйіктінің өзі, таң қалушы, таң қалдырған нәрсенің өзі. Ол - алғашқы сүюші, және Алғашқы сүйікті"33. Шығыс ойшылы әр түрлі тарихи-мәдени кең мәтіндерде өз жемісін беретін идеяларды айтады, өйткені, олар махаббат метафизикасының негізін құрайды. Мәдениеттің басқа да құбылыстары сияқты махаббат та жиі-жиі психологиялық аспектіде түсініледі және махаббаттың бастапқы онтологиялық мәні назардан тыс қалады: Аллаһ алғашқы шын сүйетін және сондықтан махаббаттың нұрын шашады, сондықтан "меннің" "сенге" махаббаты үшінші құдайылық мәні арқылы ғана болуы мүмкін.

Жоғарғы аталғандардың бәрін қамтитын Алғы Мәннің тағы бір сипаты: Оның бойында Ақиқат, ғылымдар қанағат тұтатын ақиқаттың ұшқындары, үзінділері емес, абсолютті, өзінде жалғыз Ақиқат көрініс табады. "Ол - алғашқы ақиқат. Ол - басқа заттарға ақиқат беретін, Ол өз ақиқаттылығында өзіндік мәнді және оны басқа бірдеңеден алмайды." Бұл жерде де Әл-Фараби құдайылық ақиқаттың болашақтағы бұрмалауын, ақиқатты гносеологиялық түсіну дәуірінің келетінін алдын ала көре білген сияқты. Ол Ақиқаттың онтологиялық болмыстығы туралы тезисті негіздейді."Алғы мән екі қатынаста ақиқат болып табылады. Біріншіден, оның болмысы ең кемел болып табылады, екіншіден, ол ақылмен аңдаушы ретінде ақылмен аңдайды... Ол ақылмен аңдалушы сапасында ақиқат болуы үшін басқа мәнді қажет етпейді...11".

Батыс дәстүрінде ақиқат өзінің мағыналық, құндылық кеңмәтінін жоғалтып, таным теориясына ауысты. Аристотельдің ақиқатты ұғымның өз пәніне сәйкестігі ретінде түсіндіруі Гегель күмән ұрығын сепкенше, бір оқулықтан екінші оқулыққа ұзақ көшіп жүрді. Ақиқат пәннің өз ұғымына - нағыз достық, нағыз мемлекет рухындағы сәйкестігі емес пе екен. П. Флоренский Әл-Фарабидің ақиқаттың онтологиялығы туралы позициясын қайта жандандырып, ақиқаттың онтология лық негізін бар ынтасымен бекемдейді. Орыс тілінде, дейді Флоренский - "ақиқат" сөзі "истина" яғни, ақиқатында, шынында, бар деген сөзден шығады. Тек құдайлық мән ғана осындай сөзсіз онтологиялық ақиқат, шынайы болмыс бола алады. Алғы Мэн тағы бір логикалық емес ұғым -кеңпейілділікпен сипатталады. Оның кеңпейілділігі соншалық ол өз болмысымен бөліседі. "Саты - сатыға бөлінген болмыстар Онымен байланысу дәрежесіне сай болмыстың өзіне тиісті бөлігін алады"22.

Сонымен біз Әл-Фараби сөздерімен, оның түсінігіндегі абсолютті болмысты қалпына келтірдік. Ол - барлық бастаулардың бастауы, махаббат, ақиқат, даналық, яғни көрініс тапқан мағына. Әл-Фараби кең мағынада Алғы Мәнді тірі және Өмір деп атайды. Егер жер бетіндегілер дүниені сезіммен қабылдағанға дейін тірі деп саналса, Алғы Мән өзін ақылмен аңдалатын ретінде, ең кемел ретінде ақылмен аңдайды, сондықтан оған жоғары дәрежедегі өміршеңдік тән. "Тірі" ұғымы интеллекцияның ең таңдаулысы .арқылы ақылмен аңдалатын объектілердің ең жақсысын ақылмен .аңдайтынды қамтиды11.

Біз Алғашқы мәнді толық тануға қабілетсізбіз. "Біз оны іс жүзінде қандай болса сондай етіп тануға шамамыз жетпейді, өйткені оның асқан кемелділігі біздің көзімізді шағылыстырады. Және Оны толық тануға біздің қабілетіміз жетпейді"22. Әл-Фараби осы сөздері арқылы парасаттың Аллаһты тану талпынысындағы өзектілігін мойындап тұрған жоқ па? Және осы мойындауда оның позициясының мұсылман мистицизмімен жақындасуы байқалмай ма? Жарық күшейген сайын біздің көру қабілетіміз кемиді, -рационалшыл Әл-Фараби Алғашқы Мән табиғатын толық тануға үміттенген парасат шарасыздығын жасырмайды. Осы мойындауда парасатты абсолюттендіруден, оны табыну пұтына айналдырудан алшақ тұрған шығыс рационализмінің ерекшелігі айқын байқалады. Парасат қарапайым, тіпті ұялшақ болуы керек, - дейді Әл-Фараби. Көзімізді шағылыстыратын кемелділік нұрына жақындау үшін, материядан неғұрлым көбірек айырылуымыз керек, сол арқылы кемелділікке, яғни актуалды интеллектіге жақындаймыз. Болмыс толымдылығын Алғы Мән - екінші себептер және әрекетшіл парасат арқылы ай асты әлеміне төгеді. "Екінші себептер - аспан денелерінің болуының себептері, бұл денелердің субстанциялары солардан бастау алады"33. Олардың саны аспан денелерінің санына сәйкес келеді, сондықтан олар "рух", "періштелер" сөздері арқылы белгіленеді. Екінші себептер келесі сатылардағы Болмыстың көзі болып табылғанымен, өзіне өздері толымды емес, сондықтан оз болмысын алғашқы шартсыз мәннен алады. "Алғашқы Мән өзі үшін тіршілік етеді, яғни Оның субстанциясы мен Оның болмысына тиесілі44. Бұл пікірлер соңғы ғылыми жетістіктер тұрғысынан архаикалық болып көрінуі мүмкін. Бірақ болмыс туралы, алғашқы принциптер мен алғашқы себептер туралы философиялық ілім ғылыми теориялармен, гипотезалармен сарқылмайды, философиялық рефлексияны, болуға тиістінің логикасын басшылыққа алады. Егер Әл-Фараби аспан денелерін жаны бар деді десек, онда казіргі заманның ірі ғалымы және теологы Тейяр де Шарденді оған серік етіп шақыруға болады. Ол Дарвиннің эволюциялық теориясының ымырасыз қарсыласы, эволюция идеяларын теріске шығармаса да мүлдем басқаша түсіндіреді. Эволюция - уақыт аралығында өрістеген құдайылық жаратылыс актісі және тірі мен өлі табиғат арасында өткелсіз шек жоқ. Құдай жаратқанның бәрінде сана мүмкіндігі бар, сондықтан геогенез дегеніміз, психогенез, сананың ұлғаюы мен кеңеюі. Ішкі мен сыртқыны, рухани және материалдық қуатты қалай байланыстыруға болады? Ғылым бұл сұраққа көңіл бөлмейді. Бірақ өздерінің субстанционалдық табиғатына сай олардың біртұтас бірдеңені құрайтыны айқын. Сана - өрістеген өмірдің субстанциясы мен қаны және эволюция ең алдымен психикалықтың трансформациялануы"11. Осы айтылғандар тұрғысында аспан денелерінің жандары туралы айтылған Әл-Фараби мәтіндерінің үзіндісін басқаша оқуға болады.

Аспан асты әлеміне ең жақын болмыстың үшінші сатысы - әрекетшіл парасат. Одан тараған болмыстылық ақиқат, махаббат, даналық кемелділік модустарында адамға беріледі. "Әрекетшіл парасаттың ісі парасатты жандарға (адамға) қамқор болу және оған қолы жетерлік дәрежедегі кемелділікке, атап айтқанда ең жоғары бақытқа жетуіне мүмкіндік беру"22 (бақыттың да онтологиялық мағынада түсіндірілетініне және кемелділікпен, Алғашқы мәнді танумен байланыстырылатынына назар аударайық). "Күн көзге қатысты қандай орын алса, әрекетшіл парасат, - дейді Әл-Фараби, - адамға қатысты сондай орын алады. Күннен таралған жарықтың арқасында көз өзекті көретінге айналады, ол бұған дейін ол потенциалды көретін еді"33. "Дәл осы әрекетшіл парасат арқылы адам Құдайлық даналықпен қатынасады. Сондықтан Әл-Фараби оны "Қасиетті рух" немесе "Сенімді рух" деп атайды. Болмыстың аталған барлық сатылары - алғашқы себеп, екінші себептер және әрекетшіл парасат тек ақылмен аңдалады, өзекті танылады, өйткені олар материядан, денеліктен еркін.

Ай асты әлемінде де Әл-Фараби Болмыстың үш сатысын - жанды, форманы және материяны атайды. Алғашқы мән болмысы мүлдем ерекше және ай асты әлемі категорияларында жеткізілмейді. "Ол өз мәнінде барлық басқадан ерекшеленген және Оның тіршілігі, Оның өзінен басқа ештеңеге тиесілі емес"44. Ай асты әлемінің алғашқы сатысына Әл-Фараби аспан денелерінің жанын (бұл туралы біз айттық) санасыз жануарлар жанын және соңында саналы жануарлар жанын жатқызады. Жан мәселесі -қазіргі ғылым мен философияда күлінен қайта көктегендердің бірі. Біз бұл жерде де көп нәрсені Әл-Фарабиден ала аламыз. Вольтер өзінің "Микромегасінде" әлем құпиясын танығанымен, өз жанына үңіле алмаған адамды әжуалаған еді. Макс Шелер де өз еңбектерінің жарқын беттерін жан тақырыбына арнайды, ал Эрих Фромм атақты "Адам жаны" шығармасын жазады11.

Батыс философиясы мен психологиясы өз лексиконынан "жан" деген күмәнді сөзді шығарып тастап, оны респектабелді - "санамен" алмастырды.

Сөйтіп адам психикасы мен оның субстанционалды бірлігі, бастапқы тұтастық, жан психикалық қалыптар жиынтығына редукцияланды. Философия мен сана психологиясы жаңа еуропалық ғылымның негізін қалаған Р.Декарттың күмәнді мен қалыс қалғанды есепке алмай, тек айқын, сергек сана фактілерімен істес бол деген үндеуіне еріп, көмескі саналық пен трансперсоналдылықты, түс пен ессіздікті қарастырмады.

Постклассика бұрын репрессияға ұшыраған тәжірибе қабаттарын ақтап, көмескі саналықпен саналықтан жоғарғының, түстер мен ессіздіктің құқын қалпына келтіреді, ғылыми және философиялық лексиконға ұмтылса да мәңгілікке өшпеген "жан" терминін енгізді. Бұл тұрғыда Әл-Фарабидің ой толғауларының тағылымы мол сияқты. Біздің прагматизм мен утилитаризмге толы ғасырымыз ғылымға тойғанымен жан туралы мардымды жаңалық ашпады, дәлірек айтсақ, ол туралы білгенін де ұмытты. Әл-Фараби бұл білім маржанын бізбен бөлісуге дайын.

Шығыс ойшылының форма мен материяның арақатынасы туралы ой толғауларының тағылымы көп болмаса, аз емес. Олар бір-біріне өз болмыстарымен қарыздар: "Форма материя арқылы болады, ал материя формалардың субстраты болып табылады. Формалар өздігінен болмайды. Өз тіршілігі үшін олар субстратты кажет етеді"22. Егер біз бұл цитатты кең мәтіннен бөліп алсақ, оны Әл-Фарабидің материалистік ой шабытының дәлелі ретінде келтіруге болады. Өкінішке орай, философ сәл кейін: "Материя сияқты формада "табиғат" деген атауды иеленеді, алайда бұл атауға форма әлдеқайда лайықты", -дегенді қосады. Әл-Фараби де бұл жағдайды Аристотель рухында форманың белсенді, әрекетшіл мәнімен түсіндіреді.

Ай асты әлемінің барлық болмыс деңгейлері денелер болып табылмағанымен, денелерде болады және сол арқылы ай үсті әлемі болмысының деңгейлерінен принципиалды ерекшеленеді. Бұл жерде парадокс байқалады. Ай асты әлемінің болмысы ай үстінікімен салыстырғанда сезіммен қабылданғанмен (тіпті жан да көзге "көрінгенмен") оларды тану киын, өйткені олар материядан, денеден босатуды талап етеді және сондықтан олар өзекті бола алмайды, тек потенциалды болады. Басқаша айтқанда, әл - Фараби мән мен құбылыс ай асты әлемінде сәйкес келмейді дейді (бұл туралы кейін Маркс аспан денелерінің қозғалысының заңы аспанда жазылмаған дейді).

Сондықтан ай асты мәндерін білу, оларды денелік материалдық қабыршықтардан шығарып алудың ерекше айла-тәсілдерін, ғылыми теориялары мен тәсілдерін кажет етеді. Ал ай үсті болмысын, өз сипаты бойынша өзекті болмысты тану әрекетшіл парасаттың көмегін ғана керек етеді. Әл-Фарабидің бұл пікірлерінен болашақтағы феноменология эскападтарына нұсқауды көруге болады. Гуссерль феноменологиялық редукцияға табиғи сананың барлық ұстанымдарын, нормалар мен реттегіштерін "жақшаның сыртына" шығарып тастауға сүйеніп, көңіл болу мүмкін емес нүктеге дейін жетіп, ғылымнан тыс конструкцияларды, мәндерді тікелей тура көру мүмкін болатын таза трансцендентальды сана деңгейіне (ай үсті болмысы деп оқы) жетуді мақсат етті ғой. Сананың бұл өрісінде адам құдайылық парасатқа ұқсатылады, өзекті сана, мәндерді көру қабілетіне ие болады (енді ол Маркс пен "үстемдік етуге бағытталған" позитивті білімге қарамастан аспан денелері қозғалысының заңдарын аспаннан оқи алады).

Ортағасырлық мәтіндерді жаңа" философиялық теориялар рухында түсіндіру дұрыс емес деп қарсы уәж айтуға болар еді. Алайда онымен келісе алмаймыз. Герменевтика анықтағандай, мәдениет мәтіндерін үш түрлі тұрғыдан: мәңгілік, яғни Құдай позициясынан, феноменді өмірге әкелген дәуір және қазіргі дискурс позициясынан интерпретациялауға болады. Біз соңғыны таңдадық, өйткені Әл-Фарабиді өзіміздің сұхбаттасушымыз ретінде көргіміз келеді. Оның мұрасын мәдениет тарихының жетістігі ретінде ғана зерттеп қана қоймай, қазіргі мәселелерді шешуге де тарттық.

Ай асты, ай үсті болмысының деңгейлері туралы Әл-Фарабидің ой - толғауларын тыңдап болғаннан кейін оның онтологиялық тұғырнамасының астын сызып, нүкте қоюға болар деп ойлауға да болады. Өйткені, енді дәстүр бойынша онтология ізашар болған әлеуметтік ілім, этика мен саясат басталады. Бірақ Әл-Фарабидің өзі ең маңызды мәселе деп кемелділікке, яғни бақытқа жетуді атамай ма? Алайда, егер сұлулықтың, махаббаттың, яғни бақыттың онтологиялық мәртебесі анықталса, қоғам туралы ілім табалдырығында тұрып, онтологиямен қалайша қоштасуға болады? Әл - Фараби тұғырнамасының ерекшелігі де оның әлеуметтік ілімі онтологияға "сіңіп кететіні". Сөйтіп бұл тұғырнаманың казіргі заманғы Хайдеггер жобасымен айқын ұқсастықтары байқалады. Онда Болмыс (Алғашқы мән, екінші себептер, әрекетшіл парасат деп оқы) өзін адам болмысынан, қалыпты күнделіктіден, көпшілділіктен, әлеуметтіліктен тауып өзінің "жұлқынысын" жасайды. Хайдеггер де өзінің Dascin - ді экзистенциалдық сараптауында да көңіл күйдің, аффектілердің, сөздің, түсінудің онтологиялық мәртебесін анықтайды. Әл-Фарабиден ерекшелігі ол болмыс пен оның қасиеттерін баяндамайды. Хайдеггер үшін болмыс жұмбақ болып қалады, оған болмыс сәулесі түсетін терезе - адам болмысы арқылы ғана жақындауға болады. Сондықтан әл - Фараби де, Хайдеггер де онтологияны кең мағынада абсолютті болмыс пен адамның әлеуметтік болмысын қамтитын болмыс туралы ілім ретінде түсінеді. Бірақ, ойшылдардың ой толғауларының бағыты әр түрлі.

Әл-Фараби (тағы да қайталап айтайық) Алғашқы Мәннен бастайды да, адам болмысына дейін "құлдилайды", Хайдеггер, керісінше, болмысты тану мүмкін емес және адами осы болмыс терезесіне үңілудің бірақ тәсілі бар деп санайды, бағыттың өзгеруінің маңызы аз емес, екі тұғырнама үшін де конструктивті жағдаймен байланысты. Әл-Фараби мағынаға жақын сондықтан оның әлеуметтік сипаттағы онтологиясы да мағына арқылы айқындалады. Хайдеггер үшін мағына көмескі, сондықтан ол болмыстан бастай алмайды, сөйтіп оған үрей, мазасыздық өлім қудалаған, бірақ мағынаға деген үміт қолдайтын "осы болмыс" арқылы келеді11.

Бұл жерде келесі бір қарсы уәж туындайды. Егер философияның бәрі, әл - Фараби мен Хайдеггер айтқандай, онтология болса, онда басқа да көптеген философиялық пәндерді -әлеуметтік ілімді, этиканы, эстетиканы, логиканы қайда қалдырамыз? Қауіпке орын жоқ сияқты. Онтология философиялық конструкцияларға тұтастық, бірлік мүмкіндігін береді және олардың салыстырмалы тәуелсіздігін теріске шығармайды. Мысалы, қазіргі саясаттануды алайық (Әл-Фараби үшін "саясат" бақытты жүзеге асырудың практикалық өнері; қазіргі түсінікпен мүлдем сәйкес келмейді). Бұл ғылым әлеуметтік құрылымдар мен технологияларды да, олардың саяси кескінін де зерттей алады және зерттеуге тиіс. Бірақ "синхронмен" шектеу өмірлік мәні бар координаттарды айқындаумен байланысқан онтологиялық негізді ұмыттыру қаупін тудырады, нәтижесінде адам "адами" капитал деген атқа ие болады.

Басқа да қарсы уәждер бар. Неліктен мағына Құдайылық инстанциямен байланысқан? Әл-Фарабиде бүл ашық және екі ұштылықсыз жеткізілген, Хайдеггерде - ескертулермен айтылған. "Болмыс пен уақыт" атты бағдарламалық еңбегінде ол әрдайым болмыс пен болмыс мағынасы туралы айтқанда Құдай сөзін қолданудан қашады. Бірақ кейін, ұлғая түскен дәуір апатының ықпалымен: "Бізді тек Құдай құтқара алады", - деп мойындайды. Міне, сондықтан екі ойшылмен де келісіп, мағынаны алыс көкжиектен іздеу керек пе? Бұдан басқа да көптеген көзқарастар бар ғой. Оларға сәйкес мағынаны осы дүниеден де табуға болады. Адорно, мысалы "трансценденцияның ішкі әлемділігі" туралы айтады, Делез мағынаны беткі қабаттан іздейді, Мерло Понти "мағына өзегін" әлемнің жұмсақ тәнінен қарастырады.

Осы сияқты интерпретацияларда көптеген артықшылықтар пайда болады. Егер Әл-Фараби мен Хайдеггерде мағына біртұтас және адамға берілетін, "түсетін" болса, Делез бен Мерло Понтиде "мульти - мағыналар" перспективасы ашылады. Мағына әрдайым мағынасыздықтың бүлкілінен туындайды, пайда болады, мәңгілікке берілген мағына жоқ. Не дейміз, өзіндік айқындалу, көп полюсті, көп полярлы әлем аспектісінде концептілер тартымды - ақ (соңғы он жылдықтардағы қайғы оқиғалар әлем перспективаларына күмән тудырады).

Қатты айтылған қарсы уәжға біз төмендегідей жауап қайтарып едік: "сыртқы қатпарда" (Делез), әрине мағына "өзегін" табуға болады: бұл идеалдылық, ойлар, махаббат, ұят, сұлулық, жақсылық, яғни осы дүниені шексіздікпен байланыстыратын, Құдайдың бізді тастап кетпегеніне куә болатындар. "Трансценденцияның ішкі әлемділігі" оның шексіздігімен шартталған, өйткені тек тұтастық бірлік кең мәтінінде ғана мағына туралы бірдеңе айтуға болады. "Біздің эмпирикалық өміріміз үзінді ғана: егер тұтастықпен байланыспаса, ол жыртылған кітап беті сияқты аз мағыналы"11. Әл-Фараби осындай тұтастықты нығайтады, мағынасыздықтың түнегіне Ақиқат нұрының жарығын төгуіне мүмкіндік береді.

Бірлік айырмашылықты, көп түрлілікті, мульти мәдениеттілікті жоққа шығармайды. Айырмашылық бастапқы белгіленгенмен ажырауды және "Меббиус парағының бетінде" көшіп-қонуды білдіреді деп санайтын постмодернистерге қарамастан, біз әл - Фарабимен бірге қарама-қарсы позицияны қолдаймыз: дәл осы тамырлану "вертикаль", "иерархия", руханилықтың бастапқылығы, біртұтас мағына шексіз вариациялар мүмкіндігін, бірліктің айырмашылығын жасайды. Өйткені Құдай біздің әрқайсымызға шексіз көп түрлі формалардағы махаббатын білдіреді. Әл-Фараби: "Әр түрлі қайырымды халықтар мен қайырымды қалалар әр түрлі дінде болуы мүмкін, бірақ олардың бәрі бір бақытқа сенеді"22, - деп түсіндіреді.

Әл-Фараби онтологиясын тұтас қамту үшін оның әлеуметтік тұғырнамасын, этика мен саясатын бірдей қарастыру қажет. Ойшыл ілімінің бұл бөлігі қазақстандық фарабитанушылардың еңбектерінде жан-жақты талданған. Біз өзіміздің интерпретациямыз үшін неғұрлым маңызды аспектілеріне назар аударамыз. Әл-Фараби надан қалаларға (олар көп) және адасқан, қайырымсыз қалаларға қарама-қарсы қоя отырып, "қайырымды қала" бейнесін жасайды. Қайырымды қалаға оның кейбір тұрғындары да қарсы тұрады: "Олар бидайдың арам шөбі, егістіктегі тікенектер немесе егістіктер мен ағаштардағы арам шөптер сияқты". Аң тәрізді топтар да бар, олар қауымдастықтан шет шығарылған: "Олардың біреулері үй жануарларына ұқсайды, басқалары - жабайылар тәрізді, ал соңғылардың кейбіреулері жыртқыш аңдар сияқты"33. Егер арам шөптерге жақсылық сеуіп өзгертуге болатын болса, қала тұрғындары болып табылмайтын аң тәрізділерге жануарлар сияқты қарау керек. Әл-Фараби үкімі өте қатал және "аң тәрізділер" қазіргі қалаларда, тіпті басқа жерлерде де көп емес пе екен деген сұрақты алға тартады.

Әл-Фараби ұстанған басты айырма: қайырымды және надан қалалар. Біріншісінде адамдар нағыз бақытты, Алғашқы Мәнді және одан кейінгі болмыс сатыларын таниды. Бақыт дегеніміз, Құдайылық мәнге, яғни кемелділікке жақындау деген ұлы Ақиқатты таныған олар осы абсолютті игілікке жету жолында бір-біріне қол ұшын береді: "Қайырымды қаланың әрбір тұрғыны бар заттардың алғы бастауларын, олардың (иерархиялық) сатыларын, бақытты, қайырымды қаланың басты жетекшілерін, осы жетекшілік сатыларын, содан кейін бақытқа жеткізетін мадақтауға лайық істерді білуі тиіс. Надан қалалардың надандығы олар ең бастының - нағыз бақыттың неде екенін білмейтіндігінде, сондықтан оның жалған бейнелеріне беріледі.

Қажеттілік қалаларында бәрі тән мұқтаждықтарын уайымдаса, айырбас қалаларында ең бай және байлыққа жетуге ең айлалы адам лайықты деп саналады". Атаққұмар қалада тұрғындар сый - сияпатқа ұмтылады, билік құмар жеңіске жетуді армандайды. Бұл қалалардың бәрінде, - дейді Әл-Фараби: "Тұрғындар үшін абырой деп адамгершілік емес, байлық немесе рахаттану әкелетін құралдар саналады"33.

Барлық адамгершіліксіз қалалардың қасиеттерін ұжымдық қала өз бойына жинайды, онда өз надандығына масайған әр адам ақиқат туралы ойланбай-ақ өзіне ұнағанды табады. Мұнда "әр түрлі ғұрыптар, әр түрлі арман - тілектер, сансыз көп заттардан рахат алулар кездеседі.

Жалған бақытты басшылыққа алатын надан қалалармен қатар, Әл-Фараби адасқан қалаларды атайды. Олар да адамдар бақыттың не екенін мүлдем білмейді. Ең соңында табиғатынан азғындаған, тұрғындары нағыз бақыт туралы біле тұра одан жалтаратын құлықсыз қала аталады.

Бұл қалаларды ажыратып тұрған басты белгі - тұрғындардың нағыз бақытты білуі және оған жетуі. Бақыт беттері тарихтың бос беттері деген Гегель үшін мұның қандай көңіл-күй тудыратынын болжамдауға болады. Классикалық үлгідегі Батыс философиясы үшін бақыт пен қуаныш ұғымдары көңіл аударуға тұрмайды деп табылады (Гоббс - "Күлкі адам табиғатының ауыр науқасы"). Батыс философиясының мұраты - маңыздылық, рационалдық, ғылыми қатаңдық (Ницше - "біз адам емес, таразы тастарымыз"). Алайда, постклассикада жағдай өзгереді, Адорно бақыт тақырыбын негативті диалектикадағы "үлгілі анализдер" ансамблінің бір үлгісі ретінде алады.

Біз Әл-Фарабидің бақыт тұғырнамасын жан-жақты талдауды мақсат етпейміз. Әңгімені өзіміздің интерпретациямыздың арнасында құрайық. Оның жоғарыдағы айтылған көзқарастардан айырмашылығы неде? Әл-Фараби бақыттың баршаға бірдей емес екендігін мойындаған деген пікір бар: "біреу үшін ол - денсаулық, басқа үшін - байлық, үшіншісі үшін - билік'". Бұдан басқа да көзқарас бар, біз сонымен келісеміз: жоғарыда аталғандардың бәрін Әл-Фараби мойындайды, бірақ жалған бақыт деп атайды, өйткені нағыз бақыт ол үшін жоғары, абсолютті болмысты танумен, яғни кемелділікпен байланысты. "Біз бақытқа тек бізге әсемдік тән болғанда ғана қол жеткіземіз, ал әсемдік бізге философия өнері арқылы ғана тән болады, яғни бұдан шығатын қажетті мысалдар, тек философия арқылы ғана біз бақытқа жетеміз"44. Бұл тұрғыда Әл-Фарабидің философияны алғашқы мәнді тану деп түсінгенін ұмытпау керек.

Бақыттың тағы бір түсіндірмесі бар. Соған сәйкес бақыт - түркінің "құт" ұғымының жаңсақ аудармасы. Құт ұғымының мәні мен мазмұны көп жақты: ол жанды, мүмкіндікті, өмірлік күшті, байлықты, игілікті білдіреді. "Құтты" күрделі идеялық - мағыналық кешен ретінде зерттеушілер оны дәстүрлі мәдениет рәміздерін (киіз үй, киім, тағам) түсіндірудің кілті ретінде қарастыруға бейім. Герменевтика тәсілі ретінде қолданылатын бұл қадамда дәстүрлі мәдениеттің өзі түсіндіруді талап ететін тұтас мәтін деп қабылданады, бақыттан да ауқымды "құт" ұғымы мәдениет рәміздері мен жасырын белгілерін (кодтарын) оқуға мүмкіндік береді11. Әл - Фараби үшін де және барлық фәлсафа үшін де бақыт ұғымы басты болып табылатын бұл интерпретацияны қабылдау барысында әл - Фараби трактаттарының түпнұсқаларына терең бойлап, лингвистикалық талдауды жүзеге асыру керек.

Осы соңғы түсіндірмені қабылдаумен шектелмейміз. Біз әл - Фарабиде бақыт тек адамгершілік - саяси сипатта ғана болмайды дейміз (саясат - нағыз бақытты іске асыру өнері, саясат әдет - ғұрыпты дұрыстап ізгілікке үйрету, жанды сауықтыру). Бақыт Алғашқы мәнді тану болып табылғандықтан, адам болмысын өзгертіп, жетілдіру, оған мағына беру, оның болмыстығын ұлғайту барысында онтологиялық сипатқа ие болады. Бұл ойды қайта-қайта қайталайық - Әл-Фараби үшін сұлулық тек эстетикалық, ал бақыт этикалық қана ұғым емес екендігі сияқты ақиқатта тек гносеологиялық категория емес. Алғы Мән осы модустар арқылы сипатталғандықтан, олар онтологиялық мазмұнға ие, ал барлық жиынтығында мағынаны репрезентациялайды.

Бұл жерде болмыс ұғымының өзгергендігі туралы айтуға болады. Маркстік дәстүрде бұл категория материямен теңестіріліп, оның эпифеномені ретінде санаға қарсы қойылады. Бұл жерде сананың онтологиялылығы туралы идеялар (Гуссерль феноменологиясы) қажетсіз сияқты. Әл-Фараби тек Сананың ғана емес (ол да болмысты ғой) Ақиқаттың, Сұлулықтың, Игіліктің, Махаббаттың, Бақыттың онтологиялылығы туралы сенімділікпен айтады.

Жоғарғы Игілікке катысты болғандықтан бақыттың бірлескен әрекетті, өзара көмекті, яғни әлеуметтік ынтымақтастықты қамтитындығы да өте маңызды (Хайдеггерде де "біз", "біреумен болмыс" құрамы бастапқы болып табылады). "Қайырымды қала, - дейді Әл-Фараби, - сау дене сияқты, оның барлық органдары тірі жанның өмірін сақтап, оны неғұрлым толымды ету үшін бір - біріне көмектеседі. Мұндағы екі ғажап ойды бөліп алайық. Біріншіден қала тәртіпке сай өзара үйлесімді әрекет етеді, әркім басқаның бақытты болуына ықпал етеді, өйткені бұл оның өз бақытының қажетті алғышарты. Бұл ойды таныдыңыз ба? Дұрыс, оны Маркс басқа тарихи - мәдени кеңістікте қалыптастырған. Егер адамдар бұрын да, қазір де біреудің бақытсыздығы арқылы бақытты өмір сүрсе, Әл-Фараби, ал оның ізінше Маркс бұл тәуелділікті инверттейді. Сөз нағыз, ақиқат бақыт туралы болып отыр.

Екіншіден, әлеуметтік өзара әрекеттесу (немесе әрекеттеспеу) онтологиялық, болмыстық сипатта болады екен. Бұл жерде әл - Фараби Хайдеггердің онтологиялық тәжірибелеріне ізашар болады. Әлем туралы ілімді негіздеп, содан соң оған тәуелсіз әлеуметтік - саяси тұғырнамаларды құру аздық етеді. Әлеуметтік болмыс онтологиялық құрылымға араласып - еніп, Игілік, Ақиқат, Сұлулық арқылы оның болмыстылық қабатын арттырады және зұлымдық, ұсқынсыздық, жалған арқылы азайтады және сөйтіп оған кері әсер етеді. Бұл тізбектілік адамға тек өзі үшін, "өз қаласы" үшін ғана емес, Болмыс үшін де үлкен жауапкершілік артады. Билік формасы мен сапасына қатысты перспективада алғанда бұл түсініктің маңыздылығы арта түседі. "Жүрек маңында адам денесі қалыптасатыны сияқты, билеуші айналасында қала топтасады". Қайырымды қала болмыстың сатысы ретінде, ғарыштық үйлесімділікті қайталай отырып, оның құрамдас бөлігі болып тұтас болмыстылыққа кіреді. Басқа азаматтардан ел билеушінің ерекшелігі сол, ол әрекетшіл парасатпен, ал әрекетшіл парасат арқылы Аллаһпен тікелей қатынасады, нағыз бақыт және оған жету жолдары туралы асыл білімге қанығады. Әл-Фараби ел билеушінің міндеті - өздерінің адами табиғатын жетілдіру жолында адамдарды бірлесіп әрекет етуге жұмылдырып, қол астындағылардың рухын тәрбиелеу дейді.

"Адам тәнін емдейтін дәрігер барлық денені, оның бөліктерін және олардың тұтас денеге қатынасын білуі керек... Дәл сол сияқты жанды емдейтін мемлекет қайраткері немесе ел билеуші де бүкіл жанды, оның бөліктерін, кемшіліктері мен ақауларын білуі керек..."11.

Әл-Фарабидің саяси педагогикасы мен саяси этикасын казіргі саясаткер орындалмайтын арман, утопиялық қиял деп езу тартатын да шығар. Ол билікті, оның мақсаттары мен механизмдерін жақсы біледі. Бірақ Әл-Фараби біздіңше қайырымды қала туралы сөз қозғағанда нақты қызметіндегі билік туралы емес, билік ұғымы туралы айтқан сияқты. Ал өзінің ұғымы бойынша билік мәні позитивті және әлеуметтік баланс пен әлеуметтік тұтастықтың барлық құрамдас бөліктерін үйлестіріп отыратын әлеуметтік тәсіл болып табылады. Билік феноменін зерттеуші Мишель Фуконың мойындағанындай, билік барлығын қамтитын категория болып табылады. Ол тек мемлекеттік құрылымдардың макро деңгейіне ғана тиесілі емес, ол сондай-ақ адамдар бір-бірімен өзара әрекеттесетін, күштер теңсіздігі мен қабілеттер ассиметриясы байқалатын микро деңгейде де болады22. Әл-Фараби билікті оның ұғымына сәйкес сөз етеді, яғни билік пен күш көрсетудің арасын ажыратады. Ол билік тек күш көрсету арқылы емес (аң тәрізділерге қарсы күш көрсетуді ол терістемейді), ең бастысы иландыру мен бедел арқылы іске асуы керек дейді.

Бедел көзсіз соқыр болмауы керек, ел билеушінің беделі оның нағыз білімділігіне, болмыстылық рангісі бойынша неғұрлым кемел, әрекетшіл парасатқа жақын екеніне негізделеді.

Ортағасырлық мәдениет үшін маңызды болған "бедел" категориясы кейін масқаралық діңгегіне қағылды (Бэкон - "Ақиқат - беделдің емес, уақыттың ұлы"). Бірақ Гадамер әл -Фарабимен келісіп, беделді үзіліссіздіктің, тарихи дәстүр мен аңыз тұрақтылығының қажетті шарты ретінде ақтап шығады11.

Билік өз ұғымына сай күш көрсету арқылы емес, иландыру мен бедел арқылы іске асуы тиіс дей отырып, Әл-Фараби саясат пен этиканың арақатынасына жауап береді, оларды сөзсіз жақындастырады. Саясат - әлеуметтік педагогика, нағыз бақыт үлгісін іске асыру өнері болып табылады. Біздің кең мәтінімізде болмыстылықты арттыруға ықпал етуге міндетті болғандықтан, ел билеушінің ерекше онтологиялық модусқа ие екендігін атап өту керек.

Әл-Фарабидің қайырымды қаласын көпшілік утопияда дейді және утопиялыққа бағытталу фәлеәфаға ерекше тән екенін атап көрсетеді:22 Біз бұл пікірмен келіспейміз. Әл-Фараби қауымдастықтың, осы қауымдастықтың ұғымына сай үлгісін жасайды: идеалды қала дәл осындай болуға тиіс. Бұл мүлдем утопия емес, керісінше жоғары үлгідегі реалдық утопия деп надан, адасқан қалаларды, ойшыл бейнелеуінде өз ұғымына сай келмейтін, сондықтан жеткілікті дәрежеде реалдылыққа ие емес бар қалалардың идеалды типтік бейнесін айтуға болады. Өзінің бар болмысында руханилық нұрынан айырылған олар ақиқат болмысқа ұмтыла алмайды.

Өз ұғымына сай болуға тиістілер ғана өз жарығын шашып, барға үміт сәулесін түсіреді. Дәл осы болуға тиісті, өз бойына онтологиялық сипаттағы импульстерді жинақтап, болмысты ұлғайтуға ықпал етеді.

Тағы бір онтологиялық модус - музыка туралы айтпай кетуге болмайды. Ол дүние түйсінудің шығыстық типіне органикалық тән сипат. Дәл Әл-Фараби сияқты коп сатылы кемел болмыстықтың музыкалығын ешкім жеткізе алмады. Ол тереңдігі мен ауқымдылығы бойынша теңдесі жоқ "Музыканың үлкен кітабын" жазды. Әл-Фараби үшін музыка ғылыми пәндер ішіндегі ең маңыздыларының бірі. "Бұл ғылымның пайдасы сонда, ол тепе-теңдігін жоғалтқандардың мінезін жұмсартады, кемелділікке жетпегендерді жетілдіреді, тепе-теңдіктегілердің тепе-теңдігін нығайтады". Музыка кемелдену мен үйлесімділікке ықпал ететіндіктен онтологиялық феномен бола отырып, болмыстылықты арттыру үрдісіне араласады.

Егep Ницшеге сенсек, декаданс, яғни грек мәдениетінің ыдырауы, Сократтың грек трагедиясынан логикалық силлогизм мен диалектика билігіне сүйеніп, музыканы қуалап шығуынан басталады. Музыка тыңдайтын Сократтың болуы мүмкін бе? Ал оның соңынша басқа да батыс ойшылдары "құлақтарына балауыз құйып", өмір музыкасын тыңдау қабілетінен айырылды. Тек Шығыс Ренессансы басталғанда ғана музыканың онтологиялық обертоны қайта табылады11. Адорно өзінің "метафизикалық медитацияларында" музыкаға, "періштелер тіліне" басымдылық береді. Музыка ол үшін барлық мәдениеттің парадигмасына айналады. Әл-Фараби сияқты Адорно да "құлағымен ойлайтын" музыкант - сазгер, бұл Батыс логоцентризмі мен моноцентризмін трансформациялайтын анық шығыстық тәжірибе22.

Біз Әл-Фарабидің онтологиялық тұғырнамасын қалпына келтіріп, Хайдеггердің іргелі онтологиясымен жүйелі сәйкестіктер бар екенін анықтадық. Мұнда да, онда да болмысқа әлеуметтік қабатты енгізетін тұтас образ жасалады. Бірақ сәйкестік теңестіруден алшақ болды, ол жалпыны ғана емес, ерекшелікті де табуға көмектесті. Әл-Фарабидің болмыстық тұтастығы Алғашқы Мәннен шыққан мағына жарығымен нұрланған, сондықтан кемелділік, ақиқат, махаббат, даналық белгілеріне сай құрылады.

Хайдеггер, керісінше мағынаны жоғалту жағдайымен және мәнсіздіктің тың тым аса ұлғаюымен соқтығысады. Ол мағына территориясына өтуді жобалайды, сондықтан оның талдауы басқа реңдегі экзистенцияларды - үрейді, тасталғандықты сұрғылттықты, уайымды, жалғыздық пен өлімді қолданады. Ол болмысты мәнді ететін шығыстық музыкалық онтологиялық үлгіні, руханилықты үлгі ретінде ала алады, өйткені болмыс мағынасы - бұл оның өзінің атақты аяқталмаған еңбегі "Sein und Zeit" - те таба алмағаны.

Интернетке құмарлықпен тұсауланған Батыс Шығыстың болмыс пен Болмыс мағынасы туралы өсиеттерін бұзып, виртуалды шындыкка ұмтылған "постмодерннен кейінгі" дәуірде Әл-Фараби онтологиясы екінші рет өзі туралы өктем жариялайды. Адам мен болмыс арасында көптеген епті, икемді делдал - көшірмелер, симулякрлер пайда болды. Түпнұсқамен бастапқы байланыстан арылған (ажыраған) олар беткі қабатта көшіп-қонып, "онтологиялық хаттар" деп аталатын қызықты комбинациялар мен байланыстарды құрады, бірақ онда түпкі белгіленген туралы мәселе жоғалады. Симулякрлердің өрнегі мен биі адамды өзіне тартады. Мәдениеттегі бұл қауіпті жағдай "постмодерннен кейінгі" дәуір философы Морис Мерло - Понтиде үрей сезімін тудырады. Ол философия болмысты құтқару үшін жаралған және "біз шығыстың болмыспен байланысынан үйренуіміз керек", - деп жар салады. Шығыс туралы айтқанда, Мерло - Понти Әл-Фарабимен сұхбаттасып, одан қорғау мен қолдау іздейді. Өйткені Батыс енді тек о дүниеліктен ғана емес (Хайдеггерше Болмыс пен оның мәнінен), виртуалдық шындықты енгізіп, реалдылық мәселесін, бар болу мәселесін шиеленістіріп, осы дүниеліктен де бас тартады. Мерло -Понти Әл-Фарабимен бірлесіп болмысты құтқарып, адамға өмір сезімін қайтарғысы келеді.

Қадірлі оқырманның Әл-Фарабидің ислам онтологиясын талдауымызда неліктен сыни интонациялар жоқ деп ойлауы мүмкін. Иә, біз сынау позициясынан қашқақтаймыз, сондықтан оныкі дұрыс та шығар, бірақ оқырманның көңілі қаласа да, біз сыннан саналы түрде бас тарттық. Істің мәнісі сын тарихи - философиялық үрдісті гегельдік түсіндірудің құралы екендігінде, сонда философия логикалық қапасқа қамалады, ал бұрынғы тұғырнамалар өзіндік кұндылығы жоқ қажетті логикалық тізбек ретінде қарастырылады, өйткені бәрі логикалық аяқталуға, Гегельдің өз жүйесіне ұмтылған. Алайда біз Әл-Фараби тұғырнамасын логикалық тізбекке салып, жақсысын сақтап, "күні өткенді" алып тастап, күн тәртібінен шығара аламыз ба? Әр түрлі ойлау практикалары, стильдер, тәсілдер тең қатар өмір сүретін қазіргі дискурсте "сын" мен "терістеудің" күні өткен, ал интерпретация мен түсіндіру басқа іс. "Философия - бұл концептерді қалыптастыру, ойлап табу, жасап шығару өнері", - дейді Делез. Әл-Фараби концепті әлемдік мәдениеттің "терістеу" мен "сынға" ұшырамайтын құнды феномені болып қала береді және мәдениет аралық коммуникацияны бірігіп іздеу мен рухани оянудың көкжиегі байқалатын дәуірлердің герменевтикалық сұхбатын да қамтиды.

Философия Аль - Фараби и исламская духовность.

Алматы: КИЦ ИФП МОН РК, 2005. - С. 125-164.

ӘБУ НАСЫР ӘЛ-ФАРАБИ АДАМ БОЛМЫСТЫЛЫҒЫНЫҢ ТӘСІЛІ РЕТІНДЕГІ ФИЛОСОФИЯ МЕН ДІН ТУРАЛЫ

Наталья СЕЙТАХМЕТОВА

Арабтілді перипатетизм философиясының негізгі мәселесі, басқа барлық философияныкі сияқты, адам болып табылады. Араб тілді мұсылмандық Шығыс пен Батыстың философтары осы күрделі мәселені шешуге өз үлестерін қосты. Шығыс перипатетизмі, екі мектеп немесе бағыт болып дамығандықтан оны мұсылман перипатетизмі деп атаған дұрыс болар еді. 1-сін Араб Халифатының шығыс аймағы ойшылдары – әл - Кинди, әл -Фараби, ибн Сина және 2-ні Батыс аймағы ойшылдары - ибн Туфейль, ибн Баджа, ибн Рушд дамытты.

Ол уақыттағы философияның қалыптасып дамуы исламмен байланысты еді, сондықтан ойшылдар дамытқан көптеген мәселелер теософиялық сипатта болды. Егер "мұсылман перипатетизмі" деген сөз тіркесі күмән туғызса, онда жалпы қабылданған - арабтілді перипатетизм деген атау бар.

Араб - мұсылман философтары қарастырған тақырыптар аумағы өте кең: олар - Құдай болмысы мәселесі, онтология мен гносеология мәселелері, этикалық және эстетикалық мәселелер, өмір мен өлім туралы әлеуметтік, экзистенциялық мәселелер, пайғамбарлар мен пайғамбарлық туралы мәселелер. Соның барысында философиялық терминология -философийат және истилахат жасалады.

Осы сұрақтардың барлығы адам төңірегіне шоғырланады, ол барлық мәселелердің өзегі болып табылады. Кезінде әл - Кинди, әл - Фараби, ибн Рушд философиясына Платон мен Аристотель ілімін "таратушылар" және түсіндірушілер ретінде қарады, сол арқылы түсіндіруші рөлі де төмендетілді.

Арабтілді перипатетизмінің түсіндірмесі білімді айқындау тәсілінде көрінді, соның нәтижесінде пәнді нақты тануға қол жеткізілді. Түсіндірмеге түсіндірілетін мәтінді жеке тұлғалық түсіну де кірді.

Платон, Аристотель философиясы Әл-Фараби мен басқа да араб тілді философтар үшін жаңалық тәрізді болып табылады, одан олар дүниені тану тәсілін көрді. Арабтілді философтар ұлы гректер - Пифагор, Сократ, Аристотель есімдерін Батыс Еуропаға жеткізіп, даңққа бөледі.

X ғасырдағы Араб Халифатындағы ғылым мен өнердің, қолөнерінің гүлденуі қоғамның рухани-мәдени өмірінің дамуына ықпал етті. Білімге барлық жағынан ашық болу - сол уақыттың өзіне тән сипаты. Философтар мұнда үлкен рол атқарды. Арабтардың бірінші философы – әл - Кинди - бар жаңаны біліп, білгенді қорытып, пайдалануға шақырды. Оның пікірінше білім артық болмайды, сондықтан кез келген білімнен парасатты адам пайда таппаса да сабақ алады, ал мұның өзі олжа.

Біз көне грек перипатетиктерінің дәстүрлерін мұраланған әл - Фараби және басқалардың философиясы туралы айтқанда, дәстүрге ілесудің емес, өзіндік философиялық мәселелер мен міндеттерді шешуде осы дәстүрлерге сүйенудің маңызды болғанын айта кетуіміз керек. Сондықтан арабтілді перипатетиктерді Аристотель мен оның ізбасарларының ілімін жай ғана таратушылар десек, онда оларды грек даналығына қызығушылар ғана деп қараушылық болар еді. Әл-Фарабидің, сондай-ақ тағы басқа Шығыстық және мұсылмандық Батыс (Испания) ойшылдарының мұрасына осындай көзқарастың қалыптасуына еуропаорталықтық рухани ұстаным көп ықпал етті. Бұл ортағасырлық Шығыстағы тәуелсіз рухани жағдайды мойындауға кедергі келтіреді.

Әл - Кинди, Әл-Фараби, ибн Сина, ибн Туфейль, ибн Рушд мұрасын мұсылмандық орта ғасырда қалыптасқан мәдени-тарихи, рухани жағдайды шешудің нақты талпынысы ретінде ғана терең түсінуге болады. Ал оны шешу оз дәйектерінің жүйесіне гректің философиялық ойын тартуды қажет етті.

Іргелі міндеттерді шешу үшін тармақталған дәйектілігі және терең әдістемелік дамытылған ойлауы бар Аристотель тұғырнамасы сияқты философиялық тұғырнама қажет болды. Түсіндірме үш сәтті қамтыды: 1) ұлы грек ілімдерін тарату, олардың философиялық идеяларын мұсылман әлеміне енгізу және дамыту; 2) аталған ілімдерді түсіндіру; 3) осы ілімді жеке тұлғалық дамыту.

Сонымен, бұл жағдайда түсіндірме мұсылмандық орта ғасырда гректік даналықты тұлғалық - философиялық, тарихи-мәдени тұрғыда түсіну болып табылады.

Философтар, әсіресе, адам мен табиғат үйлесімділігі туралы идеяны, өзара әмбебапты байланыс идеяларын белсенді дамытты. Жаратушы жаратқан адам өз істерінде дербес болды - бұл идея өмірдің барлық сфераларында қалыптастырылып, қолданысқа ие болды.

Мұсылмандық орта ғасыр адамы үш өлшемде өмір сүрді: біріншіден, ол Жаратушыға үміт артты, екіншіден қорқынышпен және ырымшылдығымен, үшіншіден нақты шындықта өмір сүрді. Соңғысы бастапқы екеуін одан әрі шиеленістіріп жіберді. Адамды осы жағдайдан шығарып, оның өміріне нақты, әрі айқын мағына беру керек болды. Философтар осымен шұғылданды.

Біз арабтардың бірінші философы – әл - Киндидің жүйесі назар аударуға тұрарлық болса да, көне грек философтарын түсіндіру барысында Әл-Фарабидің өзіндік қайталанбас философиялық жүйені қалыптастырғанын ескеріп, бірден Әл-Фарабиге өтейік.

Барлық жағынан ашылған, бірақ мұсылман әлемінде философиялық түйінделіп, қисынды құрастырылмаған адам мәселесі Әл-Фараби, ибн Сина, ибн Туфейль, ибн Рушд философиясында қисынды аяқталған сипатқа ие болды.

Әбу Насыр Әл-Фараби өзінің барлық жұмыстарын адамға арнады. Арабтілді философтар шешкен басты мәселелер - білім, таным, дүниедегі Ақиқатты іздеу мәселелері болды. Бұл мәселелер адам таңдауы, бостандық мәселелерімен, ал олар өз кезегінде себептілік мәселесімен байланысты болып, адамның философия мен дінге қатынасына, білімді немесе сенімді таңдау шешіміне тәуелді еді. Бұл дәуірдің философиялық ой тарихы ислам тарихымен ажырамас бірлікте болды, діни сана мен философия күрделі, қарама -қайшылыққа толы, әрі әсем "алтын дәуір" деп аталған сол кезеңнің бейнесі еді. Бүл кезең математика, астрономия, музыка, поэзия, саясат пен философиядағы жетістіктермен ерекшеленеді. Әр түрлі философиялық ілімдер, әсіресе, Шығыс перипатетизмі бағыты гүлденіп дамыды. Мұсылмандық Шығыс ойшылдары – әл - Киндиді, Әл-Фарабиді, ибн Синаны тек кейін ғана Шығыс перипатетиктері деп атады, ал ол кезде философияның қарапайым еңбеккерлері өздерін жай ғана Аристотель мен Платонның шәкірттеріміз дейтін.

Орталықтанған мемлекеттің, қалалардың, мешіттердің, әр түрлі медреселердің салынуы, экономика мен саясаттың, басқа мемлекеттермен сыртқы қатынастардың дамуы исламмен байланысты болды.

Дін бәрін біріктірді, шариғат заңдары жасалды. Мұсылман құқының қаталдығымен сипатталған бірқатар қағидаларына (отбасылық, қылмыстық құқық) қарамастан, шариғат заң шығарудың прогрессивті талпынысы еді, оның алдында бәрі: бай да, кедей де, жақсы мен жаман да тең болды. Шариғат заңдары адамдардың қарым-қатынасын реттеді. Сол кездерде-ақ Араб Халифаты құқықтық мемлекет типін көрсетті. Әрине, Әл-Фараби өзінің исламға, дінге деген қатынасын көрсетпей қала алмады, ал дін оның және басқа адамдар мен қалалардың өмірінің бір бөлігі болып табылды, көптеген адамдар үшін дін олардың өмірінің мәніне айналды. Әл-Фарабидің ақылын мәңгілікке билеген грек даналығы оның жүрегінде Аллаһтан келген даналық ретінде Құранға да орын қалдырды. Шығу тегі түрік, білімі арабтық, жүрек қалауы бойынша философ Әл-Фараби түрік - арабтық ойлау мен грек даналығының барлық жетістіктерін өзінің философиялық жүйесінде біріктірді.





Философия мен дін, олардың қарым-қатынасы - Әбу Насыр Әл-Фарабиді толғандырған күрделі мәселелер. Мәңгілік пен осы дүниелік, өмір мен өлім, адам мәселелері, философия мен діннің арақатынасы мәселелері ойшылдарды көп толғандырды. Адам өмірінде Құран мен фәлсафаға қандай орын беруге болады? Екеуі де бірдей орын ала ма?

"Алтын" ғасыр деп аталған кезеңде Ислам өз бойына Араб Халифатын мекендеген халықтардың рухани және материалдық жетістіктерін жинақтаған мәдениеттің дамуына ықпал етті. Сондықтан оған деген көзқарас дұрыс болуы керек, яғни исламның осы уақыттағы көп мағыналы рөлін ақиқатқа сай бағалау керек. Мұсылмандардың Қасиетті кітабы - "Құранның (арабша оқы, деген қара етістігінен) үндеуі де ерекше болды. Ол адамды жазылғанның мағынасын оқып, түсінуге шақырды. Бұл байыптап келгенде тек Аллаһтың еркін оқуға ғана емес, надандықты жоюға шақыруы болды, адам өз бойында ойлай алатын адамды оятуға тиіс болды.

Құран адамды өз өмірі, өз істері және өз өмірі мен істерінің салдары туралы ойлануға, ойлауға шақырды. Міне, сондықтан әл - Фараби осы күрделі құбылысқа өз көзқарасын көрсетпей қала алмады. Философия мен дін мәселелері Әл-Фарабидің "Әріптер кітабы" (Китаб әл - Хуруф), "Ғылымдардың шығуы туралы" Зенонның "Жоғарғы ғылым туралы трактаты", "Қайырымды қала тұрғындарының көзқарастары туралы трактат", "Философияның дінге қатынасы", "Ғылымдар классификациясы туралы сөз" атты еңбектерінде көрініс тапты.

Өзінің философиялық дәстүрін сақтай отырып, Әл-Фараби философиясының дінге қатынасы мәселесін бастау мәселесінен, философия мен дін пәнін анықтаудан, олардың шығу тегінен бастайды.

"Шынайы философияның дәуірі дәлелдеу тәсілі - аподейктика және оның көмегімен бәрін хабарлауға мүмкіндік беретін сатыға жеткенде басталды. Бұл осы кезеңге дейінгі диалектикалық, софистикалық, күмәнді немесе жалған философияны (екеуі бәрібір) түсіндіру қажеттілігін тудырды. Дін, адамзат ақыл-ойын жаулап алғанымен, философиядан кейін пайда болды. Бір сөзбен айтқанда, оның көмегімен халықты үйреткенде, философия өзіне тән тәсілдер арқылы зерттейтін ойлық және практикалық заттарды іздеді, ал олар мынадай: иландыру немесе елестету немесе екеуі де бірге"11.

Әл-Фараби, философия жалпылама және қажетті дәлелдерге құрылады және шынайы философия пайда болған кезеңде жалған философиялық позицияларды сыни талдау қажеттілігі туындады деп санады. Сондықтан дінді қалай зерттеу керектігін анықтау қажет болды. Егер дін философия заңдарына сай зерттелсе, онда ол шынайы философияға сүйенуі керек, өйткені жалған философияның күмәнді идеяларына негізделіп, шынайы ақиқатты елес ойынымен шатастырса дін өкілдері халықты адастырады, өйткені заттардың бейнесі заттардың нақты мәні деп қабылданады. Сондықтан дін мәселелерін зерттеу үшін дәлелдеу тәсілдеріне негізделген философиялық түсіндірме керек.

Әл-Фараби осы күнге дейін барлық ислам танушыларды ойландырып келген мұсылман экзегетикасының мәселелерін көтереді. Құран мәтіндерін түсіндіру рухани ойдың барлық бағыттарының: адабтың да, сопылықтың да, философияның да зерттеу пәніне айналады. Алғаш рет құран мәтіндерінің экзегетикасы мәселесі Әл-Фарабиде философияға айналады, ал осыған дейін экзегетикамен тек филологтар мен теологтар айналысқан еді. Әл-Фараби бұл мәселені философияның зерттеу аймағына енгізіп қана қоймай, Құранды дәл осы философтар дұрыс түсіндірулері керек деп санайды. Өйткені, әр түрлі деректерді зерттеуде зейіні мол, қорыту мен талдау қабілетіне ие философтар ғана құранды дұрыс түсіндіре алады.

Мұндай түсіндірудің басқа халықтар мен ұрпақтар үшін де маңызы зор, өйткені бұл түсіндіру араб - мұсылман әлемінің, оның мәдениетінің зор маңызын түсінуге жақындатады. Әл-Фарабидің әрқашан болашақты ұмытпай, сол күнгілерді ұрпақтар айыптауынан сақтандырып отырғаны да қызығушылық тудырады. Сондықтан дұрыс түсіндірулер қажет және бұл рөлді философия орындауға тиіс.

Әл-Фараби дін философиядан кейін, ал қалам мен мұсылман құқы діннен кейін пайда болады деп санайды. Философия мен діннің қайсысының екінші пайда болғаны Әл-Фараби үшін маңызды болып көрінеді. "Даналыққа құштарлық" ретінде, адам ойлай бастағаннан бастап, Әл-Фараби үшін, философия бірінші пайда болады, өйткені ойлау қабілетіне, Әл-Фараби адам өмірінде маңызды рөл берді. Ол адам дін туралы логика мен білімдерді меңгергенде ғана ойлана алады деп санады.

Дін мәселелерін зерттеген Әл-Фараби, дін "ақылмен зерделенетін заттарға сенім мен елестің көмегімен" үйретеді деп пайымдайды. Сондықтан дін өкілдері - "мүтакаллімдер" -пікір басында сенім ілімінің не екендігін дәлелдейтін теориялық заттармен шектеледі. Мүтакаллімнің ерекшелігі оның дінді ұстанатындардың ішінде ерекшесі болып табылатындығында, ал философтың ерекшелігі оның "барлық адамдар мен халықтарға тиесілі" екендігінде. Әл-Фараби әрдайым діннің шектілігін, ал философияға шектеушіліктің жат екенін, оның жерлер мен халықтар және т.б. шекарасынан шығып кете беретіндігін атап отырады. Философ үшін әлде бір шартты шеңбер жоқ, оны өз ментальдылығына қарамастан кез келген адам игеріп кете алады. Діннің философиядан айырмашылығы оны тек мұсылман ғана түсініп, жеткізе алады деуінде. Мұнда Әл-Фарабидің шыққан тегінің түркі болуы ықпал етсе керек, өйткені түркілерге дүниетанымның кеңдігі мен ашықтығы тән.

Әл-Фараби философия, мысалы, дін сияқты әлдебір білім шеңберінде қалып қоймайды деп санайды. Философия діннен жоғары, өйткені ол барлық мәнді тануға талпынады, ал дін сенімнің абсолютті догматымен шектеледі.

Философия дін үшін трансценденттіні таниды. Біз араб - мұсылман қоғамының құран мәтінін қабылдауында маңызды ерекшелік бар екенін атап өткіміз келеді. Құран сөздерінің мұсылман өміріне ықпалы өте ауқымды, тіпті жан-жақты деп айтуға болады. Өзінің әр күнін мұсылман "Мейірімді, мейірман Аллаһ үшін..." деп бастап Аллаһ атымен аяқтайды.

Әбу Насыр өзінің "Философияның дінге қатысы" атты еңбегін "Мейірімді, мейірман Аллаһ үшін..." деген сөздермен бастауы да кездейсоқ емес. Көп жағдайда оның құран мәтіндеріне назар аударуы, бұл үзінділерді түсіндіруі өзінің тұлғалық позициясы мен өзінің түсінуі тұрғысынан және сонымен бірге құран сөздерін логикалық пайымдау тұрғысынан жүзеге асады. Сол арқылы философ дүниедегінің бәрі түсіндірілуі тиіс екендігін және дүниедегінің бәрін түсіндіруге болатынын көрсетеді. Сондықтан құран мәтініне дұрыс қарап, оны түсініп және түсіндіру керек.

Әл-Фарабидің құран мәтіндерін осылай еркін түсіндіруін оның арабталған түркі болғандықтан (ал құран исламға дейінгі арабтардың дүниетанымының, олардың мәдениетінің көрінісі болғандығына күмән жоқ), құранның сакралды қатынасына байланып қалмағандығымен немесе оның ақиқатты іздеумен сабақтасқан жеке философиялық ұстанымымен түсіндіруге болады.

Әл-Фараби философияның дінге қатынасы мәселесін талдағанда қоғамның нақты әлеуметтік-экономикалық жағдайынан бастады. Дін қоғам өмірінде маңызды рол атқарды, халық дінді қастерлеп, шариғат заңдарын кұрметтеді. Ислам сол уақыттағы қоғамның мәдени - идеологиялық ахуалын қалыптастырды. Философияның дінге қатысы мәселесі Әл-Фараби өмір сүрген уақытта ғана емес, қазір де күрделі болып отыр. Бұл ең алдымен, философияның да, діннің де адам, қоғам, табиғат, таным сияқты ұғымдармен тығыз байланысты болуының да, тіпті, дін мен философия осы ұғымдардың мәні болып табылады.

Әл-Фарабидің философиялық мұрасы бүгінде әр түрлі түсіндіріледі. Батыс еуропалық немесе ХІХ-ХХ ғасырлардағы араб - мұсылман деректеріне сүйенсек, оның философиясына қатысты әрдайым жалпыға ортақ көзқарас туралы айтуға болмайды. Қазіргі кезде әр түрлі бағыттар аясында, біздің отандық фарабитануда, оның мұрасын қалпына келтіруге деген талпыныс бар. Оны кейде рәміздік неоплатонизм, суфизм және т.б. өкілі ретінде сипаттайды. Бірақ оның іліміндегі сопылық элементтерді немістің де, француздардың да шығыстанушылары атап өткенін айта кету керек. Оның еңбектерінің кейбір қағидалары мен философтың өмір салты жиі-жиі осыған негіз болды. Мысалы, де Буур "ол биліктен бойын алыс ұстаған тыныш адам болды, соңында сопыша киініп, өзін философиялық - пайымдаушылық өмірге арнады" - деп жазады11. X ғасырдағы Бағдаттағы философиялық жағдай ғалымдардың өздерін Платон мен Аристотельді зерттеуге толық арнауымен ерекшеленді. "Олар еркін неоплатондық формадағы Аристотель іліміне илану үшін Пифагордан бас тартты" . Тіпті гректік және исламдық білімді синтездеуге талпыныста да философтар дін мәселесімен шұғылданды.

Әл-Фараби бұл мәселеде рәміздік танымға көп көңіл бөлді. Алайда философтың бұл мәселені элитарлық, халықтық және рәміздік білімге қатысты қоюында маңызды ерекшеліктің бар екенін атап өту керек. Элитарлық білім деп философияға тән "қатаң логикалық дәлелдеуге" сай жүзеге асатын философиялық білімді түсінді22, ал рәміздер арқылы алынған білім тым абстрактілі. Философия - әмбебап білім, оны игергенде адамдар арасындағы түсініспеушілік шекарасы жойылады, философия - бірлік мәртебесіне ие білім. Рәміздік білім барлық халықтар мен дәуірлер үшін ортақ бола алатын бірыңғай әмбебап рәміздерді қалыптастыра алмайды. Әрине, Әл-Фараби бұл мағынада рәміздік мәні анық діннің маңыздылығын айқындайды. Ол бүкіл әлемді біріктіретін бір дін болмайды, ал философия бұл рөлді атқара алады деп санады.

Әл-Фараби философияның дінге қатысты мәселесін, көп қызығушылық тудыратын пайғамбарлыққа байланысты көтереді. Рәміздік білімге қайтып оралған ойшыл аян беруді елестету мәселесімен байланыстырады, олардың синтезі құдайдан берілген белгіге айналатын рәміздік діни ақиқаттардың толық оқылуын береді.

Платонның "Мемлекет" пен "Заң" мәтіндеріне түсіндірмелерінде Әл-Фараби пайғамбар мен пайғамбарлық тақырыбын жалғастырады. Философ, пайғамбар, билеуші оз бірлігінде дүниені тұтас көріп, дүниені басқаруға тиісті. Бірақ іс жүзінде философ пен пайғамбардың бір болуы мүмкін емес. Сондықтан Әл-Фараби философ пен пайғамбар қайырымды қоғамды бірігіп басқарулары керек деп санайды. Әбу Насыр реалистік бағыттағы адам болғандықтан қоғамды материалдық және рухани кайта құруды аңсады, бірақ өзінің реалистік тұрғысынан іс жүзінде оған қол жетпейтінін түсінді, сондықтан жеке адам жүзінде осы синтезді іске асыра алады деп философияға үлкен үміт артты.

Әл-Фараби қойған философияның дінге қатысы мәселесі мұсылмандық орта ғасырдағы философиялық ортада үлкен тербеліс тудырды. Әбу Насыр әл - Фарабиге дейін философияның дінге қатысы, дәлірек айтсақ сенім мен парасат мәселесін әл - Кинди көтерген еді, өкінішке орай, оның шығармашылығы жете зерттелмеген. Әл - Киндидің "Парасат туралы трактаты" Батысқа XII ғасырда белгілі болды. Оның мазмұнымен танысқаннан кейін әл - Кинди парасат пен сенімнің үйлесімді бірлігі туралы теорияны жасауға тырысты деген жалпы қорытынды жасалды. Ол, тіпті, философиялық спекулятивті қаламды жасауға, ал оның көмегімен құдайылық жарату актілерін дәйекті негіздеп дәлелдеуге болады деп санады.

Әл-Фараби сияқты Әбу Әли ибн Сина да пайғамбарлық тақырыбына назар аударды. Ол "иллюминация" мәселесіне көп көңіл аударады, ол "пайғамбардың елестетуіне күшті эсер етеді" ("ішкі сезім" арқылы) және қарапайым адамдарға ықпал етуге қабілетті жалпы қабылданған формада көрініс табады"11.

Философияның дінге қатысында, ибн Сина оларды бірлікте болады деп санады. Бұл оның өз уақытынан шыға алмауынан емес, діндарлығынан бастау алған пікірі еді. Өзінің "Ишарат" атты еңбегінде Ибн Сина жанның Құдайға жақындап, Онымен тұтасуы туралы сопылық ілімді дәлелдегені белгілі.

Ибн Рушд бұл сұрақты герменевтикалық позициядан, ал Ибн Туфейль "хасса" мен "амма" тұрғысынан шешті, бірақ бәрі философия мен дінді адамның болмыстылық тәсілдері, әлем мен адам үйлесімділігін іске асыру тәсілдері деп түсінді.

Әлеуметтік-экономикалық өмірді түсінуден бастаған Әл-Фараби адамның Құдай мен дінге неліктен бет бұрғандығын да түсінді. Себебі, Аллаһқа сенген адамның ішкі дүниесі қорғалды. Әл-Фараби Маркстың "Дін - бұл қаналған жануардың ауыр күрсінісі, мейірімсіз тәртіптің рухы сияқты жүрексіз әлемнің жүрегі"22 - деген сөздерімен таныс болмады, мүмкін бұл сөздер оған ұнар еді. Әл-Фараби дінді мойындады, бірақ онсыз да өмір сүруге болатынын дәлелдеді.

Мұндай өмірдің болуы философияның аркасында мүмкін. Дін туралы мәселеде Әл-Фараби табандылық танытып, тұлға белсенділігі, діни заңдарды тұлғалық түсіну туралы ойды тиянақты өрбітеді. Ол Жаратылыс, Құран, Сүннә туралы мәселені зерттегенде мүттәкалімдер беделіне сүйенудің қажеті жоқ, олар бәрін түсіндіріп бере алмайды, тіпті шатастырып жіберуі мүмкін дейді. Сондықтан бірден бір бедел - Аллаһтың өзі және өзінің діни мәселелерін шешуге талпынған парасатты адам. Дін өз жарғыларын түсіндірместен береді. Ал осының бәрін түсіндіру үшін философия керек.

Сондықтан теориялық тұрғыда философия діннен жоғары турады. Ол сұрақтардан жалтармайды, адасудан да қорықпайды, ол діннің барлық сұрақтарын, тіпті, теологтар үшін қасиетті - Құдайға сену, түп бастау, жаратылысты да қарастырады. Философия осының бәрінен жалтармайды, ол пікір таластырады, күмән келтіреді, мұның бәрін ол ақиқатты, діннің, өмірдің мағынасын ашу үшін жасайды, сондықтан философия -ақиқатты тану, өмір мен өзің туралы шындықты тану жолы.

XI ғасырдың соңына қарай қоғамда пессимистік көңіл-күйлер пайда бола бастайды, олар Араб Халифатының Иран, Кордова сияқты аудандарында айқын байқалады.

Саяси билік, дәлірек айтқанда, билік үшін күрес әлеуметтік - экономикалық дамуда көрініс тапты. Осыған байланысты интеллектуалды - шығармашылық қызмет өкілдерінің қоғамдық өмірге көңілі толмады. Дәл осы уақыттарда сопылық ағымдар кең таралады. Көптеген мұсылман секталарынан айырмашылығы сопылық халыққа анағұрлым түсінікті болды.

Бірақ сопылық соңғы уақыттардағыдай әлі де көпке танымал емес еді.

Сопылықпен қатар Аллаһтың өзін және оның жаратқан дүниесін түсіндіруге талпынған көптеген діни секталар да әрекет етті. Әртүрлі діни ілімдерге тән мынадай ортақ мәселе бар еді - бұл адамның ішкі дүниесіне ұмтылу, этикалық сипаттағы мәселелерді шешуге талпыну. Адамның дінге бет бұруының сыры да осында шығар. Дінге әмбебапты сипат тән болды. Ол зұлымдықты әшкерелеп, басқа өмірді - зұлымдық пен зорлық-зомбылықсыз, мағына мен бақытқа толы өмірді ұсынды. Сондықтан да халық дінге ұмтылды.

Әл-Фараби заң зат пен құбылыстың қажетті, бар байланысы деп санайды. Жаратылыстану ғылымын меңгерген көптеген мүттәкалімдер мен сопылар табиғат пен адам заңдары өзгермейді, түн күнді, күз жазды алмастырады, өзенді кері ағызуға болмайды, өмір мен өлім, тағдыр осындай болған және болып қала береді деп санады. Алайда бар өзгеріссіздік құдайылық көріністің мәні, бұл заңдардың бәрі құдайылық заңның көрінісі. Әл-Фараби дүниенің табиғи заңдарға сай өзгеретінін ғана мойындады. Ол заңды түсіну мен құбылыс заңдылығы діннің негізгі ұғымдарының ғажайыппен сәйкес келмейді, өйткені ғажайып өз мәні бойынша түсіндірілмейді деп санады.

Сенімді сақтап қалатын тәсілдер мен көзқарастарға келетін (болсақ, оны догматикалық теологияның білгірлері (әр түрлі) сенім көзқарастары мен олардың қағидаларын (әдеттегі) адами көзқарастармен, ой-пікірлермен, интеллектімен тексеру мүмкін емес, өйткені ол көзқарастар құдайылық аяннан алынғандықтан неғұрлым жоғары сатыда тұрады, олардың алдында адам парасаты әлсіз, өйткені олар құдайылық құпияны қамтиды деген ой -тұжырымдар арқылы қорғап қалуға талпынады. Дәл осылай адам дінді тек аян арқылы түсіне алады, ал аянды ол өз интеллектісі арқылы тани алмайды, өйткені ол үшін адам өте әлсіз. Керісінше жағдайда, егер адам білгенін өзіне түсіндірсе немесе ойланып-толғанып өз интеллектісімен таныса, онда аянның мағынасы да, пайдасы да болмас еді. Мұндай жағдайда адамдар өз интеллектілеріне сүйеніп, пайғамбарлықпен аян алуды керек етпес еді...11.

Сонымен, Әл-Фараби құдайылық заңдарды тану мүмкін емес деген догмалық теологтарды сынайды, сонымен қатар сенімге негізделген дінді түсіндіру мүмкін еместігін түсінеді. Дін сенімге негізделеді, ал ол түсіндіруді талап етпейді.

Одан әрі ол: "Осы айтылғандардан бастау алған олар (догмалық теология білгірлері) дінге түзету енгізу кажет деп санады. Онын даңқы арта берсін". Аллаһтан аян түрінде бізге келген нәрсе ақиқат болып табылады, жалғанға жол бермейді! Мұның дәл осындай екені екі түрлі жолмен дәлелденді: олардың интеллектілері қабылдайтын немесе бұдан бұрын өмір сүрген, осы ой-пікірлерді құдіретті Аллаһтан (Оның мадағы мен даңқы арта берсін!) таралатын ақиқат деп қабылдаған әулиелер арқылы - немесе екеуі арқылы да", - деп жазады22.

"Ғылымдар классификациясы" туралы еңбектің "Метафизика" немесе "Құдайылық ғылым" бөлімінде Аристотель сияқты әл - Фараби де метафизиканың бір бөлімі материалдық емес нәрселерді зерттеуі керек деп санайды. Метафизика "одан бұрын болуы мүмкін емес бастауды, одан бұрын ертенің де, көненің де болуы мүмкін емес" бастауды зерттеп, түсіндіреді. Бұл - Біртұтас, ол Алғашқы, ол ең ежелгі және абсолютті жалғыз... Одан әрі (метафизика) осы қасиеттерге иенің, кімге сенуге болатынның Аллаһ екенін түсіндіреді! ...Одан әрі ол Аллаһта (даңқы Оның арта берсін!), Оның іс-әрекетінде, Ол жаратқан нақты нәрселерде кемшілік бар деген кері пікірлерді теріске шығарады.

Ол осының бәрін ақиқат ғылымды түсіндіретін дәлелдер арқылы теріске шығарады, онда адам күмәннан тазарады және одан абсолютті тайынбайды11. Бұл жерде Әл-Фараби Аллаһтың бар екенін, оның әлемнің себебі екенін мойындайды, бірақ соқыр сенімді мойындамайды, ол соқыр сенімді, күмәнсіз сенімді мадақтаған догмалық теологтарға қарсы шығады. Әл-Фараби дәлелдеу принципін ұстанады. Парасат арқылы түсінгенде ғана құдіретті, Біртұтас Аллаһқа сену мүмкін.

Әбу Насыр Әл-Фараби философиясын зерттегендердің көбі оның парасаттылықты жоғары қойып, ақиқатты, соның ішінде аян ақиқаттарында рационалды тануға талпынғанын атап көрсетеді. Әл-Фараби Жер мен Аспандағы барлықты шынайы түсінудің жолы ретінде логика мен ғылым заңдарына сүйенетін философияны ұсынды. Алайда, бұдан философия тек діни заңдарды түсіндіру үшін ғана керек деген қорытынды шығаруға болмайды. Философияның әмбебаптылығы да сонда, ол барлықтың бәрін және орын алғанның бәрін, дін заңдарында, ғылым заңдарында түсіндіруге қабілетті.

Әл-Фарабидің адамның діни - этикалық тұғырнамасына да біржақты қарамағандығын атап өту қажет. Ол діннің қоғамдағы адамгершілік, моральдық заң екендігін мойындайды. Осы тұрғыда дін қажет, Аллаһ еркімен жаратылған және адамдарға Пайғамбар жеткізген шариғат заңдары пайдалы, олар адамдардың іс - әрекеттерін анықтап, сұрыптау үшін қажет болды.

Құран "жақсылық" пен "зұлымдық", "надандық", "әділеттілік" және басқа да ұғымдарды анықтады. Құран мен Сүннәда әр түрлі жағдайлар моральдық белгілер тұрғысынан баяндалады, оларды Аллаһ жаратқан және барлық адамдар үшін бірдей болып табылады. Әл-Фараби бұл идеяларды дұрыс бағалады. Бірақ моральға көз жұмып ілесе беруге болмайды, моральдық принциптерді ой таразысынан өткізіп, түсіну керек деп санады. Адам өз санасына байланысты моральдық нормаларды түсініп, іске асыру керек, ол осы принциптерге сәйкес дербес қимылдауға тиісті. Адам адамгершілік принциптерін одан әрі дамытып, жетілдіру тиіс.

Шариғат заңдарын мойындау керек, бірақ философия этикалық нормалар мен кемелділік идеясын одан әрі дамытуға тиіс. Әл - Фараби "қайырымды дін", "ақиқат дін" ұғымдарын жиі қолданады және бұл ұғымға философиялық - этикалық мән береді. Этика терминін енгізген (өз кітаптарын "Никомах этикасы", "Үлкен этика", "Эвдем этикасы" деп атаған) Аристотель дәстүрін жалғастырған Әл-Фараби, этика жанның көрінісі бола отырып, мемлекетті құруға іргетас болады, ілім ретінде қайырымды қала мен қайырымды азаматты қалыптастыруға көмегін тигізеді деп санады.

Әл-Фараби философиясында этика, құқық, мораль, оның жүйесінің біртұтас көрінісі болғандықтан мораль нормалары мен принциптерін қалыптастыруда философияға жалпылама рөл берілді.

Философия мен діннің өзара байланысын аша отырып, әл - Фараби мәңгілік пен жанның ажалсыздығы, жаратылыс идеясы, этикалық мәселелері бойынша олардың тоғысатын нүктелерін анықтайды.

Философия мен дін қатар жүреді, олардың жолдары жиі қиылысады, екеуі де адамға бағыт береді, тек біреуі бағынуды, екіншісі - түсінуді талап етеді. Әл-Фараби Аллаһтың өзі алдымен түсініп, содан соң бағынуға шақырды дейді. Жаратушыға басқаша қарауды ол мойындамады, өйткені Дана тек даналық кеңес қана береді.

Тұтас алғанда, философия дінге оң қатынаста болады. Бірақ Әл-Фараби пайғамбарлық туралы, о дүниелік өмір туралы көптеген қағидаларды сынға алып: "Пайғамбар заңдарды белгілейді, шариғат халықты үрейде ұстайды, жақсылық үшін құрметтеп, зұлымдық үшін жазалайтын құдай бар деп үйретеді, ол олар білмегенді білуге тиісті деп міндеттемейді, өйткені бұл анағұрлым жоғары білім деңгейі болып табылады. Менің ұстазым Аристотель (Платонның сөздерінен) ең қарапайым "білімдер құстың ұшқанынан биік, ал жолаушы үшін ең қарапайым шатыр жоқтан жақсы" дейтін", - деп жазады11.

Мұнда Әл-Фараби діннің адамға өзінің заңдары мен жарғыларынан артық ештеңе беруге талпынбайтынын атап көрсетеді. Ал парасатқа ие адамға өзі үшін қажетті білімге ұмтылу керек.

Адам Аллаһ белгілеген заңдарға сай өмір сүруі керек, оған дін қажет. Бірақ "жоғары бақытқа" жету үшін оған философия қажет, өйткені философияны игергенде ғана өмір мәні ашылады.

Әбу Насыр Әл-Фарабидің философияның дінге қатысы мәселесін қарастыруында белгілі бір тиянақсыздықтың да бар екені айқын. Көптеген зерттеушілер мұны сол уақыттағы қоғамның нақты әлеуметтік-экономикалық жағдайымен, исламның ерекше мәртебесімен және т.б. түсіндіреді. Мұны қабылдауға болады, бірақ айқындаушы фактор ретінде емес. Бұл мәселені баяндаудың тиянақсыздығы мәселені қоюдың күрделігінде жатыр.

Философия мен дін - дүниетанымның екі типі. Олардың қайсысы дұрыс, қайсысы Ақиқатқа апарады? Бұл сұрақтар осы күнге дейін жауапсыз қалып отыр. Орта ғасыр тереңінен келген шығыс ойшылының даналығы, Ақиқатқа апаратын өз жолын адам өзі таңдау керек деп нық айтуында.

Әл-Фараби философия мен дінді адамның дүниедегі болмыс тәсілдері ретінде анықтайды.

Философия (фәлсафа) деп Әл-Фараби тек даналықты (хиқма), "Жалпы туралы" ғылымды ғана түсінбейді, оны өмір сүру тәсілі, адамды өзінің адами мәнін түсінуіне жеткізіп қана коймай, осы тәсілдің аркасында сол нағыз мәнге айналдыратын тәсіл ретінде түсінеді.

Дінді де ол дүниедегі болмыс тәсілі деп, ақиқат жолға бастайтын тәсіл деп түсінді. "Дін -бәрі үшін Ең Бастының жазмышы арқылы алдын ала айқындалған көзқарас пен іс-қимыл. Діннің арқасында бәрі өз бойларында ұяланған мақсатқа жетеді..."11. ...Ол сөйтіп, Құдай адам бойына белгілі бір мақсатты ұялатты және өзінің барлық іс-әрекетінің барысында ол оның парасат пен парасатты шығармашылық екенін дәлелдеді деп тұжырымдады. Адам адами мәнді ғылым, философия, поэзия, музыка арқылы іске асырды. Адам мақсатын Әл-Фараби Жаратушыдан берілген шығармашылық әрекеттен көрді.

Әбу Насыр Әл-Фараби философиясындағы философияның дінге, сенімнің білімге қатысы мәселесі бір қарағанда қайшылықты болып көрінуі мүмкін. Бірақ егер осы мәселеге герменевтикалық тәсіл тұрғысынан келсек, көп нәрсе түсінікті болады.

Дін мен философияның байланысы мен айырмашылығы мәселесін одан әрі ибн Сина, ибн Туфейль, ибн Баджа және ортағасырлық еуропа философтары мен теологтары дамытты. Бүл мәселені баяндағанда "екі ұдайы ақиқат", аллегориялық тәсіл деп аталатын тәсілдердің болғаны мәлім. "Екі ұдайы ақиқат" тәсілі киелі мәтіндерді түсіндіруде пәнді терең тұлғалық түсінуді қамтитын герменевтикалық тәсіл ретінде көрініс береді. Поль Рикер герменевтика көне өсиеттік және жаңа өсиеттік ақиқаттарды түсіндіруге байланысты пайда болады деп атап көрсетеді11. Герменевтиканың түсіну және түсіндіру, түсіну "іштен қозғалу ретінде", ал түсіндіру "сырттан - ішке" қозғалыс ретінде екі сәтті қамтитыны белгілі.

Антикалық мәтіндерді түсіндіруден, содан соң антикалық философтардың мәтіндерінен басталған герменевтика, Шлейермахер мен Дильтейде, ақырында, Гадамерде мәнді түсіндіру мәселесі болып табылатын әмбебапты герменевтика мағынасына ие болады. Ортағасырлық мұсылман ойшылдары түсіндіру тәсілін негіздегенде, түсінуді әдіснамалық қана емес, адам болмысы мәселесі деп санады.

Мәтін арқылы - болмысты тану. Олар да қазіргі герменевтер сияқты болмыс тәсілі тілде, тіл арқылы ол әлемге ашылады, ол әлемнің өзі құпиясын ашып, түсінуді қажет ететін ұлы мәтін деп санады. Осындай ұлы мәтін - Құран, ал ұлы рәміздер әлемін ашатын тіл философия тілі болып табылады.

Көптеген зерттеушілер классикалық герменевтикалық тәсіл ортағасырлық Еуропада (Фома Аквинский, Пьер Абеляр және т.б. еңбектерінде) қалыптасты деп санайды. Алайда, ортағасырлық мұсылман ойшылдарының еңбектерінде бұл тәсіл одан көп ерте кең таралады.

Киелі мәтінді тафсир формасы мен тәсілінде түсіндіру көптеген философтарды қанағаттандырмады, өйткені тафсир ақиқаттың айқындылығы мен нақтылығын талап етті. "Еркін түсіндіру" формасындағы түсіндірме қабылданбады, өйткені тұлғалық түсіну айқынсыздық пен екіұштылыққа алып келуі мүмкін еді. Философтар мен рухани элитаның басқа да өкілдері киелі мәтіндерді баяндау тәсілдерін іздеп, оларға өз ойлары мен сезімдерін араластырды, осының бәрі рәміздердің мағыналарды терең түсіндіруге алып келді.

Осыған байланысты мұсылманның ұлы философтарының бірі - ибн Рушдты атап өту керек.

Халиф Марракештің тапсыруымен ол Аристотельге түсіндірмелер жазды және сол үшін христиан әлемінде Ұлы Комментатор атағына ие болды22. Ибн Рушд Құранды түсінудің бірнеше деңгейі туралы идеяны негіздеп, одан Құранның, аянның іске асуының белгісін көрді33. Батыс Еуропада ибн Рушдтың Аристотельдің "Жер туралы" кітабындағы парасат мәселелерін түсіндіріп, талқылауы үлкен резонанс тудырды. Фома Аквинский осыған орай, әрекетшіл және мүмкін парасат бірлігіне қарсы болып "Аверроистарға қарсы парасаттың бірлігі туралы" атты еңбек жазды. Бірақ дәл осыған сүйеніп, ибн Рушд парасаттың төртінші мағынасын - "табылған ақылды" анықтады. Бұл ақыл мәңгілік болмайды, өйткені мұндай ақыл жеке адамның тәжірибесінде қалыптасады. Ибн Синадан басталған жеке ажалсыздық туралы пікірталасты ибн Рушд мәңгілік парасаттың бір сәті ретінде түсінеді11. "Жоғалған кайтып оралмайды, тек жоғалғанның бейнесі ғана орала алады". Ал, жан жаңа астральдық немесе пневматикалық тәнді қалыптастырады. Аверроэс, мүмкін, жеке ажалсыздық туралы мұсылман ілімін тұлғасызданған ажалсыздықтың философиялық теориясының көпшілікке кең таралған, түсінікті, бейнелі көрінісі ретінде қарастырады22. Ибн Рушд Ақиқаттың мағынасын түсіндіреді, бұл егер ақиқат болса, онда ол қарама-қайшылықта емес, бірлікте болады деп санайды. Осыған орай ол философия мен аян алудың басты мәселеде - дүние болмысын түсінуде бір екенін негіздейді.

Болмыс тәсілін кемелділік жолы ретінде түсіндіре отырып, әл - Фараби кемелділікке жақындау, адамның құдайлық шығармашылық мәні мағынасындағы Құдайға жақындауды білдіреді дейді. "Кемелділікке қарай біртіндеп даму - толастамайтын үрдіс. Биліктің бір сатысы, тек Жалғыз бір мән тұратын сатыға жеткенше, биліктің келесі, неғұрлым кемел сатысына қарай дами береді.

...Бұл біртіндеп даму Аллаһ сатысына жеткенше тоқтамайды, Оның сөздерінің даңқы арта берсін"33.

Әл-Фараби бірқатар шығармаларында Жалғыз Бір мәнді түсінуде Жалқылық пен көптік, "бірліктегі көп түрлілік"ұғымын, яғни нақтылық ұғымын енгізеді.

Әбу Насыр әлем билеушісі - Аллаһ - әлем биліктерінің үйлесімділігін және әлем тұтастығын бейнелейді деп санайды. Сондықтан ол әрі қарай: "бір сөзбен айтқанда, Аллаһқа еліктеу керек, оз сатыларына сай дүниенің барлық түрлері табиғи игілікке ие болу үшін ол жаратып, бойына бітірген барлық қасиеттері және инстинкттерімен, табиғи формаларымен алынған болмыс көптүрлілігін ұстанып Жаратушы көрсеткен жолмен жүру керек. Ол сондай-ақ қалалар мен халықтарды әрбір қалалар мен халықтар өз жағдайына және сіңірген еңбегіне сай осы және о дүниеде бақытқа жету үшін шешім қабылдауға қажетті көзқарастармен, формалармен және ерік қасиеттерімен байытады" деп топшылайды .

Сонымен философтар философия мен ақиқат философияны, дін мен ақиқат дінді ажырату қажет. Ақиқат дін - Құранда көрініс тапқан мән мен мағына, ал ақиқат философияның мақсаты осы мағынаны жеткізу.

Бірақ, ақиқат философия үшін түсіндіру арабтілді перипатетизм философиясының бір тәсілі екенін тағы да атап өтейік. Бұл тәсіл ортағасырлық иудейлік философияға үлкен эсер етті. Мұсылман әлеміндегі терең философиялық рефлексия мұсылман және еврей мистиктерінің адам үшін өмірлік мәні бар мәселелерді түсінуде бірлесіп дамуына ықпал етті.

Саадиа бен Иосиф (882-942 жж.), Соломон ибн Гебироль (1025- 1058 жж.), Бахья ибн Пакуда, Моисей Маймонид (1135-1204 жж.) және т.б. белгілі философтар шығыс және андалустық перипатетиктер қалыптастырған философиялық мәселелер аясында еңбек етті.

Философияның дінге қатысы, Құдай мен адам болмысы мәселесін түсіндіру Құдайлық Аян мағынасын түсінген философ позициясынан туындайды.

Маймонид өзінің атақты "Абыржығандарға жол көрсету" еңбегінде философ ретіндегі оның басты мақсаты - Көне өсиеттегі пайғамбарлық ақиқаттарды түсіну және оның этикалық мағынасын қазіргі ұрпаққа жеткізу деп атап көрсетеді. Ол сондай-ақ мұндай құқық тек философқа жоғарыдан берілген деп санайды.

Халифат территориясында үстемдік еткен салыстырмалы толеранттылық иудей және христиан философтарына терең трансцедентті мәселелермен шұғылдануға мүмкіндік берді.

Мұсылман және иудейлік философтар қол жеткізген бірліктің мәні - дүниені монотеистік тұрғыдан терең түсінуде болды. Иудаизмде жарияланған монотеизм мен исламдағы таухид адамның тұтастығын анықтады, монотеизмде адам мен дүниенің бастапқы қарама-қайшылығы жойылды, адам өзі-өзімен және дүниемен үйлесімділікке ие болды.

Әбу Насыр Әл-Фараби философиясы адамның дүниедегі болмыстығы ретінде Құдайды, дүние мен адамды бірлікте түсінуге ықпал етті.

Аль-Фараби и развитие восточной философии.

Алматы: КИЦ ИФП МОН РК, 2001. - С. 205-224.

ӘЛ-ФАРАБИ ДҮНИЕТАНЫМЫНДАҒЫ ПАРАСАТ МӘСЕЛЕСІ

Ағын ҚАСЫМЖАНОВ

Әр кезеңде және түрлі философиялық жүйелерде - Платон мен Аристотельде, Сигер Брабантский мен Фома Аквинскийде, Кант пен Гегельде - парасат тұжырымдамасы қарастырылған. Бұл тұжырымдаманың "сарыны", оның даму ерекшелігі заманмен, жүйе сипатымен, идеялар қақтығысымен, әдістемелік сұраныстармен және т.б. байланысты.

Көбінесе парасат туралы ұғым "парасатсыз" - мистикаға, тікелей сезімге, инстинктивті әсерленушілікке қарсы қойылды. Мұндай кең мәтіндегі парасатпен рационализм мен иррационализм, білім мен сенім, ғылым (және философия) мен дін қарама-қарсылығы байланыстырылды. Онымен, қатаң формальды ойлау шеңберіне сыймайтын, жағдаймен түзетілмейтін, ең жоғарғы қабілетті тануды біріктіреді. Осы тұрғыда парасатты ақылға, шексіз, диалектикалық ойлауды - шектіге, метафизикалық қатып қалған, кейде "дұрыс мағынаға" қарсы қойды.

Платон, Кант, Гегельдің пікірлерінің желісі осындай. Энгельстің ақыл мен парасатты айыруға деген оң қабағы белгілі.

Философия тарихында парасатты ойлаудың синонимі ретінде түсіндіру сирек емес. Таным сатылары сезінушілік және рационалдық болып бөлінді. Біржақты абсолютизация мен сатылар арасындағы байланыс үзілгенде рационализм мен эмпиризмді қарсы қою пайда болады.

Тарихи қалыптасқан ұғымның барлық ерекшеліктері ортағасырлық араб ойшылының көзқарастарында белгілі шамада көрініс тапты. Бірақ біз нақты парасат туралы ілімді жіктеуге, оның компоненттерін суреттеуге және бүл тұжырымдаманың Әбу Насыр әл -Фараби философиясындағы орнын анықтауға мүмкіндік беретін жағдайларға көңіл аударғымыз келеді. Ең алдымен ол бәрін жан-жақты түсіндіретінін ескертеміз. Бұл, алғашқы негізгі ұстанымдардан бастап, ғылымдар топтамасы мен әдістеме және жекелеген мәселелерге дейін, оның көзқарастар жүйесінің бүкіл негізгі ой желісінде алмаспайтын, өткір тақырып болып табылады. Фараби ілімінде, оны дәстүрмен жақындастыратын қыры бар, соған сәйкес қоршаған әлемді және өзін-өзі тануда адамның шексіз мүмкіндіктері бар. Бұл парасат туралы ең жалпы ұғым, соған сәйкес адамның танымдық қабілеттерінің шектеулігіне, скептицизмге, агностицизмге қарама - қарсы рационализм туралы ең жалпы түрде айтуға болады.

Бірақ мынадай түсіндірме бар, рационализм (қоршаған ортаны тануда нақ парасаттық құқын мойындау) идеализммен жанасқанда, әңгіме рационализмнің идеализммен араласуы туралы емес, өйткені бұл заңсыздық болар еді, себебі материалистік рационализм де белгілі. Фарабиде парасат туралы ілім, рационализмнің идеализммен, нақтылықтың ақыл мен аңдаулық сипатын мойындаумен, болмыстың ойлаумен тепе-теңдігінен қисынды сабақтасады. Оның ілімі бұл қатынаста Гегель панлогизмін сезіп, платондық - аристотельдік дәстүр ағымында тұр. Ойланылған болмыс өзін - өзі ойлайтын болмысқа айналады, интеллектімен өту тұрғысынан ылғи ашық болады. Әлемнің танымдылығы, оның ой орамына берілуі, парасат қызметі мен аңдалушы объектінің ішкі құрылымының ұқсастығы "әлемнің парасаттылығының", әлем заңы -"логостың" дәлеліне айналады, бұл керісінше емес, қайта адамның қисынды кызметіне бірдемемен ұқсас: объективті логиканың аналогы болып табылатын, сыртқы әлем заңдары қисынды ойлаудың негізінің мәні, яғни заттар қисыны адам ойынан тыс болады. Ойлау мен болмыстың тепе-тендігін ұстанушы идеалистерде де болмысты ойлауға ұқсату бар. Еске сала кететініміз, ойлау мен болмыстың тепе-теңдік принципінің өзі дұрыс әрі қабылдауға болатын адам ойының әлемді аңдаулық мүмкіндігі пікірі негізінде беріледі. Бірақ бұл парасат негізделген, адамнан бөлінген, абсолюттенген. Фарабиде, басқаша айтқанда, Құдай деп танылған парасат әр түрлі аталады: Бірінші парасат, ақиқаттағы парасат. Мұндай Құдай деп танудан кейін дағдылы адамдар басындағы парасаты шектеулі, дамымаған тәнмен байланысты бірдеме ретінде анықтаудың өзіндік мәселесі, оның шексіз ұлғайтылған және адам парасатынан бөлінгенге қатынасы мәселесі туады. Бұдан парасаттың (сөздің дағдылы мағынасында) әлеуметтілігі мен адамның өз ойлау қабілетін қолдану үрдісіндегі парасат өзектілігін шектейтін, терминологиялық қатынас шығады. Әрине, мұндай бұрмалана қойылған мәселеден кейін қандай да бір шынайы сұрақтар байқалады - мысалы, адам ойының оған қарсы тұрған әлемді қамтуға қабілеттілігі туралы.

Әлемнің иерархиялық конструкциясында Фараби ай үсті әлемін ай асты әлемінен бөледі. Бүкіл нақты болмыстың себебі Бірінші Нақтылық деп жарияланады. Ол өзі ойлау мен болмыстың тепе - теңдігі мәнді, өйткені олардың нақтылығын аңдау дегеніміз, сол нақтылықтың болмысының бастамасын білдіреді дегенді қолдайды. Бірінші нақтылықтан шыққандар болып екінші нақтылықтар немесе, Әл-Фараби атап өткен, он аспан сфералары есептеледі. Әрбір аспан сферасының оның қозғалуға мәжбүр ететін жаны бар. Өз күштерін жандар аспан сферасының парасаттарынан, ал барлық парасаттар - Бірінші Нақтылықтан алады.

Пирамида шыңында Әл-Фарабиде - өзіндік қасиеті жоқ парасат, етегінде - адамның кәдімгі парасаты, ол, өз кезегінде, "жер әлемінің" эволюциясының ең жоғарғы түйіні болып табылады. Екі жақты үрдіс байқалады. Жоғарғы парасат, формаларды білдіретін, аристотельдік бірінші қозғаушыдан алынған калька. Әбу Насыр оны "әрекетшіл парасат" деп атайды. Алдымен ол формаларды төменге "жібереді", ақыл аңдауындағы мәндерді ақиқат ету үшін, бұл формалар, өзектеліп, үдеме дәрежеде кемелденіп өсе бастайды, оларға тастар, өсімдіктер, жануарлар, парасатсыздар және парасаттылар жатады. Парасатты жануар - бұл адам, парасатты иеленуші Болмыстың, заттар әлемінің мәні -"ақиқаттағы парасат" категориясында берілген және нақтылы түрде көрсетілген. Бірақ олар ой аңдауындағы формасында ғана бар. Фараби ақиқаттағы парасатты, болмыс пен ойлауды, объектіні диалектикалық тепе - теңдік үрдісімен байланыстырады. Таным актісіне дейін парасат, субъект жағынан да, объект жағынан да "мүмкіндікте" болады. Субъект жағынан ол "потенциалды", өйткені аңдау қабілеті бірден дайын күйде берілмейді, оның дамуы, ашылуы, өзектіленуі заттар "парасатына" қосылуымен байланысты, оны материяға енуінен шығару сияқты және сонымен өзін жариялаған мәлімдеме сияқты табуға болады. Объект жағынан, таза күйінде оның өзін-өзі ойлау қабілеті оған тәуелді емес тұрғысынан, тек қана "мүмкін", ал субъектінің аңдау актісінде іске асып, ол тепе-тең жағдайға түседі. Әлем "парасаттылығы" "айнада" ғана көрінеді. Егер адамның санасын әлем сана-сезімі, оның "идеалды болмысы" ретінде (бірақ дәл осы соңында ойлау мен болмыстың тепе-теңдігінің қандай да бip ақтарылуы болса) түсіндірілсе, онда әлемнің өзі белгілі жағдайда әлі мүмкіндік, өзін сырттан "өзіне қарасты" тұрғысынан жүзеге асырылмаған, өзін тұйықтамаған болып келеді. Сана - "бөтен" әлемнің сана-сезімімен іске асады.

Парасатты субъективті қабілет ретінде мүмкіндіктегі заттар парасатынан, әлемнен айыру үшін, аристотельдік ырықсыз парасат тұжырымдамасының көмегіне жүгіну орынды. Өйткені Фарабидің өзі "Жан туралы" трактаттың сәйкес жерлеріне сүйенеді. Бұл шығармасында Аристотель өз өзектелуінде шынайы әлемге тәуелді, адамға тән ырықсыз парасат туралы ойын дамытады. Бүл оны өзіндік мәні бар, басқа парасаттан ерекшелейді, үздіксіз әрекетшіл, өлмейтін әрі мәңгі ақыл осындай. Ырықсыз парасат әрекетшіл парасаттың ақырғы, жетілмеген өзгеше түрінің көрінісі і ана. Соңғысынсыз ол еш нәрсе өздігінен ойлауы да мүмкін емес. Сөйтіп мүмкіндіктегі парасат субъективтік тұрғыда индивидтің аңдау қабілетінің сипаты. Бұл адам ақылының бір күйі, ол басқаға, әрекетшілге ауысып, оған өмір сүруіне байланысты, өз бойында заттың мәнін, немесе ұғымын қамтитын заттар түрін материядан бөлуге мүмкіндік береді. Бұдан соң адамдағы мүмкіндіктегі парасат жүре келе дамыған парасатқа, заттар мүмкіндігіндегі парасат -ақиқаттағы парасатқа айналады. Жүре келе дарыған парасат - бұл, субъект жағынан, оның сыртқы заттардың түрлерін аңдау қабілетінің іске асырылуы мен оларды өзінікіне айналдыру ретінде қарастыратын, сол ақиқаттағы парасат.

Парасат жайының диалектикалық ауысуы мен субъекті мен объекті қатынасы Фарабимен "парасат" терминінің негізгі төрт мағынасының ауысуы және тепе-теңдігінде ашылады. Әрекетшіл парасатсыз парасаттың бірде-бір басқа түрі жоқ, бұл бастапқы негізгі түрі және мүмкіндіктегі парасаттың ақиқаттағы парасатқа өзгеру актісіндегі делдал болып табылады.

Осыны түсіндіру үшін Фараби: күн, зат, көз үлгілеріне жүгінеді. Көз көретін, ал зат -көрінетін болу үшін жарық керек. Әрекетшіл және жүре келе дамыған парасаттың жақындығы бар, өйткені соңғысында ғана материалдық әлем заттарындағы көріну циклінің аяқталуын және оның босатылуын табады. Сондықтан Фараби Әрекетшіл парасатты жүре келе дарығанның түрі ретінде сипаттайды. Ақиқаттағы парасат, ол объективті бар заттардың өзінін түрін білдірсе де, белгілі мәнде "мүмкін" ғана, өйткені оны адамдық ақтау актісінде өзектілеу қажеттілігі бар - ақыл аңдауындағы ол ақыл аңдағанға айналуы қажет. Бірақ оның жеке адамдардың жүре келе дамыған парасатқа қатынасының басқа да жақтары бар, ең алдымен ойлаудың жалпы адамзаттық табиғаты туралы сұрақтың шешілуімен және оның нақты толық индивидтің ойлауының шынайы жасалуымен байланысты.

Марксистік түсіну кең мәтінінде бұл сұрақты адамдық ойлаудың қоғамдық - тарихи табиғаты және оның дербес көрінісі туралы сұрақ ретінде құруға болар еді. Сонда Әрекетшіл парасат барлық адамдардың ортақ ойлау қабілеті ретінде көрінер еді, ал ырықсыз және жүре келе дарыған парасат жеке индивидтің ақылының сипаттамасы болар еді. Жалпыға бірдей (жалпы адамзаттық) парасат және оған индивидтің өмір бойы жеткен ойлауының араласуы, оның өмір бойғы қалыптасуы мен дамуы, өз кезінде Аристотель қарастырған, басқа да мәселемен байланысты. Оның мәні мынада, адамдық парасат тәнмен байланысты ретінде, өзіндік "жан" ретінде (өсімдіктер мен жануарлардан жоғары тұратын) өткінші болып табылады, яғни жанның өлмейтіндігі жайында теріс жауап беріледі. Бұл орта ғасырлар жағдайындағы өте өткір әрі идеологиялық маңызды сұраққа жатады. "Азаматтық саясатта" Әбу Насыр, кемеліне жеткен адам жанының парасатты бөлігі материяның жойылуымен бірге жойылмайды деп нандырады. Жаман адамдардың жаны кемеліне жетпейді, материямен байланыста қалады және онымен бірге жойылады. Бұл ой нәтижелерінің үйлесуі Фарабидің жанның өлмейтіндігіне сенгендігіне күмән туғызады.

Көне ойшылдардың көбісі туралы айтылатын әңгімелер желісінде, біз пікір айтуымыз мүмкін, мынадай да көзқарас бар: "Ерікпен өлсең - табиғатыңмен өмір сүресің". Олардың пікірінше, өлім екі түрлі болады: табиғи өлім және ерікті өлім. Ерікті өлім деп олар, құмарлық пен ашу сияқты, жан аффектілерінің жойылуын түсінеді, ал табиғи өлім -жанның тәннен бөлінуі. Табиғи өмір деп олар кемелдену мен бақытты түсінеді. Құмарлық пен ашу сияқты, жан аффектілерінде, адам үшін жат жағдайларды көретіндер пікірінше осылай".

Әбу Насыр жүрген ортаға, әрине, суфизмнің әсері болды. Егер оның жеке шығармашылығын қарастырсақ, бұл әсердің кейбір көріністерін табу мүмкін болар. Махаббатта адамның құдаймен қосылуы туралы пікірі, кейде өте аз мөлшерде онда да байқалады. Бірақта ол өзі тым қалыпты өмір сүрсе де, аскетизм мен тәнді жансыздандыруға үзілді-кесілді қарсы болды. Соңғы жағдай әдетте Фараби суфизмін негіздеу үшін айтылады, бірақ бұл сендірерлік дәлел емес. Әсіресе ойшылды суфийлерден парасатқа сенімі, пайғамбарлыққа сенімсіздігі айрықшалайды. Ал, жеке-дара кемелденуге жету мүмкін емес туралы тезисі анық суфийлікке қарсы.

Біздің ұйғаруымызша, Фараби ойы дамуының бастамасы ең басты мәселеге жатады, бұл адамның әсемдік пен бақытқа жетуі, әлемдік тұтастықпен үйлесімде өмір сүре білуі және түсінуі мәселесі. Ол тура солай дейді: философия - әсемдік туралы ғылым, шегіне жеткен бақыт туралы ғылым. Өз құрамына математика, физика, метафизика кіретін, теориялық философия бұл мәселе ауқымында маңызды, өйткені әлем құрылымына кіру, шынайы бақыттың не екенін және ол жалған бақыттан немен өзгешеленетінін түсінуге мүмкіндік береді. Логика да грамматикамен бірге - қажетті, өйткені адамның ерекше игілігі -парасатты таратады.

Ғылымдарды реттеу, оларды топтастыру әлемнің жалпы суретін жүйелеу үшін кажет. Барлық бүл пікірлерде Фараби жиі-жиі Аристотель мен Платонға сүйенгенімен, бірақ көбінде өзінің жолымен жүреді. Аристотельден айырмашылығының ең маңызды жағына, шығыс философы адам болмысының мәнін пайымдаумен шектелмейтіндігінде, оған әрекетті де, нақты өзін танытуды да қосатындығы жатады.

Адам бақыты - абсолютті құндылық, сондықтан ол - барлық адамдардың талабының шегі. Бірақ бақытты түсіну, мұндай түсіну мен көрініс деңгейі әр түрлі халықтарда бірдей емес; көп діндердің болуы - оның көрнекті куәлігі. Әл-Фараби бақытты діни парыздардан жоғары қойып, діни енжарлыққа жетеді. Бұл жағдайда исламға ешқандай артықшылық берілмейді11. Адамдар бақытты болуы үшін, оның шынайылығы неде екенін білу қажет, өйткені дұрыс емес пікірдің бағасы мұнда жоғары. Философия әлем дегеніміз не, индивидтің ондағы орны қандай деген мәселелерді зерттей отырып, адам болмысының мәнін ашады. Адам өмір сүруінің мәні кейінгі Таяу Шығыс әдебиетінің негізінде жатыр және онтология, гносеология мен этиканың түпкі сұрақтарымен байланысып, Омар Хайям шығармашылығында таң қалдыратын екпінмен көрініс тапқан.

Фараби бойынша, ізгілік пен кесел туа бітпейді. "Ол туа біткен тоқымашы немесе хатшы сияқты, адам табиғатынан ізгілікті немесе кесір болуы мүмкін емес11. Кім, туылғанынан ізгілікке бейім болса, сол құдайға ұқсас болар еді, бірақ бірыңғай кеселге бейім біреу туылса, ол хайуанға ұқсас болар еді. Табиғи бейімділік тек алғышарт. Оны тіптен жоқ етуге немесе әлсіретуге, немесе қарсы әрекет жасауға және басқа арнаға бағыттауға болады.

Ізгілік өз-өзімен жеткілікті, әрі өз-өзімен құнды. Егер біреу кесірден жақсылыққа ұмтылысынан емес, ал есеппен қашса, оның ұстамдылығын ізгілікке теңеуге болмайды. Бақыт - лайықсыз қылықтарды жасамағаны үшін марапаттау емес. Біреу жақсылықты болашақта сөзсіз жетуі мүмкін пайдаға үміттеніп жасайтын сияқты болады. Фараби ізгілікті сауданың затына айналдыруға қарсы шығады: кім пайдасы өзіне пайызымен қалады деп санап, кейбір әрекеттер мен ләззаттан бас тартса, сол "кесір болуға жақын болады". Шынайы ізгілікті адам әділеттілікті ұстанады, өйткені оның өзі қосымша ақы төлеуді талап етпейтін игілік және жамандық жасауда ұстамдылық танытады, өйткені мұндай әрекеттер оған жағымсыз. Ізгіліктің шынайы марапаты - ізгіліктің өзі.

Мұндай адамға өлім қорқынышты емес. Оны жақсы істер жасау үшін ұзартуға тырысып, өмірді бағаласа да, оның алдында ол абыройын сақтайды, абыржымайды. Кесірлі адамдар өлерінің алдында бүкіл өмір бойы жасағанына өкінеді, бірақ ұят даусы оларда оянбайды, олар о дүниедегі бақытты жіберіп алу мүмкіндігінен қорқады.

Бұл, өлім, жанның тәннен бөлінуінің мәнісі даналық пен игілік деген мағынаны білдіреді. Мұндай көзқарасты ұстанатындарға өзін-өзі өлтіру қисынды болар еді. Басқа сөздермен, Фараби тек екіжүзділік пен аскетизмге қарсы шығып қана коймай, өмірдің толықтығын, оның қуаныштарын бастан кешіруді қолдайды. Философтың кемеліне жеткен шығармаларының бірі - "Қайырымды қала тұрғындарының көзқарастары туралы" трактаты. Ол 948 жылы Египетте жазылған, бүл Бағдат пен Дамаскіде жазылған "Азаматтық саясат" (942) деп аталған мәтіннің негізінде ойшыл көзқарастарының өңделуі мен қисынды жүйеленуі ретінде жасалған. Бақытқа жету мақсаты теориялық негіздемені талап етеді, автор этика мен саясатты таным теориясымен үйлесімді байланыстырады. Олар оның принциптері мен байланыстары болатын әлемнің жалпы тұжырымдамасын аяқтайды. Әлеуметтік - этикалық мәселелерге арналған, аталған трактат, Фарабидің метафизика, космология, таным теориясының жалпы сұрақтары бойынша негізгі шығармасы болып табылады. "Біз бақытқа әсемдік тән болғанда ғана жететіндіктен, ал әсемдік бізге (философия өнерінің аркасында ғана тән болатындықтан, бұдан шығатыны біз нақ философияның аркасында бақытқа жетеміз"11, деп жазады ол.

Бірақ оған ие болу үшін, өз кезегінде, жақсы мінез де, ақыл күші де керек. Соңғысы логика өнерімен жетіледі. "Адамға берілген игіліктердің бірі көбірек, ал басқалары азырақ ерекшелікті және де адамның ең ерекшелікті игілігі адам парасаты болғандықтан, өйткені адам парасаттың арқасында адам болды, бұл өнер қолданатын игілік адам парасаты болғандықтан, бұл өнер, адам үшін ерекше болатын сол игіліктерді қолданады"22.

Ойшыл ізгіліктерді парасатты және дианоэтикалық деп бөледі. Біріншісіне - даналық, ақылдың өткірлігі мен тапқырлығы, екіншісіне - әділеттілік, ұстамдылық, жомарттық, батылдық жатады. Бұлардың ешқайсысы да туа біткен болмайды. Табиғатынан адамға өнегелікке бейімділік қана беріледі. Оны этика тұрғысынан топтастыруға болмайды: бұл тек бейімділік және егер біреу ізгілікке немесе керісінше кесірлікке ғана белгіленген болса, шектен шығуды адам түсінбейтіндігінің көрінісі. Кездейсоқ емес, оз еркімен жасалатын және жүйелі түрде, өмір бойы жасалатын игілікті қылықтар тамаша мінезді қалыптастырады. Сондықтан да әдетке оның қалыптасуына әсер ететін фактор ретінде үлкен мән беріледі. "Саяси қайраткерлер қала тұрғындарын жақсылық жасауға үйрете отырып, оларды жақсы етеді"33.

Жақсы мінез - бұл барлығының шамасын сақтау. Бірақ тым асып кетпеу өте қиын болғандықтан, "шебер тәсіл" ұсынылады, оның мәні бізде қалыптаса бастаған мінезді сыни талдау негізінде өзімізде кемшілік немесе шектен шығушылықты көрсететінге қарама-қарсы болатын әрекеттерге үйрету, яғни шектен шығушылықтан немесе кемшіліктен арылу үшін тепе-теңдік орнағанға дейін таяқты басқа жаққа "майыстыру" жолын ұстану. Бұл өзін-өзі тәрбиелеу, өнегелік терапиясы сияқты бірдеме.

Әсемдік пен әділеттілік туралы білім практикалық бейімділікпен сөзсіз расталуы қажет. Кім ғылымнан хабары болмаса да, қылықтары әсемдікке сай болса, сол адам әр саладағы білімі болса да, әсемдікке сәйкес келмейтін адамға қарағанда философияға жақын.

Ойшыл үнемі әлем құрылысын жаңадан аңдауға ұмтылады. Басы - Алла; ортасы - болмыс иерархиясы, әлемді түсінуші және онда әрекеттенуші адам; соңы - шынайы бақытқа жету. Бірақ оның құрылымының нақты мазмұны Алланың дара биліктен айырылуын, барлық догмалық ережелердің аллегориялық бейнелерге айналуын және адам құлықтылығын қандай да сыртқы күштерден, о дүниелік өмірден тәуелсіздігін көрсетеді: соңғылары аксессуар ретінде әлсіз, ұстамсыз, шындықты жеке өзі тануға және оны батыл қабылдауға қабілетті емес адамдарға керек.

Әл-Фараби еңбектерінде жаратылыстанушы, математик, бақылаушының құмарлығы көрініс тапқан. Түрлі, ойдан шығарылғандай, "надан" қалалар суреттемесінен феодалдық қоғамның тарихи шындығы танылатыны сияқты, қайырымды қаланы құру бойынша берілген нұсқаулардан жай идеалды максималар ғана емес, ол бағалаған әрі ұстанған принциптерде көрінеді. Бір-бірін түсінушілік және достық негізінде құрылған адамдар бірлестігі әлемдік үйлесімге кіреді. Яғни олар құдайдың көзсіз құралдары емес, парасатқа сүйене әрекет етуші тұлғалардай қабылданады.

"Адам заттардың мәнін тамаша түсінетін және елестете алатын қасиетке ие болуы қажет, оған қоса, ол ғылымдарды меңгеру үрдісінде ұстамды, әрі табанды болу керек, өз табиғатынан ақиқатты да, оны жақтаушыларды да, әділеттілік пен оның жолын қуғандарды сүюі керек, өз тілектерінде бірбеткейлік пен эгоизмді көрсетпейді, ас-суға сараң болмауы, табиғатынан құмарлықты, дирхемдер мен динарларды және сол сияқтыларды жек көруі керек. Адамдар ұялтатындарда абыройын сақтау керек, өнегелі болып, жақсылық пен әділеттілікке оңай, ал жамандық пен әділетсіздікке әрең мойынсұнып, үлкен саналылыққа ие болуы қажет"11.

Философ мұндай қала әкімін, ізгілікті мінез-құлықты бұл дүниедегі әлемде кемелдену мен бақытқа жетуге мүмкіндік беретін, зор мақсат иесі ретінде түсінеді. Теологтар "қалың жұрттың" құмарлығында күнелтеді және тағдыр әлемінде қайырымдылықты ұстанғаны үшін о дүниедегі игілікке үміттендіреді. Бұл кең мәтіндегі Фарабидің қорытындысы айқын, оның мәнін Ибн Туфейль былай түсіндіреді: о дүниедегі бақыт суреттемесі -"кемпірлердің ойдан шығарылған бос сөзі мен сандырағы". Сол сәтте, реалист - Фараби "кітаптар құпиясы" тақырыбын бірнеше peт көтеріп, жалпы фанатизм салдарынан абайсыз ойшылға жабылуы мүмкін түсіндірмелер арасында философиялық ақиқаттарды дабыралаудың мүмкін еместігі туралы ескертеді.

Дін ілімінің жақтаушылары, дін туралы әңгіме болған жерде, парасатқа орын жоқ деп санайды. Олар парасатпен танылғанды және құдай сөзімен үйлеспейтінді қабылдамайды, немесе парасатпен айқындыны жасанды етеді. Өз дінінің барлық әлсіздігін басқа діндердің "шынайылығына" жатқызады. Бірақ Фараби бұл пікірді түрлі діндердің жақтастары бір-бірінің жалғандығын әшкерелейтіндігін еске салып, оңай теріске шығаруға болады деп санайды.

Парасаттың мәнін мойындамаушы теологтарды Әл-Фараби оның дәлелдерін, қисынын түсінуге қабілетсіз және сондықтан софистика мен ибасыз өтірікке жүгінеді деп айтады. "Олардың басқалары, - сол заттардың ақиқаттығын толығымен растайтын пікірдің жеткіліксіздігін көргенде қарсыласын сөйлетпеу үшін - оған қарсыласа алмайтындығынан емес, оның айтқандарының ақиқаттылығынан - олар не жүрексіздіктен, не жамандықтан қорыққандықтан қарсыласпауға еріксіз көндіретін, әрекеттерді қолдануға мәжбүр. Басқалары - өз діндері өздеріне ақиқат болғанда, - оның ақиқаттылығына күмәнданбайды және басқалары алдында оны қорғау, жетілдіру, ондағы күмәндарды жою және оны қарсыластарынан қалай да қорғау қажет деп санайды. Оларға өтірік, алдау, жала жабу және қыңырлық қолдану рұқсат етілген..."11.

Фарабидің парасат, оның мәні туралы ілімінің негізгі он желісі - ғарыштық және әлеуметтік, өнегелік - философияның діннен бөліну тенденциясын да адамның әлем және өзі туралы пікірлерінде монополиялыққа талпынушы пайдасына шешпеді; ол өз заманы үшін толық тиімді таным теориясы мен логиканың мазмұнын қамтамасыз етті. Оның алдында әл - Кинди құдайлық аянның ашылуының басымдылығын әлі ұйғаратындығын ескеру қажет. Әл-Фараби үшін парасаттық танымның басымдылығы даусыз және ең маңыздысы, ол оған сезім арқылы танымға жетілмеген, бірақ қажетті саты ретінде шолу жасайды. Әлемді түйсік арқылы аңдаудың біріншілігін мойындау парасатты танымды түсіндіруге өзіндік із салады. Жасампаз функцияны орындай отырып, ол аспан әлемінен жер әлеміне жақын болады.

Парасатты танымға жету мақсатында — ақиқатты алу үшін — қисынды амалдар, дұрыс әрекеттер жасалады, яғни адамға толық тәуелдінің бәрі осыған жатады. Мұның бәрі арабтілді Шығыстағы гносеологияның дамуындағы Әл-Фараби ілімінің озық рөлі туралы айтуға мүмкіндік береді. Оның таным теориясында материалистік және идеалистік тенденциялардың қорытпасы өте айқын көрінеді. Бір жағынан, адам оны әлемді түсінуге жетелейтін, шығармашылық негіз иесіндей көрінеді, екіншіден танымның бастапқы және соңғы шегі барлық бар заттардың ең бірінші себебіне негізделеді. Өзінің көп шығармаларында, әсіресе "Бақытқа жету туралы" трактатында, Әбу Насыр білім алуды бақытқа жетумен теңестіреді. Бұл адам өмірінің мақсаты болғандықтан, ол оның қоршаған әлемді және оның өмірін бағыттайтын этикалық нормаларды тануы арқылы орындалады. Бірақ та тәжірибе, бақылау теориялық пен эмпиризм арасындағы байланысты түрлі идеализациялар, абстракциялар, жорамалдар, интуициялар материалистік түсіндірмесінің қажеттілігінде қиындықтарға кездесті. Бұл жерде ақыл мен аңдау жай ғана ақылмын аңдалған ұғымдардың, идеялардың әсіреленген, ақыл-ойлы, идеалды жүйесіндей көрінді. Өз таным теориясында Әл-Фараби көбінесе номинализмге жақындайды, яғни ортақ ұғымдардың алдында жеке сезіммен қабылдайтын заттардың біріншілігін мойындауға жақын. Маркстың пікірінше, ортағасырлық номинализм күллияттардың (жалпы ұғымдардың) алғашқылығына және шынайылығына сендіретін реализмге қарама-қарсы, "материализмнің алғашқы көрінісі" болды. Танылатын танымға дейін бар болады, сезім арқылы қабылдау түйсінуге дейін бар болады деп айтады Фараби. "Субстанция индивидтері, субстанция күллияттарына қарағанда, болмысы бойынша, басқа бірдеңелерден тәуелсіздігі мен өзіндік мәні жағына жетілген. Өйткені субстанция индивидтері өз болмысында ешқандай бастауышты қажет етпейді және онда байқалмайды"11. Болмыс құрылымында индивидтер алғашқылар болады. Бірақ күллияттар индивидтің ақылмен аңдауына мүмкіндік береді: "Сонымен, ақылмен аңдалу үшін субстанция индивидтері субстанция күллияттарын қажет етеді, ал субстанция күллияттары бар болу үшін субстанция индивидтерін кажет етеді, егер соңғылары болмаса, жанға көрінетін күллияттар ойдан шығарылған, жалған болар еді, ал жалған нәрсе, жоқ болады"22.

Абстрактілі ұғымдар нақты заттарда тексерілуі қажет, сондықтан бақытқа жету теориялық, ақыл-ой, этикалық ізгіліктердің және практикалық өнерлердің болуымен қамтамасыз етіледі11.

Теориялық ізгіліктер, Әл-Фараби бойынша, "бар заттарды зерттеуге" мүмкіндік туғызуы қажет. Адам оған белгісіз заттардың "қалай және олар қайдан пайда болғандығы" туралы білімге ие болады. Философ алғашқы білімді және "ойлау, оқып білу, зерттеу, үйрену және үйрету жолымен"22 алынатын білімді бөледі. Сөйтіп, әңгіме білімнің екі түрі: негізгі алғышарттар мен дәлелденіп білімдер туралы болуда.

Теориялық ізгіліктер орындалуы біріншіге тәуелді, этикалық ізгіліктермен өзара қатынасқа түседі: "Этикалық ізгіліктер теориялық ізгілік оларды ақыл мен аңдалушы мәндерге ақыл-ой ізгілігі арқылы айналдырғанда бар болады"33. Олардың акциденциясын ақыл-ой ізгілігімен табу арқылы, оларды теориялық ізгілік ақылмен аңдалатын мәндерге айналдыруы арқылы жүзеге асыруға болады. Онымен біріккенде олар ұғымдар болады. Ақыл-ой ізгілігінің күші оның этикалықпен байланысында белгіленеді, ол өзімен-өзі бар бола алса да, ақыл-ой ізгілігін иеленуші адам, "бірде - бір этикалық ізгілікте игілікті болмайды"44. Басқаша айтқанда, ізгілікті теориялық түсіну жеткіліксіз, оның практикалық көрінісі құнды болады.

"Қайырымды қала тұрғындарының көзқарастары" трактатында ойлаушы күші деп, автор ол арқылы адам "ақыл аңдауындағы интеллекция объектілерін қабылдайтын, сұлулықты кейіпсіздіктен айыратын және өнерлер мен ғылымдарды табатын күшті анықтайды. Ол тағы да ақылмен аңдалатынға деген ұмтылыспен қосақталып жүреді"55. Бұл жерде ойлаушы күш "дербес өзекті интеллект" болу қабілеті болмаса да жанның барлық басқа күштерінен үстем: "оның осындай болуы үшін оның потенциядан өзектілікке өтуіне мүмкіндік берерлік басқа бір нәрсе қажет''66. "Оның өзіндігі интеллекцияның пайымдалушы объектілері жүзеге асқан кезде ғана", өзекті интеллект болады, ал соңғылары әрекетшіл парасат аркасында өзекті болады. Теориялық таным, практикалықтан бір саты жоғары болса да үнемі практикамен кездесіп тұруы, нақты әлемде жүзеге асуы қажет. Сондықтан Әл-Фарабидің философиялық терминдерінің ішінде "жанның парасатты практикалық күші", "практикалық ойлаушы күш", "практикалық кәсіби күш" сияқты терминдер кездеседі. Жанның басқа, сезімтал және қиялдағыш күштері "парасатты күшті дайындайды, әрі көмектеседі және оны адамды ояту үшін арнайды, сонда адам толық игілікті табады. Сөйтіп ол ерікке негізделген игілік табылады"11. Осы "ерікке негізделген игілік" сөздері астарында адамның әлемді тануға талпынатын, толық үйлесімділікті қамтамасыз ететін сезімтал, қиялдағыш және парасатты күштері меңзелінуі ықтимал және де адамның танымы құдайдың сыр ашуы емес, оның өз еркімен шектеледі. Мұны растау үшін "Қайырымды қала тұрғындарының көзқарастары" трактатынан үзінді беруге болады: "Қандай да бір зат туралы білім не ойлаушы күш, не қиял, не түйсік арқылы қалыптасуы мүмкін"22.

Ақылдың даму сатыларына "силлогистикалық өнерлер" түрлері сәйкес келеді. Теориялық пайымдаудың ең жоғарғы формасы Фараби үшін философия болып табылады. Сенім немесе қиял (немесе екеуі бірге) формасындағы білім ретіндегі дінге қатысты ол аподейктикалық, дәлелдемелі білім ретінде көрінеді. Бұл тақырыпқа "Китаб әл - хуруфта" ("Әріптер кітабының") 19-("Сөздердің, философияның және діннің пайда болуы") және 24-("Дін мен философия арасындағы байланыс") бөлімдері арналған. Бұл шығармада шынайы ақиқатқа дәлелдемелі жолмен философияда ғана жетуге болады деп ашықтан-ашық айтылады. Бірақ Әбу Насыр, философиялық ақиқатты халық санасына жеткізудің қиындығын ескертеді. Бұған, олардың білім алуына құлық танытпайтын, жоғарыдағылар кедергі жасауы мүмкін. Бірақ халықтың өзі де философиялық ақиқатты меңгеруге дайын емес. Міне сондықтан белгілі рухта қалыптасқан адамдарға ыңғайлы "жалпыға түсінікті", "сыртқы" философия жасауға тура келеді. Оны "үлгілі" қалаға сай келетін, "нормативті" "ақиқат" дін деп те атауға болады.

Мұндай дін - философиялық ізденістер нәтижесін көпшілікке жеткізудің ең жақсы тәсілі және тар саяси мақсаттарды көздейтін әрі ақиқатты бұрмалайтын, "нашар", "шынайы емес" догмалық дінтанушылардың дінінің уытын ен жақсы қайтарушы.

Логика тұрғысынан философия діннің алдын алып, оның жалпыға түсінікті көрінісі ғана болады. Еске сала кететін жай, Гегель өнер мен дінді философиямен салыстырғанда, абсолютті пайымдаудың ең төменгі формасы деп санаған. Тек онда ғана философиямен салыстырғанда діннің дамуының ең алғашқы сатылары туралы айтылады, ал Фарабиде -білім деңгейінің белгілі дәрежеде төмендеуі туралы - теориядан бейнелік көрініске ауысу жүреді. Дін философия зерттейтін, "ойша және практикалық заттар" үшін оның түйсінуі мен қабілеттеріне сай келетін тәсілді тауып, халыққа білім беру мақсатына қызмет етеді. Өз кезегінде, ол Калам өнері мен мұсылмандық құқықтың алдын алады. Көбінесе олардың арасында, дінге немесе идеалды жағдайда нағыз философияға сүйенетін, заң шығарушы қызметі тұрады. Тізбек былай құрылады: диалектика - софистика — аподейктика (философия) - дін - заң шығару - Калам өнері мен мұсылмандық құқық. Бірақ та философия шынайы ақиқат немесе теріс, жалған болуы мүмкін. Заң шығару не дін, не басқасына сәйкес негізделеді. Бірінші жағдайдағы нәтиже "дұрыс" дін болады. Философияға диалектика мен софистика әсерінен, оның мәнін бұрмалайтын, оны күмәнды әрі жалған ететін, идеялар кіргенде "дұрыс емес", теріс дін пайда болады. Теология, жалған философиядан шығатын оның бейнелерін қабылдайды және оларды дәлелді, ақиқат деп береді.

Егер бір халық басқа халықтың дінін қабылдап және оны өз мұқтаждары мен мүмкіндіктеріне бейімдесе, көрсетілген тізбек реті өзгеруі мүмкін. Бұл кең мәтінде Фараби түрлі мәдениеттер мен дәстүрлер сабақтастығын "сезетіні", шүбәсіз. Мұндай жағдайда дін философиядан да, диалектикадан да, софистикадан да ертерек пайда болуы мүмкін. Философ екі түрлі баламаны қарастырады. Біріншісі: халық, шынайы философияға негізделген, "дұрыс" дінді үлгі алады. Оның діні философияға сүйенетінін білмей, ол оның бейнелерін шынайы әрі философияның теориялық ой баламасы ретінде бағалайды. Егер содан кейін сол халықта шынайы философия таралса, онда ол, мүмкін, оған қарсы әрекет жасамас па еді, халықтан шыққан адамдар мен философтар арасында дау тумас па еді. Бірақ дінтанушылар мұндай философияны ұстанушыларға, философтарды қорғануға мәжбүр етіп, қарсы шығуы мүмкін. Бірақ сонда олар "дұрыс" дінге емес, ал ақиқат бейнелерін ақиқаттың өзі деп қабылдауға ғана қарсы тұрар еді. Екінші балама: дін теріс философияға негізделеді.

Кейде, теориялық сұрақтарды керексіз данасыну деп түсініп, ақиқаттың өзінен жалтаратын және тәрбиелеу мақсаты үшін ақиқат бейнелерді жеткілікті деп санайтындықтан, философияға тыйым салады. Көбінесе философияға деген өшпенділік, теріс философия мен "дұрыс емес" дінді ұстанатын, дінді пайдалы бірдеме ретінде және басқалардың санасын манипуляциялау мақсатында пайдаланғандықтан туады. Әрбір халықта философия қарсыластарының бар болуы осымен түсіндіріледі.

Тереңірек үңілсек, біз "дұрыс пікірлі" халық пен нағыз философ арасындағы байланысты табамыз. Біріншісі олардың қай дінді ұстағанына қарамай, барлық адамдардағы "көпшілік мақұлдағанға" сүйенеді. Мүтакаллім (дінтанушы), факих (заңгер) та белгілі дін шеңберінде ғана "қабылданғанды" ұстанады. Нағыз философияның ерекшелігі - барлық адамдар мен халықтарға тиістілігі және өз көзқарастарының жүйелі дәлелдемелі құрылымы мен парасатты абсолюттік мағынадағы алғышарт негіздерін сынау жолымен тарататындығы.

"Халықтың пікірі" мен "шынайы философия" парасат анықтамасында және кімді "парасатты адам" деп атауға болатынымен ұқсас. Парасат қайырымдылықпен бірге, олардың негіздері де ортақ."...Парасатты деп, ақылды әрі зерек, сонымен қатар, өз қасиеттерін ізгілікті істер жасауда немесе кесір істерден аман болу үшін пайдаланатын, ізгілікті адамды айтады... Адамдар алайда, бүл эпитетті жамандық жасауға бейім адам үшін қолданбайды, оны "зұлым", "айлакер" және сол сияқты аттармен атайды"11.

Адам шынайы бақыттың не екенін біліп, оған жетуді мақсаты етіп және оған ұдайы талпынуы қажет. Бірақ білім, Фараби бойынша, жақын ортаны қабылдаумен шектелмейді, "білу" дегеніміз - барлығын басынан аяғына дейін алғышарттан бақытқа апаратын әрекеттерге дейін болмыстың, соның ішінде қоғамдық болмыстың, барлық сатыларын қоса пайымдау. Міне сондықтан парасат - адамның ерекше игілігі, ал парасат туралы ілім -ұлы отырарлықтың бүкіл философиясының түйіні.

Рационалистическая традиция и современность.

Ближний и Средний Восток.

М.: Наука 1990. - С. 100-113.

ОРТАҒАСЫРЛЫҚ ГНОСЕОЛОГИЯ АЯСЫНДАҒЫ ӘЛ-ФАРАБИДІҢ ТАНЫМ ӘДІСНАМАСЫ

Ғалия ҚҰРМАНҒАЛИЕВА

Ғылым әдіснамасы жалпы алғанда, толық және тұтастығымен философияда көрініс табатын, адамның дүниеге деген танымдық қатынасының деңгейі және сипатымен анықталады. Ғылым объективтік шындықтың адекватты бейнеленуіндегі дамыған форма ретінде алға шығады және білім арнаулы әрекеттің нысанына айналған сәтте сөздің өзіндік мағынасына шығады. Білімнің ғылымда бекітілуі, сонымен бірге оның бөлініп шығуы, қашанда ерекше нормалармен және ережелермен ретке келтірілетін оның формаларының белгілі бір тектегі арнаулы әрекеттерін болжайды. Соңғылары тек өзінде, өзінің ішіндегі білімде пайда болмайды, бірақ, бәрінен бұрын және ең алдымен, адамның дүниеге деген тұтас танымдық қатынастарының шектерінде қалыптасады және дәуірдің дүниетанымдық мазмұнымен мәнді түрде анықталады.

Танымдық қатынас, араб - мұсылмандық мәдениетте тап сондай діни дүниетаным болып табылатын, тұтас дүниетанымдық негіз шектерінде пайда болады және қалыптасады, өйткені осындай мәдениеттің болмысы өзінің шыққан тегі және мәнісі бойынша ерекше діни болмыс болып табылады. Мұсылмандық мәдениет әлеміндегі рационалдық бағыт ретіндегі философия пайда болуының өзі көбінесе әлемнің жаратылуы және ерік бостандығы, тағдыр мен адам жауаптылығы сияқты т.б. сұрақтар бойынша туған пікірталастардың және әрбір абстрактілі, теңестіруші ұстын және өлшеуіш - ақылға жүгінуді талап ететін, теологиялық және құқықтық пікірталастардың қайшылығы нәтижесінде болды. Араб - мұсылмандық ортағасырлық мәдениетте ғылымилықтың кез келген формасы дүниетанымы және мәнісі бойынша дінмен анықталады, бұл оның сипатты белгісі. Өн бойында танымдық және логикалық құралдар кешені қалыптасқан, Әл-Фараби философиясы да бұл тұрғыда шетте жатқан жоқ.

Ислам ілімі қалыптасуының басында-ақ, бір-бірімен адамның әлемдегі орны мен маңыздылығы, соған сәйкес адамның дүниені тану қабілеттілігі мен оны жүзеге асыруда қолданатын құралдарын негіздеу тәсілдері бойынша ерекшеленетін, екі тұжырымдама қақтығысты. Дәстүршіл - фидеистік деп атауға тұратын бір тұғырнама Құран мен Сүннені сөзбе-сөз оқу мен түсіндіруден шығуды талап етті, қасиетті мәтінде кездесетін, қайшылықтар мен алшақтықтарды түсіндіруге деген пайымдаушы зерденің жолын кесті. Ол Құдайға қызмет етуге міндеттелгендіктен, Сенім адамгершілік қылықтың маңызды және түпкі өлшемін құрайды, сонымен бірге адамның өмірдегі барлық салалардағы жалғыз, жеткілікті әрекет ету негізі болып есептелді.

Халифаттың барған сайын кеңейген кеңістігінде қалыптасқан, басқа тұғырнама, олар өзгермелі Халифат шектерінде жүріп жатқан, өзгерістерге сүйеніп, бұл қажетті түрде Қасиетті Жазуға деген белгілі бір шығармашылық қатынасты тудырды. Өркендеуші империяның көп жақтылығы және конфессиялық діни түрлі-түстілігі әр түрлі көзқарастардың, рухани дәстүрлердің, әдет ғұрыптардың, олардың бір-бірімен катар өмір сүруінде ерекшеленетін ескертулерді қажет етті. Оның үстіне Халифат құрамына, ресми түрде діни сенімдер христиандықтан исламға, иудейліктен исламға ауысып жатқан, мемлекеттер мен аймақтар енді діни төзімділік пен өзінше тектегі еркін ойлаудың таралуына жағдай туғызған, түрлі діни конфессиялар қатар өмір сүрді. Осындай базистік түпнегізде қалыптасқан позиция өзінде алғы антик философиясы мен ғылымның және сол тарихи кезеңде көбірек дамыған парсылық ой жетістіктерін түйіндеді, сол арқылы оған ғылыми ой бағытында біршама алыс жылжуға мүмкіндік берген, идеялар мен шығармашыл қағидалардың ерекше қорытпасы дүниеге келді.

Тарихи ретроспективада араб - мұсылман мәдениетінде дәстүршілдік тұғырнамасы өзінің "қорғаушы" сарындарымен басымдылыққа ие болды, алайда осы басым бағыт шектерінде бірнеше рет исламды өзгерту. модерндеу және реформалау талпыныстары болды. Исламдық дәстүршілдік ұстыны, білім жүйесін ұйымдастыру және дамытуға қажетті тұғырнамалардың, принциптердің және әдіснаманың ислам рухы мен Құран мағынасына сай болуын ұйғарады. Исламдық ілімдерге сәйкес, адамның танымдық әрекетін дамыту қажеттілігі, ғылыми білімдер ешқашан мұсылмандық сенімге қайшы келмеген, исламның өз мәнісі мен рухынан шығады жөне бекітіледі. Дәстүршілдіктің ресми ұстанымы -исламның ғылыми әдістемесінде таухид (бірлік) принципін білімнің барлық салаларында тарату болып табылады, ол: 1)"ақиқатты танудағы дәстүршілдіктің, объективтіліктің, сыншылдықтың бірлігі"; 2) Варлық ғылымдар байланысын анықтайтын, "өмір бірлігі"; 3) Ол адамдық әрекеттің барлық түрлерінің қоғамдық табиғатын мойындауға негізделетін, бірақ сонымен бірге, оны умма дүниежүзілік тарихи үрдісте атқарған, сол рөлді ашуға ұмтылатын, "тарих бірлігі11".

Исламдық мәдениетте қалыптасқан, таным субъектісі ретіндегі адамның рөлі мен мазмұнын принципиалды ерекшелейтін түсіну, дейді Е.А.Фролова, таным мен ғылыми ойлау әдістемесінде екі жолды бөліп көрсетудің негізі болды22. Автор бойынша, біз әл -Фараби философиясын жатқыза алатын, бірінші бағыт, табиғи әлемнің байланыстары мен заңдылықтарының және оларды тану мүмкіндіктерінің жалпылама себептік - салдарлық байланыстарымен қамтылғанын мойындайтын, философиялық детерминизмде көрініс табады. Фатализмнің діни тұғырнамаларына берілген, екінші бағыт Құдайды бүкіл баршылықтың түпкі жаратушысы әлем мен әлеуметте, соның ішінде адамдық қылықтар барлық себептерін қажетті айқындаушы деп мойындаумен байланысты. Бірақ бұл ислам мәдениеті шектеріндегі позицияда да қатал креационизм, провинциализм және еркін адамдық таңдауды үйлестіру тәсілін таба білген, ерік бостандығы туралы терең ілім қалыптасты.

Егер бірінші бағыт адамды танымға мүдделесе және болмыс құпияларын ашуда одан батылдықты, тәуелділікті талап етсе, онда екіншісі адамның жетіспегендігі мен әлсіздігіне келіседі, бірақ адамнан, біріншіден өзгеше танымды емес, ал өзінің әдебі мен сеніміне сай қылықты керек етеді. Әдістемелік қырынан егер адам Құдай жолын тани алмаса, немесе соған қабілетті болмаса, онда ол таңдануына сай және сенімі бойынша қанша қуатты немесе әлсіз болғанымен, әрекет етуге міндетті дегенді білдіреді.

Егер бірінші ұстаным материалды дүниенің себептік - салдарлық байланыстарының танымдық әрекеттегі сезілуінің адекваттығынан шықса, екіншісі өмірдегі жалпылама детерминизм және оның интеллектуалды білдірілуінің арасында айырмашылық жүргізеді . Жігер өмір детерминизміне қарсы тұрмайды, ол оған бағынады. Детсрминизмгс қарсы білім, зерде тұрады, өйткені олар жалпыламаны, оның байланыстары мен қатынастарын білдіреді. Жігер жалпыламаға емес, нақтылы өмірдің индивидуалдық байланыстарына бағытталған. Сондықтан адамның қатал детерминизациямен қақтығысуында, ол зердемен қайшылыққа келеді.

Қайталанбас оқиғаларға толы және терең сезінілген, өмірлік айғақ ғылымның берілген нақтылы себептерден айқындалған бір салдар шығатынына кепілдік бере алмайтынын көрсетеді. Логикалық негізделу мәні дәлелдемелердің қатаң шектерінен шығатын бірдемелерді "керемет", "кездейсоқ", "ғажайып" деп атайтын жай өмірде кездесе береді. Зерде бұл мағынада шындықпен қосылып кете алмайды, ол оған тепе-тең және адекватты емес. Сондықтан да ырық онымен қайшылыққа түседі және сол арқылы жаңа ізденістер мен шешімдердің импульсі, танымдық әрекеттің ерекше тектегі жүйелік түйіні бола бастайды.

Осындай тектегі рационализм діни ұстын шектерінде өзінің мәнді нобайларымен айқындала басталғанымен, адамдық әрекет аймағын кеңейткенімен, бәрібір ол шекті болады және гносеологиялық өрістегі танымның шығармашыл субъектісі ретіндегі адам туралы айтуға болатын, адамның әрекеттік тұғырнамасы деп аталатын, тұжырымдамаға дейін ол көтеріле алмады. Сондықтан бұл сенім рационализмі тек бағдар түрінде қалды, тұтасында ғылыми таным арнасынан тыс болды. Таным әдістемесі дамуының негізгі бағыты философиялық рационализм шектерінде жүрді. Егер жаңа еуропалықтан ерекше, тарихи параллельдерді жүргізетін болсақ, араб - мұсылман мәдениетінде танымдық әрекет субъектісі ретіндегі адамның қалыптасуы өзіндік әрекет ұстынына дейін дамымады, ал бұрынғы, ең жақсысында, пантеизм шектерінде қалды.

Егер исламдық ортодокстық ағым жақтастары Құдай мен оның жаратылғандарының қарсы тұруын, әлем, адам, болмыс мағынасы туралы ақиқаттар Мұхаммедпен берілген, сондықтан қайта қарауға жатпайды деп жариялап, қисынды түбіне дейін жеткізсе және сол арқылы тек Қасиетті Жазудың беделіне сүйенсе, онда Әл-Фарабидің рационализмі мәселені шешудің басқа жолдарын табады. Дегенмен, ол да, мәселені басқаша шешкеніне қарамай, дәуірдің діни дүниетанымы шектерінде қалады. Ол танымдылықтарды, біріншіден, адамның парасатының қуаттылығы мен дербестігіне аударады; екіншіден, Құдай оның жаратушылары арқылы танымал дей отырып, табиғатты тануды зерттеулердің басты бағыты деп есептейді.

Ислам өзінің қалыптасу кезеңіндегі философ - рационалистер келбетінде діни ақиқатты негіздеу мақсатында грек әдіснамасын қолданды, өйткені философтар жиі теологиялық дискурсқа араласты, бірақ бұл кейде догматикалық дінтанудың беделін түсірді. Әл-Фараби, ибн Сина, ибн Рушд және белгілі философтар ғана емес, атақты ғалымдар санатындағы басқа да ойшылдар идеяларында, Құдай және материалды әлемнің мәңгілігі логиканың адаммен дүниені және сол арқылы Құдайды тануы идеясы жеткілікті дамыды.

Ақиқат құдайлықпен дәл келуде деп ұғынғандықтан, адамның ұмтылыстары міндетті түрде Құдаймен бірігуде және Құдайды өз жүрегінде табуда тұр деп есептегендіктен, ортағасырлық философтар Құдайды тануға талпынды. Әлем Құдайдың жоспарымен жаратылған болғандықтан, адам үшін әдістемелік басты өмір сүріп тұрған заттар тәртібін тағайындалған әдептік - құндылық нормалар мен қатынастарды қорғау дәстүрлі мінез -құлықты сақтау болды. Сондықтан тұтас мұсылмандық әлем үшін ол бүкіл ортағасырлық тарих барысында, адамды өз өмірін белсенді жасау қабілетінен айырған, өз тіршілігінің шектілігі мен өткіншілігін сезінетін анықтауыш болып қала берді.

Ендеше, таным субъектісі ретіндегі, адамды екіжақты түсіну ортағасырлық араб -мұсылман мәдениетіндегі ортақ сипатпен түрлі әдіснамалық ұстындарды анықтады, олардың арасында принципиалды - тұжырымдалған, мәдениеттанулық ұстын және ақырында, суфизм бар.

Бұрын аталып өтілгендей, дүниетанымдық өрісте үстем тұрған дәстүршілдік тұғырнамада, Құранның әрпі мен рухына сену және оны түсіндірудің қияс, рай, иджма, истслах (истихсал) сияқты әдістері жетекші рөл атқаруы, кең таралған тафсир, мұсылмандық экзегетика тәжірибелері Құрандағы сөз және мағынамен терең іс істеуді талап етті. Осы кезде қалыптасқан Құран мен Сүннеге сүйенетін, мұсылмандық құқықтың негізгі мектептері де әр бағытта басымдылық танытқан негіздеу, дәлелдеу тәсілдеріне, өзге де заңгерлік ережелер мен нормалардың дұрыстығын әр түрлі дәлелдеулер мен бекітулерге негізделді.

Бекітілген сенім тұғырына сай, Құран мен Сүннені түсіндірмелеуде оның қолдаушылары, діннен басқа, оймен аңдау әдістеріне де сүйенеді, адам өмірінің мақсаты болып құдайлық күштің құдіреттілігін мойындау және оған бағыну ұсынылды. Оны аңдау көбінде, жиі ретте Құпия, қиындық білдірілетін, интуитивті, "іштей көрумен" кепілденді. Табиғатты зерттеу таным басымдылығы бола алмады, себебі табиғат, одан жоғары түратын күштің, тек жарату әрекетінің нәтижесі ретінде мойындалды, ал адам мақсаты міне осы жоғарғы мақсатқа деген ұмтылыс болып табылады.

Сондықтан, өзінше ұлы жарату нәтижелері, сананы барған сайын өзіне аудартып және оның күші мен қуатына сендіріп, Жаратушының ұлылығы мен құдіреттілігін айғақтай түсті.

Ортодоксты көзқарастан бөлек, араб - мұсылман философтары үшін бірінші қатарға зерттеу пәні сапасында "Бірінші Баршылықтың иегерлері", негізінен табиғи Әлем мен адам шығарылды. Табиғи Әлем мен адам одан да жоғары тәртіптің мәндік рәміздері сапасында көрініс тапқандықтан, оны тұтасымен алғанда оның әрекет ету нәтижелері -жарату арқылы ұғынуға талпыныс жасалды. "Философияны оқи келе, оған ұмтылатын мақсатқа келсек, - деп жазады Әл-Фараби, - бұл - тұрақты, бүкіл заттарды қозғалтатын себеп болып табылатын, бәрінен жоғары тұрған Жаратушыны тану. Ол - осы әлемнің өзінің кереметтілігіндегі, өзінің даналығы мен әділдігіндегі жаратушысы болғандықтан, философ әрекеті де адамдық күші келгенше Жаратушы әрекетіне барлық жағынан ұқсап бағуы қажет"11. Ибн - Рушд, өз кезегінде,"...егер философияның ісі... қалай ол жаратылғандардың жиынтығы ретінде көрініс табатындай шамада баршылықты зерттеу және қарастыру болып табылса, онда осы есіммен белгіленген дін тұрғысынан не міндетті, не мақтауға тұрарлық"22, - деп атап өткен.

Сондықтан діни дүниетаным шеңберінде қала отырып, физикалық объектілерді байыпты қарастыру мен зерттеудің объектісі ете отырып, олар басымдылықтарды өзгертіп отырды. Мысалы, Әл-Фараби бойынша, "философияны оқығысы келетіндер әрекетке ұмтылу және мақсатқа жету жолында болуы керек. Әрекетке ұмтылыс білім арқылы жүзеге асады, өйткені білім әрекетпен аяқталады. Мақсатқа жету білімде табиғатты танусыз бола алмайды, себебі ол біздің түсінуімізге жақын"33. Ортағасырлық мұсылмандық әлем философтарының әдістемесін жасап, жаратылыстану ғылымының физика мен метафизиканы бөліп, ерекшеліктерін анықтаған интенсиясын іс жүзінде бәрі атап өтеді. Сондықтан зерттеулерде олардың ғылыми мүдделеріндегі практицизм мен эмпирикалық бағыттану ерекше аталып өтеді, дегенмен араб - мұсылман философтары және Қалам өкілдері логикамен бірдей айналысқанымен, философтардың қызығушылығы - тек құрандық білімді негіздеу емес, өзге де ғылыми практикалық жолмен алынған жаңа білімдерді негіздеумен айқындалды.

Философтардың басты нысаны зерттеудің ғылыми методы, рас білім, оның ақиқаттылығы мәселесі болды. Олар көбінесе аңдау тұғырынан шешілді. Философтардың аталып өткен практицизмі (соның ішінде Әл-Фараби де бар) таным табиғатын мәдени-тарихи түсіндірмелеуге мүмкіндік беретін, негізге айнала алмады. Пайымдаулардың аңдаушы сипаты көбінесе түрлі пайымдаулардың бір-біріне сәйкестілігі ретіндегі ақиқатты түсінумен себептеледі, оның үстіне олар біріне-бірі көбінесе қайшылықты болмады, айталық, бұған аристотельдік қайшылық заңы арқылы түсіндірілетін қозғалыс жолы жатады, ол туралы Әл-Фараби былай деп жазады: "Пайымдаулар мен сенімдер, қашан олар басқа өмір сүріп тұрғанға (пайымдауға немесе сенімге) сәйкес келгенде ғана ақиқат болады11".

Ақиқатты осылай түсіну, араб - мұсылман мәдениетінің әл - Фараби қайнарында тұрған, тарихи-философиялық әдіснама мен тарихи-философиялық тұғырнамалықтың негіздерін қарай келе, бұрынғылармен қоса барлық философтардың көзқарастарына кең түрде назар салуға себебін тигізді. Әл-Фарабидің көптеген трактаттарында осы немесе басқа мәселелерді талқылауда алдыңғыларының көзқарастарының баяндалуымен жиі кездесеміз.

"Бір және сол зат туралы түрлі білімдердің куәліктерінен және көптеген пікірлерді бір арнаға тоғысқанынан салмақты, пайдалы және қуатты дәлелдер жоқ"22, - деп жазады Әл-Фараби. Ал оның ізбасары ибн Рушд, Әл-Фарабидің әдістемелік ұстынын қабылдай отырып, былай дейді: "Көне (ойшылдар), рационалдық ойлаумен байланысты, барлық мәселелерді зерттеуге қажеттіні толық зерделеуге ұшырататындықтан, онда біз... олардың осы нәрсе туралы айтқандарын оқып-үйренуіміз керек, егер дұрыс болса, онда осыны қабылдау керек, ал онда әлдене дұрыс болмаса, онда соны көрсету керек"11.

Қазіргі әдебиетте "аналогия","компиляция","түсіндірмелеу" деп аталатындар, іс жүзінде алғы антикалық дерек көздерді терең білу, оларды кең пайдалану - Әл-Фараби қолданған тарихи - философиялық әдістеменің көрінісі болып табылады. Осындай көзқарасты фарабитанудың қазақстандық мектебі ұстанады. Түсіндірмелеу онымен, оның пәні әлдебір философиялық жүйе, мектеп немесе дәстүр болатын, философиялық ойлаудың ерекше түріне жатқызылады.

Әл-Фараби, аристотельшілдік дәстүрлер тұғырынан, толық анықтау "дәлелдемелер және біріктірулер жолымен жетіледі, ал "анықтамаға жетудің ең жақын және сенімді жолы осы нәрсенің мәні мен субстанциясында барлық сипатты мен жалпыны іздеу болып табылады", - деп жазады"22. Сол арқылы ол аристотельдік аңдаушы рационализміне ақиқатты іздеумен, яғни, сондықтан, бір және сол нәрсе туралы әр түрлі пайымдаулардың бір-біріне қарым - қатынасы саласындағы да ізденістерімен қолдау көрсететіндігін білдіреді.

Әл-Фараби былай дейді: "Және тіпті парасатқа ие адам үшін бір заттың екінші заттан кейін келетіндігі әбден қарама-қарсы тұрған сияқты болғанымен, іс жүзінде, ол осы заттың күйін көрсететін, белгілердің ұқсастығы қатынасында тұрғандықтан, көптеген ақылдардың бірауыздылығына мұқтаждық көрсетеді және де олар қаншама айырмашылықта болса да, осыдан бәрібір салмақты не дәлел, не білім жоқ"33. Әл-Фараби үшін көрсетілгеннен рас дәлел жоқ болғандықтан, ақиқатты, заттар тәртібіне сай келетін, пайымдаулар арасындағы сәйкестіктен, аңдаушы пайымдаулар шеңберінен іздеу керек. Сондықтан түсіндірмелеуді эмпирикалық материалға заттар әлемі емес, ой жататын, аңдаушы философиялық танымның мәнді білдіруі ретінде қарастыруға болады деп, Әл-Фараби атап өтеді. Ол былай жазады: "Қашан түрлі зерделер толғаныстардан, өзіндік тексерулерден, пікірталастардан, сөз сайыстарынан, оларды қарама-қарсы жақтарынан қарастырудан кейін тоғысса, онда олардың біріккен шешімдерінен дұрыс ештеңе болмайды"44.

Аңдаушы философия дәстүрі бойынша нәрсені зерттегендердің бәрі жалпылама білімге жетудің тәсілдері ретіндегі логика туралы ілім жан-жақты зерттелген, Аристотель іліміне ерекше маңыздылық беруге міндетті.

Ортағасырлық рухани мәдениет жағдайындағы ақиқатты іздеу негізінен андау шеңберінде жүргізілгендіктен, бұрын айтылғандай, мұсылмандық экзегетикада да, философияда да, таным әдіснамасында да логика жетекші орын алды. Ибн Сина, оны тану үшін, танылмағаннан танылғанға қарай өтетін жолдың бар екендігіне терең сенімді болды. Ибн Синаша, Логика танылмаған арқылы танылатын туралы, не ақиқат, не жалған және олардың қаншама түрлерде болатындығы жөніндегі ғылым болып табылады11. Осындай сенімді ол көбінесе Әл-Фараби көзқарастарынан, адамның танымдық әрекетін ақиқат ететіндердің бәрінен логиканың үлкен маңыздылығы мен құндылығын көрген Әл-Фараби мұрасынан қабылдады22.

Көне грек ойшылдарынан, әсіресе Аристотельден сусындалған, логиканы білу – араб -мұсылман философтарына діни және философиялық идеологиялық білдірілген білімді схоластикалық өнердің әр түрлері ретінде жіктеуге мүмкіндік берген, исламдық теологияның, философияның, құқықтанудың қалыптасуында гносеологиялық құрал қызметін атқарды. Дін, Әл-Фараби бойынша, олардың әрекет ету және таралу аймағы, Әл-Фараби және басқа да шығыс перипатетиктеріне сай, қателіктер, олқылықтар жіберетін, қайшылықтармен және жалғандықтармен кездескен жағдайда белгілі пікірге құр сенуге шақыратын диалектикалық пайымдаулармен істес болады. Философия дәлелденген білімдерді, олардың ақиқаттылығы логикалық құрылымдардың мінсіздігімен, логикалық дедукцияның қатаң сипатымен жалпылама және қажетті түрде дәлелденуі тиіс, алынған қорытындылардың ақиқаттылығы сенімді, білімдерді қажет етті. Рас білімді алудың осындай тәсілі, философиялық рационализмнің әдісі. Әл-Фараби ол ақиқатты және жемісті болғандықтан ертегілер, бейнелер деңгейіндегі тобыр, теологтардың ұшталған спекулятивтік құрылысы жайлы пікір айтатын діни дүниетаным өкілдерімен пікір таластыруға ыңғайлы дейді.

Ортағасырлық ғылым көбінесе сөз ғылымы, пікірталастар ғылымы болды11. Көп жағдайда оның пәні, оны эмпирикалық шындықтан, тікелей өмірлік мүдделерді жетекшілікке алуға тура келетін, күнделікті, әйтсе де қайталанатын, байқаулар тәжірибесінен тікелей шығару қиындық туғызатын, метафизикалық сипаттағы мәселелерде көрініс тапты. Ғалым, ойшыл үшін пайымдау қисынын бұзбау, ешқандай орын ауысуларды, қателіктерді және алдауларды жібермей ойды қатаң және логикалық дәйекті білдіру, анық және дәл анықтамаларды беру, ұғымдарды жіктеу маңызды болды. Осы жөнінде Әл-Фараби былай дейді: "Егер біз логикадан надан болсақ, біз оны білмесек, бірдемеде кімнің дұрыс, қалай ол дұрыс және неге (атап айтқанда) оның дәлелдері оның пікірін құптайтынын ұқпаймыз; біз сонымен бірге адасып тұрғанның қателіктерін, оның дәлелдері неге оның пікірінің дұрыстығын бекітпейтіндігін де біле алмаймыз. Оның үстіне біз, олардың қайсысы дұрыс, қайсысы жалған екендігін білмей, түрлі пікірлерде не ауытқып жүреміз; не олардың бәрін құптап, басқасын терістеуге асығамыз; ал бізге құптайтынды құптау, ал терістелгенді терістеу жағымды болып көрінеді, өйткені олардың қандай себептен тап осындай екендігі, белгілі... Және осының бәрінде, мақалда айтылғандай, "отынды түнде кесеміз"22.

Логика, логикалық құрылым және білімнің ғылыми растылығы, ғылыми теориялар мен ғылым жіктемесінің бастапқы буындары ғылымның түп қайнарларын түйіндеп шығаруға және оның тек қабырғасын емес, бүкіл отауын тұрғызуға мүмкіндік береді. Негізгі функциясы "ақылды түзету" болып табылатын логика, жол көрсететін шамшырақ кызметін атқарды. "Логика өнері, - деп жазады Әл-Фараби, - оларды қателік мүмкін, интеллекция объектілерін аңдаудың барлық жағдайларында адамды ақиқат жолына шығаратын және парасаттың жетілуіне себепші болатын, заңдар жиынтығына баулиды; оны қателіктерден, адасулардан, олқылықтардан және әлдекім оларға қатысты қателіктерден кепілдеме ала алмайтын, ақылмен аңдалған интеллекция объектілерінде, оларды қорғайтын және олардан қоршап қоятын, заңдар тап осындай"33.

Осыдан логикалық міндетті, ойлаудың және оның категориялық формаларының әрекетін ақиқатты іздеуге және оған жетуге бағыттау болатындығы шығады. Оның үстіне ақиқатқа жету жолының өзі Әл-Фараби үшін жай қызығушылықтың пәні емес, ол арқылы танымдық және дүниетанымдық қатынаста адамның ойлауы жетілетін, ұшқырланатын болғандықтан, адам зердесі қуаттылығын арттыра отырып, танымды жаңа көкжиектерде ашатындығында, үлкен маңыздылыққа ие болуында тұр. Оның үстіне, ақиқатқа қарай қозғалыс, Әл-Фараби және де басқа шығыс перипатетика өкілдерінің пікірінше, логиканы және сонымен бірге сезімдік қабылдаудан туындайтын, қателіктер мен субъективтік пікірлерден бос болуға міндетті. "Кімдер пайымдаулар мен диалектикалық пікірталастарға машықтану немесе математикаға (мысалы, геометрияға, арифметикаға) машықтану оларды логика заңдарын білуден босатып немесе тек сол кез келген пайымдар, дәлелдер және пікірлер қайталай берсе, ақиқатқа, мүлдем қателіксіз бүкіл танымдардағы рас білімге жеткізе алады деп ойлайтындар - тақпақтар мен сөздерді көп рет жаттағандықтан, оларға машықтанып жаттығуларды жүзеге асыратындықтан, оларды тілді жетілдіруден, грамматикалық қателіктер мен грамматикалық ережелерден босатады деп ойлайтындарға, ұқсас болып шығады"11.

Әл-Фарабидің ғылымдар жіктемесіне сай, логиканы және оның заңдарын білудің алдында сөз - ұғымға, тіл бөліктері - пайымдауға, күрделі сөйлемдер - ой қорытындыларына, бастауыш - субъектіге, баяндауыш - предикат сияқты логикалық кешенді категорияларына тікелей қатысты тіл білімі, грамматикалық категориялары тұрды. Грамматикалық нормаларды білу ойшылдың логикалық - гносеологиялық құралдарының ажырамас бөлігін құрастырды, өйткені логикалық - грамматикалық нормаларды тұтас білу адамның танымдық әрекетінің өрісін айтарлықтай кеңейтті. Дұрыс және сауатты сөйлегісі келген адамдарға Әл-Фараби "синтаксистің мәнісіне енуді", ал кім дұрыс ойлауды қалаған жанға - "логиканың мәнісіне енуді" ұсынды. Қалай ойды оның материалды қабыршығының сыртынан зерттеу мүмкін болмағаны сияқты, дәл солай логиканы грамматикамен байланысынсыз, ал логикалық ойды - ауызша және жазбаша тілсіз құрастыру мүмкін емес.

Өзінің ғылымдар жіктемесінде Әл-Фараби бірінші орынға "тіл туралы ғылымды" қояды. Әл-Фараби көзқарастарын жеткізе отырып, "тіл туралы ғылым" ойды анық білдіретіндігімен, дәйекті баяндайтындығымен, сұрақты дұрыс қоюымен және оларға дәлелді жауап беруімен ғана емес, оның үйрету мен білім берудегі біріншілігімен көзге түсетінін дәйектеуге болады. Грамматика сөздер мен тілді дұрыс ретке келтіруге, сөйлемдер мен нақыл сөздерді құрастыруға баулиды. Логика, логикалық нормаларға сәйкес, ой қорытындыларын дұрыс құрастыруға, соның арқасында жаңа және рас білім алуға үйретеді.

Логика "логика (өнерінің) парасат пен интеллекцияның оймен аңдалушы объектілеріне қатынасы грамматиканың тіл мен сөздерге қатынасымен бірдей болғандықтан, грамматикалық өнермен туыс болып шығады; грамматика сөздер туралы (өзінің) заңдарында бізге логиканың оймен аңдалатын интеллекция объектілеріне беретіні сияқты үлгілерді береді"11. Грамматиканың дейді Әл-Фараби, тілдік білдірулердегі мүмкін қателіктерде дұрыс сөйлесудің өлшемі болғаны сияқты, логика да, қашан сол немесе басқа қағидалар туралы пайымдағанды негіздеу және ақиқаттылығын дәлелдеу кезінде мүмкін қателіктер бар жағдайларында зерденің өлшемі бола бастайды.

Бірақ сонымен бірге логика мен грамматиканың арасында, грамматика қайсыбір халықтың сөздеріне тән ережелерді беретінінен және сол мезгілде логиканың барлық, халықтар үшін ортақ ережелер беретінінен шығатын айырмашылық бар. Егер грамматика, әл-Фарабише бұл немесе басқа тілге тән ортақ жалпыны қарастырса, онда бұл оның жалпылығынан емес, ал оның сол немесе басқа тілге ерекше тән екендігінен шығады. Логика болса тек халыққа тәнді қарастырмай, барлығына бірдей арналған жалпы ережелерді зерттейді22.

Тіл мен ойлаудың, логикалық пайымдау мен грамматикалық сөйлемнің өзара байланысының мәндері Әл-Фарабидің көптеген еңбектерінде, мысалы "Ғылымдар жіктемесі туралы сөзде", "Логикаға кіріспе трактатта", "Логикаға кіріспе тарауларда" және т.б. қарастырылады. Оларда ол сөздердің мағыналық мазмұнын айқындайды, қарапайым тіл және ғалым тілі ұғымдарының мазмұнын талдайды, жалпы белгілі сөздерді тек олардың мазмұнына сәйкес пайдалануды ұсынады. Ұғымдардың мағыналық мазмұнын ажырата келе, Әл-Фараби мынадай талап қояды: сөздердің ішкі мағынасын олардың формалық және дыбыстық жақтарынан айыра білу керек. Оның аристотельдік түсінігіндегі ой формасы ретіндегі терең зерттеу, еш күмәнсіз, араб - мұсылман ғылымында логикалық мәселені байытты, орын алған метафизикалық мәселелер бойынша пікірталас сипатын тереңдетті, оның стратегиялық бағдарын айқындады. Сонымен бірге Әл-Фарабидің белгіленген ұғымды тек қана ойлау формасы ретінде емес, өзінде жалпылама мазмұнды алып жүріп, көптүрлілікті синтездейтін мазмұндық ұғым сипатында зерттеу бағдарын маңызды деп мойындау керек.

Гносеологиялық көзқарастан заттың теориялық қайтадан қалпына келтірілуі оның ұғымдық білдірілуі болып табылады. Әл - Фарабиде заттың мәнін ұғымда білдіру, басқаша айтқанда зат ұғымын беру дегені нені мағыналайды? Бұл, қазіргі философия тілін қолдансақ, нәрсені теориялық түрде қайтадан шығару болып табылады, себебі ол үшін танымдық қатынаста зат формасы "сезімдік қабылдаумен" беріле алмайтындығы анық болды, Аристотель "сезімдік қабылданған" "қарама - қарсылықтардың бірлікте өмір сүруіне жеткізеді" деп айтып кеткен болатын. Әл - Фарабидің өзі де кесімді түрде айтып өтеді: "...өмір сүріп тұрған нәрселердің күйіне қатысты түйсіктердің куәліктері - бұлар көптілік"11. Зат ұғымы, ендеше, индивидпен, эмпирикалық берілгендіктің айғағы ретінде, тікелей сезімдік аңдаудың нәтижесінде берілмейді және одан алынбайды. Оның логикалық анықталуын керек ететін, заттың ұғымдық қайта құрастырылуы, заттың тікелей сезімдік қайта құрастырылуының нәтижесінде алынған түсінікпен салыстырғанда, табиғаты мүлдем бөлек.

Әл-Фараби үшін бұл анық және түсінікті болды. Зат ұғымы, біз айтқандай, оның жалпылама формасы қайдан алынды? Бұл мәселе болып қалды. Логика осы жалпылама формаларды, олардың анықталуын, логикалық формалар табиғатын зерттеумен айналысып келеді. Сондықтан, Әл-Фараби логиканың міндеті - "ақиқатқа жетудің барлық жағдайларында қателіктердің алдын алу" деп айтып келгенімен, әсіресе "Диалектиканың" кең мәтінінен шығатындай, логиканың міндеті ең алдымен жалпылама категориялық формалардың, яғни жалпыламаны білудің табиғатын, мәнін зерттеу болып табылады.

Міне сондықтан Шығыс перипатетиктері үшін логика тек силлогизмнің құрастырылуы мен әрекет етуінің заңдарын сақтаумен шектелмейді және оған келіп тірелмейді, Әл-Фараби бойынша, ол диалектикалық білімнен жоғары қоятын, дәлелденген білімнің пәні болып табылады. Бірақ, барлық мәселе өз ішінде қайшылыққа баратын, ықтимал білім ретіндегі диалектикалық білімнен алшақтай отырып, Әл-Фарабидің біртұтас білім ретінде, диалектикалық білім шеңберінде қалатынында тұр, яғни олардың шығатын жерінен ол жалпылама формалардың пайда болуы мәселесінің шешімін іздейді. Сонымен ол логиканы "схоластикалық өнердің" тек формальды жағына әкеп тіремейді, оны адамның тарихи тәжірибесінде пайда болуы және дамуы тұғырынан, категориялық формаларды жандандыратын, ішкі қайнар мен мазмұндылық тұрғысынан зерттейді.

Әл-Фараби, кейін басқа да Шығыс перипатетиктері сияқты, ақиқатқа жетудің жалпы адамзаттық жолы, индивидуалды аңдау жолымен салыстырғанда басқа болады деп, оз шығармаларында осыны айырады және айтады. Ол әр түрлі адамдар әрекеттерінің жиынтық нәтижесі, бірінің үстіне бірі қайта-қайта салына берген түрлі көзқарастардың синтезі болып көрініс табады. Әл-Фараби синтетикалық білім "олардың негізінде, олардың қалаларының алыстығына, олардың мінездері мен тілдерінің айырмашылығына қарамай, түрлі халықтар бір-бірімен бірге өмір сүре алатын... және олардың негізінде ортақ әрекеттер басталатын, және олардың арасындағы осыған лайық қатынастар құпталатын, алғышарттарда ұсталып тұр" дейді11. Мұнда жалпылама формалардағы білімді Әл - Фараби, сезімдік таным формасында берілген, тікелей білімнен ажыратады, "сезімдік білімге ие болатын, алғышарттар, - деп жазады ол, - бастама ретінде пайдаланбайды..., себебі олардың нәрселері (жекенің) көрінісі болып табылады"22.

Адамның танымдық әрекеті бағынған, жалпылама формалар адамның психологиясында, оның табиғи қабілеттерінің ішінде тұрмайды. Индивид оларды өзі қорытып шығармайды, ол оларды басқа адамдардың тәжірибесінен тұтас теориялық білім арқылы қабылдайды. Оны игере отырып, жеке-дара зерде тікелей затпен, оның сезімдік қабылдануымен емес, идеалды шындықпен, көп рет сөздік формада білдірілген, қоғамдық санамен "өңделген", өткен тәжірибемен берілген, зат анықталуымен істес болады. Сондықтан адамдық таным шындықты адамдық тәжірибе арқылы, басқаша айтқанда, бұл меңгерудің жалпылама формалары арқылы көрсетілген, қоғамдық - тарихи мазмұнды өзінде жинақтаған білім арқылы игереді. Индивид бұл білімді тікелей индивидуалдық тәжірибе арқылы емес, жалпылама формалардың қоғамдық мазмұнымен жұмыс істеу нәтижесінде, логика арқылы және логикамен қабылдайды.

Сондықтан Әл-Фараби, өзінің антик ізашарлары сияқты, жалпылама категориялық формалардың нақтылы-тарихи мазмұны мәселесін шеше келе, олардың объективті анықталуын сезімділіктен емес, эмпирикалық шындықта емес, Әл-Фарабидің өзі айтқандай, сырттан енбеген зердеде - "Диалектиканың" пәні болған, теориялық таным қозғалысының тұтас үрдісінде табады. Ол былай деп жазады: "Олардың пәндері (диалектикалық алғышарттар туралы сөз болып отыр - Авт.) жалпы (әмбебап) болып табылады, себебі сезімдік қабылдаудан кейінгі олардың жоғалған күйлері қандай екендігі белгісіз болғандықтан, олардың пәні - бүкіл уақыт бойында олар бірінің артынан бірі ілесетіндей және (бірінің артынан бірі) жоғалып кететіндей зерттелетін құбылыстар... Бұл алғышарттар мен орныққан пікірлер сынақсыз қабылданады және қолданылады, сондай-ақ олардың бұл мазмұны (шынында) өмір сүріп тұрған заттарға сәйкес келетін, келмейтіні тексерілмей қабылданады. Олар тек орныққан пікірлер ретінде қабылданады11.

Зерде категориялық анықтамалармен, сезімдік қабылдау деректерін сөздік формаға айналдырмай-ақ, категориялық формаларды ақиқат өлшемі етіп, оларды зерде ұстындарды ретінде пайдалана отырып, жұмыс жасайды, осыны Әл-Фараби "Ғылымдар жіктемесі туралы" трактатының "Логика" деген тарауында атап өтеді. "Логика заңдары, ақиқатқа жету жолында парасаттың мүмкін қателіктері мен олқылықтарынан кепілденбеген, аңдалушы интеллекция объектілерін тексеру үшін құрал болып табылатындықтан, - дейді Әл-Фараби, - қателесуі мүмкін немесе сезім жеткілікті болмайтын, көптеген денелерді тексеру үшін кызмет атқаратын таразы қызметін еске салады"22.

Ендеше, ибн Сина мен ибн Рушд сияқты Әл-Фараби үшін де ақиқат білім дәлелді және нағыз рас білім болып табылады. Оның ақиқаттылығы, ең алдымен, "оның өмір сүріп тұрған заттармен" сәйкес келуінде, логика заңдарына сай, қателіктер мен адасушылықтардан қорғай отырып құрастыруда, "аподейктикалық силлогистикалық өнер" деп аталған дәлелдемелер жүйесімен үйлесімді қарастыруда тұр, ол диалектикалық, софистикалық, риторикалық дәлелдеу әдістерінен жоғары турады. Силлогистикалық өнер, әл - Фарабидің терең сенімділігі бойынша, зерттеу әдісі болып табылады. Бұл әдіс өзіне пайымдаулардың бес түрін енгізеді, олар: дәлелдеуші, диалектикалық, софистикалық, поэтикалық және риторикалық, ол біртіндеп қарапайымнан күрделіге қарай қалыптасады және жетіледі. Зерттеу әдісінің жетілуі сол немесе мәселесінің шешімін іздейді. Сонымен ол логиканы "схоластикалық өнердің" тек формальды жағына әкеп тіремейді, оны адамның тарихи тәжірибесінде пайда болуы және дамуы тұғырынан, категориялық формаларды жандандыратын, ішкі қайнар мен мазмұндылық тұрғысынан зерттейді.





Әл-Фараби, кейін басқа да Шығыс перипатетиктері сияқты, ақиқатқа жетудің жалпы адамзаттық жолы, индивидуалды аңдау жолымен салыстырғанда басқа болады деп, өз шығармаларында осыны айырады және айтады. Ол әр түрлі адамдар әрекеттерінің жиынтық нәтижесі, бірінің үстіне бірі қайта-кайта салына берген түрлі көзқарастардың синтезі болып көрініс табады. Әл-Фараби синтетикалық білім "олардың негізінде, олардың қалаларының алыстығына, олардың мінездері мен тілдерінің айырмашылығына қарамай, түрлі халықтар бір-бірімен бірге өмір сүре алатын... және олардың негізінде ортақ әрекеттер басталатын, және олардың арасындағы осыған лайық қатынастар құпталатын, алғышарттарда ұсталып тұр" дейді11. Мұнда жалпылама формалардағы білімді Әл - Фараби, сезімдік таным формасында берілген, тікелей білімнен ажыратады, "сезімдік білімге ие болатын, алғышарттар, - деп жазады ол, - бастама ретінде пайдаланбайды..., себебі олардың нәрселері (жекенің) көрінісі болып табылады"22.

Адамның танымдық әрекеті бағынсақ жалпылама формалар адамның психологиясында, оның табиғи қабілеттерінің ішінде тұрмайды. Индивид оларды өзі қорытып шығармайды, ол оларды басқа адамдардың тәжірибесінен тұтас теориялық білім арқылы қабылдайды. Оны игере отырып, жеке-дара зерде тікелей затпен, оның сезімдік қабылдануымен емес, идеалды шындықпен, көп рет сөздік формада білдірілген, қоғамдық санамен "өңделген", өткен тәжірибемен берілген, зат анықталуымен істес болады. Сондықтан адамдық таным шындықты адамдық тәжірибе арқылы, басқаша айтқанда, бүл меңгерудің жалпылама формалары арқылы көрсетілген, қоғамдық - тарихи мазмұнды өзінде жинақтаған білім арқылы игереді. Индивид бұл білімді тікелей индивидуалдық тәжірибе арқылы емес, жалпылама формалардың коғамдық мазмұнымен жұмыс істеу нәтижесінде, логика арқылы және логикамен қабылдайды.

Сондықтан Әл-Фараби, өзінің антик ізашарлары сияқты, жалпылама категориялық формалардың нақтылы-тарихи мазмұны мәселесін шеше келе, олардың объективті анықталуын сезімділіктен емес, эмпирикалық шындықта емес, Әл-Фарабидің өзі айтқандай, сырттан енбеген зердеде - "Диалектиканың" пәні болған, теориялық таным қозғалысының тұтас үрдісінде табады. Ол былай деп жазады: "Олардың пәндері (диалектикалық алғышарттар туралы сөз болып отыр - Авт.) жалпы (әмбебап) болып табылады, себебі сезімдік қабылдаудан кейінгі олардың жоғалған күйлері қандай екендігі белгісіз болғандықтан, олардың пәні - бүкіл уақыт бойында олар бірінің артынан бірі ілесетіндей және (бірінің артынан бірі) жоғалып кететіндей зерттелетін құбылыстар... Бұл алғышарттар мен орныққан пікірлер сынақсыз қабылданады және қолданылады, сондай -ақ олардың бұл мазмұны (шынында) өмір сүріп тұрған заттарға сәйкес келетін, келмейтіні тексерілмей қабылданады. Олар тек орныққан пікірлер ретінде қабылданады11.

Зерде категориялық анықтамалармен, сезімдік қабылдау деректерін сөздік формаға айналдырмай-ақ, категориялық формаларды ақиқат өлшемі етіп, оларды зерде ұстындарды ретінде пайдалана отырып, жұмыс жасайды, осыны Әл-Фараби "Ғылымдар жіктемесі туралы" трактатының "Логика" деген тарауында атап өтеді. "Логика заңдары, ақиқатқа жету жолында парасаттың мүмкін қателіктері мен олқылықтарынан кепілденбеген, аңдалушы интелекция объектілерін тексеру үшін құрал болып табылатындықтан, - дейді Әл-Фараби, - қателесуі мүмкін немесе сезім жеткілікті болмайтын, көптеген денелерді тексеру үшін қызмет атқаратын таразы қызметін еске салады"22.

Ендеше, ибн Сина мен ибн Рушд сияқты Әл-Фараби үшін де ақиқат білім дәлелді және нағыз рас білім болып табылады. Оның ақиқаттылығы, ең алдымен, "оның өмір сүріп тұрған заттармен" сәйкес келуінде, логика заңдарына сай, қателіктер мен адасушылықтардан қорғай отырып құрастыруда, "аподейктикалық силлогистикалық өнер" деп аталған дәлелдемелер жүйесімен үйлесімді қарастыруда түр, ол диалектикалық, софистикалық, риторикалық дәлелдеу әдістерінен жоғары тұрады. Силлогистикалық өнер, әл - Фарабидің терең сенімділігі бойынша, зерттеу әдісі болып табылады. Бұл әдіс өзіне пайымдаулардың бес түрін енгізеді, олар: дәлелдеуші, диалектикалық, софистикалық, поэтикалық және риторикалық, ол біртіндеп қарапайымнан күрделіге қарай қалыптасады және жетіледі. Зерттеу әдісінің жетілуі сол немесе басқа пікірлер төңірегіндегі "таластармен", "қарсы әрекетті" "тексерумен", оларда айырмашылық бар болса, пікірлер мен көзқарастарды "түзетумен", қашан біріншілері "рас білім алу үшін жеткіліксіз болғанда, "бір әдістерді аластау және басқалармен пайдаланумен " жүзеге асады.

Адам зерттеу пәні туралы, пайымдаулардың әрбірінің жасампаздығы неде екендігін, Әл-Фарабидің "Диалектика", "Категориялар" және тек логикалық трактаттарынан ғана емес, сонымен бірге әлеуметтік-саяси және дүниетанымдық мәселелерге арналған трактаттарынан да біле аламыз. Оларда Әл-Фараби силлогистикалық өнерді қайырымдылар қаласы тұрғындарына тәжірибелік әсер ету әдістері ретінде қарастырады, өйткені мемлекет басқарушысының басты міндетіне қайырымды азаматтарды тәрбиелеу, оларды ақиқат жолына қою жатады. Тар көлемді болып көрінетін теориялық - танымдық мәселенің кеңеюі неден көрінеді? Іс жүзінде Әл-Фарабидің гносеологиялық мәселелер шеңбері тікелей әлеуметтік - әдептік тәрбие және адамдарды ағарту міндеттерінен тыс болмады және оның "кеңейтілген" мағынасы, бірінші кезекте, ақиқат білімнің адамды бақытқа апаратын жолда тұрғандығымен байланысты. Сондықтан адамның танымдық әрекеті, Фараби бойынша, білім және оның жетістіктері адамның әдеп игілігі бола бастайтын, азаматтарды оқу-ағарту ісі мемлекетті басқарудағы жетекші ұстын қызметін атқаратын, әлеуметтік - адамгершілік кең мәтінге енгізіледі. Осыдан қоғамдағы адамды тәрбиелеу ісіндегі таным әдістерінің мазмұндылығы түсінікті бола бастайды.

Әл-Фарабиге сәйкес және жеке алғанда, ол "Ғылымдар жіктемесі туралы сөзде" жазатындай , дәлелдеуші пайымдаулар - олардың көмегімен сол немесе басқа пәндік сала туралы рас білім берілетін, ойлар. Бұл "мүлдем қайшылықсыз білім, одан адам бас тарта алмайтын білім және ол оны тастап кететініне сене алмайды; онда қайсы салада болмасын қаншама адасуларға, сенімсіздікке, күдіктенуге әкелетін және қандай да бір сылтау болса да, күмәнданбайтын білім" .

Диалектикалық пайымдаулар - бұлар жалпы қабылданған алғышарттар мен білімге сүйенетін, өзінде үнемі растылыққа ие бола бермейтін пайымдаулар; бұл пікірталастар мен сөз сайыстарын шебер жүргізу үшін қолданылатын білім.

Софистикалық пайымдаулар - бұлар, адамды адасуларға енгізетін, алғышарттардың мазмұнын ауыстыру арқылы, адамды жолдан тайдыратын, алдайтын пайымдаулар, оларға дұрыста дұрыс еместі, ал дұрыс еместе дұрысты көру тән.

Риторикалық пайымдаулар - бұлар, Әл-Фараби айтқандай, адамның ақылы, үлкен немесе кіші дәрежедегі сенімділікпен және шешендікпен әлденені айтқанда, ол оған сабырлықпен сенетін, сондай пайымдаулар. Риторика - "бұл тыңдарманның жанына әлденеге сенімділік туғызатын болып табылады (ал бұл шешеннің түпкі мақсатына жатады)"11 және сондықтан, ол ойлануға емес, тек сендіруге арналған.

Поэтикалық пайымдаулар - бұлар, белгілі бір заттың бейнелі түсінігімен байланысты пайымдаулар, бұлар білім және дәлелдеуге емес, қиялға сүйенетін пайымдаулар. "Сондықтан, - деп жазады Әл-Фараби, - басқалары сияқты емес, ал поэтикалық пайымдаулар әшекейленеді, әр түске енеді, аталып өтеді, логикамен қарастырылатын заттар көмегімен әсемделген және жылтыраған түрге ие болады"22.

Әл-Фараби көзқарастарына сай, логиканың мақсаты адам зердесі ұстануға тиіс білім жолы болып, шындықтың алғышарттарын білу болғандықтан, бүл мақсат рас білімнің мәнін, оған жетудің тәсілдерін, жалған немесе жалпы қабылданған, ықтимал т.т. білімдерден ажырату қажет болды. Дәлелденетін білім, дейді әл - Фараби, рас, қажеттілікке негізделген білімдерге сүйенеді және теориялық ғылымдардың бірінші бастамаларын құрастырады. Рас білім алғышарттардан қажеттілікпен шығады және әрбір пайымдауға, әрбір мәселеге қатысты, сондықтан, ол жылжымаңызды және жалпылама білім болып табылады.

Рас білімнің негіздеу және дәлелдеу жүйесі құрылатын басты ұстынға аристотельдік тепе-теңдік заңы жатады, немесе Әл-Фараби жазғандай, бір мезгілде немесе бірнеше заттың әрқалай пайымдалуы мүмкін емес. Осыдан тек бір және сол зат туралы бір және сол уақытта тек екі қарама-қарсы көзқарастар бола алады, деген шығады33. Рас білімді дәлелдеу жүйесін аша отырып, Әл-Фараби дәйекті түрде, оның формалары анық, айқын және күмән туғызбайтын, ойлаудың ішкі қайшылықсыздығы ұстынын жүргізеді. Ол былай деп жазады:"... оған қатысты оны толық зерттеу үшін көп күш жұмсалған, оған қатысты қарама-қарсылықтарды салыстыру жүргізілген, және оған қарсы табылған пікірлер жойылған туралы пікір бәрінен қуатты" .

Білімнің ақиқаттылығы, Әл-Фараби бойынша, бәрінен бұрын риторикалық пайымдар және әдістермен белгіленеді, оларды ертеден танымдық әрекетке қолдана отырып, адам оларға бала кезінен жаттықтырылған. Диалектикалық пайымдаулар мен әдістерді адам қашан ақылмен аңдалушы заттарды тануда риторикалық әдістердің жеткіліксіздігі және дәрменсіздігі айқындалғанда, қолданыла бастайды. Аподейктикалық пайымдаулар мен әдістер танушы субъектіге өте қиынға түседі, өйткені, олар адам үшін "көбінде жасырын болып келеді".

Солай, дейді Әл-Фараби, оларды көнедегі философтар оймен аңдалатын заттарды зерттегенде ұзақ уақыт бойында жеткілікті қолданып келді, бірақ кейін анағұрлым жемісті диалектикалық әдістерді тапты.

Оның үстіне философияда софистикалық әдістер де қолданыла бастады. Платон, аподейктикалық әдісті ойлап тапқан және оны риторикалық әдістерге қарсы қойған, бірінші философ болды. Алайда, деп есептейді Әл-Фараби, бүл әдістер олар үшін тек жалпы ережені белгілейді. Тек Аристотель олар үшін жалпы ережені тағайындады және оларды логикада негіздеді. "Сол кезден, - деп атап өтеді, Әл-Фараби, - олар (ежелгі ойшылдар) рас білімге жету үшін ақылмен аңдалатын ғылымдарда қолданылып келген ескі әдістерді философтар алып тастап, математикада диалектикалық әдісті қолдана бастады және оларды оймен аңдалатын заттарды бұқараға оқытуда пайдаланды. Ал софистикалық әдістерді олар бақытсыздық әкелетіндер деп жариялады және оларды пайдаланбауды ескертті. Ал риторикалық әдістерді олар, барлық өнерлерге ортақ болатын (арнаулы өнердің бір түрі үшін емес, ал барлық өнерлерге ортақ болып табылатын әдістер туралы айтылып түр) заттарға қолдана бастады. Бұларды (бүкіл ғылымдар үшін ортақ болатын әдістерді) бұқараны ақылмен заттарды оқытуға және қайсыбір өнер өкілдерінің санатына кірмейтіндерді егер олар (адам) уақытта осыған мұқтаждық танытса, өнерге жататын заттарға баулуға қолдана бастады. Тағы да олар бұл әдістерді келіссөздер жүргізгенде және азаматтық істерде пайдалануға кірісті".

Осылайша, олар аподейктикалық өнердің алдында болатын, барлық силлогистикалық өнерлерден, Әл-Фараби соңғысының пайдасына ауытқи бастайды. Әл-Фараби таным әмбебап теориялық (аподейктикалық) өнер ретінде танымның ең жоғарғы формасы деген ойға келді.

Сондықтан, Әл-Фараби логикасы әмбебап танымның әдістемесі ретінде ойлаудың тек формальдық жағын зерттеумен ғана шектелмейді. Ол белгілі бір дәрежеде ойлаудың және оның формаларының мазмұндылығы мәселесін қойды, бірақ классик айтқандай, оны "іздеу", "сұрау" ретінде болды. Философиялық ойды немесе кәдімгі сөздік формада білдірілген қарапайым ойды түсінетіндей, пайғамбар ойын да болатынын логика көрсетті. Логикалық құрастыру және негіздеу ұстындары бойынша ол олармен бірегейлендіріледі, оны да, басқаны да құрастыру тәсілдерінде көптеген параллельдер мен ұқсастықтарды табуға болады. Діни білім мен оның қағидалары жалпы қабылданған алғышарттар ретінде қарастырылған диалектикалық білім ретінде көрініс тапты. Араб - мұсылман философтары растылық мәселесін және ақиқатты табудың тәсілдерін зерттеуде көп еңбек етті, бұл, әсіресе, Әл-Фарабидің аподейктикалық білім туралы пайымдарынан көрінеді. Ақиқат кепілі ретіндегі оның сенімділігі, өзінің шеңберіне діни "түпкі қағидаларды" енгізетін жалпы қабылданғаннан, диалектикалықтан біршама жоғары. Егер біз Әл-Фарабиде, оның "үлгі боларлық қала" мұратында философияның басымдылық жайын білдіретін, зерттелген теориялық жүйені тапсақ, ибн Рушдта - бұл, өз тұғырының дұрыстығына сенімі ерекше адамдарға арналған, қатаң идеологиялық ұстаным". Ортағасырлық ғылыми ойлаудың негізгі "құрылымдық бірлігін" логикалық дедукция құрастырды.11 Силлогизмдерді дұрыс құрастыру үшін грамматикалық ережелерді білу қажет болды, өйткені грамматикалық зат туралы дұрыс безендірілген айтылым, бекіту, терістеу немесе сұрақ қою жолдарымен ақиқатты дұрыс және тез табу үшін үлкен мүмкіндіктер берді. Бірақ грамматикалық сөйлемде логикалық реттілік болуы тиіс, мұнсыз грамматикалық сөйлемі не пайымдау, не ой қорытындысы бола алмай қалуы мүмкін. Әл-Фараби осыған назар аударады. Ол сөйлемнің синтаксистік схемасы жағына көңіл бөлуден гөрі, сөздердің пайымдау немесе ой қорытындысы идеясын ретті беруіне басты назар аударады. Білімнің негізгі мазмұны диалектикалық алғышарттар ғылымның іргетасына үміткер бола алмаған ақылмен аңдалатын пайымдар саласында риторикалық софистикалық сияқты ғылымның жетекші әдістемелік принципі болып, аподейктикалық жолмен шығарылған жалпы түпнегізден жекеге қозғалыс принципі табылды.

Танымның осындай әдісі бірнеше себептермен қамтамасыз етілген. Біріншіден, ол діни қоғамның рухани ахуалымен және эмпирикалық дүниенің бүкіл байлығы Құранның түпнегізді қағидалары және Мұхаммедтің аяндарынан "өрбіген" ойлау "мәнерімен" себептеледі. Екіншіден, теологиялық доктринамен бекітілген, бірқұдайлылық дүниетаным ұстыны, әдіснамалық жағынан "түсіріліп алынғандай" болғандықтан, тек қана білім формасын ғана емес, білімнің өзін де шығарып алуға болатын, бірегей принципті іздестіруге нысаналайды. Интеллектуалдық элита теологтар ма, ғалымдар ма, құқықтанушылар ма? Кімнің өкілдері болғандарынан тәуелсіз, бастапқы дүниетанымдық ұстындар, бастапқы логикалық алғышарттар, мемлекетті басқару және оның тіршілігін қамтамасыз ететін ұйымдардың бастапқы принциптері бойынша пікірталастар мен талқылауларға араласты. Бекерден-бекер аш - Шахристани исламда пайда болған алауыздықтар мен "шерік қатушылық" туралы айтпайды және олар бойынша қарсы жақтар келісімге келе алатын, бастапқы алғышарттарға олардың тәуелділігін атап өтеді11".

Әл-Фараби сол немесе басқа танымдық әдістердің әрекетін қарастыратын, нақтылы білім салаларынан көптеген мысалдарды келтіруге болады. Осы орайда Әл-Фараби ізденістеріндегі, бұрын грек классиктерінің еңбектерінде нобайланған, ғылыми білімнің эмпирикалық және теориялық типтерінің қалыптасу бағдарын бөліп көрсету маңызды. Белгілі болғандай, рухани өндірістің дербес саласы ретіндегі ғылымның пайда болуы, өзіне мыңжылдықтардың танымдық үлгілерін жасап шығару қоғамдық - тарихи міндетін қабылдаған, әлеуметтік-мәдени жүйедегі маңызды элементтің қалыптасуы мәдениет дамуындағы ерекше құбылыс болды. И.Д. Рожанский мен B.C. Швыревтің еңбектерінен шығатындай, антиктің өзінде ғылыми білімнің теориялық және эмпирикалық -суреттемелік22 екі типі қалыптасты.

Әл-Фарабиге сәйкес, жаратылыстану табиғи денелер және оларға тән жеке-дара белгілері туралы рас білімді қамтамасыз ететін, теориялық өнер болып табылады. Сондықтан, жаратылыстану әрбір табиғи заттың мәнін түсіндіреді дей келе, Әл-Фараби эмпирикалық жаратылыстану шеңберіне енеді және бұл мағынада эмпирикалық ғылым саласындағы Аристотель ізденістерінің ізімен жүреді. Сонымен бірге Әл-Фараби мұрасында, оның дәуірінде көбінесе дәл ғылымдардың, әсіресе математиканың, алға қарыштауымен күшейген ғылыми білімнің теориялық типіне деген өскелең мұқтаждық байқалады. Ол басқа ғылымдарға қарағанда, ғылымның идеалды объектілерімен, "идеалды мәнділіктермен" жұмыс істейтін, теориялық ғылымның тұйық типіне кең дәрежеде бет бұрады.

Эмпиризм әдістемесі, ғылыми білімнің теориялық типінің әдістемесі сияқты тек қана Әл-Фараби шығармашылығында ғана емес, оған қоса әл - Бируни, әл - Хорезми, ибн Сина, Насреддин Туси т.т. еңбектерінде де анық байқалады. Олардың жұмыстарының эксперимент тәжірибесіне, әсіресе оның ойлық түрлеріне жақындағаны туралы айғақтар жеткілікті, бұл қазіргі ғалымдарға мынадай тұжырымға келуге негіз болды: "Араб -мұсылман аймағының ортағасырлық ғылымына саяхат бұл дәуірдің ғылыми ойында жаңа жолға апаратын, байыпты бағдардың қалыптаса бастағанын көрсетеді. Тәжірибелік -эксперименттік практика рас негіздерді іздейтін санаға сүйеніш берді. Білімнің сенімге қатыстылығын куәландыратын интеллектуалды - аңдаушы түрде табылған айғақтардан басқа, адамдық психиканың сенімділік құрылымдарына қатысты, ratio - ның мүмкіндіктерін күшейтетін, әдістемелік құралға сана ие болды. Тәжірибе, өзінсіз айқын емес заттардың әлдебір құрылымдарын анықтай отырып, тікелей кабылдау мен рационалды ойлау сияқты таным құралдарының әрекетін ұштады. Экспериментте зерде, өзінің ақиқатты, рас білімді іздеуде ұшқырлық пен табандылыққа ие болып, осындай қосымша құралдарды тапты. Дегенмен араб - мұсылман философтары шығармашылығы кезеңінде ақылмен аңдалатын ғылым жүйесін зерде бұзып шыға алмағанымен, оған деген идеялық мұқтаждық әбден пісіп-жетілді11.

Тарихи-философиялық даму тұғырынан араб - мұсылман ғылымының ортағасырлық кезеңін, материалды және рухани әрекет жіктелуінің әлі дамымағанымен себептелген, пайымдық рационализм деп бағалауға болады. Барлық жерде танымның утилитарлық бағытталғанынан, осы пайымшылдық шектерінде конструктивті. дамытылған рационализм болды .

Әл-Фараби тұлғасындағы араб - мұсылман философиясы мен ғылымының растылық өлшемін пайымдаудың жалпыламалығы мен қажеттілігін, дәлелділігін іздеу қадамдары ислам мәдениетінің тек бір бағдарын көрсетті. Онымен катар бірге өмір сүре отырып, растылық өлшемі адамның жеке тәжірибесі, оның өзіне және өзіндегі сезімдер мен толғаныстарға бет бұру болып табылатын, адамның дүниеге және оны тануға деген басқа да қатынас формасы қалыптасты және дамыды. Танымның рационалдық формаларының даму тәжірибесі логиканың тура қарама-қарсы пайымдауларды дәлелдеуге және бекерлеуге қабілетті екендігін көрсетті.

Логиканы қолдану аймағының шекті екендігі анықталды, сонымен бірге адамның иррационалдық таным формаларында, әсіресе мистикалық тәжірибеде, логика өзінің күдір еттілігін жоғалтатын психиканың жаңа қабаттары ашылды. Пайымдаулар логикасы мен ақыл қитұрқылығында мүмкін болған қарама-қарсы пайымдаулардың дәлелдемесі сол немесе басқа қағиданың бірдей дәлелденбейтінін куәландырды, бұл рационализмнің оның ақыл күшіне сүйенуінің негіздерін шайқалтты.

Суфизм адамның дүниені және өзін жеке-дара тану тәжірибесінің жетістіктерін көрсетті. Оның рационалдыққа қарсылығы біршама дәрежеде барлық жерде дінтанулық пайымдаулардағы демагогиялық сөз таластарын шексіз таратуға, софистикалық қитұрқылыққа қарсы бағытталған қайтарым болды. "Сондықтан, - дейді әл - Ғазали, -адамның осындай аяндарда шатасатынын, еске алу, хабарлар мен аяндарда түрлі қайшылықтарды кездестіретінін көреміз. Олар оны соншама бойлап алғандықтан, ол оларға жеккөрінішпен қарай бастады. Ол үйге кіріп, онда қойылған құмыралармен соқтығысатын соқыр тәрізді болды22".

Суфизм бұрын айтылғандай сенімінің негізі деп философтың жалпылама тәжірибесін емес, оған тым күмәндана, тіпті жалпы теріс қарамаса да, индивидтің өзі шығарған тұлғалық ретінде басынан кешкен растылықты алды. Скептикалық қатынас әл - Фараби де қолдаған қажетті және жалпылама білімге ең алдымен философиялық ақиқаттардың мызғымайтынына, оларды жеткізудегі жансыздық пен жалаңсыздыққа қарсы бағытталды. Дәстүрлі сендірілетін діни ілімдегі мызғымайтын бедел де, оны "ішкі" көруімен, жүректің ашылуымен, білім нәрсесімен тұтастануымен, білімге деген құштарлықтан шығатын, сопылық "толық білім" түсінігінде әбден шайқалды.

Білім мен сенімнің жаңа типі адамның Құдайға және ол беретін аяндарға қатысты қалыптасқан дәстүрлердің тамырына балта шапты. Бастапқы ислам кезеңінде қалай болғандай, иланушы енді өзін Құдайға жай тапсырып қоймады, ол Жаратушыға ену арқылы осы бір жеткізілуі киын логикалық үрдісте өз сенімін сынайтын болды. Сенімнің қарапайымдалған формасы, көптеген тексерулердің, күдік және шарасыздықтан арылудың, өзін жеңудің нәтижесі болып табылатын, күрделі сеніммен ауысты. Ол, Е.А.Фролова дәл атап көрсеткендей, тұлғалық басқа құрылымға, - саналы түрде интеллектуалдық, рухани ләззаттанудың ерекше түрін таңдайтын адамға арналды. Осындай адам сенімнің енжар объектісі емес, ал оның белсенді қозғаушысы болуы керек"11. Мысалы, сондай адам, Әбу – әл - Хасан он Нури туралы әл - Ғазали өз естеліктерін қалдырған. Бірде мүриттердің мәжілісінде мынадай бәйітті естіп: "Саған деген махаббатқа батуды жалғастыра бердім, Оның алдында таң қалудан жүрегім тоқтап қалды", ол орнынан тұрғаннан кейін, "ерекше шабытты сезініп, басы ауған жаққа жүре берді және тек пышақтың жүзіндей өткір сабақтары қалған, қалың қамыстың арасында, бәйітті қайталап, күн батқанға дейін жүгіре берді, аяқтарынан қан ағып, кейін олар ісікке айналғаннан кейін бірнеше күн өмір сүріп, қайтыс болып кетті22. Бұл, әл - Ғазали бойынша, - танымның ең жоғары сатысы. "Жетілгендік, - деп жазады ол, - толық өзіндік ғайып болуды және өзінің жай - күйлерінен бас тартуды білдіреді, мен (адамның) оларды ұмытатынын, оларға (назар) аудармайтынын ... және Онымен және Одан, Алланы еститінін еске аламын. Бұл ақиқаттар қойнауына еніп және жай - күйлер мен әрекеттер жағалауын алған, ақиқатқа таза бірлікпен қосылған және оған берілген, және онда бұрынғыдан ештеңе қалмай, бүкіл адамдық сөніп қалған, және жалпы адамдық дегеннен, оның көңілі аулақ кеткен туралы. Оның жоғалуы деп мен тәннің жоғалуын емес, жүректің жоғалуын түсінемін, ал жүрек деп мен тон мен жан қайда екендігін емес, жүрегінің құпия орнындағы Ұлы және Құдіретті Алланың еркімен келген, рух құпиясын түсінемін..."33.

Егер ортодокстық дәстүр, Қаламның өкілдері Құдайдың трансценденттік сәтін абсолютке айналдырса, сопылар Құдайдағы имманенттік сәтті атап өтті. Алланы көру үшін сопыға онын жаратқанын тек сырт жағынан көру жеткіліксіз болып, оны "ішкі жарығын" көру, онымен қамдану, оған ену, ол болу қажет. Сондықтан, танымның басты әдістемелік ұстындарының біріне сәйкестілік күші, микро және макро құрылымдардың, бөлікпен тұтастықтың корреляциясы жатады. "Бәрі бірінде - бірі бәрінде" деген өзекті ұстаным арқылы суфизм тұтасты бөліктері бойынша қайта құрастыруды ең жоғары әдістемелік деңгейге көтерді.

Ол тағы нәзік бақылаулардың көптігімен байытылған, күнделікті өмір тәжірибесінің маңыздылығын анық көрсете білді. Тіпті, ол бұл байқағыштықты шегіне жеткенше ұштады. Ақиқатты мақсатшыл және табанды іздеумен айналыстан гностик үшін Құдайдың барлық жерде және барлық мезгілде бар болатындығы күмәнсіз, сондықтан болмыс мәніне жету үшін, онымен қосыла алатын күйге жетудің тәсілдері мен әдістерін табу бәрінен маңызды болды. Ақыл бүл мағынада сопы үшін жеткіліксіз, тіпті зиянды болды, өйткені, оның танымдарына сай, Құдайды логикалық дәлелдемелер арқылы тану мүмкін емес, сондықтан тек жекешені білдіретін Ma'rifaтпен ауыстырылды.

Осындай формада ақиқатқа жету үшін басқаша "көру", басқаша "есту" және "тыңдау" керек болды, оларды ең алдымен тек жүрек аңдай алды, сондықтан философиялық дискурста "жұмыс" істеп тұрған бұрынғы терминдер мен ұғымдар жаңғыртылды, олар философиялық көзқарастан бұлыңғыр, айқын емес, метафоралық болып есептелді. Осыған ибн әл - Араби көңіл аударады: "Болмыста - ғажайып құбылыстар болып тұрады. Зерде толық мөлшерде тани алатын және оларда ауытқусыз бекітілетін заттар бар. Және сол мезгілде қиялдау нысанынан жеңіл ауытқып кететін және ол ұстап тұра алмайтын заттар бар... Сонымен бірге, керісінше, қиялдауда ұсталып қалатын, бірақ ақылдан тайқып кететін заттар да бар, ол оларға билік жүргізеді. Осындай өмірде де болып тұрады, сондықтан қиялдау да, ақыл да оз саласында ғана беделге ие"11.

Сондықтан, ақыл және қиял әрекетінің салаларын ажырата отырып, сопылар интеллектуалды - қиялданушылықтың басымдылығын мойындады, оны дүниеге деген эстетикалық қатынаспен және дүние мен Құдайды танудың эстетикалық формасымен байланыстырды22.

Сондықтан олар үшін бұл нұрланудың, шағылысудың нұсқасындай болды. Осы сөзбен қиын берілетін ақиқатқа деген ұмтылысты "дана" деп атайды, ол индивид өзінің жеке тәжірибесінде басынан өткізетін шабыт ақиқатқа интуиция (аңдау) арқылы жету ретінде көрініс тапты. "Шабыт қалай келетіндігін айту мүмкін емес, өйткені бұл Алланың және оған иланған және шын сенімді құлдарының құпиясы"11.

Логикалық жағынан ақиқаттың бұл аңдалуы субъективтіліктен субстанционалдыққа, адамның өзін тануынан Құдайды тануға және одан қайтадан адамға әкелінуі ретінде аңғарылады.

Феноменалдық "Меннің" өлімі, субъект пен объектінің арасында айырмашылық жоқ, Баршылықты білуге жол ашты. Ақиқаттың сопылық жолмен ашылуына сай, таным үрдісі ғашықтыққа, есалаңдыққа әкелетін мас болумен ұқсас, ол ақиқатты мистикалық тұтастануда, махаббат объектісін интуициялық қиялдау ашады. Ақылсыздық жалпы қабылданған пікірдің пайымшылдығынан босау болып табылады, ал ақиқат білімді бере алатын жалғыз нақтылы тәсіл - қиялды оятатын, рәміздер мен таңбалар тілі. Мүриттің абсолютке ене тұрып, онымен бірге сезінуінде рас ақиқат аңдалады.

Мүриттің жеке тәжірибесі адамдық танымды кеңейтуге бағытталған. Бұл оны философпен, философиялық таным мақсатымен жақындастырады. Әр түрлі жағдайларда жалпы қабылданған сенім қағидаларына көзсіз сенуге емес, оларды тексеруге, күмәндануға сүйенеді. Бұл жөнінде Әл-Фараби де бірнеше рет айтып кеткен. "Жеке тәжірибесінде игерілген емес, берілген білімге қатысты скепсис, формаға қарсылық, дейді М.Т.Степанянц, осыдан ресми исламға логикалық түрде шығатын оппозиция философиялық рационализм мен суфизм көзқарастарын жакындатты22. Оған қарай қадамды Әл-Фараби және басқа да шығыс перипатетиктері мен суфизм жасаған, араб -мұсылман мәдениетіндегі ізденуші, әрекетшіл субъект, өкінішке орай, өмірге келмей кетті, бірақ бағдар анықталды, догмашылдықтан еркіндік алуға мұқтаждық пайда болды.

"Араб - мұсылман ойының эволюциясы, - деп қорытындылайды Е.А. Фролова және онымен келісуге болады, - ақылға катысты сенімділік пен оптимизмнен білім релятивтілігін ұғынуға және скепсиске қарай бағытталған жолдан өтті. Исламдағы және философиядағы өзгерістер бір-бірімен ілесіп жүрді33. Бұл үрдістің нәтижесінде бастапқы біртұтас білім субстраты діни білім мен зайырлы білімге ажыратылды. Діни санада сана және сенім феномендерінің бөлектігін сезіну жүзеге асты. Және ақырында, сенім өзінің білімге, бірақ діни сенім түрінде емес, түбегейлі гносеологиялық ұстаным сапасында тиесілі екендігін тауып алды. Қайда ақылдың біліктілігі жетіспегенде, ол әрекетке ене бастады. Сенім, ақылдың қабілеттілігі шексіз емес, адамның дүниемен өте кең аумақты байланысын тек рационалдық байланыстармен шектеп қою дұрыс емес дегенді ұғынған, әдептік - гносеологиялық ұстын болып қалыптасты. Атап айтқанда осы рационалдық шектерін аңдаушы түсінік адамды нығайтты, рационалды анықталмайтын, ал кейде тіпті ақыл дәлелдеріне қарсы жолдар, таңдаулар, шешімдер, әрекеттерге деген сенімділікті ашты"11.

Сенім білімнен бөлінді, бірақ сол уақытта ол ғылым мен адамды қосып тұратынға айналды. Ұғыну мен сенім, ғылымның жай ғана жинақталған жансыз деректердің қосындысы, формулалар мен қағидалардың тек жиынтығы болмай, өмірлік күштерінің барлық қуаттылығында көрініс табатын, шығармашылыққа толы тірі ағзаға айналуына себепші болды. Ғылым, оның жетістіктері, өмірін өзіне арнаған, мәдениет пен адамгершілік кұндылықтарын бойында жинаған, адам тұлғасымен тығыз байланыста болды. Ғалым, ойшыл арқылы қоғамның, оның рухани ахуалының және білім талаптарының ғылыми формаларды қабылдауға, стильге, ойлау тәсілдері мен олардың әлеуметтік маңыздылығына әсері жүзеге асып отырды. Ғылымға оның түсіндірмелік бөлігі сапасында танымдық әрекет, тек талассыз қағидалар емес, көптеген пікірталастар туындататын деректер, пайымдаулар, байқаулар енді. Адамның әлемді және өзін тану әдістемесіне қосқан үлесін адамзаттың прогрессивті пайымы лайықты бағалаған көрнекті ойшыл әрі ғалым Әл-Фараби бастауында тұрған араб - мұсылман мәдениетіндегі ғылыми ой мен оның әдістемесі эволюциясының нәтижесі осындай.

Аль-Фараби и развитие восточной философии.

Астана: Елорда, 2005. - С. 224-254.





ҮШІНШІ БӨЛІМ

ЛОГИКА ЖӘНЕ ГРАММАТИКА

ӘЛ-ФАРАБИДІҢ СТИЛІ МЕН ЛЕКСИКАСЫ

Белла ОШЕРОВИЧ

Стиль автордың біртұтас дүниетануымен бөлінбейтін байланыста болады. Автордың шығармаларының әдеби формаларына зер салмай, оның дүниетануын дұрыс түсіндіріп беру мүмкін емес. Осы орайда зерттеушілер Әл-Фараби дүниетанымының бірегейлігін мойындай отырып, оның баяндау стилінің даралығы жайлы ештеңе айтпайды.

Араб авторларына тон стиль әсерлілігі, синонимдер мен қайталаулардың молдығы, оның шығармаларына мүлдем жат нәрсе.

Оның стилінің даралығы баяндауының ықшамдылығында, сөздер мен сөйлемшелерге сақтықпен қарауында, болымсызды немесе жалпыға мәлімдіні елемей, негізгі ой желісін таңдау шеберлігінде байқалады. Әл-Фарабидің қисынды дүниетанымы оның пікірді әр алуан тұрғыдан қарап дамыту шеберлігінде, жан-жақты қарастыруында көрінеді. Ақыл құрылымы мен өз әдісінде жинақы ол мағлұматты қорытындылап, ұғымдарды жалпылауға кызмет ететін, толып жатқан жіктеулерді жасап шығарады.

Сөйтіп, ұғымдарды жинақтау мен қорытындылау, өткірлік оның шығармаларының ерекше белгісі.

Әл-Фараби оз шығармаларының үлкен бір бөлігін ықшамды түрде жеткізу дербес ойларды, дәйекті баяндау стилінде жазған. Олар "Мемлекет қайраткерінің нақыл сөздері", "Логика өнеріне қажетті нақыл сөздер", "Сұрақтар мәні", "Даналық қазынасы", "Жұлдыздар үкімінде не дұрыс, не дұрыс емес" және т. б.

Орта ғасырларда Аристотель мен Платонның беделінің өте зор болғандығы соншама, олардың ықпалы тек Әл-Фараби философиясының мазмұнында ғана емес, тіптен оның баяндау стилінде де байқалады.

Әл-Фараби шығармалары сұхбат түрінде емес, оларда Платон мен оның ұстазы Сократ қолданған сұрақ-жауап әдісі жоқ. Бірақ оның сөзінде Аристотельдің ділмарлығындай әрдайым аудиторияның бар екендігі байқалады.

Оның ой-пікірлері көбінесе пікірсайыс түрінде. Әл-Фараби айтысатын қарсыластар не болған, не ұйғарылған "мутакаллимдер", "ежелгілер", жеке философтар мен ғалымдар және т.б. Осындай қарама-қарсы пікірталасты түрден Әл-Фараби өз көзқарастарына дәлелдеме іздейді. Оның қақпақылды түрдегі бірқатар трактаттары бар: "Адамның дене мүшелері хақында", "Аристотельмен екі арадағы алауыздығы жөнінде", "Галенге қарсы айтылған дау туралы", "Ар - Равандиді айтыс әдістері сұрағы жөнінде бекерге шығару", "Аристотельмен екі арадағы алауыздығының себебі жөнінде Иоанн Грамматикке қарсы айтылған дау туралы", "Ар - Разиді метафизика сұрағы жөнінде бекерге шығару" және тағы басқалары.

Шынында да, Аристотель сияқты, Әл-Фараби де өз атынан өте сирек сөйлейді. Әдетте ол сөйлемді: "Әбу-Насыр айтты ..." немесе "Ол айтты..." сөздерімен бастайды. Бірінші жақтағы жекеше және көпше түрде ол тек маңызды әрі жаңа бір нәрсеге ерекше көңіл аудару қажет кезде, басқа көзқарастарға қарама-қарсы "Біз ғой керісінше...", "Ал біз сендіреміз...", "Мен айтамын ғой..." немесе "Солай болғанда" деп жазады.

Тек басқа көзқарастарға қарама-қарсы, шын мәнінде маңызды әрі жаңа бір нәрсеге ерекше көңіл аудару қажет кезде ол: "Біз ғой керісінше...", "Ал біз сендіреміз...", "Мен айтамын ғой..." немесе "Біз айтамыз" дейді.

Әл-Фараби әрдайым кесінді түрде сөйлемейді. Оның шығармалары оралымдарға толы: "мүмкін", "сияқты еді", "шамасы".

Әл-Фараби мәтінінде Аристотельдегідей неологизмдер аз, оның бүкіл шешендігі араб тілі негізінде құрылған. Ойшыл өзінің барлық трактаттарын Шығыс Еуропада көпшілікке танылған ғылыми тіл - латын тілі сияқты рөл атқаратын араб тілінде жазған деп есептеледі.

Әл-Фараби, арабтілді философтардың барлығы сияқты, өз трактаттарында Алланы асыра дәріптейтін сөздерді қосады: "Алланың атымен...", "Аса қамқор әрі ерекше мейірімді Алланың даңқы арта берсін...", "Игілікке жеткізіп, жалған жолдан сақтандырушыға нұр жаусын..."

Орта ғасырларда дін философия, этика, яғни барлық білім салаларына ықпал етті. Тіптен дінге қарама-қарсы пікірлер діни түрде қорытындыланып берілді. Бұл - орта ғасырлардағы философиялық ой дамуының қалыптасқан сөз үлгісі мен дін технологиясы формасының белгісі.

Әл-Фараби шығармаларының үлкен бөлігі түсіндірмелер түрінде жазылған. Ол Аристотельдің негізгі шығармаларының барлығын талдады және түсіндірді. Оларды өз уақытының ғылыми ойының меңгеруіне түсінікті етті. Айқын философиялық терминологияның жоқтығы, антикалық ойшылдар мәтіндерінің көп жерлерінің анық еместігі ортағасырлық арабтілді философтарды антикалық шығармаларға түсіндірмелерді қолдануға, түрлі философиялық ұғымдарға анықтама беруге мәжбүр етті.

Әл - Киндидің, ибн Сина және ибн Рушдтың бірыңғай ұғымдарға анықтама беруге арналған бірқатар шығармалары бар. Орта ғасырларда түсіндірмелердің үш түрі белгілі болған: а) үлкен түсіндірме, онда мәтіннен үзінділер алынады және оларға түсінік беріледі; б) орташа түсіндірме, мәтіннің тек бірінші сөздері алынады, ал қалғандары түсіндіріледі; в) парафраза, түсіндірмелі талданған шығарманы өз атынан баяндайды.

Әл - Кинди, Әл-Фараби мен ибн Сина тек парафразды, ибн Рушд сияқты ғана, алғаш рет үлкен және орта түсіндірмелерде қолданды деп саналады. Бірақ та бұл мәселені мұқият зерттеу барысында біз мүлдем күтпеген қорытындыларға келдік.

Әл-Фараби барлық негізгі түсіндірмелер берілген шығармаларын парафраза түрінде жазған, бірақ оның парафразасы әл - Кинди мен ибн Синаның парафразынан өзгеше. Ойшыл өз замандастарының ортасында біршама сирек әдісті қолданған. Ол жай үзінділерді алып қана қоймай, тиісті антикалық шығармаларға да сілтеме береді. Бұл теңдесі жоқ оқиға, өйткені біз тіпті ибн Синада грек деректеріне берілген сілтемелерді кездестірмейміз, бұл арабтілді әдебиетті зерттеудегі қиындықтардың бір себебі болып табылады.

Әл-Фараби сілтеме беріп қана қоймайды, кейде тіпті оларды қандай кітаптың соңынан немесе басынан табуға болатындығына нұсқайды.

Сөйтіп, Әл-Фарабидің парафраздары салыстырмалы түсіндірмелерге жақындайды. Бұдан басқа, бізге Әл-Фарабидің тағы бір трактатын тауып алу сәті түсті, атап айтқанда ол үлкен түсіндірме түрінде жазылған "Аристотельдің "Түсіндіру туралы" кітабына Әл-Фарабидің түсіндірмесі" деген еңбегі еді. Осыдан бұл трактат Әл-Фарабидікі деп қателесіп жазылған немесе Әл-Фараби түсіндірмені қолданған алғаш араб философы болып табылады деген қорытынды келіп шығады. Бұл мәселе өз зерттеуін талап етеді.

Ойшылдың түсіндірмелік қызметін мүлдем соны емес және еліктеу деп қарастыруға болмайды, өйткені ол басқаның көзқарастарын баяндай келе, түсіндірушінің өзіндік ерекшелігін сөзсіз танытады. Әсіресе, өз мәтінінің талданған пікірлерден айқын ерекшелігі жоқ парафразада Аристотель беделін бүркеніп ортодокстардың тап беруінен қорықпай, өзінің көзқарастарын баяндауы оған жеңіл еді.

Әл-Фараби шығармашылығын зерттеушілердің бәрі бір ауыздан ойшылдың философия сөздігін зерттеп дайындау кезіндегі еңбегін ескереді, бірақ та осы уақытқа дейін Әл-Фараби лексикасына арналған бірде-бір ғылыми еңбек жоқ.

Мүмкін, бұл Екінші Ұстаз лексикасының басқа арабтілді философтар лексикасына жақындығымен және басқа ойшылдар сияқты философиялық терминологияны зерттеп дайындау барысында Әл-Фарабидің де, сондай түпкі бастамаларға сүйенгенінде болар. Бірақ та Әл-Фарабидің арабтілді перипатетизм мектебінің негізін қалаушысы болып табылатындығын да естен шығармаған жон. Әл - Кинди - шындығында дәрігер әрі математик - астроном. Онын философия бойынша зерттеулері үзінді түрінде болған, ал философиялық терминологиясы әлі жеткілікті зерттелмеген. Негізінде, Әл-Фараби өзінің философиялық терминологиясын грек ұғымдарының мағынасын аудару жолымен жасайды (семантикалық калька). Мысалы, гректің әңгіме жүргізу өнерін, қақпайласуды (пікірталасты) білдіретін "диалектика" терминін Әл-Фараби "таласты", "жарыссөз, айтыс" деген - арабтың "джадал" деген сөзімен береді.

Гректің "риторика" терминін ол "хатаба" - "шешендік өнер" сөзімен аударады, гректің "поэтика" терминін арабтың "шир" - "поэзия" сөзімен береді. Бұл терминология осы күнге дейін сақталған.

Араб лексикасы күрделі атауларды білмегенімен, бірақ баламаларды пайдалануға байланысты, Әл-Фараби ерекшелік ретінде, кейбір күрделі сөздерді қолданады, ал кейде тіпті грек үлгілері бойынша бірқатар сөйлемшелерді де құрайды.

Аристотельдің терминологиясын араб тілінде дайындағанда әл - Фараби өзінің "Алғашқы ұстазы" Аристотельдің әдісін ұстанып, күнделікті сөздерге абстрактылы мән беру жолымен, оларға жаңа философиялық мағына берген, сонымен катар араб тілінің таусылмас мүмкіндіктерін пайдаланып неологизмдерді жасаған.

Араб тілінің ерекшелігі шет тілдер сөздерінің оқылуын өте қиындатады әрі кейде түсінуді мүлде дерлік мүмкін емес етеді.

Араб тіліндегі кейбір грек дауыссыз дыбыстарының жоқтығымен оларды араб дыбыстарымен ауыстыру, сирек немесе тіптен жазуда көрсетілмеген дауыстыларды басқаша оқуға мүмкіндік береді, әсіресе арабша жазудағы "е" - ні, "а" - ны "и" - ден, "о" -ны "у" - дан айыру қиын.

Сөйтіп, грек аттары мен атаулары негізгі дұрыс транскрипциясынан да басқаша оқылуы мүмкін. Сондықтан Аристотель терминологиясын араб тілінде дайындағанда Әл-Фараби араб тілінің лексикалық байлығы мен сөз жасау жүйесінің икемділігін пайдаланды, грек философиялық терминдеріне баламалар тауып және ең болмағанда грек терминдерін арабтандыруды қолданды.

Жалқы есімдерді, антикалық философтардың шығармаларын және географиялық мекендерді Әл-Фараби араб транскрипциясында береді. Араб тілінде жоқ кейбір грек дыбыстарын арабшамен ауыстыру, араб жазуында дауысты дыбыстарды қалдырып кету грек сөздерінің оқылуын өте қиындатады.

Мысалы, Брклс сөзінде бір дыбыс дауыссыз жазылады. Оны он және көп баламада оқуға болады: Барклус, Баркулус, Баракулус, Бурукулус және т.б. Афиналық неоплатонизм мектебінің негізін салушы Проклдің аты осылай жазылады. Фусагурус - Пифагор, пифагорлықтар мектебінің негізін салушы.

Бкрат - Гиппократ, антикалық медицина негізін қалаушы. Антикалық ойшылдардың шығармаларының аттарын Әл-Фараби кейде араб транскрипциясында келтіреді, бірақ грек сөздерінің мағынасын ашу қиындығын түсініп, ол көбінесе транскрипциядан кейін-ақ семантикалық калька арқылы жасалған осы атаулардың арабша аудармасын жазады.

Антикалық ойшылдардың шығармаларының аттарын транскрипцияда ғана емес, арабша аудармасында да түсіндіру кейде өте қиын. Аристотель мен Платонның түпнұсқа шығармаларымен қатар, Әл-Фараби Аристотель мен Платонның түпнұсқа шығармалары аттарының мағынасын ашуды одан әрі қиындататын жалған аристотельдік және жалған платондық шығармалармен кездеседі.

Сонымен қатар, Әл-Фараби өз шығармаларының беттерінде ескерген Платонның түрлі туындыларының өте үлкен мәні бар.

Бұл платон арабтарға болар болмас танымал болды деген пікірді теріске шығарады. Әл-Фарабидің "Платон философиясы, оның бөліктері туралы" және "Екі философтың көзқарастарының ортақтығы туралы" трактаттары соның шүбәсіз дәлелі. Әл-Фараби бүл трактаттарда Платонның барлық шығармаларының аттарын атап қана коймай, әрқайсысына қысқаша мазмұндама береді, кейде оларды салыстырады, ал "Екі философтың көзқарастарының ортақтығы туралы..." шығармасындағы "Федон", "Тимей", "Мемлекет" және "Саясат" сұхбаттарындағы Аристотель мен Платонның ынтымақтасуын дәлелдейді. Философиялық араб терминологиясын зерттеп дайындаған жалғыз Әл-Фараби деп айтуға болмайды. Оның алдында ғасырлар бойы грек тілінен сирия тіліне антикалық философиялық мәтіндерді аударған және өз аудару дәстүрін жасаған, сириялық аудармашылардың саңлақтар тобы болды. Перипатетизмге арабтілді әлемде жол салған әл - Кинди терминологияны (әсіресе жаратылыстану ғылымдарында) зерттеп, дайындауда көп қызмет етті.

Бірақ та Әл-Фарабидің философиялық терминологияны дайындаудағы еңбегі де орасан зор. Ол шет тілдерден алынған кірме сөздерден толық дерлік бас тартты. Аудармашылардың мәтіндерінен үйлесімсіз қолданылған терминдерді алып тастады және әл - Киндиде де, аудармашыларда да кездеспейтін, бірақ кейінгі философтар қолданып кеткен көптеген неологизмдерді тудырды. Әл - Фарабидің психологияға, метафизикаға және әлеуметтік утопияға енгізген кейбір терминдері осы заманға дейін сақталған. Осы заманғы арабша философиялық сөздіктерден Әл-Фарабидің "әл - мәдина әл - фадила" -"қайырымды қала" термині "утопия" мағынасында да қолданылады.

Ортағасырлық араб тілді Шығыста араб тілін байыту әрі тазарту үшін жасалған түпкі бастамалар уақыттың сынына төзді. Араб елдеріндегі ғылыми тіл эволюциясы, ортағасырлық араб тілді ғалымдар мен философтар дайындаған негіз бүгінгі күнге дейін өрістеп келеді.

Әл-Фарабидің философиялық терминологиясын зерттеу бізге перипатетикалық дәстүрлердің сабақтастық үрдісін, Аристотель ілімінің арабтілді перипатетизмінің көрнекті өкілдері - ибн Сина, ибн Туфейль, ибн Баджа, ибн Рушд және басқалардың жүйелерінде түсінілуінің үрдісін ашады.

Возвращение Учителя. О жизни и творчестве Фараби.

А-А: Жазушы, 1975. - С. 177-182.

ӘБУ НАСЫР ӘЛ-ФАРАБИДІҢ "ӘРІПТЕР КІТАБЫ" ТРАКТАТЫ

Клара ТӘЖІКОВА

Әл-Фарабидің ғылыми мұрасы қарастырылатын бұл енбек, яғни, ойшылдың "Әріптер кітабы" трактаты "Тіл туралы ғылым", "Ғылымдардың жіктемесі туралы сөз" трактаттарының материалдарының негізінде құрылған, сондықтан ол өз мәтініне сәйкес біршама біржақты берілген: не бүтіндей "метафизикалық пропедевтика", не логика ғылымының алдын алушы, не пікірлер мен ойша дұрыс тұжырым жасау заңдарымен байланысты ғылым ретінде жазылған.

Сонымен әрбір ғалымда Әл-Фараби тіл туралы ғылымды тек оның логикаға байланысты қырында қарастыруы мүмкін бе деген сұрақ туындайды, Аристотельдің ізбасары бола тура, ол өз назарын тілдің философиялық жақтарына аудармауы еш мүмкін емес еді, өйткені бұл мәселелер өте ерте кезден бастап бүкіл антикті толғандырған. Қойылған сұраққа тек қана Әл-Фарабидің "Әріптер кітабы" трактатының көмегімен жауап беруге болады. Нақ осы трактатта бізді қызықтыратыны тілдің философиялық проблематикасы туралы материалды қамтитындығы, демек, мұны талдау біздің зерттеушілерге Әл-Фараби шығармашылығындағы тіл мәселесін толығырақ әрі тереңірек қарастыруға мүмкіндік береді.

Әл-Фарабидің тіл мәселесіндегі көзқарастары көп нәрсе жөнінде Аристотель көзқарастарымен үйлеседі, бірақ тілді зерттеуді ол поэтика мен риторика шеңберімен шектеген Аристотельден өзгеше, яғни, ол тілді жеке зерттеу объектісі ретінде абсолютті қабылдамай, оны ғылыми ізденіс пен пәні ретінде белгілеп, оны оқып білуге сөзсіз қажетті, классификациялық тізіміне қосады.

Тілдің пайда болуы мәселесі тілді зерттеудегі ең маңызды мәселелердің бірі болып табылады. Бұл мәселені Әл-Фараби, келісімді теорияны ұстанған Аристотель жолымен шешеді. Бұл теорияға сәйкес, қоғамдағы білімді адамдар ішінде жекелеген "атауларды белгілесушілер" (ономатеттер) болады, олар өзара келісіп, заттарды белгілейтін сөздерді тұрмыста қолдануға енгізеді. Соңынан бұл сөздерді, атауларды барлық адамдар пайдаланады.

И.Троцкий жазғандай, ономатет тұлғасы, атаудың анықталуы актісі туралы түсінікпен және атаудың затпен тығыз өзара қатыстығымен байланыстырылады: "Ономатет не затта оның атауын табады, не атау беру актісінде затқа, бұдан былай оған тән болатын, бірдемені таңады, не атау алып болғанда, зат толық шындыққа ие болады"11.

Егер біздің ойшылға Аристотельдің ықпал ету дерегін мойындасақ, Әл-Фарабидің келісімді теориясы мынадай болады: "Келісім [сонымен осылай болады]: олардың біреуі [белгілеушілердің - К.Т.] дыбыстар мен сөзді бір заттың мәнін анықтау үшін пайдаланғанда, ол басқаға арнап сөз сөйлегенде және тыңдаушы мұны есте сақтағанда. Тыңдаушы, өз кезегінде, бұл дыбыстар мен сөздерді бұл сөзді бірінші белгілеушімен сөйлескенде пайдаланады. Бірінші тыңдауда сөзді белгілеушіге ол еліктейді және онымен [келісімде] қалады. Және олар екеуі шарттасып бұл сөзге қатысты келісімге келеді және оның басқалармен сөйлескенде пайдаланады, сондықтан ол [бүкіл] қоғам игілігіне пайдаланылады"22. Тілдің пайда болуын түсіндіргенде Әл-Фараби тіл элементтері қалай қалыптасатынынан бастайды. Олардың эволюциясы мен толық жетілуі қарапайымнан күрделіге үдемелі түрде болады: әуелі адам ым мен ишара сияқты белгілерді пайдаланады, содан кейін ол әріп болатын, әріптен сөзге айналатын дыбыстарын пайдаланады.

Әл-Фараби тілдер арасындағы ерекшеліктер туралы сұрақты қозғайды және оны қандай да бір географиялық ортада жинақы қоныстанған халықтардың әрқайсысының өзіндік ортақ дене бітімі мен өздеріне тән әдеті бар екендігімен түсіндіреді. Ол мұны былай көрсетеді: "Бір жерді мекендегендердің және табиғатынан өз дене ағзалары тілдерінің ауыз қуысының белгілі бөліктеріндегі қимыл түрлерінің бірдей болуы, туа біткен қасиет және бұл қимыл түрі - осы [адамдар] үшін ең жеңілі. Басқа жерлерді мекендейтіндер және басқа елдердің тұрғындары, егер олардың денелерінің «палары табиғатынан [жоғарыда айтылған туралы] сол денелері ағзаларынан ерекшеленетін болса, онда [соңғылары да] олардың тілдірінің ауыз қуысының бір жағынан екінші жағына дәйекті қимылы да туа біткен қасиет және бұл басқа жерлерді мекендейтін адамдарға тән қимылға қарағанда олар үшін ең жеңіл [іс] болады. Сонымен ең алдымен сезім арқылы қабылданатын және оның ойындағыны көрсететін, олар таңбаға айналдыратын дыбыстар әр халықта өзгеше'". Сөйтіп әр түрлі тілдердің болу себебін әл - Фараби дыбыстар құрылуындағы өзгешеліктерден көреді, өйткені бір халықтар дыбыстар артикуляциясындағы тілі мен еріндерінің қимылдары өзгеше,11 басқалар үшін - басқа. Біреу үшін дағдылы нәрсе, басқалар үшін мүлде тосын.

Бұл пікірге Әл-Фарабиді сөйлемнің дыбыстары қалай құрылатындығы туралы ойлары әкелді. Фонетикалық заңдарды сипаттауға ол ғалым - лингвист ретінде кірісті. "Дауысты дыбыстар демді ішке тартудағы [немесе дем шығаруда] мұрын қуысы мен еріндердің бір немесе бірнеше бөліктеріндегі ауаның қозғалысының нәтижесінде пайда болады, өйткені нақ олар, дем алғанда ауа соғылуын жасауға қабілетті ағзалар болып табылады. [Сол] соғылғыш [бірдеме], ауаны тыныс алу кезінде байқатпай және жүйелі түрде өкпеден және жұтқыншақ шұңқырынан, мұрын мен ауыз қуысынан, ерін аралығына жанасқан тамаққа жіберетін күш. Содан кейін тіл, бұл ауаны қабылдап оны бөліп-бөліп, ауыз қуысының тереңінен тістердің түптері мен тістерге көтеріп шығарады және онымен ауыз қуысының бір бөлігінде соғылады. Тіл қыспаққа алатын және соғылатын ауаның әрбір бөлігінен белгілі дыбыс құрылады. Бұл дыбысты тіл ауа көмегімен ауыз қуысының бір бөлігінен басқасына қозғалтып отырады. Сөйтіп үздіксіз әрі белгілі дыбыстардың көпшілігі туады"22. Әл-Фарабидің тілдің пайда болуының құдайшыл идеясын қорғап, тілді адамға Құдай сыйлаған дегенге сендірушілерден өзгешелігі, дыбыстар артикуляциясының заңдарын ғылыми дәлелді түсіндіреді.

Әл-Фараби адамдардағы жазудың пайда болуын олардың алған білімдерін сақтау және жеткізу секілді маңызды қажеттілігімен байланыстырады, өйткені ауызша жеткізу жетілмеген еді: бірдеңеде адамдар сенімді болмады, бірдеңе уақыт ағысында ұмытылды, бірдеңені оларға есте сақтау қиын болды. Бұл "оларды өздері үшін бұл істі жеңілдетуді ойлауға мәжбүр етті, сөйтіп жазу пайда болды11".

Жазудың пайда болуының себебін қоғамның практикалық мұқтаждығынан туатын, адамдардың сапалы шығармашылығынан көрген Әл-Фарабидікі дұрыс еді. Жазу тәжірибе мен жиналған білімдердің ұрпақтан-ұрпаққа, бір халықтан басқаларға жеткізілуін қамтамасыз етті.

Білім беру, оқыту және адамдар арасындағы ой алмасу үрдісі кезінде танымдағы тілдің маңызды рөлі көрінеді. Танымның бастамасын Әл-Фараби заттың ауызша анықтамасымен байланыстырады. "Бұл - жалпы пікірді жаратушының арқасында түйсікте берілгенді тануға болатын бастама"22 - деп ескертеді ол Сондықтан. сөзбен айтылған және түйсік арқылы қабылдайтын заттарға бекітілген атаулар, жалпы білім береді. "Ол сол адам жасайтынның ішінде ең біріншісі болып табылады, ... және олар білімдерді түсініктерді және қиялдауларды, олардың саны мен сапасы белгілейтін көлемде алуға дайын33.

Тіл, оның лексикасы мен сөз тіркестеріне (грамматикалық сөйлемдер мен логикалық пайымдау - К.Т.) жетілу тенденциясы тән. Белгілі халықтың тілінің жетілуіне, өзінің кәсіп түрі бойынша тілге қатынасы барлар қатысады. Оларға Әл-Фараби ең алдымен ''алғашқы даналар" болған және "халыққа тілді қайтарған" ақындар мен риторларды жатқызады. Олар "сол халық тілінде, бұрын-соңды болмаған сөз тіркестерін кұрады. Олар барлық танымал сөздерге синонимдерді анықтады. Мұны тиянақты жасап, әрі олардың санын көбейтіп, олар адамдарға өткен ұрпақ шет тілдерден алған сөздерді түсіндіреді; ... егер сөйлеу естілгенде тұрпайы болса, олар оны ұнамды етті ... олар сөз тіркестерінің мүмкін түрлеріне және олардағы тәртіпке, ... олардың қайсыларының жандағы идеялар тіркесін жетілген түрде көрсететініне де назар аударады ... Бұл жағдайда тіл жетіле берді".

Тілдің және оның лексикасының, әсіресе оның ғылыми лексикасының жетілуіне антик философтарының шығармаларын аударушылар да, арабтілді философтар да оз үлестерін қосты. Бұл жағдайда әңгіме философиялық жүйенің ұғымдық аппаратын, оның терминологиясын толық жетілдіру туралы болуы мүмкін. Әл - Фарабидің тілді жетілдірудегі өзіндік үлесі ешқандай күмән тудырмайды, бұған оның "Әріптер кітабы" шығармасындағы пікірлері айғақ болады.

Ойшылдың тіл мен оның лексикасының пайда болуы туралы айтқанын екі түрлі түсінуге болады: бір жағынан, мүмкін әңгіме, адам тілі мен тілдің функционалдық мүмкіндіктері адам әрекеттерінің субъективтілігі мен еркінділігі анықталған, ежелгі әлемнің тарихи қиылысы туралы болар; екінші жағынан, әңгіме, тіл өзінің дамуында ғылыми ұғымдардың арнайы лексика түріндегі өздерінің сөз формасын иеленетін деңгейі туралы шығар. Мұнда "атауларды анықтаушының" ерекше рөлі байқалады. Осы және басқа жағдайда да Әл-Фарабидің философиялық жүйесінде гректің "ономатеті" атауларды анықтаушы ретінде көрінеді, әрі ол ойшылмен тілді жасауда себепші рөлге ие болады. Бұл жағдайда "анықтаушы" өзінің жеке қызығушылығы мен ынтасын көрсетеді.

Көптеген қазіргі заманғы ғалымдар тілді, қалыптасуы мен дамуына адамзат қоғамының барлық мүшелері үлес қосқан, коғамдық нәтиже деп есептесе де, жеке индивидтің рөлі бәрібір де басым болады.

Суреттеме ретінде бұл сұрақ бойынша орыстың жетекші ғалымдарының бірінің пікірін келтірейік: "Әрбір соз және әрбір форма басында бір жеке индивидпен жасалады. Өйткені белгілі бір сөзді немесе форманы жасау ықыласты көрсетуді талап етеді, көптеген психологиялық себептер салдарынан бұл коғамның барлық мүшелерінде көрініс таппайды"11. Әл-Фарабидің тілді жасаудағы жеке индивидтердің қатысуы туралы ойы жоғары да айтылған пікірмен үйлеседі, біздің ойымызша, бір әлеуметке біріккен, адамдар бұқарасы өзі тілді тікелей жасамайды, ол тек қана тіл мен тіл құбылыстарын таратумен айналысады.

Бірақ алғашқы сөздер заттарға атауларды беру қажеттілігінен емес, заттардың адамдар ұжымымен арақатынасын белгілеу қажеттілігімен пайда болады. Келісімге келу үшін, әлдеқашан коммуникативтік жүйенің болуы кажет еді. Бұл коммуникация жүйесінде адам алдымен таңбалар ретінде ым мен ишаратты пайдаланады, одан кейін ол дауысқа сүйенеді, содан соң ол сөздің фонетикалық үні мен сөз тіркестерін құратын түрлі дауыс дыбыстарын пайдаланады. "Егер адамда басқаға өз ойындағыны білдіру ықыласы пайда болса, ол ең алдымен таңбаларды пайдаланады... Содан соң дауысты пайдаланады... Одан кейін ол әр түрлі дауыс дыбыстарын пайдаланады, оларды белгілі бір затқа бекітеді. Дыбыстар бірінен соң бірі пайда бола береді... сол дыбыстардың пайда болуын, әлі өзінің дыбыстық формасына сәйкес емес, заттарды анықтауға икемдеп, адамдар өз істерін басқаруды үйренгенше, олар пайда бола береді. Сөйтіп, бұл халықтың тілі жасалады"11, -дейді Әл-Фараби.

Сонымен, тіл коммуникацияның бастамасы, адамдарды бір - біріне бірдеме айту қажеттілігі туғанда пайда болады. Бірінші таңбаны Әл-Фараби дыбыс үлесіне береді. Мұндай маңызды дыбыс "Уа!" болуы мүмкін (араб тілінде бір адамның басқаны өзіне қаратуында пайдаланылады, орыс тіліндегі баламасы "Әй!" болуы мүмкін). Осы дыбыстың өзінде де ақпараттық құндылық бар. Егер адресат хабаршыға жауап берсе, мұнда хабарламаны беру мен олардың екі жақты байланысы анық болған актісі көрінеді, сондықтан дыбыс көрнекі дербестік пен таңбалық алды деп айтуға болады. Адамның даусы ғана таңбалыққа ие бола алады, өйткені жануарлар да дыбыстарды шығара алады, бірақ "жануарлар шығаратын дыбыстар мен әуендер, - Әл-Фараби ескертуінше, - адамның өз ойларын айтатын, олардың көмегімен сөздер құрастыратын дыбыстардан тіптен өзгешеленеді"22. Таңбалылық, сонымен айтылғанның құндылығын қамтамасыз ететін тұрақты шамамен, сөзбен байланыстырылады. Тіл тек сөз арқылы ғана тіл және коммуникация құралы бола алады.

Сонымен Әл-Фараби тілді таңбалар жүйесі ретінде қарастырады. Тіл таңбасы - бұл бір жағынан затты сезім арқылы қабылдаудың және екінші жағынан - оның ойлау мазмұнының көрсетілуі. "Алғашқы әріптер мен сөздер, - дейді Әл-Фараби, - көрсетуге болатын, сезім арқылы қабылданатын заттарға арналаған таңбалар болды және ақыл аңдауындағы мәндер үшін, түйсік пен қабылданатын заттарды нығайтатын таңбалар"33. Тіл таңбасы, демек, ойдың көрінісі болып табылады. Тіл бірліктерінің материалды жағының таңбалық функциясы интеллекция актісі арқылы абстракты ойлаудың қажетті шарты болып табылады. Сөздердің интеллекті актісі арқылы түйсікпен қабылданатын заттардың бейнесін білдіретіндігін ескере отырып, тілдің ойлаумен байланысы туралы айтуға болады. Тіл ойды дұрыс білдіруі қажет, Әл-Фараби де бұл құбылыстың маңыздылығын ескертеді. Ол сөздерде мынадай тәртіп орнатуы керектігін айтады, "сөздермен айтылған ойлар, сол ойларға ұқсас болсын" , әйтпесе жалған сөздер - таңбалар пайда болуы мүмкін.

Ойланушылық форманың тіл бірлігі ретінде сөзде дұрыс көрінуін, Әл-Фараби, ойланушы форманың ұғым түрінде материалдан бөлініп, арнайы лексемада бекітілуінде көреді. Сөзбен айтылған, ғылыми ұғым, осы сөз білдіретін, заттардың мәнін бекітетін сөздің мәні рөлін де, пікір рөлін де атқарады. Ұғым ең алдымен болмыстағы заттардың ортақ қасиеттері көрсетілген ой.

Сөз - атау, сөз - ұғымның таңбалық құндылығы оның ақпараттылығында. Сонымен, сөз адамдардың танымдық қызметінде үлкен рөлге ие. Сөздің танымдық функциясына үлкен мән бере отырып, Әл-Фараби былай дейді: адамға өз табиғатына сөздерді айту, сөздермен (анықтама беру - К.Т.) көрсету және сөздермен оқыту тән"11. Адам сезінушілік тәжірибе арқылы танудан гөрі, ойлаудан тыс сөздер көмегімен заттар мен құбылыстарды тереңірек тануға мүмкіндік алады.

Тіл мәселесін, оның пайда болуын, оның қоғамдағы рөлі мен функцияларын, Әл-Фараби, біз байқағанымыздай, заттардың атаулары контекстінде қарастырады. Бұл сұраққа ол заттардың атауларының ғылыми нақтылығына сүйене отырып, рационалистік тұрғыда келді. Ол заттардың атауларының дұрыстығына үлкен мән береді, барлық категориялар мен ұғымдардың өзіне пара-пар аттарымен көрсетілуіне назар аударады, өйткені ат пен атау кез келген философиялық құбылыстың тіл таңбасы ретінде оны қоршаған әлемді, адамды тану үрдісіне дұрыс бағыт береді. Философиялық категорияның тіл таңбасы мәселесі - оның логикасында ерекше берілген, өйткені нақ сонда ойшыл дұрыс құрылмаған сөз тіркестерімен байланысты түрлі адасулардан сақтандырады. Әл-Фараби логикасы, соған сәйкес сөз тіркестерімен берілген. Ол сөйлеу актілерінің дәл белгіленуін талап етеді. Әл-Фарабидің айтуынша, сөйлемшенің қалай құрылуынан "бір жағдайды бекіту немесе оның жалған екендігін білдіру үшін пайдаланылатын барлық ойға өнерлердегі ізделіп отырған заттардың ақиқаттағы тәуелді"33.

"Әріптер кітабында" Әл-Фараби атаулар теориясын толық береді, ол оны категориялар атауларымен байланыстырады. Бірнеше ереже бар, олардың біреуінде категорияларды "бір атаумен атайды және түрлі заттармен бір ұқсастыққа дейін байланыстырады", үшіншісінде - оларды "заттың аталуынан шыққан бір атпен белгілейді" және одан кейін, оларды "бір атпен атайды, дұрысында олар сол заттың атымен байланысты". Сөйтіп "әрбір осы [атын атап шыққан] заттардың бірі не үйлесу, біртектес болу, не өзгешелену [тенденциясына ие] бұдан [бір] категориялар өз атауларымен үйлеспейді, басқалары өз атауларына ереді, [үшіншілері] - өз аттарынан туады11.

Атау сөздің құрылымымен және мәнімен бірге белгілі түрге байланыстырылады, әрі бұл сөз яғни, нақты сезім арқылы қабылданатын заттарға ма, әлде ақыл аңдауындағы мәндерге ме, идеяларға ма немесе ұғымдарға қатысты ма, соны белгілейді. Сөз бір ғана мағынаға ие болуы қажет, әйтсе де кейбіреулер сөздің көп мәнділігін ұйғарады, оған Аристотель үзілді-кесілді қарсы сөйледі, егер сөз "сансыз көп мәнге ие болса, сірә мүлдем, сөйлеу мүмкін болмас еді"22, - деп. Бірақ сөз атауда міндетті түрде бірдемені көрсетуі қажет. "Бір затты көрсетпеу, - дейді Аристотель, - бұл ештеңені көрсетпеуді білдіреді, егер соз нақты ештеңені көрсетпесе, онда әр түрлі қолдаушы және қарсы пікірдің соңы". Егерде көп мәнді сөз кездессе, маңыздысы бұл мәндердің "белгілі сан" болуы, сонда "әрбір мәнге ерекше атау табуға болады"33.

Сөздің құрылымына да аз мән берілмейді, оған оның мәнін білу ғана емес, затты толық білу де тәуелді, сондықтан заттардың дұрыс аталуы - ат арқылы алынатын, білімнің, сөздің анықталған құрылымының көмегімен жасалатын білім, соңғыға тікелей тәуелдігінің кепілі. "Бір форма мен бір құрылымы бар, сөз", - деп жазады әл - Фараби "Әріптер кітабында", - өз мәнінде мағына және қандай да бір жағдайдағы мағынаға сәйкестік арқылы бір затты көрсетеді. Содан кейін бұл сөз өзінің мәні бойынша, сол жағдайдан туған, басқа мағынаны көрсетеді. Яғни, оның құрылымы туынды болады, қандай да бір затта, қалған туындыны көрсететін болады. Шынында бұл құрылымды, барлығынан абстрактыланған, қалған туындылар көрсететін, басқа мағынаны көрсету үшін пайдаланады"44.

Сонымен, дұрыс аталу, егерде бұл категорияларға катысты болса, заттардың дұрыс түсінілуін тудырады. Бірақ кейде бір заттардың олардың қасиеттері мен қатынастарының аттарын анықтағанда, заттар мен заттық қатынастарға сәйкессіздіктен немесе аттардың пара - парсыздығы себебінен, немесе олардың жоқтығынан немесе атты белгілеушінің өзінің көңіл қоймауынан сондай-ақ ұқыпсыздығынан біршама шатасу тууы мүмкін. Ойшылдың бұл сұрақ бойынша пікірі оның арнайы "арақатынасы" категориясын белгілегенінен көрінеді: "[Арақатынасты] нәрселердің әрбірінің, оны басқамен сол немесе өзге түрлі қатынаста болатын әлдене ретінде белгілейтін, міндетті түрде атауы қажет. Тап осыған келетін мысалы, әке мен бала арақатынасы. Олардың арасында, олардың әрқайсысы бір-бірімен салыстырыла отырылып белгіленетін бір айқындалған байланыс бар, өйткені әке бүл баланың әкесі, ал бала - әкенің баласы. Олардың біреуін белгілеуге алынған, бірден-бір қатынас - "әкелік", ал басқаны белгілеу үшін алынғаны "балалық" деп аталады. Ол бұл байланыста белгіленгендіктен, олардың біреуінің есімі - "әке", сол байланысты белгілейтіндіктен басқасының есімі - "бала". Бұл екі сөздер қарама-қарсы атаулар болып табылады... Егер оларды басқа текке жататындар ретінде белгілейтін атауларымен алсақ, онда олар енді қатынастың сол немесе басқа түрімен белгіленетін бола алмайды. Сондықтан осындай екі нәрселер, қашан олардың әрқайсысының болмыс мәнісі сол немесе басқа қатынас түрінің иегері ретінде болса, оларды бір-біріне салыстыра отырып, бірдемені тиісті белгімен атау қажет"11.

Бірақ егер заттардың қатынас түрлерін олардың есімдері арқылы қарастыра отырып, жалпыға мәлім есімдері жоқ, заттардың қатынас түрлері бар екенін де естен шығармау керек. Кейде қатынастың белгілі иегері ретіндегі бірінің есімі басқасының есіміне қарама-қарсы, жоғарыда айтылған мысалдағыдай: әке мен бала, құл мен қожайын; кейде арақатынасты белгілейтін заттардың есімдері бірдей болады: дос пен жолдас; немесе біреуінің есімінен туынды болып табылады: "танымнан" шығатын "танылатын". Кейде қатынастың екі иегерлерін белгілеу үшін қолданылатын, тек жалғыз байланыстың есімі бар, сондықтан, осы байланыс арқылы бір-бірімен қатынастырылған, екі нәрсенің есімдері байланыс атауынан туынды бола алады: "иегер" және " иеленілген" "иеленуден" бірдей туынды, сол себепті "иелену" осы қатынастың атауы болады. Бірақ былай болуы мүмкін: арақатынасты белгілейтін заттардың біреуінде де жалпыға мәлім есімдері болмауы мүмкін немесе біреуінің аты бар, ал екіншісінде - жоқ болуы да мүмкін. Онда, Әл-Фараби Аристотельге сүйене отырып, заттардың ара - қатынасын өте жақсы түрде көрсететін есімдерді құруға кеңес береді. Бірақ бұл жерде ойшыл атауда анықтаушы жағынан жіберілуі мүмкін қателіктер мен ұқыпсыздықты болдырмауды ескертеді.

Бұл жағдайда категориялар туралы сөз болғанда Әл-Фараби сезім арқылы қабылдайтын заттар мен ақыл аңдауындағы мәндер үшін белгіленген тіл таңбасы сияқты бастапқы құрылған атау туралы емес, арнайы атаудың, оның терминдерінің құрылуы туралы айтады. Әйтсе де сөз таңбасының біздің ойшылда "ү" дыбысында да [демеулік шылауы], бір лексемада ("үй", "қабырға" және т.б.), сөз тіркесінде және пікір айтуда өзекті екендігі бізге мәлім. Категория аталуы категория функционалдығын қажетті деңгейде жеткізуі кажет, тек "қатынас" категориясын ғана емес, басқа да категорияларды, мысалы, "субстанция", "сапа", "жай" және т.б.

Қандай да бір идеяға тілде сәйкес атау болмаса, атаудың орнына анықтама шыға алады деп, санайды Әл-Фараби. "Анықтама, - біздің ойшылдың сипаттамасы бойынша, - түр мен айыру белгісінен құралған, күрделі универсалий"11, мысалы "Адам - ақылды жануар" пікіріндегіндей. Бірақ егер анықтама өз бойына біреуден де көп айыру белгісін кіргізсе, мысалы, "тамақтанушы" немесе "сезінуші" белгісінің қосылуымен, онда белгінің бүл түрі соңғы айыру белгісі болады. Бірақ алдындағы түрге қосылған айыру белгілері, әрқашан осы түрді қамту үшін анықтама ретінде алға шығады және анықтамасы атаудың орнын алады. Бұл түр атаусыз болуы мүмкін және онда оның атауының орнына анықтама болады. Бірақ оның аты болған бүл жағдайда да атаудың орнына оның анықтамасы болуы мүмкін. "Атауы мен анықтамасы бар идея да бар, соңғысы оның атына сәйкес22" - деп айтады философ, өйткені аталуының да, анықтамасының да зат болмысының мәнін көрсеткендегі айырмашылығы мынада: атау заттың идеясы мен болмыс мәні жалпылама көрсетеді, ал анықтама идея мен болмыс мәнін тыңғылықты етіп, толығымен оның болмысын құратын мән арқылы көрсетеді. Анықтамадан басқа атауының орнында, суреттеме болуы мүмкін, ол философтың анықтауы бойынша "түр мен өзіндік белгіден тұрады"33. Суреттеме де, есім де, аталу мен анықтама мысалындағыдай шамасы бойынша сәйкес болуы мүмкін. "Бірақ суреттеме, - деп жазады Әл-Фараби, - заттың басқа заттардан немен ерекшеленетін, бұл заттың болмысын мәні анықтамайтыны арқылы көрсетеді. Ненің аты жоқ болса, соны көрсету үшін, есімнің орнына оның анықтамасын немесе суреттемесін пайдаланады"11.

Әбу Насыр сөздерді идеялар мен категориялар атаулары ретінде ғана емес, олардың өзін де белгілі бір категория тұрғысынан қарастырады. Мысалы, "бүтін" және "бөлшек" ретінде қарастырады. Бүтін ретінде сөз заттың идеясы көрінетін мән болып табылады. Бөлшек ретінде ол элементтерден тұрады (әріптер - К.Т.). Бұл элементтер ретінің өзгеруі сөздің өзгеруіне алып келеді. "Әр алуан жалпы және жекелік идеялар үшін - деп жазады Әл-Фараби "Әріптер кітабында", - әр алуан жалпы және жекелік сөздер бар, яғни әр түрлі идеяның сөздері әр түрлі. Идеялар туралы айтылғандай идея өз мәнінде біреу болып қалады, онда кезектесіп, акциденциялар өзгереді". Сөздермен де нақ осылай, әріптер ретімен орналасқан және әріптер, бір сөзді өзгертетін, акциденциялар көрінісі сияқты болады. Әрбір әріп, өзгергенде, акциденцияны өзгертеді. Егер бір идея тұрақты болса, онда кезектесіп акциденциялар өзгереді, сөйлем (фраза), тұрақты болып табылатын, бір созбен анықталады, бірақ ондағы әріптер бірінен кейін бірі өзгеріп отырады және әрбір әріп әрбір жеке өзгерісті көрсетеді"22. Әл - Фарабидің бұл пікірі сөз міндетті түрде зат идеясын көрсетуі қажет және идеядағы кез келген өзгеріс сөздің өзгеруіне әкелуі керектігін дәлелдейді. Сөздер универсалийлерді де, индивидтерді де, жандағы идеялар ретінде көрсетуі керектігін де соған жатқызуға болады.

Сөзді "сан" категориясында қарастырғанда, яғни "бүтін" және "бөлшек" ретінде алғанда, Әл-Фараби былай деп жазады: "Әрбір соз бүтін ретінде оның бөлігімен өлшенеді, өйткені сөздерде, шынтақ ұзындыққа қалай қатысатын болса, оларда да солай қатынасатын бірдеме бар"33. Бұл жағдайда Әл-Фараби "сан" мағынасында сөздің құрама бөліктерін, яғни оның қысқа және созылыңқы буындарын түсінеді. "Сөздің нағыз жетілген өлшемі болып созылыңқы буындар және соларға ұқсастар табылады. Сөздер және қысқа буындармен де өлшенеді, бірақ осындай өлшеу толық және жетілген емес" - дейді ол44.

"Сан" категориясы оны "үздіксіз" және "бөлек" тұрғысынан қарастыруды да қамтиды. Ойшыл ненің ортасында "оны құрастыратын бөліктер үшін ортақ болатын, шек ретінде оны қарастыруға болатындай, ешқандай межені" табу мүмкін емес деп анықтайтын бөлек санға, сөздер де, нақтырақ айтқанда, ешқандай жағдайда өзара ортақ межесі жоқ, сөздердің дыбыстары да кіреді. "Дыбыстардың арасынан, оны екі дыбыстар үшін ортақ шек ретінде қарастыруға болатын, ешқандай межені табу мүмкін емес, - дейді Әл-Фараби, тура осылай, қайсыбір дыбысты да, ол сөзде немесе айтылымда болсын, сөз тіркестерінің екі бөлігіне ортақ шек ретінде оны қарастыруға болмайды, өйткені қарсы жағдайда сөз тіркестері арасындағы біреуінің бір дыбысы жетпей қалушы еді, сондықтан және бүл сөз тіркесі өзгеріп кетер еді және басқа бірдеме болар еді"11. Бірақ сөз тіркестерінің бөліктерінің арасындағы шекті оны "бұрынғы" және "қазіргі" деп бөліп, уақытқа қатысты анықтауға болады; мұнда "қазір" өткен шақ пен болашақ шақ арасындағы ортақ шек болуы мүмкін, өйткені уақыт бөліктері ешқашан бірге бар болмайды. Сөз тіркестері туралы мынаны айтуға болады: "сен қайсыбір дыбысты айтып болғаныңша, ол енді өтіп кеткенге жатады, олардың бірде-бір жұбы бірдей бар бола алмайды"22. Шекті анықтаудағы негізгі белгі, сөз немесе сөз тіркесі болса да, тек қана ұғым болуы мүмкін.

Тіл негіздерін, оның пайда болуын зерттеу, жоғарыда айтылғанды ескерсек, ол Әл-Фарабиді, сезім арқылы қабылдайтын заттармен де, ақыл аңдауындағы мәндермен де, идеялармен де, ұғымдармен де, категориялармен де бірдей байланыстыратын, тіл таңбасының мәселесіне бағыттады. Тіл таңбасы, онда атаумен байланыстырылады және заттардың атаулары тұжырымдамасына кіргізіледі. Тіл бірліктерінің таңбалық функциясының материалдық жағы абстрактылы, жалпы қорытынды пікірдің қажетті шарты болып қана табылмайды, ол, бұл таным үрдісіне қатыстылар үшін затты оның аталуында таныстыра отырып, таным үрдісінде маңызды коммуникативтік рөл атқарады.

Тіл таңбасы мәселесін, яғни идея мен атаудың ара қатынасы проблемасын зерттеу, біздің пікірімізше, араб – мұсылман философиясының негізгі принциптерін, сонымен бірге Әл-Фараби философиясын түсіну үшін аса маңызды, өйткені бір ұғымның семантикалық өрісі туралы айқын көрініс болмай, дүниетанымның түрі туралы кесіп-пішу мүмкін емес, өйткені терминдердің, қалай, омонимдік атаулардың ортақтығы немесе ұқсастығына қарай қолданылуы бойынша әрбір ойшылдың затқа көзқарасының ақиқат немесе қате екендігі туралы пікір айтуға болады.

Ұғымды сөзбен немесе сөз тіркесімен көрсету мәселесінің логика ғылымына да қатысы бар, бұл жағдайда әл - Фарабидің алдында логика мен грамматиканың арақатынасы және олардың өзара келісуі туралы сұрақ туады.

Логика мен грамматиканың арақатынасы мәселесіне Әл-Фараби еңбектерінде, әсіресе, "Әріптер кітабында" үлкен көңіл бөлінген. Логика өнерін ол грамматикамен тығыз байланыстырады, өйткені логика грамматикалық формаларға ие болып, оларды пайдаланады, бірақ логика категориялары грамматика категорияларынан өзінің ұғымдық аппаратымен ғана емес, логика категориялары мен грамматика категорияларын білдіретін терминдер тұрғысынан да ерекшеленеді.

Логикаға да, грамматикаға да қатысты негізгі категорияларды, мысалы, "сөз" категориясын қарастырайық. "Сөз" тілдің негізгі құрылымдық - семантикалық бірлігі болып табылады. Логика сөз деп әдетте, дыбыстық кешен мен оның мәнінің тұтастығын түсінеді. Сөздің пайда болуын Әл-Фараби адамдардың қатынаста болуға табиғи қажеттілігімен байланыстырады. Адамдар өзара қатынаста "сөзді қандай да бір заттың мәнін анықтау үшін" пайдаланады. Сөз, Әл-Фарабиде басында-ақ заттың қасиетін анықтайтын мәнге ие. Ол да, Аристотель сияқты сөздің семантикалық жағына - оның белгілеген затқа және бұл зат туралы идеяға қатынасына ерекше көңіл қойды. Сөздің зат идеясымен байланысын Әбу - Насыр былай дәлелдейді: "Егер сөздер олар үшін таңба болатын идеяларда бекітілсе, онда жеке сөз әрбір жеке идеяға ретімен сәйкес келеді, бір немесе көптеген [сөздер] - бір [идеяға] және бір [сөз] - көптеген [идеяға]. Бұл сөздердің өз мәндерінің белгісі болуына әкеледі"11.

Қандай да бір сөздің мағынасында өз мағынасына сай, дыбыстар кешенімен берілген заттар мен идеялардың ортақ және ерекшелік белгілері көрінетіндіктен, сөздің мағынасы ұғымды білдіреді. Ұғым кең мағынада сөздің лексикалық мағынасында бекітіледі. Әр түрлі сөзбен айтылған ғылыми ұғым, осы сөз білдіретін, заттың мәнін ашатын осы сөздің мағынасының рөлінде және ой рөлінде де көрінеді. Әл-Фарабидің логикалық теориясындағы ұғым мәселесі, оның айтуынша, ең маңызды әрі күрделі онтология, логика, гносеология және грамматика сұрақтарымен байланысты, бұл мәселе бір жақты түсіндірмеге ие бола алмайды. Төменде сөз болатын ұғым табиғатын Әл-Фарабидің категориялар туралы ілімі кеңмәтінінде ғана ашуға мүмкін болады.

Сөз логиканың да, грамматиканың да негізгі зерттеу объектісі болып табылады. Логика да, грамматика да сөздерге қатысты өз заңдарын жасайды, олардың айырмашылықтары мынада, "грамматика қандай да бір халықтың сөздеріне тән ережелерді береді... Ал логика сөздердің ережелерін бере отырып, барлық халықтар үшін ортақ ережелерді ғана береді"11. Бірақ сөздер Әл-Фараби пікірінше мысалы, сөздер мен соз тіркестерінің бар болуы барлық халықтар үшін әмбебап қасиеттерге ие22. Бұлар есім, етістік және демеулік шылау, олар логикалық та, грамматикалық та категориялар көрінісі, грамматикада олар сөз таптары ретінде берілген. Әл-Фараби белгілеген логикалық категорияларға грамматикалық сөз таптары сәйкес келеді. Субстанция категориясына - зат есім, сапа категориясына - сын есім, сан категориясына - сан есім, қатынас категориясына - сын есімнің салыстырмалы шырайы, орын мен уақыт категорияларына - үстеу және т.б.

Әл-Фараби сөзді арнайы термин ретінде де қарастырады. Ол, әрбір өнердің жеке түрі өзінің арнайы лексикасын жасайды деп санайды, ол халықтың жалпыға мәлім сөздерінен таңдап алу немесе ойлап шығару жолымен болады. Көбінесе бұл не мағынасына қарай, не заттың идеяларының белгілері мен қасиеттері бойынша халықтың табиғи тілінен тасымалдау әдісімен істеледі. "Бұл сөздердің арасында, - дейді ойшыл, - олардың халық ұстанатын мағынасы көп немесе олар өнерде де, халықта да ұқсас мағынасы арқасында немесе олардың бұлармен де бір байланыста болуының арқасында өнерге өтетіндері бар"33.

Әрбір пайда болушы өнер өзінің арнайы лексикасын қалыптастырады. Мысалы, риторика, поэтика мен софистика өнерінің өкілдері синонимдерді, омонимдерді, амфиболияларды, метафораларды және тасымалдаулы атауларды жиі қолданған. Әл-Фараби оларға былай анықтама береді: "Амфиболиялар мен омонимдер - бұл сондай есімдер, оларда екі немесе көбірек заттар бірлігі бар, нақ осындай екі заттың біріншісінің екіншісін көрсетуі - бұл екіншінің бірінші көрсетуінен уақыт бойынша озып кетпеуі. Ал тасымалды есім - бұл екі немесе көбірек заттардың бірлігі яғни, екі заттың біріншісінің екіншісін көрсетуі, екіншінің біріншіні көрсетуі уақыты бойынша озып кетеді... Ал метафоралық есім, өз мағынасына сәйкес, ортақ есім ретінде [омоним ретінде] пайдаланылады, ол оны шеттен алады, шындығында, ол басқа заттың атауы болып табылады"11. Көргеніміздей, Әл-Фараби бұл сөздердің әрбірінің мағынасын толық сараптап, біздің пікірімізше бір жалғыз мақсатты көздейді - танымға дұрыс жолды көрсету және таным үрдісіндегі мүмкін қателіктерден сақтандыру.

Әл-Фарабидегі жеке сөздердің ұғымдар мен логикалық байланысы осы мағынада зат идеясымен байланысты болып, сөздер сол идеяны ұстанушылар болып табылады. Ұғымдар туралы ілім әл - Фарабиде логиканың жеке тарауы ретінде арнайы бөлінбеген, ол оның бүкіл шығармаларында шашыраңқы жүр, ұғым үшін оның арнайы термині де жоқ, ол бұларды мына сөздер арқылы береді, "мана" (идея), "фикра" (ой), "факм, мафхум" (түсінушілік). Сондықтан Әл-Фарабиде ұғым көп мағыналы. Ол тілдің бірлік айтылымдарын көрсететін заттардың мәнімен теңдестіріледі, мысалы, "адам", "жануар", "ақ", "қара". Бұл ұғымды қарапайым ұғым деп сипаттауға болады, өйткені ол шынында жеке бір сөзбен ғана байланысты. Сөйлем, пікір, ой тұжырымы және т.б. сияқты күрделі айтылымдармен байланысты ұғымдар әмбебаптық сипатта келеді.

Ұғым - тіл қабығы - сөзбен және сөйлеммен тығыз байланысты - логикалық категория. Бірақ ұғымдар сөздерге тепе-тең емес, өйткені ұғымдар, Әл-Фараби пікірінше, ойша сөздерде шынайы бар заттар. Соз бен ұғым арасындағы қатынасты грамматикалық категорияның логикалық категориямен формалды қатынасы ретінде көрсетуге болады, өйткені ешқандай ұғымды сөзден басқа, ештеңемен көрсетуге болмайды. Бұл заң Абу Насырда былай тұжырымдалған, "логикалық заттар туралы айтсақ [ал бұл заңдарды беруші заттар], бұл интеллекцияның ақыл аңдауындағы объектілері - өйткені оларды сөздер нұсқайды - және сөздердің өздері - өйткені олар [өз кезегінде] интеллекцияның ақыл аңдауындағы объектілерді көрсетеді"22.

Логика мен грамматиканың арақатынасы мәселесін пайымдауда ойшыл бәрібір де логиканы артық көреді. Логиканың "математикамен ортақ бірдемесі бар болса да, одан ерекшеленеді"33, өйткені грамматика өзіндік әдістемесі бар тіл туралы ғылымның зерттеу объектісі болып табылады, ал логиканы Әл-Фараби, ойлаудың заңдары мен ережелерін зерттейтін теориялық пән деп есептейді. Грамматика мен логика арасындағы бөлініс әбден айқын. Әл-Фараби тұжырымдары бойынша, кім сөздерді дұрыс айтқысы келсе, соларға "синтаксистің байыбына бару қажет", кім дұрыс ойлауды қалағандарға, "логиканы жете ұғынуы қажет"11.

Арабтың демеушілік шылаулары арқылы категориялар атауларының мәселесін, сонымен қатар силлогистикалық категориялардағы сұрақ шылауларының қолданылуын қамтитын, "Әріптер кітабы" шығармасының материалдары ғылыми тұрғыдан өте қызықты көрінеді.

Сұрақ деп Әл-Фараби ішінде сұрақ шылаулары бар "кез келген пікірді" түсінеді. Ол сұрақтарды қай өнер түріне жататындығы белгісі бойынша мысалы, аподейктикада, диалектикада, софистикада қолданылатын сұрақтарға топтастырады. Бірақ барлық өнер түрлерінде қатар қолданылатын сұрақтар болады. Сонымен, біздің ойшыл, сұрақтарды ғылыми, диалектикалық және оқытушылық деп жіктейді.

Диалектикалық сұрақ - бұл өз ішінде не баламасы, не адамды оған берілетін жауапты таңдаудан айыратын пікірі бар сұрақ. Баламасы бар сұрақ, жауап берушіні өзі жарамды деп санайтын, қарама-қарсылықтың біреуін жауап ретінде таңдауды міндеттейді. Ал пікірі бар сұрақ жауап берушіден қайшылықтың бір бөлігін және қарсылықсыз беруді талап етеді. Софистикалық сұрақ туралы да нақ осылай айтуға болады, Әл-Фараби диалектикалық сұрақ пен софистикалық сұрақ арасында принципті айырмашылықты көрмейді22.

Ғылыми сұраққа келсек, ол есім көрсететін мағынаны түсіндіруге бағытталған, яғни зат туралы сұрақ. Ғылыми сұрақ, диалектикалық және софистикалық сұрақтан өзгеше, оқытуда пайдаланылады, мысалы, "адам жануар ма?" деген сияқты сұрақ басқа заттағы бір затты тануға бағытталғанда қойылады. Бұл жерде сұрақ субъектідегі предикаттың барлығын тануға бағытталған және ол өзі ізденіп отырған жеке шама. Ғылыми сұрақ, оның өзіне және басқа затқа ортақ болатын, заттың мәнін табуды да шамалайды, яғни оның түрін тануды, оның басқа заттан немен мәндік өзгешеленетін яғни, онымен бірге бір түрге кіретін басқа түрлерден айырмашылығын таниды. Ғылыми сұрақ, оның анықтамасы көрсететін мәнді тануға да бағытталған; бір зат басқадан акциденталды немен өзгешеленеді; заттың өзіндік белгісі қандай және т.б. Ғылыми сұрақтағының бәрі дәлелденуі қажет, адам дәлелдеу тәсілдерін білуге міндетті, өйткені заттар туралы білім "мұның дәлелдемесін білмесе игерілуі мүмкін емес"11.

Әрбір ғылыми сұрақтың өзінің сұрақ шылауы бар. Мысалы, "хал" (рас па?) шылауы баламалық сұрақта қайшылықтың екі жағының, сол, ақиқат әрі дәлелдемесі бар жағы туралы мәлімет алу үшін қолданылады. "Алайса" (-ма, -ме, -па, -пе, ) деген сұрақ пікірде пайдаланылады; "ма" (не) шылауы арқылы, есім көрсеткенді түсінуге және заттың мәнін тануға қол жеткізеді; "аййу" (қандай) шылауын сұрақта түрлердегі айырмашылықты табу үшін пайдаланады және т.б22. "Әріптер кітабының" үшінші арнайы бөлімі философияда, ғылымдарда және басқа силлогистикалық өнерлерде пайдаланылатын сұрақ шылауларына арналған.

Абу Насыр Аль-Фараби. Книга букв.

Алматы: Қазақ университеті, 2005. С. 18-37.

ЛОГИКА ЖӘНЕ ҚАЙШЫЛЫҚ МӘСЕЛЕСІ

Мұқаш БУРАБАЕВ,

Ғалия ҚҰРМАНҒАЛИЕВА

Қайшылықтар мәселесі ежелгі көптеген ойшылдардың: Гераклит, Зенон, Сократ, Платон, Аристотельдің назарын өзіне аударды11. Бұрын аталып өткендей, Әл-Фарабидің идеялық ізашарларының бірі ұлы үнді ғалымы Дхамаркирти (VII ғ.) қайшылықтар нақтылы өмір сүреді, өзіндік ойлаудың нәтижелері болып табылмайды деп, атап өткен. "Себептілік заңының өзі, - деп жазады ол, - қайсыбір әрекеттің пайда болуында байқала алмайтынына ұқсас, алайда әрекеттің пайда болуы себептің бар екендігін ұйғарады және мүлдем өмір сүрмейтін объектіге қатысты, біз қарама - қарсылықтар қатынасын жібере алмайтынымыз сияқты нақтылы болуы керек"22.

Философия тарихында қайшылықтар мәселесін дербес, яғни жалпылық деңгейіне жеткен ретінде ажырату және ұғыну, философия дамуының кейінгі кезеңдерінің жетістігін құрастырады. Алайда ол болмыстың жалпылама және ажырамас атрибуты ретінде бүкіл философия тарихы бойында әр түрлі деңгейде зерделеніп келді.

Сол немесе басқа үрдістің жетілген кезеңін зерттеу теориялық таным үшін сөзсіз жемісті бола алады. Солай бола тура оларда бұл мәселе әлі тек пайда болып жатқан немесе өзінің пісіп жетілмеген, ажыратылмаған түрінде, Әл-Фараби философиясы және логикасындағыдай, үрдістің сол кезеңдерін зерттеу ауыстырыла алмайды.

Әл-Фарабидің қайшылықтар туралы пайымдарының негізінде Аристотельдің диалектикалық идеялары жатыр, ол былай деп жазады: "Кез келген әлдененің мүмкіндігі оның қарама-қарсылығының мүмкіндігі болып табылады... Әрбір қарама - қарсы қою әлдебір тектегі айырылу болып табылады... барлық қарама - қарсылықтар, ол бұл қарама -қарсылықтардың мүмкіндігінде түратын материяға ие"11.

Әдебиетте Аристотель тұжырымдаған логиканың қайшылық заңы жөнінде екі шеткі көзқарастар орын алып келеді. Бірі қайшылықты диалектикалық түсінумен сыйыспайтындығы ретінде мүлдем бекерге шығарады. Мысалы, Б.Фогарашидің жазуынша, аристотельдік түбегейлі қағида "болмыстың тұрақтылығына негізделеді; ол болмыстағы қайшылықты терістейді және осымен, мәні бойынша қозғалыс, дамуды бекерге шығарады22. Аристотельдік қайшылық заңына абсолюттік магына беретін философтар да бар. Бірақ осы екі көзқарастар да мәселенің мәнісін өздерінің шектен шыққан сыңаржақтылықтарымен білдірмейді.

Аристотель қоршаған дүниедегі қозғалыс пен өзгерісті мойындайды және оның атап өтуінше, "бірінің жоюлуы... басқасының пайда болуы болып табылады... өйткені бүкіл сезіммен қабылданатын өткінші және қозғалыста тұр"33. Мұнда ол объективті дүниеде қайшылық барлығы туралы біржақты айтып тұр - бұл күмәнсіз табиғат заңдарын диалектикалық түсіну. Д.В. Джохадзенің Аристотельдегі логикалық қайшылық заңы объективтік шындықта орын алатын "диалектикалық қайшылықтарды терістемейді"44 деген дәлелді тұжырымымен келіспеу қиын. Бірақ Стагирит дамуды, қозғалысты, материяның жаңа сапасының пайда болуын қарама-қарсылықтардың күресінің нәтижесі деп түсінуден қашық болды. Ол үшін "не қайшылық заңы да, не үшіншісінің жоғы да бүкіл баршылықтың әмбебап заңдары емес"55.

Аристотель қайшылықты ғылымның пәндік саласын анықтау және оның пәнін логикалық түрде білдіру кеңмәтінінде қарастырады. Бар қарама-қарсылықтардың бүкіл жиынтығы бірлік пен көптіктің арасындағы қайшылыққа келіп тіреледі: өмір сүріп тұрған әлемнің көп сапалылығы мен көптүрлілігін қарастырып тұрғанның арасында бір жағынан, немен нәрсенің бірлігі, басқасынан - анықтылығы айқындалады. Аристотель бойынша, таным нәрсенің өзіне-өзі тепе-теңдігі жағдайында оның белгілі бір қатынаста, белгілі бір уақытта және белгілі бір жағдайларда ішкі тұрақтылығында мүмкін. Заттың логикалық анықталуы бірдей болуы керек, себебі айқынсыздық, соған тең қайшылықтық та, материяға, болмыс аумағына, бірақ өзекті емес болмысқа тән болып келеді.

Білімнің ақиқаттылығы мен растылығы антикалық классиктерде қайшылықсыздықпен байланысты, өйткені қайшылық - рас еместіліктің белгісі. Егер Аристотель үшін көп түрлі болмыс логикада қайшылықсыз ойланылуға тиіс болса, онда Гераклит танымдағы қарама-қарсылықтардың бірлігіне сүйенеді. Аристотель, заттардағы қарама-қарсылықтардың өмір сүруі туралы тұжырымға сезімдік кабылдау әкеледі, деп есептейді. Онда қарама -қарсылықтардың және диалектикалық қайшылықтардың ашылған және жүйелі баяндалуы және олардың логикалықтардан ажыратылуы жоқ. Қарама-қарсылық, қайшылық, айырылу, яғни терістеу сияқты ұғымдарға ол үнемі әр түрлі мағына бермеді, кейде оларды тең мағыналы деп те қарастырды. Соның арасында, оның пікірі бойынша, сезіммен танылушы оз табиғатында айқын емес, "мүмкіндікте бірден-бір қарама-қарсылықтармен бірге (екеуімен) болуы мүмкін, бірақ шындықта ол жоқ"11.

Әл-Фараби де қайшылық мәселесінің қатаң ғылыми шешімін бере алған жоқ, бірақ ол аристотельдік мұрадағы материалистік тенденцияларды аңғарды және оларды қорғады, дамытты. Ол логикалық қайшылықты "әрбір заттың болмысында", объективтік дүниедегі бар қайшылықтарды анық айырды. Әл-Фараби абстрактылы тепе-тендікті емес, өзара қатысушы нәрселердің ішкі бірлігін тапқысы келді, біреуінің өмір сүруі басқасының өмір сүруін ұйғарады және олар бір-бірімен ажырамас байланыста және бірлікте болады, деп есептеді. Бұл материя және форма, анализ және синтез, жеке және жалпы ж.т.б.

Объективтік шындықтағы үрдістер ішкі қайшылықтар жолымен дамитындығы белгілі. Егер Аристотель бұл туралы тек ұйғарса, онда Әл-Фараби заттардың пайда болуында, дамуында және жойылуында, олардың (ішкі) болмысында және сыртқыларында ұсталып тұрған қайшылықтар мен қарама-қарсылықтар үлкен рөл атқарады деп жариялайды11. Ол жеке мен жалпыны қарама-қарсы анықтамалардың бірлігі деп сипаттайды. Тек диалектика ғана деп жазады Әл-Фараби "Диалектика" деген трактатында, әрбір затта, пайымдауда, құбылыста ж.т.б. екі қарама-қарсылықтардың өмір сүретіндігі туралы білім береді. Бірлік дәл келуді, әр түрлінің салыстырмалы тепе-теңдігін білдіреді, - дейді ғалым, ал қарама -қарсылықтардың күресі сапалық өзгерістердің, өмір мен жойылудың т.б. себебі болып табылады22. Егер екі қарама-қарсылықтар қисынсыз және жалған болса, дейді Әл-Фараби, онда ең жақсы және ең табысты әдіс диалектикалық силлогизм арқылы бекерлеуді жүргізу болып табылады. "[Аспандық] денелердің бір жиынтығының қайшылықты байланыстары мен қарама-қарсы қатынастарынан бір және сол болмысқа немесе бір және сол сәтке өтуден, олардың құрамдас бөліктерінің көп түрлілігінен денелердің көптеген түрлері шығады"33. Біреулері басқаларына әсерін тигізеді және осы түрлі жақтар әрекеттерінің қиылысуынан қоспалар мен қосындылардың көптеген түрлері және көптеген мөлшерлер пайда болады. Осыдан денелер жиынтығының өмір сүруі шығады. Ары қарай көп санды қарама-қарсы денелер қарастырылады. Араласу, "сыртқы қозғаушы күшсіз", қозғалыс табиғи заңдылық себептерінен, бұл денелердің ішкі күштерінің өзара әрекеті нәтижесінде болады. Денелердің өзара байланысынан, "олардың бірде қосылатындығы, бірде ажыратылатындығы және олардың арасында қарама-қарсы байланыстар ұсталып тұратыны шығады"44.

Қозғалыс сипатына денелердің қайшылықты байланыстары эсер етеді. Әл-Фараби бойынша, қарама-қарсылықтар әр түрлі текте болады. Аспандық пен жерлік, бір және сол нәрсенің арасында қарама-қарсы байланыстар өмір сүре алады, себебі бір және сол нәрсенің болмысы біреулері үшін жақын және басқалары үшін алыс болып табылады.

Әл-Фараби қайшылықтар, біріншіден, объективті өмір сүреді; екіншіден, олар дұрыс емес пайымдаудың нәтижесі, яғни ой қашан объективті шындықпен адекватты болмағанда пайда бола алады деп есептейді. Ақиқатты тану үшін, ғалымның ойынша, әрбір зат пен пайымның табиғатында бар қарама - қарсылықтарды ескеру қажет.

Мәнісінде, қарама-қарсылықтардың күресін диалектикалық түсіну ғалым зерделеген қозғалыс түрлерін жіктеуде көрініс табады. Қайшылық ұстыны бойынша - пайда болу және жойылу; қарама - қарсылықтар ұстыны бойынша - өсу және кему, сапалық және сандық өзгерістер, денелердің кеңістікте орын ауысуы ж. т. б. Қозғалыстың көп сапалы және көп түрлі формаларын қарастыра келе, ғалым оның объективті сипатын атап өтеді және сол арқылы қозғалыстың, өзгерістің ішкі табиғатын тануға талпынады. Ол былай деп жазады: "Әрекетке ұшырайды" немесе "өзгереді" және "қозғалады" деп айтудың ешқандай айырмашылығы жоқ. Бұл тектің түрлері қозғалыс түрлері болып табылады, атап айтқанда: пайда болу, жойылу, осу, кему, айналу, орын алмастыру"11.

Қозғалыстың материядан ажырамайтындығын мойындай келе, бұл оның, табиғаттың айырылмайтын қасиеті екендігіне назар аудара отырып, Әл-Фараби әсерге ұшыраулардың барлық түрлерінде қарама-қарсылықтар әрекет етеді дейді. Қозғалыс пен өзгерістің әрбір түріне қозғалысқа келтіру мен өзгеріске ұшыраудың белгілі түрі сәйкес келеді. Қарама-қарсылықтар әрекет түрлерінде қалай өмір сүрсе, солай әрекетке ұшырауда тірлік етеді. Осылайша ою пайда болуға, кему - өсуге қарама-қарсы ж.т.б.

Әл-Фарабидің қарама-қарсылықтарға деген көзқарасы, оның мүмкіндік пен шындықтың диалектикасы көрініс тапқан, материя мен форманың өзара карым-қатынасын қарастыруын анық байқалып тұр. Өзінің Ай астындағы әлем туралы ілімінде, әл - Фараби өмір сүріп тұрғанның бәрін қос болмыс - материя және форма иегерлері ретінде анықтайды. Материяны, мысалы, ағаш пен орындық ретінде, ал форманы орындықтың пішіні, атап айтқанда: оның шаршылығы, дөңгелектігі ж.т.б.22 ретінде анықтай келе ол материяны әлдебір субстрат, ал форманы құрастырушы бастама деп түсінеді. Өзінің бірлігінде материя мен форма зат болмысын құрастырады. Әл-Фараби "форма материясыз, не субстратқа, не болмысқа ие бола алмайды" деп атап өтіп, осыған ерекше назар аударады. Материя тек форма үшін өмір сүреді және өз кезегінде, "егер ешқандай форма болмаса, онда ешқандай материя да болмас еді"33. Бұл екі қарама-қарсылықтар бірін-бірі толықтырады. Форманың өмір сүруі материяның оның арқасында өмір сүруімен себептелмеген, форма арқылы денелік субстанция болуымен айқындалған. "Солай, отыратын орын әлеуетті түрде, ол ағаш болғандықтан, отыратын орын болып табылады, ағаш отыратын орынның сыртқы формасын алғанда ғана актуалды отыратын орын бола бастайды"11.

Әл-Фараби бойынша, форма сияқты материя да жетілгендік пен жетілмегендік болады, өйткені "форманың арқасында денелер көбірек жетілген, яғни өзекті бола бастайды, ал материяның арқасында оның болмысы аз жетілген, яғни әлеуетті бола бастайды"22. Осының салдарынан қайшылық туындайды: материя өзі қайсыбір субстратта болуды қажет етпейтіндіктен, үнемі тұрақты болғандықтан, формадан асып түседі. Материя не қарама-қарсылықтарға, не алда тұрған бейболмыстылыққа ие емес. Ол тек, тіпті бір-біріне қарама-қарсы, бірінен екіншісіне өтетін түрлі формаларды қабылдайды. Осы орайда форма субстратқа қажеттілік танытады, оның үстіне ол қарама-қарсылықтар мен бейболмысқа ие. Ал бұл, Әл-Фараби бойынша, форманың әлдебір тұрақты өмір сүре алмайтынын себептейді, ол өзгермелі.

Қайсыбір анықталған дененің пайда болуының, дейді ғалым, екі қарама-қарсы мүмкіндіктердің алдын алады және де олардың бірінің жоғалуынан жаңа нәрсе пайда болады. Ал егер екі қарама - қарсы болмыс бар болса, онда олар белгілі бір уақытта қатар өмір сүреді, кейін бірі жойылады және қарама-қарсы болмысымен жана зат пайда болады осылай жайғаса береді, яғни мәңгілікке.

Қозғалыс, өзгерісті Әл-Фараби бір формадан екінші формаға ауысу ретінде, екі қарама-қарсы формалардың бірінің басымдылығындағы формалардың сапалы жаңаруы деп қарастырады. Жаңа формаға ие болу әлдебір нәрсенің нақтылы өмір сүретін шындыққа айналуын көрсетеді. Материя - бұл тек әлеуетті мүмкіндік, олар жаңа болмыстың жаңа сапалармен пайда болуына әкеле алатын, қарама-қарсы берілгендердің мүмкіндігі сатысында өмір сүреді. "Сол бір материя екі қарама-қарсылықтар үшін ортақ [болғаны] сияқты, - дейді Әл-Фараби, - осы екі қарама-қарсылықтардың әрқайсысы осы материя арқылы өмір сүреді...; осыдан қажеттілігі бойынша бұл материяның әлдебір басқа қарама -қарсылықты қабылдайтыны шығады және ары қарай... олардың әрқайсысы, ол бірінен басқасына өтуге тиіс әлдебір құқыққа ие"33.

Мәңгі өмір сүре тұра, жоғалмай және болашақта пайда болатындар жалпы барлық өмір сүретіндер үшін негіз бола келе, материя өзімен әлемнің "бастамасын, бірінші себебін" көрсетеді.

"Материя не қарама-қарсылықты, өзіне қарсы тұрған бейболмысты ала алмайды, ал формада қарама-қарсылық та, бейболмыс та бар. Ал бейболмыс пен қарама-қарсылық бар нәрсе тұрақты өмір сүре алмайды. Формалар акциденцияға, бәрі сияқты өзінің өмір сүруі үшін субстратқа ие болуға тиіс екендігімен, ұқсас... Формалардың субстраты, атап айтқанда материя олар формалардың иегерлері болуға арналған. Материя сонымен бірге қарама - қарсы формалардың да субстраты болып табылады. Ол осы форма сияқты бұл форманың қарама-қарсылығын, яғни бейболмысты қабылдайды. Ол толассыз формадан формаға ауысады"11.

Әл-Фараби іліміне сай, материя қайталанбайтын бірліктің, негіздің, мәннің тасымалдаушысы болады, ал форма тұтас материяның көп түрлілігі болып көрінуінің иегері болып табылады. Материя бейболмыс бола алмайды, яғни ол жоғала алмайды. Белгілі бір формасы бар нәрсе, әлдебір уақыттан кейін жоғалып кетеді және оның орнына жаңа нәрсе пайда бола алады. Яғни бұрынғы форма бейболмысқа айналады және материя жаңа форманы қабылдайды.

Бұл мәселеде, философияның басқа да мәселелеріндегі сияқты, Әл-Фарабиге дәйексіздік пен метафизика мен диалектиканың арасындағы ауытқулар тән. Егер диалектикалық бағдарлар оның әрбір зат, нәрсе, логикалық алғышарттардың болмысындағы қайшылықтардың, қарама-қарсылықтардың барлығы туралы пайымдарында көрініс тапса, ал метафизикалық бағыттар - оның мәңгі өзгермейтін "Бірінші Баршылық" туралы қағидасында және "Онда" қарама-қарсылықтарды терістеуінде тур. "Егер [сондықтан] Бірінші Баршылық қарама-қарсылықтарға ие болса, - дейді Әл-Фараби, - онда ол оған қарама-қарсылықтығымен қарсы тұратын еді. Осыдан қарама-қарсылықтардың әрбірі басқасының тарапынан бұзылуға ұшырар еді және өзінің субстанциясындағы бірінші оның қарама - қарсысымен терістеле алар еді"22. Бұл "Бірінші Баршылықтың" жетілген мәніне, бірлігіне және мәңгілігіне қайшы.

Бұрын аталып өткендей, логиканың жоғарғы ұстыны ретінде Әл-Фараби қайшылық заңын есептейді. Білім мен зердеден шықпай, логика заңдарын білмей, деп есептейді Әбу Насыр, егер олар қателіктерге толы болса да, қарама-қарсы пайымдар мен дәлелдемелерді талқылай алмаймыз. Егер біз логикада надан болсақ және диалектикалық алғышарттарды пайдалана алмасақ, деп жазады ол, онда біз "қарама-қарсы көзқарастарды қарастыра алмаймыз, әркім өзінің көзқарасын жақтау және қарсыласының көзқарасын бекерлеу үшін келтіретін таласты екі пікірлерге, пайымдарға және дәлелдерге шешім шығара алмаймыз11.

Силлогизмнің диалектикалық әдісін пайдалануда, деп түсіндіреді Әл-Фараби, қайшылық жауаптың өзінде емес, оған қарама - қарсы пайымдау арасында түратын болады. Диалектиканың аподейктикадан түбегейлі айырмашылығы, деп атап өтеді ол, бұл өнер қайсыбір қағиданы дәлелдей алады және сол қағиданы терістей алады. Диалектикалық пікірталаста бір және сол мезгілдегі бір және сол зат туралы қарама-қарсы силлогистикалық қорытындылардың қақтығысуы жүзеге асады. Осының нәтижесінде қайшылық пайда болады және тек осы жолмен пайымдаулардың ақиқаттылығы дәлелденеді, сонда аподейктикада тап мұндай орын алмайды.

Логиканың негізгі мақсаты деп Әл-Фараби мыналарды есептейді: а) интеллект жүруге тиіс жолды білу; ә) ол бара жата бағытты айқындау; б) қозғалыс басталатын, алғышарттарды білу; в) бұл қозғалыстың ақиқаттылығы тұратынды, таңдау. Бұл мақсат рас және ықтимал білімнің мәнісін айқындауды және сонымен бірге жалған білімді және олардың риторикамен, поэтикамен қалай байланысты екендігін білуді қажет етеді. Бес силлогистикалық өнерді - аподейктиканы, диалектиканы, софистиканы, риториканы, поэтиканы - бөле келе, Әл-Фараби Аристотельдің ізімен ықтимал (дұрысқа ұқсас) білімнің, оны құрастыратын бөліктердің - диалектикалық алғышарттардың, немесе айтылымдардың табиғатын зерттейді және ерекше рас (ақиқат) білімге тоқтайды. Аристотель бойынша, диалектиканың бірінші мақсаты, Әл-Фараби атап өткендей, бекерлеу болып табылады, ал екіншісі - онымен өзара байланысты дәлелдеу. Оның қайшылықты алғышарттарынан, немесе олардың бұрмалануынан таба келе, түзету сұрақ немесе хабар жолымен іске асады. Күмәнданушы адамның күйін білдіре отырып, ықтимал білім саласы, сол адамның рас білімге жетпегенінен, бірақ оған ұмтылғанынан шығатын, деп есептейді ойшыл, мәселелік жағдаяттарға қатысты. Ал ықтимал білімнің түпкі пайымдаушы қағидалары ретіндегі диалектикалық алғышарттар өзінде қарама-қарсылықты ұстап тұрады. Ендеше, диалектиканың әрекет аймағы қарама-қарсылықтардың, қайшылықтың әрекетіне қатысты. Сондықтан да бұл білім тек дұрысқа ұқсас болып шығады.

Рас білімді ұстап тұрған алғышарттар теориялық білімнің бастапқы бастаулары болып табылады. Рас білім алғышарттардан толық және қажеттілікпен шығады және әрбір пайымдауға, әрбір мәселеге катысты болады. Дәлелденген білім - бұл "мүлдем қайшылықсыз, одан адам бас тарта алмайтын, оны тастап кетпейтініне адам сенетін білім; оған күмәнданбайтын, қайсыбір салада немесе қайсыбір себепте болмасын, адасуларға, сонымен бірге сенімсіздікке және күмәнға апарғысы келетіндерге сенбейтін білім11". Ғылыми білімді ұстап тұрған алғышарттар, бұл акциденталды емес, субстанционалды алынғанымен, сол қатынаста ақиқат болып табылады.

Жалпы қабылданған білімді ұстап туратын алғышарттар жалпы қабылданған болғандықтан, олардағы ақиқаттылық субстанционалды емес, акциденталды алынғандықтан, ақиқат болып табылады. Ғылыми білімдерді ұстап тұратын алғышарттардан дәрежесі бойынша төмен, диалектикалық алғышарттар екі жағдайда қолданылады: 1) екі пікір қақтығысқанда және сұрақ қоюшы да, жауап беруші де пікірлер күресінде қорғалып және жеңіп шығуға талпынғанда; 2) адам, рас деп ұйғаратын, ал іс жүзінде тап сондай болып табылмайтын пікірді өзінде немесе басқа адамда бекіткісі келгенде.

Диалектикалық алғышарттардың сипаттамасына тоқтала келе, Әл-Фараби оларды мынадай: а) екі қарама-қарсы қайшылықты айтылымдар және ә) жалпы қабылданған пікірлерге қайшылықты айтылымдар бола алады, деп атап өтеді. Бұл, олардың тексерілуінде олардың сәйкес заттарға дәл келмегенде және бір - бірлерінен ерекшеленетін жағдайларынан олардың ақиқаттылығы немесе жалғандығы шықпағанда болады. Бір мезгілде осындай айтылымдар ақиқатты бола алмайды.

Рас және ықтимал білімдердің арақатынасын қарастыра отырып, Әл-Фараби қайшылықты айтылымдардың мысалын келтіреді. Қайшылықты айтылымдар деп ол а) бірінде екіншісінің бір және сол субъект туралы құптап айтқанын толық терістеушіні; ә) оларда бір және сол субъект туралы екі толық қайшылықты айтылымдар мазмұндалып тұратын, яғни шынында да қайшылықты болатын, екі қайшылықты айтылымдарды түсінеді.

Егер, дейді Әл-Фараби, екі қайшылықты алғышарттарға басқа алғышартты қосса, онда олардан екі силлогизм құрастырыла алады, олардың бірінің қорытындысында қайсыбір субъект туралы әлдене айтылады, ал басқасының қорытындысында бекерленеді. Дәл солай екі қарама-қарсы алғышарттардан екі силлогизм құрастырыла алады, олардың бірінің қорытындысында субъектідегі екі қайшылықты заттардың бірінде мақұлдану бар болса, ал басқасының қорытындысында - бір және сол субъектіде басқа қарама -қарсылықты мақұлдау ұсталып тұр.

Ендеше, - деп қорытынды шығарады ғалым, диалектика өнері қайсыбір қағиданы дәлелдей алады және сол мезгілде сол қағиданы бекерлей алады және екі қарама-қарсылықтарды дәлелдейтін екі силлогизм шығара алады. Бұл диалектика өнеріне күдік туғызады. Бұған растылық білімдерге негізделген ғылымдарда жол берілмейді. Мұның себебі, Әл-Фараби бойынша, жалпы қабылданған білімге ие, жалпы алғышарттардың арасында бірен-саран алғышарттардың кездесуінің мүмкіндігінен шығады. Олардың жалғандығы жалпы қабылданғандық пен ашылып тұр, осыдан жоғарыда келтірілген жағдай мүмкіндігі туындайды.

Сонда да диалектика, Әл-Фарабидің айтуынша, ықтимал білімге жету әдісі ретінде рас, аподейктикалық білімге апаратын жол болып табылады. Жалпы қабылданған білімге ие алғышарттар заттардың барлық тектерінде: теориялықта, практикалықта, логикалықта қолданылады. Ғалым рас білім теориясын, Стагириттің "бір және сол қатынаста бір және тән еместігі мүмкін емес"11 деген тезисінің негізінде дамытады. Ал диалектиканың басты міндеттерінің бірі деп Әл-Фараби адамның ойлау кызметін зерттеуді, таным мен пайымдаулардағы қайшылықтарды ашуды және олардан арылуды есептейді.

Әбу Насырдың диалектикалық алғышарттардың әр түрлері - қосушы және қайшылықты, мақұлдаушы, терістеуші және т.б. логикалық пайымдаулар туралы ойлары ерекше көңіл бөлуге лайық. Ғалымның пайымдаулар туралы жалпы, олардың неден құрастырылатыны және олардың арасындағы айырмашылықтар туралы ойлары өте қызықты. Мақұлдаушы және терістеуші пайымдауларды сипаттағанда, ғалым оларды қарсы жататындарға және қарсы жатпайтындарға жіктейді. Қарсы жататын пайымдау олардағы субъектілердің бірі және басқасы, сонымен бірге бірінің және басқасының мағыналары бойынша бірдей предикаттары, бірақ оларда қойылатын шарт анық немесе анық емес басқасынын шартына сай келетін, сондай пайымдау болып табылады. Қарсы жататын пайымдаулар қайшылықты бола алады.

Қайшылықты пайымдаулардың әрқайсысы не жеке (ақиқат немесе жалған), не қарсы, не қарсының астындағы, не анықталмаған бола алады деп жазады ол. "Taп солай қайшылықты пайымдаулар ақиқат және жалған болып бөлінеді. Екеуі бірге олар не жалған, не ақиқат бола алмайды, өйткені олардың бірі ақиқат болса, онда басқасы -жалған, ал егер олардың бірі, қайсысы екендігі бәрібір, жалған болса, онда басқасы -ақиқат"11. Осындай жайлар, деп есептейді ойшыл, барлық құбылыстарға, пайымдауларға, айырмасы жоқ - материяға қажетті ме (аподиктикалық), мүмкін емес, не мүмкін бе мәселесі, қайшылықты пайымдаулардың екі түріне де тән болып табылады. Аподиктикалық пайымдаулардың түрлеріне "барлық адамдар - жануарлар" және "кейбір адамдар - жануарлар", мүмкін емес пайымдаудың мысалына - "барлық адамдар - тастар" және "кейбір адамдар - тастар", мүмкіндердің мысалына - "барлық адамдар - ақ түстілер" және "кейбір адамдар - ақ түстілер" және т.б. сөйлемшелері жатады.

Егер ақиқат сапасында оған сәйкес мақұлдаушы пайымдау айтылса, дейді Әл-Фараби, онда пайымдау дұрыс бола алады. Қайшылықты және қарама-қарсылықты пайымдауларға қатыстыға келсек, онда олары да, басқалары да әлденені ақиқат ретінде оның предикаттарының қайсыбіріне катысты айтылса, онда бәрі де қарсы жататындар болып шығады, өйткені олар сыйыспайды. Мақұлдаушы пайымдаудың ақиқаттылығынан, деп есептейді әл - Фараби, қажеттілікпен терістеуші пайымдаудың ақиқаттылығы шықпайды. "Осы қарсы жататын пайымдаулармен ұқсас мақұлдаушы және терістеуші пайымдауларға қатыстыға келсек, онда олар ақиқат пен жалғанды, олардың бастауыштары бар немесе жоқ екендігіне қарамай, ажыратады"22. "Әлем жаратылған" және "әлем мәңгі" деген сөйлемдердің екеуі де, егер әлем өмір сүрмесе жалған болып шығады, ал "барлық әлемдер жаратылған" және "барлық әлемдер жаратылмаған" дегендердің бірі ақиқат, екіншісі жалған болып шығады, бұл жерде әлемнің барлығы, не жоқтығы еске алынбайды. Дәл солай, қарама-қарсы пайымдауларға ұқсас баяндауыш сапасында қарама-қарсылықтар орын алатын пайымдаулармен де, мәселе осындай болып шығады. Мысалы, "кез келген от суық" және т.б., бастауыштары әлдебір жағдаймен өмір сүрмейтін пайымдаулар да жалған болып шығады.

Әл-Фараби қағидаларының өте маңыздысына, пайымдаулардың сапасын (мақұлдау немесе терістеу) шындыққа қатысты деп есептеуі жатады. Осылайша, позитивті алғышарт объективті өмір сүретін байланысты, негативті алғышарт - шындықта байланыстың өмір сүрмеуді білдіреді, яғни, терістеуші пайымдау, егер ол болмыс табиғатына сәйкес келсе, дұрыс. Сондықтан, сана әрекеті бола тура, бұл пайымдаулар нақтылы нәрселер туралы тек айтып қоймай, шындық туралы бірдемені не мақұлдайды, не терістейді. Сондықтан, ғалым пікіріне сай, адамдар объективті терістеудің, дұрыс терістеудің, дұрыс терістеуші пайымдаудың ережелерін пайдалануы керек.

Пайымдаулар сапасы туралы Әл-Фарабидің материалистік ілімі логиканың ары қарай дамуында, жекеше алғанда, күрделі терістеуші пайымдауды негіздеуде үлкен рөл атқарды. "Диалектика" және "Силлогизм" деген трактаттарда тепе-теңдік пен айырмашылықтың, субъект пен предикаттың, мақұлдаушы мен терістеушінің, ақиқат пен жалғанның диалектикалық бірлігі қарастырылады. Тек диалектика, деп жазады Әл-Фараби, әрбір пайымдауда, құбылыста және т.б. екі қарама-қарсылықтардың өмір сүруі туралы білім береді. Аристотельде ештеңе мүлде дерлік айтылмаған, шартты силлогизм теориясына, ақиқатты қайшылық арқылы анықтауға, ғалым үлкен мән береді. "Егер алғышарттардың бірі анық ақиқат, ал екіншісі күмәнді болса, оның ақиқат немесе жалған екендігі белгісіз, ал қорытынды анық жалған болса, онда осындай силлогизм қайшылық [арқылы] силлогизм деп аталады", - дейді ол-Фараби11, ол қайшылықты күмәнді алғышарттың ақиқаттылығын түсіндіру үшін қолданыс табады. Қорытынды, тұжырым шын мәнінде жалған болса, онда мұндай силлогизмнің жалғанды өзінде ұстап тұратыны анық, өйткені ол өзінде жалғанды мүлдем ұстап тұрмаса, онда қорытынды да міндетті түрде ақиқат болар еді, ал ол жалған болғандықтан, бұл силлогизм жалғанды не екі алғышартында бірдей, не олардың бірінде ұстап тұрады. Егер бір алғышарт анық ақиқат болса, онда қорытынды бұл алғышарттан емес, екіншісінен, күмәндісінен не ақиқат, не жалған түрінде шығарылады. Тек жалған міндетті түрде жалған қорытынды береді. "Сондықтан, күмәнді алғышарт силлогизмде қайшылық (арқылы) жалған, ал оған қайшы келетіні, сондықтан ақиқат"22. Егер біз қайсыбір пайымдаудың ақиқаттығын анықтағымыз келсе, дейді Әл-Фараби, онда біз оған қайшы пайымдауды алуымыз керек, оған күдіксіз ақиқат алғышартты қосып және сол арқылы бастапқы пайымдауымыздың растылығын дәлелдеуіміз керек.

Қайшылықты пайымдау - бұл бірінің субъектісі жалпы сандық көрсеткішпен, ал басқасының субъектісі - жеке сандық көрсеткішпен байланысты пайымдау. Олар екі түрде болады. Бірінші жағдайда мақұлдаушы пайымдаудың субъектісі жалпы сандық көрсеткішпен байланысты. Мысалы, "барлық адамдар - жануарлар", "барлық адамдар -жануарлар емес". Екінші жағдайда, "мақұлдаушы пайымдаудың субъектісі жеке сандық көрсеткішпен, ал терістеушінікі - жалпы сандық көрсеткішпен байланысты. Мысалы, "кейбір адамдар - жануарлар", "бірде-бір адам жануар емес". Логикалық заңнан шыға отырып, Әл-Фараби мынадай қорытындыға келеді: қайшылықты пайымдаулар не жалған, не ақиқат, оның екеуі де бірдей бола алмайды.

Қайшылық арқылы силлогизмді қарастырғанда ғалым тиісті заңға сүйенеді. Қайшылық арқылы силлогизм деп, бір алғышарт ақиқат, басқасы күмәнді, қорытынды жалған болатын силлогизмді атайды. Қорытынды жалған болғандықтан, жалған тек жалғандықты туындататындықтан, соңғы не екі алғышартта, не олардың бірінде орын алуы кажет. Бір алғышарт күдіксіз ақиқат, ал қорытынды жалған болғандықтан, онда күмәнді алғышарт жалған болып шығады.

Рас білімнің дәлелдеу жүйесін өрбіте отырып, Әл-Фараби, оның формалары арқылы анық және ешқандай күдік тудырмайтын, ойлаудың ішкі қайшылықсыздығы тұғырнамасын дәйекті жүргізеді. Бұл байланыста ол, ой айқынсыздығына әкелетін, адасуларды да қарастырады. Бұл - нақтылы қайшылықты ойдан шығарылған, жалған, шынайы болып көрініп, алдауды тудыратын, қайшылықпен ауыстырғысы келетін, софистиканың әрекет ету саласы.

Егер диалектикалық пайымдаулар ықтимал білімді негіздеуде, рас білімді дәлелдеуге қолданылатын болса, онда софистикалықтар, дейді Әл-Фараби, ақиқаттан алшақтайды. Софизмнің адамға әсерін ғалым субъективті сәттерге тәуелділік деп анықтайды. Олар: 1) адамның денсаулық күйі; 2) алдын ала оның басында ұяланған пікірлер; 3) қайсыбір жағымды пікірге деген әдет немесе одан бас тартушылық.

Софизмді, силлогизмнің өзі немесе оның бөліктері бола алатынына немесе силлогизмді, не силлогизмнің бөліктерін құра алмайтындар деп жіктей келе, Әл-Фараби біріншілерінің арасында софизмдердің екі тобын анықтайды: 1) адасуға сөздік айтылым арқылы енгізетіндер және 2) мағына, мазмұн арқылы адастыратындар. Адасуға енгізетін сөйлемшелерге жататындары: омонимдер, амфиболиялар, ауыспалы есімдер, метафоралық есімдер, осыған сөздерді, екпінді, ишараны, және т.б. өзгертулер де жатады. Мағына және мазмұн арқылы адасуларға апаратын софизмдерге ғалым кездейсоқ негізде, қорытындыны дұрыс шығармауда, қасиет пен заттың орнын алмастыруда, қасиетті затқа, ал затты қасиет емеске жатқызуда пайда болатындарды жатқызады. Соңғылардың арасында ол софизм деп, жарты мәселесінен туындайтын Зинон апорияларын да қарастырады және де, қалыптық бөлінуі бойынша шексіз және уақыт ұзақтығы бойынша шекті алынғандықтан, адасу пайда болады деп қорытынды шығарады. Оның шешімін Әл-Фараби дене қозғалысын не шекті уақыттағы шекті қашықтықпен, немесе шексіз уақыттағы шексіз қашықтықпен байланыстыру кажет екендігінен аңғарады. Әл-Фараби бойынша, адам зердесі көп жағдайларда адасуларды байқамай, "соны өзі сезінбей" барады, сондықтан адамды пайымдаулардағы қайшылықпен кездескенде, оны өзі ақылымен шеше алатын жағдайларға бейімдеуі керек, яғни, оның бойында жақсылықты жамандықтан, әдемілікті сұрықсыздықтан ажырата білу қабілетін тәрбиелеу керек. Адам дұрыс шешімді тек пайымдаушылық қабілеті мен диалектикалық алғышарттарды табысты қолдана білгенде ғана қабылдай алады.

Осылайша өз онтологиясының шеңберінде, әлденеден ерекшеленетіннің бәрі қарама-қарсылық ретінде әрекет етпейді және тап солай бұл зат бола алмайтынның бәрі оның қарама - қарсылығы емес деп, дұрыс есептей келе, Әл-Фараби бірге болатын екі қарама-қарсылықтар бірін-бірі бұзуға және қиратуға жеткізеді деген тұжырымға келеді. Және бұл болмыстағы жаңа сапаның пайда болуына негіз қызметін атқарады. Осындай тұжырымды ғалым қарама-қарсылықтарға ие барлығы үшін жасайды: ол нәрселердің әрекеттері бойынша қарама-қарсы тұрса да немесе сапалары бойынша өздерінің субстанцияларында қарама - қарсы тұрса да болады.

Дәл айтқанда, Аристотель де, одан кейін Әл-Фараби де қайшылық мәселесі жалпылама логикалық заң дәрежесінде қойған жоқ. Бірақ Әл-Фараби Стагириттің ықтимал және рас білімдердің пайда болуы және мәні туралы көзқарастарын тек жай түсіндірмелік сипатта ғана қабылдаған жоқ, ол оларды сыни пайымдаудан өткізіп, осы мәселе бойынша өз тұғырнамасын алға қойып және негіздеп, бұл теорияны ерекше түрде баяндады.

Сонымен бірге ол диалектикалық алғышарттардағы қайшылықты қарастыруға батыл қадам жасады, бұл нәрселер логикасын сипаттайтын, ұғымдар жүйесінде көрініс тапты. Қозғалыс қайнары туралы, даму және Әл-Фараби, Беруни және ибн Сина еңбектеріндегі қағидалар, деп есептейді А.Файзуллаев, шын мәнісінде, олардың ілімдеріндегі материалистік тенденциялардың көріністері болып табылады11.

Әл-Фарабидің мүмкіндіктің шындыққа айналуының себептерін, нәрселер пайда болуының негізін, қозғалыс дамуының ішкі қайнарын табуға ұмтылуы ерекше назар аударуға лайық. "Неғұрлым болмыс күрделі болса, - деп жазады ол, - соғұрлым ол өзінде қайшылықтар мен олардың көп бөліктерін ұстап тұрады және күрделі нәрселердің қарама-қарсылықтары өткір, қарама - қарсылықтардың [мүмкіндігінің] күштері қуатты бола түсіп, біріне-бірі көп күштер әсер етеді"22.

Ғалымның қайшылықтар туралы ізденістері мен төлтума ойлары, қайшылықтың диалектикалық заңын ары қарай зерттеуде жағымды рөл атқарғаны күмәнсіз. Әрине, біз Әл-Фарабиге оған тиесілі емес жетістіктерді танып қояйық дегеннен аулақпыз. Біз үшін маңыздысы Аристотельдің философиядағы келесі кезеңнің пайдасына жарайтын дүниелеріміз мұсылмандық схоластикамен жойылмағандығында тұр, оның еңбектеріндегі "диалектиканың бастаулары" рационалды жетістіктер ретінде ойшылдың араб тілді ізбасарларының арқасында сақталды. Мәселенің мәнісі - тұтас құрылымдар ретіндегі олардың әдістерін талдау сақталды, яғни логиканың және оның сұраныстарының болашағын түсінуге бағытталған белгілі бір ой жобасы қалып, бұдан өз кезегінде қазіргі таным ортағасырлық Шығыстың озық ойлы философтарының тарихи қызметін көреді.

О логическом учении аль-Фараби.

А-А: Наука, 1982. С. 131-148.





ТӨРТІНШІ БӨЛІМ

ӘЛЕУМЕТТІК ФИЛОСОФИЯ, ЭТИКА ЖӘНЕ САЯСАТ

ӘЛ-ФАРАБИ ГУМАНИЗМІНІҢ ТҮПНЕГІЗДІ ҰСТЫНДАРЫ

Сәуле САТЫБЕКОВА

<...> Әбу Насыр Әл-Фараби кім? Ол арабтілді философиядағы бірінші әлеуметтік-саяси ойшыл, философиялық ойланудың объектісі нысанындағы адам мен адамзат қоғамы мәселесін алға шығара отырып, дүниені рационалды түрде түсінудің шектерін кеңейтті. Бұл мәселе Алла алдын ала шешімін жасаған және оған жауаптар обалдар мен сауаптар түрінде Құранда жазылып қойылған деп есептейтін, ескішіл діншілдерге қарсы Әл-Фараби, ортодокстардың өзіне ашулы қарсылықтарын тудыра отырып, олардың философиялық тұрғыдан қарастырылуын талап етті.

Таяу және Орта Шығыс халықтары қоғамдық ойындағы рационалистік бағдардың Фарабиге дейінгі ізашарлары, адамның ақыл қабілетін жоғары қоя отырып, болмыстың имманентті тән қасиеті ретіндегі парасатты әрекетінің құндылығын қорғады. Бірақ олар адам мәселесін тек зерде мәселесі өрісінде қарастырды, сондықтан ол туралы қайсыбір толық ілімді дамытпады. Алайда олардың адамды ақылды жан деп қарастыруы, адамды кез келген шығармашылықтан айырылған және оны барлық мәселе бойынша құдайға сілтеген, діни обскурантизммен күресуінің идеялық негізі болды. <...>

Адамды ақылды жан деп түсіну және оны осы белгісі бойынша бүкіл дүние жаратылысынан бөліп көрсету - адам туралы жүйеленген ілімде имманентті тән ақыл қабілеттілігі тұғырнамасын қалыптастыруға негіз дайындаған, ортағасырлық мұсылмандық Шығыстағы адам мен қоғамды рационалдық жолмен ұғынудың бірінші қадамы болды. Рационалдық, гуманизм және қоғамдық өмірді секуляризациялау жолындағы күрес рухымен қамтылған Фараби дәуіріндегі философияның алдында екі абсолют қарама-қарсы құдайлық және адамдық салаға бөлінбеген, тұтас, үйлесімді адам болмысының суреттемесін жасап шығару міндеті тұрды. Бұл міндетті орындау үлесі Әбу Насыр Әл-Фарабиге тиді. Ол діндар мұсылмандықтың белсенділігінің артуы жағдайында, яғни, осы кезеңде аталмыш ортадан логиканы, мутазилиттердің діни догмаларды немесе сол кездегі диалектиканы түсінудегі адамды құдайдың құлы ретінде, оның ақылы ақиқатты тануға дәрменсіз ретінде түсіндіретіндермен және жалпы дінді нығайту үшін күрестің қаруы деп жариялаған, Әбу – л - Хасан әл - Ашари (873-935) суырылып алға шыққанда, қоғамдық, саяси ғылымның негіздерін қалауға ұмтылды.

Сондықтан, рационалдық ойдың өкілі Фарабиге бүкіл қоғамның және жеке адамның игілігі үшін рационалдық ойдың тек дұрыстығын ғана емес, оның қажеттілігін бар күшін салып дәлелдеуге тура келді.

Аса зор шамадағы дүние мен табиғатты материалистік және перипатетикалық түсіндірмедегі рационалдық білімнің апологиясы, біздің ойымызша, адам мен қоғамды түсіндіруде, Фараби сүйенетін және оның гуманизмінің себепшісі болған, платформаны құрастырады.

Адам және қоғам мәселелеріндегі Фарабидің идеялық және азаматтық тұғырын қарастыру, бүкіл кайшылықтылығы мен дәрменсіздігіне қарамай, оның адам тұғырнамасының озықтығын анықтаған, үш негізгі жалпы рационалистік ұстанымды, өмірді түсінудің эвдомонистік принципін, ал сонымен бірге ақыл мен әдептің өзара байланысы элементтерін бөліп көрсетуге болады. Онтологиялық, гносеологиялық, психологиялық, социологиялық сипаттағы жалпы философиялық мәселелерді, олар субъект және объект, жеке және жалпы, және индивидуалды, ақыл және аян, құдайлық және адамдық мәселелерімен байланысының деңгейінде қарастырамыз.

Фараби гуманизмінің негіздері сапасында біз бөліп көрсеткен сәттер, оның осындай ақыл, бақыт және ізгілік секілді адамдардың өзара байланысына тән құндылықтар оның ілімінде өз көрінісін тапты.

Ақылды жан ретіндегі адам туралы ілім. Фараби дәуіріндегі экономиканың, мәдениеттің және ғылымның жетістіктері сол замандағы прогресшіл ойшылдарда адам ақылының қуаттылығына сенімнің және оның орны мен міндетін оптимистік тұрғыдан түсінудің нығайтылуына себепші болды. Адамның шығармашылық мүмкіндіктерін мойындау, оның танымдық қабілеттілігінің қуаттылығын паш ету, жоғары шектегі шығармашылық әрекеттің иегері, "ақылды адамға" табынудың ерекше формасы болып табылды. Алайда көне грек философиясы дәстүрінде ақылды жан ретінде адамды құрметтеу – діни -мистикалық идеологияның үстемдігі жағдайында шын мәнінде революциялық болды, сол мезгілде адамның айырмашылық белгісін, мысалы, Платонның адамға берген мынадай "Екі аяқты және қауырсынсыз жануар" анықтамасындай болғанын, атап өту керек еді. Адамға ақыл қабілеттілігінің имманенттігін беру орта ғасырларда шынында гуманистік әсерлі фактор еді, себебі, атап айтқанда адамдық ақыл әрекеті саласындағы тарихи шектілік салдарынан сол заманның озық ойшылдары және жалпы гуманизмнің өкілдері, адамды әрекетшіл, еркін, дербес жан ретінде түсіндіру үшін негіз іздеді.

Фараби зерделік әрекетті, адамға ең үлкен игілік әкелетін, адам болмысының мағынасы мен мақсаты деп қарастырады. Аристотельдің ізімен жүре отырып, "әрбір нәрсенің табиғаты деп соны, неге нәрсе өз болмысының мақсаты ретінде жететінін біз атаймыз"11 дей келе, ол адам табиғатын оның парасаттылығында және өзіне ұқсастар қоғамында өмір сүру қабілетінде көрді. Фараби адамды бүкіл дүние құрылысынан "одан ешкім асып түспейтін, ақылды жануар"22, деп бөліп көрсетті. Оның үстіне, "адам адам болып қалыптасатын бірінші сатыда, әрекетшіл ойшыл болуға қабілетті және дайын табиғи форма ретінде көрініс табады. Тек ол ғана барлығы үшін ортақ болып табылады... "33.

Бұрыннан белгілі Әл-Фарабидің таным теориясы аристотельдікпен ұқсас және сенсуализмде орнығады. Біз қарастырып отырған мәселе төңірегінде Фарабидің адам және оның білімдеріндегі танымдық қабілеттердің табиғи пайда болуы туралы ілім ерекше қызықтырады. Адам ақылы оның табиғи қасиеті дей келе, Фараби Алланың ақылды жанды жаратуы туралы және білімнің Құдаймен рухтандырылуы жөніндегі діни догманы қабылдамайды.

Бұл көзқарасқа қарсы келе отырып, оның философиясында тек батыл болжам болып қалған, болмыс пен ойлаудың тепе-теңдігіне Фараби жақын келеді. Ақылдылық, парасат соларға сай, "адамда онын өмір сүруінің бастапқы кезеңінде табиғи түрде пайда болады; ол материядағы әлдебір орналасуды және оймен аңдалатын формаларды қабылдауға дайындықты білдіреді..."11. Ақыл қабілеттілігі - адамның табиғи қасиеті, ол имманентті түрде әрбір индивидке тән және барлық адамдарға ортақ. Осыны тұжырымдай келе, Фараби көне грек софистері тәрізді, жынысы мен шыққан тегіне қарамай, адамдардың табиғи теңдігі туралы қорытындыға келеді. Алайда, софистерден бөлек, адам болмысы инварианттарын іздеуде Фараби зерделік әрекет саласымен шектелді, сол мезгілде софистер "барлық заттардың тұрақты өлшемін" адамның өзінен, оның бүкіл тәрбиелік рухани бірлігінен көреді. Ортағасырлық ойшыл үшін осындай шектеу, иерархиялық қоғамдық құрылысты құдайлық дүние тәртібінің көрінісі деп біліп, сондықтан да адамдардың табиғи теңдігі идеясының негіздерін рух саласынан іздеген, әдеттегі жай болып табылады. Сондықтан егер софистерде адамзат - "табиғат әлемі" - қоршаған ортаға қарсы тұруда Бір баршылық ретінде - "заңдар әлемінде" тұрса және бәрінің өлшемі ретінде адамда тап өзіндей көрініс тапса, Фараби бойынша адамзат ақылдың бүкіл адамдар үшін ортақтығы нәтижесінде, өзіне болмыстың құдайлық саласын да, таным субъектісі ретіндегі ақылмен аңдауды да енгізетіндіктен, дүниеге, таным объектісіне қарсы тұрады және де барлық заттардың өлшемі адам ақылы болып табылады.

"Танылатын өзіне қатысты білімге дейін өмір сүретіндіктен, сезімдік танылатын да дәл солай оған катысты қабылдауға дейін бар болады да"22, таным объектісі таным субъектісіне қатысты бірінші болып келеді. Алайда адам ақылы дүниелік құрылысқа катысты, оны ұғымға айналдыратын және өзінің көп түрлілігіндегі әлем қайтадан өмір сүре бастайтындай, ойлау шеңберіне ауыстыратын белсенді бастама болып табылады. Зерденің белсенді субстанционалдығын Әл-Фараби "оймен аңдау" сөзінде білдіреді және бүл сол үрдісте ақыл заттар болмысын андайтын, қамтитын танымға жатады. Адам ақылы, Фараби бойынша "субстанционалды жеткіліксіз", құдайлық ақылдан өзгеше өзі-өзімен үстемдік етпейді, сондықтан оның мәні - енжар пайымдауда емес, әрекеттенуде, қалыптасуда өзінің шынайы табиғатына, жетілген зердеге қарай қозғалыста болуда. Құдайлық ақыл бастапқы "автаркиялық" күй салдарынан жетілудің бір сатысында орын алады. Ол өзгермейді, ал адамдық ақыл қалыптасатын, дамитын, өзектенетін мүмкіндіктен шындыкка айналатын нәрсе болып табылады. Зерде өзінің жетілгендігіне, езінің субстанциясына жету, яғни актуальдануға ауысуға мүмкіндік беретін, "әлдебір басқаны қажет етеді11". Мұны әлдебір танушы зерде "ойлаушы күштің таңдайтындығының" арқасында, "интеллекцияның ойша жаратылған объектілерінің"22 кешені ретінде танушы зердеге қатысты қоршаған дүние болып табылады. Жаңа пайда болғанда зерде қалыптасу, формаларды ойша қамту арқылы даму мүмкіндігіне ие болады, яғни зерде адамдық индивид дамуы барысында өзектіленетін, әлеуетте ұсталып тұр33. Фарабиде адамды ақылды жан деп жариялауының салдарынан субъект және объект мәселесі, діндар идеологтардан бөлек, түбегейлі қарама-қарсы шешімін тапты. Егер оларда кез келген әрекеттің, соның ішінде танымның да, субъектісі құдіретті, білгір және білікті Алла болып табылып, ал адам тек оның шексіз даналығы мен қуаттылығының объектісі ретінде көрінсе, Фарабиде, керісінше, "ақылмен аңдаудың" субъектісі адам, ал объектісі, құдаймен қоса, бүкіл дүние болып табылады. Алайда Фараби ортағасырлық ойшылға тән танымның субъектісі мен объектісі мәселесін шешуде дәйексіздік танытады: құдайды жетілген зердені иеленген жетілген субстанция ретінде, мойындай отырып, ол бір мезгілде адамдық зерденің шығармашыл әрекетін, өзгертуші қуаттылығын жоғары көтеруімен қатар, әл - Киндидің ізімен, көне грек философиясына соншалықты тон аңдаушы таным идеясын дамытады. Бұл идеяны Әл-Фараби, шындығында білімнің субъектісі және объектісі болып табылатын, құдайдың мәнділігімен байланыстырады, өйткені "ол өзінде өзінің мәнін оймен аңдайды"44. Ол сол бір сәтте Дана және Даналық, Білгір және Білім, Ақиқатты және Ақиқат және т.б. болып табылады. Бұл дәйексіздік -араб тілді философияның басқа да өкілдері сияқты, Фарабидің де ортағасырлық пантеизмдегі озық бағыт - құдайды табиғатқа төмендететін және қоршаған шындықты құдайлық әлемдік тәртіп ретінде көрсететін, натуралистік пантеизмге ыңғай танытқанын көрсетеді. Осының нәтижесінде "құдайды адамдандыру" жүзеге асты, құдайдың мәні — зерде - адамда таралып кетті: құдай мен адам біріне-бірі қарама-қарсы бастамалар ретінде емес, ол жоғары құндылық - зердеге бірдей қатысты болмыстың түрлері болып шықты. Алайда құдай мен адам арасындағы қырды осындай жолмен тегістегеніне қарамай, құдайлық пен адамдылық қарама-қарсылығы бәрібір сақталады: құдай жетілген зердесінің тасымалдаушысы, құдайланған адам зердесі түсіндіріледі.

Өзінің жетілгендігі салдарынан құдайлық зерде өзін-өзі аңдайды. "Ол өзінен тыс, ешқандай басқа мәнділікті керек қылмайды; танылуы үшін басқа мәнділікті қажет те етпейді. Дәл солай оның қайырымдылығын тану мақсатын да қолданбайды. Керісінше, тану және танылу үшін өзінің субстанциясын қанағат тұтады. Және Оның өз мәнділігі туралы білімі, Оның субстанциясынан басқа ештеңені білдірмейді. Ендеше, Ол - білгір және білім - бір мәнділік және бір субстанция11". Фараби оны Әуелгі себеп, Әуелгі баршылық, Әуелгі ақиқат, Әуелгі зерде деп сипаттайтын, құдай зердесінен оның әрекетшіл мәнділігі себептелген ерекше адами ақыл, одан тыс түратын заттарды аңдауға бағытталған. Құдайлық зердеге қарағанда оның жетілгендігі бөлек және ол "оймен аңдаушы объектілер"22 болмысын мүмкіндігінше дұрыс бейнелеуге ұмтылуда тұр. Құдайлық білімнің объектісі - құдайдың өзі болып тұрғанда адамдық білім объектісі не оның өзінде, не одан тыс тұр, Құдайлық болмыс өзіне-өзі жеткілікті, "ол ақиқат болу үшін, оймен аңдаушы сапасында" басқа және Одан тыс түратын Оны аңдаушы өзге мәнділіктерді керек қылмайтындығымен сипатталады33. Фараби іс жүзінде адамдық таным құралдарымен құдайтану мүмкіндігіне күмәнданады44; осыны адам көңілінде абстрактылы емес, нақтылы өмір сүріп тұрған адамдық және табиғи болмысты адаммен және бүкіл қоғаммен жетілетін игіліктерді тануға шақыру деп бағалауға болады. Әл-Фараби бойынша, "білім адамға, оның растылығының артуы шамасында, бақыт пен қуаныш әкеледі; тани келе, адам өзінде әсемдік пен жетілгендікті табады"55.

Ақыл әрекетінде адамдық шығармашылық белсенділігінің жоғары айқындалуын көре отырып, Фараби оның өмірлік нәтижесінде адам зерде қалыптасуының үш сатысын: мүмкін зердеге, қабылданып алынған зердеге, ақылмен әрекетшіл зердеге сәйкес келетін, өзі айтқандай "адамгершілік сатылары" бойынша жоғарылап жетілетін, шексіз таным үрдісі ретінде түсіндіреді11. Адам ақылының жетілуі идеясы, адамның танымы үрдісінде "адамгершілік сатыларымен" көтерілуі ілімі Фарабидің сенсуадистік ілімінен қисынды шығады. Түсініктердің біріншілігінен шыға отырып және объект - субъект байланысы өтетін, тән мүшелеріне, орталық буын ретінде сенуге шақыра отырып, Фараби адам ақылының жетілу үрдісі, яғни адамда "адамдықтың" қалыптасуы - барлық адамдар үшін ортақ дейді. Оның тұжырымына сай, "оның ырықсыз (яғни, әлеуетті - С.С.) ақылы барлық ұғымдардың толықтығына жеткендіктен, әрекеттегі ақыл, әрекеттегі ұғым бола бастайды, онымен танылатын өзі таныла бастайды... Бұл ақыл қабылданған болып аталады... ол ырықсыз және әрекетшіл ақылдардың, ортасында орналасады және оны енді ештеңе әрекетшіл ақылдан бөле алмайды", соңғы адамдық зерде жетілуінің ең жоғары сатысы болып табылады22. Ендеше, әлеуетті ақылдан қабылданған ақыл арқылы әрекетшіл ақылға әрбір адамның жетілу жолы, бүкіл адамзатта Фараби бойынша, тап осындай, жеке адам арқылы жүреді. Бұл үрдістің жүзеге асуы адамның жеке-дара қасиеттеріне тәуелді болғанымен (оның табиғи сапалықтарына, психикасына, тілектеріне т.т.), әрекетшіл ақыл индивидиум мен қоғамның шынайы игіліктерге жетуінің нормасы, шарты ретінде көрініс табады.

Адам тіршілігінің мақсаты ретіндегі бақыт туралы ілім Фарабиде оның зерде туралы ілімімен тығыз байланысты. Бақыт туралы ілімде Фарабидің өмірді эвдомонистік тұрғыдан түсінуі, оның жалпы рационалистік ұстанымынан қисынды шығатынымен, көрініс тапты.

Бақыт туралы, оның табиғаты, адамдық болмысқа қатыстылығы, оған жетудің жолдары мен тәсілдері туралы Фараби дәуірінде, түрлі идеялық ағымдардың мәнісін білдірген, адамдық құндылықтардың басқа түсіндірмелеріне қарағанда, көптеген өмірлік мәселелік сұрақтарды туындатты.

Адам болмысының мардымсыздығы туралы құрандық догмадан шыға отырып, ресми идеологтар, оған жетуді о дүниемен байланыстыра отырып, бақыттың трансценденттік табиғатын тұжырымдады. Мұсылман діндарлығы оған тек таңдаулылар жете алатын бақытты жұмақтағы өмір ретінде түсіндірілді. Құран "Жердегі тіршілік - тек ойын және ермек, кімдер құдайға мойынсұнатындарға болашақ өмір жақсы", - деп үйретеді11.

Сопылар, адам бақытын оның Құдайда аннигиляциялануы деп түсіне келе, бақытқа жету тәсілін аскетшілдік пен тақуалықтың ерекше жолымен жүруден көре отырып, адамның өзіндік болмысына бақыттың имманенттілігін терістейді. Алайда бақыттың сопылық ілімінде, әрине, адамның бақытқа деген құқын бекітетін және оған жетудегі ерекше бір адамдық белсенділікті уағыздайтын гуманистік мазмұн бар.

Ақыл және ізгілікпен қатар бақыт - Әл-Фарабидің гуманистік ілімінің негізгі категориясы және олардың арасында "Азаматтық саясат", "Бақытқа жету жолдарын көрсететін Кітап, "Қайырымдылар қаласы тұрғындарының көзқарастары туралы трактат", "Мемлекеттік қайраткердің нақыл сөздері" және т.б. қоғамдық саяси еңбектерінің басты тақырыбы.

Бақыт, Әл-Фараби бойынша, адам инстинкті түрде ұмтылатын, әлдебір кемелділік болып табылады. Игіліктердің арасында ол "ең үлкен игілік және... оған адам ұмтылатын ең кемелді мақсат болып табылады"22, "ол өзі үшін іздейтін жақсылық; басқаға жету үшін, оған ешқандай түрде және ешқашан ұмтылмайды; бақыттың арғы жағында адам жете алатыннан артық ештеңе жоқ"33, - дейді Фараби. Бақыт адамға өзі-өзімен және басқалармен үйлесімді өмір сүруі үшін кажет44.

Оны әлдебір жетілгендік ретінде мойындай отырып, Фараби Платонның артынша оның неден тұратындығын, табиғаты қандай екендігін зерттейді. Тәндік әдемілікте ме? Байлықта ма? Басқа адамдарды билеуде ме? Құрметтеуде ме?55.

Ары қарай Фараби осының бәрі не жетілгендікті құрастырмайды, не шынайы кемелділік үшін жеткіліксіз болады дейді. Сондықтан, бақытқа жету үшін "басқа бірдеме" кажет. Бұл "басқа бірдемені" Фараби, Платон сияқты, білімнен шығатын "әлдебір білімде", "әлдебір қылықта" көреді, өйткені онда "оған өзіне оны жеткізгісі келсе, онда жетуге болатын жол бар болуы қажет"11.

Фараби көне грек философтарына: Платонға, Аристотельге, Эпикурға және т.б. өте жақын, бұл оның бақытты интеллектуалдық жағынан түсіндірмелерінен көрініп тұр. Алайда, Платоннан өзгеше, Фараби, ол үшін адам өмірінен таным үрдісі алшақ болмағандықтан, бақыт идеясының адам болмысына имманенттілігі ұстынын жақтады, ал сол уақытта Платон бақыттың транценденттігін қолдады. Осының айшықты куәлігі ретінде Фарабидің жан мәңгілігі туралы мәселені шешу талпынысын келтіруге болады. "Мемлекеттік қайраткердің нақыл сөздерінде" Фараби осы мәселе бойынша ең көп таралған пікірлерді келтіреді. "Кейбіреулер адам өлгеннен кейін, өлім күйін көрсететін, жанның тәннен ажырауы жүзеге асады және де ол осыған дейін басқаша болса, оның даналығы арта береді, өйткені осыдан тұтастық йен жетілгендік пайда болады деп ойлайды... Сондықтан, олар өлім жетілгендік болып табылады және жанның тәннен бөлінуі қажет, деп ойлайды... Әдепсіз адам өз тәнімен қосылғандықтан ғана әдепсіз және (тәннен) бөліну жолында ол жақсы бола бастайды деп ойлайды"22.

Ары қарай Фараби сол заман үшін таңғаларлық турашылдығымен бұл көзқарастарды әшкерелейді. "Осындай адамдарға, - дейді ол, - бәрінен дұрысы өзін және өз жанын өлтіру, алайда кейін олар мынадай сөздер мен өздеріне қорғаныш тапқандай болды: "Біз құдаймен басқарыламыз... және бірлікті (жанның - С.С.), және дәл солай жанның бөлінуін де іске асыра алмаймыз. Біз, оларды қосатынды (жанды - С.С.), және біздің істер туралы бізден жақсы білетінді, басқаратынды күтуіміз керек"33.

Бұл әшкерелеуші сөздер екі жүзділікке қарсы бағытталған...

Жан мәңгілігі туралы мәселе бойынша Фараби, "жан мен тәннің бөлінуі кеңістіктегі бөлінуге, жан кетіп, тон қалатындығына, немесе тән кетіп, жан қалатындығына жатпайды, өзінің өмірін жалғастыру үшін, тәннің материямен бірге болуы міндетті емес"44 деген, пікірлерді келтіреді. Осындай пайымдау, Фараби бойынша, адамға екі өмірдің тән екендігі туралы тұжырымға әкеледі: Бұл және бұл дүние, екі түрлі жетілгендік және соған сәйкес екі түрлі бақыт бар, о дүниедегі бақыт бұл дүниедегі бақыттан жоғары және қалаулы деген қорытынды шығарылады... Фарабидің өзі тән өлімінен кейінгі жан тағдыры туралы мәселеде дәйекті болмады, алайда индивидуалды жанның өткіншілігін мойындауға бет бұрды... Фарабиде адам жанының өлімі туралы идея оның өмір мен өлім туралы пайымдарымен қуатталады. Тек қана жанның өткіншілігін және одан шығатын екінші, шынайы, бұл өмірге қарағанда, о дүниедегі жақсы өмір идеясын шектеумен, біз Фарабидің "Қайырымдылар қаласы тұрғындарының көзқарастары туралы трактатында" кездестіре алатын, сол жердегі өмірге деген діни уағыздарды сынай аламыз11. "Мемлекеттік қайраткердің нақыл сөздерінде", адами өмірдің өзіндік құндылығы туралы айта келе, ол былай деп жазады: "Қайырымды адам өлімді асықтырмауы керек. Керісінше, мүмкіндігінше өмірді ұзартудың жолын іздеуі керек, өйткені қала адамдары оның ізгіліктерінен алатын пайдаларынан айырылмауы үшін, ол сол бақытты ұзарта беруі қажет"22.

Басқа жандардың болмысынан ерекше қоғамдық құндылығы бар адамдық өмірде - бір, адамдық жетілгендік те - бір, дейді Фараби. Ол "екі өмір бар"33, біріншісі - жердегі, екіншісі - ' о дүниедегі деп есептеген, және "адамда бірінші және соңғы жетілгендік бар: соңғы, шынайы жетілгендік бізге бұл дүниеде емес, о дүниеде келеді; осыған сәйкес, адам бұл дүниеде жеке ізгіліктер жасағанымен, оның өзі осында ізгі болмайды"44 деп пайымдаған Сократ, Платон, Аристотельдермен келіспейді. Фараби бойынша, адамның жетілуі, оның ізгіліктерінің қалыптасуы - бұл өмір бойы созылатын және өліммен тоқталатын үрдіс, сондықтан адам "өмірді сүюі керек, себебі ол адамға жақсылықты жасауға және бақытқа жетуге мүмкіндік береді"55. Сондықтан ол өлімнен қорықпауы керек, өйткені оның артында жақсылық та, жамандық та жоқ66.

Жердегі өмірде бақытқа жету мүмкіндігін тұжырымдай келе, Фараби бақыттың жүзеге асуын, оның барлық жетістіктерімен және кемістіктерімен қатысты, діни ұйғарымдармен ғана жүретін тақуамен емес, нақтылы адамдық жанмен байланыстырады. Адам, деп жазады Фараби, "бақытты мадақтау да, айыптау да бар күйлердің үйлесімінде табады"77, "біздің істеріміз тамаша және жанымыздың күйі де сондай болуы үшін, сондайда болғанымыз қажетті", "бақытқа адамдар қашан бүл істер өз еркімен жасалғанда және онда еркін таңдау бар болғанда ғана жете алады"11. Ол құрандық Құдайдың өмірін күтудің орнына, бақытқа жету жолындағы белсенділікті жақтайды және кездейсоқ емес, ал жігерлі әрекеттермен бақытқа жетуге болады дейді.

Фараби бақытқа құқылы адамдар теңдігін жақтайды. "Әрбір адам өзінің туған негізінен бастап, жанының күйі, оның әрекеттері, күштері мен ерекшеліктері болуға тиіс жағдайға жеткізетін, туа біткен қабілеттілікке ие..."22. Сонымен бірге, өз дәуірінің өкілі ретіндегі Фараби ойлауына тән иерархияшылдық, бақыт категорияларын бірінен-бірі түрі, саны және сапасы33 бойынша асып түсетіндерге және адамдардың қоғамдағы дәрежесі және жайы бойынша олар сәйкес келетіндерге ажырату жүргізеді. Бақытты категорияларға бөліп және жоғары бақыт деп дана, философ болуды жариялап, Фараби адам бақыты дәрежесін тек адамның білімділігімен өлшейді.

Фарабидің өмірді түсінуін, әдетте оны көне грек ойшылдарына қолданатын, "эвдомонизм" терминімен сипатталуының дұрыс екендігі, баяндалғаннан шығады... Оның бақытты адам деп жариялауында, оған бұл дүниеде жету мүмкіндігі туралы тұжырымдауында, бақытты азайтатын, өлім алдындағы қорқыныштан бос болуға шақыруда көне грек философиясының өкілдері: Демокриттің, Эпикурдың, Аристотельдің адам туралы ілімдерінің іздері анық байқалып тур. Фараби эвдомонизміне біздің ойымызша, эпикурейлік дүние түсіну ұстыны өте жақын келеді, оның мағынасын мына қағидаларға әкеп тіреуге болады:

Жаулардан ешқашан қорықпаңдар,

Өлімнен ешқашан қорықпаңдар,

Қайғы-қасіреттен арылуға болады,

Бақытқа жетуге болады44.

<...>

Бақытқа жетудің құралы ретіндегі ізгіліктер туралы ілім. Ақыл мен бақыт мәселесінің Фарабиде шешілуі, бақытқа жетуге игі ықпал тигізетін мінездер мен әдеттерді жатқызған, ізгіліктер туралы түсінігін себептеді11.

Оған жетуді адамдық болмыспен байланыстыра отырып, ол ізгіліктердің адаммен қатысы барлығы идеясын қолдады. Ізгіліктер, Фараби бойынша, жоғарыдан түсірілмейді, оларды ақыл мен бақыт сияқты адам өз өмірінің барысында қабылдап алынады. Аристотель сияқты, ол ізгіліктердің құрылымдығы көзқарасында тұрып, жан бөліктеріне сай оларды этикалықтарға және рационалдылықтарға бөледі.

Этикалық ізгіліктерге темперамент, еркіндік, кең пейілділік, әділеттілік; рационалдылықтарға - даналық, интеллект, ой ұшқырлығы, көрегендік жатқызылады. Дәл солай кемістіктер де бөлінеді22. Бірақ бұл формалды бөліну, өйткені Фараби үшін шынайы ізгілік зердеде ақыл мен жақсы мінездің үйлесуінде тұр. Сонымен, ізгіліктер туралы іліммен ойшыл этикалық пен рационалдықтың, әдеп пен ақылдың байланысын мойындамайтындарды сынай отырып, осыны атап өтеді33.

Аристотельге сілтеме бере отырып, Фараби өзінің "Интеллект сөзінің мағынасы туралы трактат" деген еңбегінде былай дейді: "..ұғыну... — бұл керек уақыт пен тиісті жағдайда нені істеу керек екендігіне деген зеректік. Сондықтан, парасатты адам сонымен бірге ізгі де болып табылады"44. "Парасатты деп олар (адамдар - С.С.) кім ізгі болса және жақсылықты таңдап, жамандықтан алшақтайтындықты атайды. Адамдар бұл эпитетті, жауыз, қу және сол сияқты атаулармен атап, зұлымдықты жасауда зеректік көрсеткенге қолданбайды"55.

Егер "есті" ұғымы этикалық та мағынаға ие болса, онда этикалық сапалар, өз кезегінде, ақылдың белгілері болып табылады.

Фараби үшін этикалық пен рационалдық бір-бірінен ажырамайды. Осы ұғымдардың бөлінбейтіндігінен және олардың өзара себептелгенінен шыға отырып, ол жетілген адам мен ізгілікті қоғам мұраттарын түсіндірмелейді. Оларды біз ары қарай қарастырамыз.

Ізгілік мәселелерінде, ақыл мен бақыт мәселелеріндегі сияқты, Фараби діннен бөлек ұстанымда болады.

Ізгілікке үйренуге бола ма? Бұл сұрақ Фараби үшін өте маңызды болды, себебі оның шешімімен адамның өзіндік әрекетшілдігі идеясы, оның адамгершілік сатыларымен көтерілуі ұстыны, оның бақытқа жету жолдары идеясы байланысты болды. Көне грек философиясында бұл мәселемен софистер, Платон, Аристотель, Демокрит, Эпикур айналысты. Аристотель, адам жігеріне таным үрдісінің дербес және маңызды факторы мағынасын бере отырып, алайда "жетілген және шынайы ізгі тектілік те табиғи жақсы сапаларға ие болуда тұрады"11, - деп пайымдайды. Платонға келсек, ол ізгілікке үйрену мүмкіндігін теріске шығаруға ниеттенген22.

Бұл оның білім адамдық болмысқа қатысты әлдебір бастапқы ретінде көрініс табатын, туа біткен идеяларына қисынды шығады.

Фараби, нәрестеде ақыл тек таза мүмкіндікті құрайды, яғни әлеуеттік күйде болады деген қағидаға сүйене отырып, ол ізгі және теріс қылықтардың арасында таңдау жүргізе алмайды дей келе, ізгіліктер адаммен оның өмір үрдісінде қалыптасады деп есептейді. Адамның осындай бастапқы күйін ол табиғи деп атайды және соған сәйкес, ол ізгі де, күнәкар да емес, дегенмен адам ізгілік немесе күнәнің белгілеріне алдын ала ыңғайланған бола алады, дәл сол сияқты адам өзінің табиғаты бойынша жазу ісіне немесе өнерлердің басқаларына бейімделе алуы мүмкін"33. Алайда, дейді Фараби, "адам алдын ала дайын жетістік немесе кемістікпен пайда болмайды, дәл осы сияқты ол табиғатынан маташы немесе кеңсе хатшысы болып тумайды"44, адам тек өз ақылының жетілуі барысында жақсылық пен жамандықтың арасында таңдау жүргізуге қабілетті, соның салдарынан ол, жақсы немесе теріс қылықтарды қайталай отырып, белгілі бір мінез-құлықты қалыптастырады. Жақсы да, жаман да мінездер игі қабылданғандар. Фарабиге сәйкес адам кемістікке кесіліп қойылған жоқ, егер ол ізгілікке ұмтылмайтын жағдайда ғана осындай болады.

Адамның табиғи күйін ерекше tabula rasa ретінде түсінуден, ал ізгілікті Сократ, Платон, Аристотельдің ізінше білім ретінде түсінуден Фараби ізгіліктерді қабылдауда оқу-білім мен тәрбиенің рөлі шешуші деген қорытындыға келеді. Ақылмен қатар ізгіліктің міндетті шарты болып табылатын, жақсы мінез қалыпты әрекеттердің салдары болатындықтан, Фараби, бірқатар көне грек даналары сияқты, ізгілікті адам қалыптасуындағы шешуші рөлді мөлшер сезімін қорытып шығаруға береді.

Мөлшерді, шаманы түсіндірмелеуде Фараби Аристотельге ерекше жақын, олар орташадан ауытқу - бұл не артықшылық, не жетіспеушілік, мөлшер - одан кейін артықшылық басталатын, оның шекарасы деп есептейді. Оның үстіне ол Аристотельдің ізімен "орташа" ұғымының екі мағынасын ажыратады: өзімен-өзі, яғни орташа ретіндегі және шеткілерге қатысты орташа. Екінші мағынада алынған "орташа" ұғымы - Фараби этикасының орталық категорияларының бірі, ол, Аристотельдікі де сияқты, тоғышарлық "алтын орташаны" уағыздау болып табылмайды. Батылдық — бассыздық пен қорқақтықтың ортасы; мырзалық - сараңдық пен ысырапшылдықтың ортасы; ләззаттанудағы артықшылық нәпсіқұмарлыққа жеткізеді, ал оның жетіспеуі енжарлыққа ұрындырады; жақсы мінездік сапа - ұшқыр ойлық - сайқымазақтық пен тұйықтықтың, әзілді түсінбеудің ортасы. Әрекеттегі бірқалыптылықты Фараби адам денсаулығына да пайдалы деп есептеген11. Шаманы сақтау адамнан тәртіпті, өзін-өзін шектеуді талап етеді, оның үстіне адамға қиындықсыз, мөлшерден аса өтеуге адам жеңіл жете алатын ләззатқа деген мұқтаждықты сезіну тән болғанымен, тікелей соны шектеу маңызды, деп үйреткен Фараби22. Мөлшерді сақтамай, деп жариялайды философ, адам ешқашан бақытты бола алмайды.

"Мөлшер" категориясын ашу барысында Фараби жақсы мінезді қабылдаудың тәсілдері туралы ойланады, оның сенімі бойынша, жаман мінез дегеніміз, оны тән сырқаты сияқты емдеуге болатын, жан сырқаты болып табылады. Мінездердегі молшылық пен жетіспеушіліктерді, игілікті бірқалыпты күйге дейін шебер әдіспен жеткізу керек, шебер әдіс, - деп Фараби, өзін талдау мен өзіндік тәртіпті айтады33. Қоршаған қиындықтың мінез-құлық қалыптасуына тигізетін әсерін мойындай келе, Фараби салмақты адамға іштей тән күштерге, яғни өзін-өзі қалыптастыруына, адам жігерінің қуаттылығын мойындауға ерекше мән береді.

Ырық еркіндігін адамның парасаттық қабілеттілігімен байланыстыра келе, Фараби жалпы еркіндік мәселесін қарастыруға ауыса отырып, құлдықты стоиктер рухында адамгершіліктің белгілі бір жайы деп түсіндіреді. Адам еркіндігі үшін жалғыз парасаттылық жеткіліксіз, оған қуатты жігер де қажет. Дұрыс ақыл мен қуатты жігерге ие адам, өз абыройлығында еркін жігерге ие емес - құл Құлдықта ол жануарға ұқсап кетеді, ал еркіндікте ол өзінің шынайы табиғатын тауып алады11.

Фарабидің ырық қуаты мен еркіндіктің арасындағы байланыс туралы пайымдарының негізінде, адамның қайырымды, ізгі бола бастауы үшін қажетті, еркіндік туралы терең гуманистік идея жатыр. Алайда Фараби құлдықты, оның әлеуметтік мазмұнын аша алмай, тек шекті, әдептік мағынада қарастырады. Қалай стоиктердегі сияқты, құл Фарабиге өзіндегі құштарлықтарға, нәпсіқұмарлыққа және сыртқы жағдайларға қарсы тұра алмайтын, әлсіз адам. Стоиктер адам еркіндігін оның ішкі дербестігін сақтауымен түсіндіреді; Фараби оны адамның ізгі мақсатқа сай әрекеттерімен негіздейді. Екі жағдайларда да - бұл тарихи айқындалған, құлдықтың тар шектелген түсінігі, одан құл өзін өзгертсе, ол өзін еркін сезіне бастайды деген қорытынды шығарылады. Сонымен бірге адамға ырық еркіндігінің тән екендігіне назар аударып және оны шынықтыруға шақыра келе, Фараби адам құдайдың араласуынсыз - ақ, өзімен табанды жұмыс арқасында мінез-құлықты қалыптастырып және сол арқылы ізгі бола алатынына терең сенімді. Фараби ізгіліктерді қабылдаудағы себепші күштердің маңыздылығы туралы жазады, өйткені кез келген адам өздігінен соларға апаратын жолдарды білмеуі де мүмкін. Осындай адамдар, оның пікірінше, ұстазға және басшыға мұқтаждық етеді және ол біреулерде аз деңгейде, басқаларында көп деңгейде көрініс табады.

Ізгіліктерге түрлі әдістермен жетуге болады: оқытумен, тәрбиелеумен, сендірумен. Олардың қолданылуына байланысты Фараби адамдарды халыққа, бұқараға және ғалымдарға бөледі. Ғалымдар - Фараби бойынша, бұқара сенімдер мен қиялға сүйенетін қоғамдық пікірмен22 өз танымдарын шектеген жағдайда, шынайы білімнің бірден-бір қайтарымы болып табылатын, рас дәлелдемелер арқылы ізгіліктерді алатын, таңдаулылар. Фарабидің бұқара ізгіліктермен байланысты олардың шын мағынасын білуі керек қылмайды дегенінде білімнің тарихи және таптық шектілігі көрініс тауып тұр. Сонымен бірге бүл пайымдарда, софистердегі сияқты, билеушілер белгілейтін шын мағынасына ену мүмкін емес, қоғамдық ізгіліктердің салыстырмалы сипаты туралы ой белең алып тұр.

Ізгілікті пайғамбарлар, әулиелер, діндарлар бейнелерімен байланыстыратын исламдық ілімге қарама-қарсы, Фараби ізгіліктерге барлық адамдар жете алады, тек оларды қабылдау тәсілдері әр түрлі деп оқытты.

Зерде, бақыт және ізгілік Әл-Фараби ілімінде, жоғарыдан бұйрықты күтпей-ақ, адам ұмтылуға міндетті және өз күштерімен жете алатын, адамдық болмысқа тән, гуманистік ұстындар болып табылады.

Адамды тылсымдық түрде бүл құндылықтарға ұмтылатын жан ретінде қарастыра отырып, Фараби сол арқылы адамның прогресі, дамуы және жетілуі идеясын ұсынады. Тұтас алғанда, Фарабидің зерде, бақыт, ізгілік, ұғымдарына берген талдауына, бүкіл Маркске дейінгі гуманизмде типтік көрініс болатын, оймен жорытушылық тән. Олардың иегеріне "қоғамдық жан" емес, "ақылды жан" жатады. Осының салдарынан адам қоғамдық қатынастар жүйесіндегі орнына емес, ол өз ақылының дамуы деңгейінен тәуелді әрі бақытты, әрі ізгі.

Зерде, бақыт, ізгілік, "еркіндік", "теңдік", "әділеттілік" ұғымдары сияқты, Фараби дүниетанымында интеллектуалдық тектік олар адам болмысына имманентті тән11. Бұл құндылықтар білімді растайды: ақылды, ізгі, еркін, бақытты болу үшін білімді және білікті болу қажет. Білім — құндылықтарды іске асыру құралы, игеру құралы, жеке адам мен бүкіл қоғам жетілуінің басты шарты. Бақытқа жеткізетін, шынайы білімнің іске асырылған түрін Фараби философиядан көреді.

Гуманизм Аль-Фараби. А-А: Наука, 1975. — С. 73-94.

MEMЛEKETTIK БАСҚАРУ ӨНЕРІ НЕМЕСЕ БАҚЫТ ФИЛОСОФИЯСЫ

Анель ҚАСЫМЖАНОВА

Сонымен, біздің философқа адамдардың бірігуінің негізгі себебі әрбір жеке индивидтің басқалардың қызметіне мұқтаждығында көрінеді, бірақ Фараби бұл тезиске маңызды әрі терең қосымша енгізеді, бұл мұқтаждық тек тәжірибелік және қолданбалы сипатта ғана емес, адам табиғатының ең мәнді қасиеттерімен байланыста болады.

Нақ соңғысы, Фараби пікірінше, қоғамды адамдық ретінде сипаттайды, сондықтан ойшыл зерттеуді қажет ететін келелі мәселе, "адамның ең жоғары кемелденуі" мәселесіне ерекше көңіл аударады. "Бақыт" ұғымы жеке адамдық қасиеттердің жүзеге асыруын ұсынып, бұл "бақытты", "пайдалы" немесе "жағымды" ұғымдарынан ерекшелейді.

"Бақыт" - Фарабидің негізгі мәселесі, саяси философиясы. Бұл проблема "Қайырымды қаланың" тарауының атына да және оның "Бақытқа жеткізер жолды көрсету" мен "Бақытқа жету туралы" трактаттарының аттарында да көрсетілген. "Қайырымды қалада" бақыт адамның ең жоғарғы кемелденуімен ұқсастырылады, бұл жанның өз өмір сүруі үшін материяны қажет етпейтін және денеліктен бос болмыстар жиынтығымен бірлесіп, жетілген кезде көрініс табады. Бұл күй туралы толығырақ Фараби өзінің "Екі философтың, қасиетті Платон мен Аристотельдің көзқарастарының ортақтығы туралы" шығармасында жазады. Фараби Стагириттік "Аристотель теологиясына" сүйенеді, онда Аристотельдің атынан мынадай сөздер жазылған: "мен өз жаныммен бірнеше рет оңашаландым, бірақ денемнен айырылған сәтте, мен дерексіз, тәнсіз сияқты мән болдым. Мен өз мәніме кірдім, оған бет бұрдым және өзімнен тыс заттардың барлығынан шығып, бір уақытта танушы және тануға болатын білім болдым. Сол кезде мен өз мәнімнің таңғаларлық сұлулығы мен әсемдігін көрдім.

Сонымен, өмір мен шығармашылыққа қатыса отырып мен, мейірбан әлемнің өте ұсақ бөлшегі екендігімді білдім.

Мен бұған сенген сайын және өз ақылыммен бұл дүниеден құдай дүниесіне көтерілген сайын, оған қатысым бар сияқты боламын, сонда маған жарық пен жарқылдың түсетіндігі соншама, тілім сипаттауға, құлақтарым - бұл сипаттаманы естуге икемсіз. Мен осы жарықты жамылғанда және менің күшім өз шегіне жеткенде, шыдамай ойлар әлеміне түсемін. Ал енді ойлар әлемінде болғанымда, ой бұл жарықты менен жасырады. Осы орайда менің есіме ағам Гераклит түседі менің есіме, ол мейірбан жанның субстанциясын парасаттылық әлеміне кіру арқылы іздеуді тапсырған"11. Әңгіме Фараби бойынша, жанның парасатты бөлігінің, ақырына жеткендегі хал-жайы туралы болып отыр. Фараби "Азаматтық саясатта" жанның материалды емес заттарға ұқсауын қарастыруға қайтадан бет бұрады. Жанның парасатты бөлігі болмысының кемелденуін, философ пікірінше, одан жоғары орналасқан заттарды ақылмен аңдау арқасында ғана емес, оның сатысымен төмен орналасқан заттарды ақыл арқылы аңдау арқасында да табуға болады. Бұдан тыс Фараби жанның ақылды бөлігі барлық басқа бөліктерінен толығымен қол үзіп, оларды елемейтінін ескертеді.

Бақытқа жету - парасатты жаратылған адамға қамқорлық жасау әрекетінсіз және оған кемелденудің ең жоғарғы сатысы, атап айтқанда, бақытқа жетуге мүмкіндік беруге ұмтылудан тұратын әрекетшіл парасатсыз мүмкін емес. Әрекетшіл парасатты, Фараби, "сенімді рух" және "киелі рух; ал сатыларын - періштелер мекені деп атау керектігін ескертеді.

"Ондағы аңдаудағы ақыл аңдаушы ақылға тепе-тең болса, ал аңдаушы ақыл негізгі аңдаудағы ақылға айналса, онда аңдаушы ақыл, аңдаудағы ақыл және ақыл аңдауы онда бір болып шығады" . "Қайырымды қалада" кей жағдайларда әрекетшіл парасат көрінетін болады деп айтылады, "қашан қиялдаушы күш сұлулық пен ең жоғары кемелденуді түйсіну арқылы бұл мәліметтердің моделін жасағанын кім көрсе, сол мәлімдейді деп, Алла күшті әрі таң қаларлық ұлылыққа ие, өйткені басқа болмыстарда мүлде кездестіруге мүмкін емес көптеген таңғаларлық заттарды көреді. Мүмкін адамның қиялдаушы күші өзінің ең жоғарғы шегіне жеткенде, әрекетшіл парасаттан қазіргінің және болашақтың бөлшектерін анық алатын болар, немесе олардың сезімдік үлгісі барлық үлгісі жасалынатын ақыл аңдауындағы интеллекция ақиқаттарын және басқа барлық игі жаралғандарды жекелеп көреді. Сонда ол, ақыл аңдауындағы объектілері арқылы алу интеллекциялық заттардың сәуегейлігі сияқты бірдеме құдайшыл болар. Адам өзінің қиялдаушы күшінде көтерілетін оның және кемелдену биігінің ең жоғарғы сатысы - нақ осында"22.

Жан бақыт пен ең жоғары кемелденуге әдет-ғұрыптарға сәйкес интеллектуалдық, тәндік еркін әрекет жасау жолымен жетеді. Фараби анықтамасы бойынша, бақыт өз басың үшін көксейтін игілік. Бақытқа жетуге көмектесетін әрекеттерді философ тамаша әрекеттер деп атайды, бақытқа жетуге бөгет жасайтын әрекеттер бұл жаман немесе сұмпайы әрекеттер.

"Бақытқа апарар жолды нұсқауда" Фараби көпшілік мақұлдаған бақыт әрбір адам ұмтылатын мақсаттай деген ұғымға сүйенеді, бірақ бақыт бәз бір кемелдену мен игілік болып табылады. Философтың түсіндіруінше, бақыт ең үлкен игілік және артық көрінетін заттардың ішінде ең кемелденген мақсат болып табылады. Игіліктер бір басқа мақсатқа жету үшін таңдалады немесе олардың өздері үшін соңғылары артығырақ бағалауға лайық. Адам бақыт деп санайтынына жеткенде, басқа мақсатқа ұмтылуды қажет етпейді, сондықтан бақыт ең үлкен де кемелді игіліктердің бірі саналады.

Фараби мынаны ескертеді: адамның мақсаты үш түрлі болады. Ләззатты, пайдалы және әсем қалалардағы өнер, автор пікірінше, пайдалы мақсатқа ие. Жүріс-тұрысты сипаттайтын өнерлердің мақсаты әсемдік, олардың көмегімен білімге және ақиқатты шынайы тануға ие болады. Барлық өнер екі түрге бөлінеді, біреулерінің мақсаты - әсемдік, басқаларының мақсаты - пайдалылық. Философия мақсаты тек ғана әсемдікке жету болып табылатын өнер.

Әсемдіктің өзі, біз ертеректе айтқандай, бір жағдайларда білімді, кейбірінде - білім мен әрекетті білдіретін болғандықтан, философия да әсемдік өнері ретінде екі түрге бөлінеді. Философияның бірінші түріне адамның әрекеттері таралмаған заттарды тану жатады. Бұл теориялық философия деп аталады.

Философияның екінші түріне байланысты оның себебі мен адам әрекеті таралатын қасиеті бар заттарды адам таниды. Адамның әсемдік жасауға қабілетімен байланысты бұл түр тәжірибелік және азаматтық философия аталады. Азаматтық философия да екі түрге бөлінеді. "Біреуінің арқасында жақсы әрекеттер мен әдет - ғұрыптарды таниды, солардан осы жақсы әрекеттер мен олардың себебінің қабілеті шығады. Оның арқасында әсем заттар біздің қасиетімізге айналады. Бұл түр этикалық өнер деп аталады. Басқа түрі ереже жиынтығын қамтиды, солардың арқасында қала тұрғындары әсемдікке жетеді және сол әсемдікті алу мен сақтау қабілетіне ие болады. Бұл түр саяси философия деп аталады"11.

Философтың пайымдауынша, адам бақытқа тек қашан оның өзіне әсемдік тән болғанда, ал әсемдіктің оған тән болуы философия өнерінің арқасында, демек, адам бақытқа нақ философия арқасында жетеді: Әр түрлі индивидтердің қасиеттері бір-бірінен өзгешеленетіндіктен, Фараби пікірінше, әркім бұл үшін қажетті бақыт пен заттарды тануға қабілетті емес және сондықтан адамдарға ұстаз бен жетекші керек. Бұл сияқты пікірлер бақытқа жету үшін адамдарға қажет ұстаз - философқа пайда әкелетіндігін байқау қиын емес. Осы ойды біздің автордың дамытуын байқайық.

Сонымен көптеген адамдар бақыт жолында басшылыққа мұқтаж, біреулері болар-болмас, басқалары көбірек. Тікелей білім беруден басқа ескеретін жай, Фараби пікірінше, әрекетке басшылық үшін сыртқы ынталандырудың маңыздылығы.

Фараби, адам әрекеттерінің басқарушысы болуға, адамдарды оятуға кім қабілетті деген сұрағын қояды. Бұған әркім де қабілетті емес және осыған байланысты басшылықтың түрлі деңгейлері туралы айтуға болады. Қай жағдайда да бірінші мен екінші басшыны танып білу керек. Кіммен бір адам басқарылса, сол соңғысы болады. Басшылық бір салада да және бүкіл адам ұрпағына қатысы бар салаларда да орын алған.

"Азаматтық саясатта" Фараби бірінші басшының ерекшеліктерін көрсетеді. Кім өзін біреудің басқаруына мұқтаж болмаса, сол бірінші басшы болып табылады. Ол өзінің білетініне қатыстының барлығын тамаша басқаруға қабілетті, өзі бейім сол жұмысты орындай алатындарды пайдалануға қабілетті. Ең бастысы - бірінші басшы адамдарды бақытқа апаратын әрекеттерді белгілеуге әрі анықтауға қаблетті.

Бұл қасиеттер, философтың пайымдауынша, жаны әрекетшіл зердемен біріккен жанға ғана тән. Фараби пікірінше, оған Алланың жоғарғыдан жіберген бір күштің сыры ашылған деп айтуға болады. Сол жол туралы ескерте отырып, әрекетшіл зердемен бірге жеткенде, Фарабидің түсіндіруінше, басында адамда ырықсыз зерде пайда болады, одан ол жүре келе дарыған зердеге көтеріледі, содан кейін әрекетшіл зердемен бірігеді: "Ырықсыз зерде материя тәріздес, жүре келе дарыған зерде үшін субстрат болады, ал жүре келе дамыған зерде материя тәріздес әрекетшіл зерде үшін субстрат болады, соңғысынан ырықсыз зердеге күш өткенде ғана, соның көмегімен адам заттар мен әрекеттерді анықтай алады және оларды бақытқа [жетуге] бағыттайды. Әрекетшіл зерде мен ырықсыз зерденің арасына жүре келе дамыған зерде дәнекерлік жасағанда, жасырын сыр ашылады"'11. Мұндай басшылық, - деп қорытындылайды философ, адамдардың ізгілікке, молшылыққа және бақытқа жетуіне мүмкіндік туғызады: "Егер олар халық құрастыра бастаса, бұл халық - қайырымды, ал егер бұл адамдар ортақ тұрақты жерде біріксе, барлығын осындай басшылықта біріктіруші, бұл тұрақты жер, қайырымды қала болады"22.

Бірінші басшы оз абыройына лайық әрбір адамдар тобының және сол немесе басқа топтың әрбір мүшесінің қызмет ету сатысындағы немесе басшылық сатысындағы орнын белгілейді. Бірінші басшы қызметінің мәні алдымен барлық сатыларды анықтауға байланысты заңдылықта көрінеді. Бірінші басшы жаңалық енгізгісі келсе қала тұрғындарының немесе қандай да бір таптың өзіне ең жақын орналасқан сатыдағыларына жариялап жарлық шығара алады. Олар төменгі сатыдағы тұрғындарға жариялайды. Мұндай тәртіп бірінші тұлғадан басталатын заттардың сатыларына сай келеді. Мұндай қаланың әкімі ең бірінші себепке ұқсас, заттардың сатылары бірінші материя элементтерімен бітетіні сияқты, қоғамдық сатыларды басқаруға ешқандай қатысы жоқтармен аяқталады.

Бақыт қалаларда жамандықтың алдын алатындықтан әкімнің міндеті, тұрғындар бір-біріне жамандық жасауды қойып және пайдалыны көбейтуге көмектесетіндей, қала бөліктерінің өзара байланысы мен өзара үйлесімділігін орнатуында тұр.

Егер қаланы біздің ойшыл тәнмен әрі үймен салыстырса, әкімді көбінесе ол дәрігермен, ұстазбен, "үй" қожайынымен, құрылысшылар басшысымен салыстырады. "Мемлекеттік қайраткердің нақыл сөздерінде" Фараби осы сияқты параллельдерге бірнеше рет оралады. Фараби пікірінше, егер дәрігер тәнді емдеуші болса, ал мемлекеттік қайраткер - жанды емдеуші. Егер дәрігер тәннің халін, тән және оның бөлшектерінің көмегімен жүзеге асырылатын жан әрекеттерінің мінсіз болғанына қанағаттанса, мемлекеттік қайраткер мен әмірші жанның саулығына немесе науқастығына жаман немесе жақсы қылықтар, әсемдік немесе сұрықсыздық тұрғысынан жауап береді, "Мемлекет қайраткері мемлекет басқару өнері арқылы (бұл өнерді) қай жерде және кімге қолдану немесе қолданбау керектігін және тәнге денсаулықтың қандай түрін қамтамасыз ету керектігін анықтайды"11.

Фараби өзінің салыстыруын одан әрі жалғастырады. Тәнді емдеуші дәрігер, тәнді оның бөлшектерін, олардың қатынасын, сонымен қатар дерт түрлерін және олардың себептерін, ең маңыздысы - оларды қалай емдеу керектігін зерттейді.

Мемлекеттік қайраткерге де, жанға да, жан мен оның бөлшектерін, оның келешектері мен ақауларын, сонымен қатар жақсы қылықтар жасауға түрткі болатын жанның хәлдерін білу қажет.

Дәрігер мен әкімнің әрекеттерінің арасындағы жақындық медицина үшін де, құлықтық үшін де маңызды орташа шама мен ұстамдылық ұғымдарымен байланысты. Дәрігер тамақ пен дәрі - дәрмекке өлшемділік табады, әрі оны жасайды. Қала билеушісі әрі әкім жанның қасиеттері мен әрекеттеріне де "орташа шама мен ұстамдылықты" жасайды. Бұл орынды әрекеттер қала тұрғындарының бақытқа жетуіне пайдалы болады.

Басқа үзіндіде дәрігерлік пен мемлекеттік өнерлер арасындағы ұқсастықты ол бөлшектер мен бүтін арақатынасы туралы оймен байланыста келтіреді. Дәрігердің ауру мүшені бүкіл тәнге пайда келтіретіндей етіп емдейтіні сияқты, әкім де қаланың қандай да болса бір бөлшегінің игілігі, бүтін қалаға зиян келтірмейтіндей басқаруы керек. "Дәрігер мұны орындамаса және белгілі бір мүшенің сауығуын қамтамасыз етуге тырысып, оны емдегенде, сол мүшеге жапсарлас мүшелердің жайына көңіл бөлмей емдесе немесе басқа барлық мүшелерге зиян келтіру есебінен оны сауықтыратындай етіп емдесе, сөйтіп ол мүше бүкіл денеге және оған жапсарлас, онымен байланысты мүшелерге пайдасыз болып шықса, онда бұл мүше онымен байланысты басқа мүшелер сияқты, әлсізденеді. Сөйтіп, ауру бүкіл тәнге таралады"22.

Философтың пайымдауынша, нағыз әкім өз алдына өзі және қалған қалалықтар үшін нағыз бақытты міндет етіп қойғанда ғана ең бақытты болуға тиісті, өйткені ол өзі қала тұрғындарының бақытты тауып алуының себебі болады.

Осы "Нақыл сөздерде" Фараби басқару енерін анықтағанда, кейбір әкімдер ұстанатын дұрыс емес мақсаттарды көрсете отырып, өзіне тән "қарсы жақтан" пайымдау әдісін қолданады. Егер құрметті және ең абзал әкімдер қала тұрғындарына қайырымдылық жасай отырып құрмет пен ұлылыққа ие болса, ал басқалары құрметке байлығымыз арқасында ие болдық деп ойлайды. Олар құрметке ие болу үшін, асқан байлыққа ұмтылады. Енді біреулері философ пайымдауынша құрмет тек ата тегімен байланысты деп санайды. Үшіншілері құрметке қала тұрғындарына зорлық-зомбылық, қорлау, қорқыту жолымен жетеді. Байлықтан алатын құрметке байланысты кейбір әкімдер дұрыс емес мақсаттың болуы мүмкіндігін ескертеді. Фараби, олар "қала тұрғындары үшін [шығарылатын] заңдарды олар сол қала тұрғындарынан байлық табуға көмектесетін заңдарға айналдырады, ал егер олар қандай да болсын бір игілік іс жасауды орынды көрсе, оны тек сол байлық табу үшін жасайды"11. Құрмет пен бағындыруды байлыққа жету үшін қалаған сол әкімдерді Фараби пасық әкімдер деп атау керек деп санайды. Философ басқарудың мақсаты ләззат алу деп санайтын әкімдерді айыптайды. Үш заттың барлығын да: құрметті, байлықты және ләззатты өз мақсатында біріктіретін, қала тұрғындарын ләззат алудың құралы ретінде пайдаланатын әкімдер де бар.

"Нақыл сөздерде" философтың басқару өнеріне деген мүлдем өзіндік көзқарасы да бар. "Әкім мамандығы мен бұл өнерді қолдануға қабілеттілігінің арқасында, адамдарға билік жүргізеді ме, жоқ па, ол қадірлі ме, жоқ па, ол бай ма, әлде кедей ме, бұларға қарамастан әкім болады"22. Ол адамдарға билігін жүргізе ме, жоқ па, олар оны құрметтей ме әлде кедей ме, бұларға тәуелді емес дәрігер мамандығы сияқты, Фараби тап осы жағдайда бұл өнерді мамандық санауға бейім. Кейбіреулер, автордың ескертуінше, басқару өнері бола тұрса да, жұртты өзіне бағындыра алмаған, құрметті бола алмаған адамды әкім деп атауға болмайды деп ойлайды. Енді біреулер әкімді байлықсыз, биліксіз, зорлаусыз, қорлаусыз және қорқытусыз көзіне елестете алмайды. Философ бұлардың ешқайсысы әкім нәсілінің атрибутына жатпайтындығын кесімді мәлімдейді. Белгілі жағдайларда олар орын алуы мүмкін, бірақ басқарудың мәнін құратын олар емес.

Қайырымды қаладағы басшы мен әкім туралы сұрақ, Фараби пікірінше, жағдайларға тәуелді, соған байланысты ол әкімдерді торт топқа бөледі. Бірінші топқа ол нағыз әкімді немесе бойында ұштасқан алты қасиеті: даналық, асқан пайымдағыштық, қалтқысыз сендіру қабілеті, өте жақсы қиялдау қабілеті, қасиетті соғыста өзі бас болып жүргізу қабілеті және оның тәнінде қасиетті соғыс пен байланысты істерді жүргізуге бөгет жасайтын қасиеті болмауын жатқызады. Бірінші басшының қасиеттері туралы Фараби "Қайырымды қалада" да жазды, онда ол туа біткен он екі қасиеттерді атайды: 1) біріншіден, адамның мүшелерінің мүлде мінсіз болуы; 2) өзіне айтылғанды жете түсінуі және оған айтқанның бәрін өзіне елестетуі қажет; 3) ол өзі түсінген, көрген, естіген және аңғарған нәрселердің бәрін жадында жақсы сақтап, бұлардан еш нәрсені ұмытпауы керек; 4) басшы көреген де зерек ақыл иесі болуы қажет; 5) шешендік өнерді меңгеруі қажет; 6) білім мен танымға құштарлықтың болуы; 7) тағамға, ішімдік ішуге және сұхбат құруға ұстамдылық танытуы; 8) шындық пен оны жақтаушыларға деген сүйіспеншіліктің болуы; 9) ар-намысын ардақтау; 10) тобырлық өмір атрибуттарын жек көруі; 11) әділеттілік сезім иесі болуы, оны барлығына - жақындарына да, жат адамдарға да көрсете білуі; 12) қажет істі жүзеге асырғанда табандылық таныту.

"Қайырымды қалада" Фараби екінші басшының қасиеттері туралы сұрақты қарастырады, олар бірінші басшыға кажет алғашқы бес немесе алты қасиетпен шектеледі. Бұл қасиеттер немесе шарттар мыналар:

1) дана болу;

2) бірінші имамдар белгілеген заңдарды, ережелер мен әдет - ғұрыптарды жадында сақтау;

3) тиісті заңдар сақталмаған жағдайларға қатысты, бірінші имамдар үлгісімен, "шығармашылық" таныту;

4) зерек те тапқыр болу;

5) заңдарды орындауға адамдарды сөзбен бағыттай алуы;

6) әскери істерді жүргізе алуы үшін тәндік қуатқа ие болу.

Фараби ары қарай қажетті қасиеттердің адамдар топтарында болуының барлық мүмкін баламаларын қарастырып, олардың бәрі қайырымды басшы болады деп қорытады. "Нақыл сөздерде" берілген жіктеу бойынша, олар төртінші топтағы әкімдерге сай.

Қажетті алты қасиетті түгелдей бойында ұштастыратын адамдар болмаса да, бұл қасиеттердің біріне қандай да бір қабілеті бар адамдар тобы болуы мүмкін. Бұл -әкімдердің екінші тобы. Үшінші топты, имамдардың алғашқы ұрпақтары енгізілген ертедегі заңдар мен қағидаларды өз бойында ұштастырған, сонымен қатар анық көрсетілмеген, орын алмаған оқиғаларды ұғынуға талпынғандар, шешендік өнер шеберлігіне ие болғандар құрайды. Мұнымен бірге, бұл әкім қасиетті соғысты жүргізу қабілетті болуы керек.

Осы жөнінде Фараби антик философиясы мен тарихына сілтемеден алшақтайды да "қасиетті соғыс" пен "алғашқы имамдар" ұғымдары маңызды рөл атқаратын мұсылмандық мемлекеттің жағдайы мен шарттарына ден қояды. Бірақ та "Нақыл сөздерде" антик философтарынан алынған, немесе антик еңбектеріндегі үзінділермен үндесетін тезистер де аз емес. Бұл жерде Платон мен Аристотель шығармалары атап өтіліп, Сократ еске алынады. Бірақ бұл байланыс біздің ойшылдың "Платон заңдарының мәні" шығармасында одан да күшейтілген және ерекше көңіл бөлінген. Фараби әр қалаушы нағыз заң шығарушы бола алмайды, ал кім заң шығару үшін жаралса, тек сол ғана солай бола алады деген пікірді қолдайды. Фараби Платонның адамның табиғи қасиеттері жөніндегі көзқарасын бөліседі және бұл қасиеттерді заң жүзінде ескеру керектігімен, тиісті заңдарды шығарып, оларды түзету туралы пікірлермен келіседі.

Қала бөліктерінің бірігуі, Фараби пікірінше, сүйіспеншілік пен әділеттілік арқасында болады. Фараби сүйіспеншіліктің түрлі аспектілерін қарастырады. Ол сүйіспеншіліктің, ата-ананың баласын сүюі сияқты, табиғи болатындығын ескертеді. Сондай-ақ ерікке негізделген сүйіспеншілікті айырып тану керек, ол үш түрлі болады: 1) қайырымдылыққа қатысы бойынша; 2) пайда табу үшін; 3) ләззат алу үшін. Қайырымды қалада сүйіспеншілік ізгілікке қатысы бойынша пайда болады. Соңғысы бастамасы, соңы және олардың арасы жөніндегі көзқарастарға қатысы бойынша байқалады: "Бастамасы жөніндегі көзқарастардың үйлесуі - теңдесі жоқ Алла тағала туралы және рухани тектер туралы, өнеге болатын ізгілер туралы, әлемнің және оның бөліктерінің қалай пайда болуы, адамның қалай пайда болуы туралы, онан кейін әлемнің бөліктерінің қатарлары туралы, олардың өзара қатысы туралы, олардың тәңірі мен рухани тектер жөнінде алатын орны туралы, мұнан кейін адамның тәңірі мен рухани тектер жөнінде алатын орны туралы көзқарастардың үйлесуі болады. Бастама міне осындай. Соңы дегеніміз - бақыт. Олардың арасында тұрған нәрсе - бақытқа жеткізетін әрекеттер11".

Фараби, қала тұрғындарының бұл көзқарастарының үйлесуі және тиісті әрекеттерді қолдануға, өзара сүйіспеншілікке мүмкіндік туғызатындығын ескертеді. Адамдар бір жерде тұратындықтан, бір-біріне қажет және өзара көмекке ділгір, осыдан енді пайда келтіру үшін сүйіспеншілік туады. Мұнан кейін, осы екі сүйіспеншілік түрлерімен байланысты ләззат үшін сүйіспеншілік туады.

Басқару өнерінде қала тұрғындарының арасында ортақ игіліктердің тең бөлінуін білдіретін әділеттілік ерекше рөл атқарады. Бұл игіліктерге аман-саулық, байлық, қадір-құрмет жатады. Қала тұрғыны өзінің еңбегіне тең емес үлес алғанда, оның өзіне қатысты немесе қала тұрғындарына қатысты әділетсіздік туады. Егер адамның қолынан сыбағасы шығып кетсе, бұл оны сатқанда, біреуге сыйлағанда және төлем төлегенде ол өз еркімен кетеді немесе ұрланады, не оны тартып алады, яғни еріксіз кетеді. Мұның екеуінде бұл игіліктер қала тұрғындарының қолында сақталып қалатындай жағдай болуы керек деп ескертеді Фараби. "Бұл жағдайда қала тұрғындарының қолынан оның өз еркімен немесе еріксіз кеткеннің төлеуі қайтарылатын болуы керек, сонда қайтарылатын игіліктердің бағасы одан кеткен игілікпен бірдей (игіліктердің) сол түріне немесе басқа бір түріне жататын болуы керек"22. Қандай жағдайда да қала тұрғынына бағасы бірдей игілік қайтарылады. Олай болмаған күнде, егер адамның игіліктерден алатын сыбағасына бағасы бірдей төлем қала тұрғындарына қайтарылмаса біз әділетсіздіктің куәгері боламыз. Бұл тиісті жаза қолдану мен айып салуға әкеледі. Егер әділетсіздік жасаушы оған пара-пар жаза алса, бұл не оның өз басына, қала тұрғындарына әділетсіздік әкелетіндігін көрсетеді.

Әділеттілік туралы сұраққа қызмет түрлерін болу де қосылады. Ізгі қалада әрбір адам ортақ кәсіп немесе жұмыспен шұғылдануы керектігін ескеру керек, өйткені 1) әрбір адам кез келген басқа емес, нақ бір белгілі жұмысқа жарамды болады; 2) әрбір адам өзін жұмысқа толығымен арнағанда оның шебері болып шығады; 3) белгілі жұмыстардың орындалатын белгілі мерзімдері болады.

Әкімнің негізгі міндеттерінің бірі, Фараби ойынша, қала тұрғындары мен халықтарды тәрбиелеу - тәрбиеленуші адамдардың болмыс мәніне байланысты, қайырымдылық арқылы да, күштеу арқылы да жүргізіледі. Әкім тәрбиелеуді әр түрлі әдістермен жүргізеді. Ол мұны, аллегориялық бейнелерді қолданып, өзінің сендіру қабілетінің арқасында жасауы мүмкін деп санайды Фараби. Ол, жеке практикалық ізгіліктермен және өнерлермен байланысты әрекеттерді жүйелеуі қажет және бұл әрекеттерге адамдарды құлшындыру үшін оларға белгілі сендіру әдістерін қолдану керек деп жалғастырады философ. Фараби әкімнің сонымен қатар, қала тұрғындарының жандарын райландыратын, қажет жағдайларда қатуландыратын және бетін аударып жіберетін әсері бар сөз тіркестерін білу қажеттілігін де ескертеді.

Халықтардың барлығын немесе көпшілігін қарастыруға көшкенде, әкім әрбір халыққа не тән екендігін білуі қажет, оларға тән адами табиғатты, сонымен катар әрбір халыққа тән әрекеттер мен қасиеттерді айқындай білуі керек. Бұл теориялық және практикалық ізгіліктерді дамыту үшін, сендірудің қандай түрлері болуы керектігін, халықты бақытқа қалай бағыттауға болатынын білу үшін, халықтың толық жетілуіне Фараби, қажетті білімнің төрт түрі туралы айтады: "Біріншісі - бұл анық дәлелдемелер көмегімен бар заттарды танитын, теориялық ізгілік: содан кейін - сендіру жолымен алынатын мәндерді ақылмен аңдау, онан әрі, осы ақыл аңдаған мәндердің бейнесі бар білім, расталған пікір, одан кейін осы білімнің үш түрінен әрбір халыққа бөлінетін білім: осы білімдердің әрқайсысы белгілі халықты толық жетілдіретіннің және бақытқа жеткізетіннің барлығын қамтитындай халықтар санына қарай бөлінген"11.

Халықтар мен қалаларда, қалың көпшілік ішінде айрықша таңдаулылар аталатын адамдар бар екендігін ескеру қажет деп санайды Фараби. Соңғыларының теориялық білімін көпшілікке таралған пікірмен расталатынмен шектеуге болады. Таңдаушылар мұнымен шектелмейді, олар неде сенімді болса, сонда сенімді және олар әбден анық тексерілген алғы шарттар туралы біледі. Бұл, көпшілікке таралған пікірлермен шектелмейтін, сол өнерді терең зерттейтін және соңына дейін тексеретін, барлық өнер мамандарын сипаттайды. Кім әлдеқандай азаматтық басқаруды иеленсе, немесе бойындағы бір өнері қалада әлдеқандай басқаруға байланысты болса сол да таңдаулы бола алатындығын Фараби айтады.

Жоғарыда айтылғанға байланысты, Фараби адамдардың ішіндегі ең таңдаулысы бірінші басшы болуы керек деп санайды, өйткені ол таралған пікірді қажетті деумен тіптен шектелмейді. Бірінші басшы таңдаулы болады, өйткені оның ақылмен аңдалатын мәндермен қатар анық дәлелдемелерді қамтитын білімі бар. Қалғандарына, яғни қарапайым халыққа білім бергенде сендіру және қиялдағы елестерді қоздыру әдістері қолданылады. Кімнің таңдаулылар санына кіруі мүмкін болса, сол ақылмен заттардың мәндерін аңдауға, анық дәлелдемелер әдістеріне мұқтаж. Мұндай білім бақыт шегіне жету және ақтық кемелдену үшін қажетті. Бұл білімнің Фараби ертеде, Иракты қоныстанған халдейлерде болғандығын, одан кейін - египеттіктерде, онан әрі ол гректерге өтіп, кейін -Сириялықтарға, одан әрі - арабтарға да жеткендігін ескертеді. Гректер бұл білімді абсолюттік даналық, ал кім оған ие болса, соны - философ деп атағандығын көрсетеді. "Бақытқа жету туралы" трактатының авторы, кім өзі меңгерген теориялық ғылымдарды оларды басқа ғылымдарда қолдануға қабілетсіз болса, онда бұл жетілгендік болмайды деп, соған ерекше көңіл аударады Фараби. Жетілген философ, теориялық ғылымдарға ие бола тура, оларды басқа да ғылымдарда пайдалануға қабілетті. Сондықтан абсолютті мағынада философ пен бірінші басшы арасында айырмашылық жоқ. Жетілген философ алдымен теориялық, онан әрі практикалық ізгіліктерге жетеді, содан кейін осы ізгіліктерді халықтар мен қалаларға үлестіруге қабілетті.

"Бақытқа жету туралы" трактатта Фараби философия мен шариғат арасындағы айырмашылыққа өзіндік түсінік береді. Ол заттарды айқындаудың екі жақты болатынын ескертеді: ақыл аңдауы арқылы немесе елестету арқылы. Бұл жағдайда пікірлер екі жолмен құрылады: анық дәлелдеме көмегімен немесе сендіру көмегімен. Фараби ертедегілердің түсінігіне" сүйеніп, шариғатты философияға еліктеу деп анықтайды. Олардың екеуі бір-біріне жақын, өйткені бір заттарды қамтиды және бір заттардың негізгі мақсаты мен бастамасын көрсетеді, адамның өмір сүруінің түпкі мақсатын бақыт шегіне жету деп түсіндіреді. Бірақ философия анық дәлелдемелер берсе, "шариғат" сенім береді. Фараби пікірінше, философия шариғаттан ертерек пайда болған. Кім философияны меңгерсе, сол ғана заң шығарушы бола алады, өйткені тек осы жағдайда ғана ол бақыт шегіне жетуге мүмкіндік беретін - заңдардың өзекті өмір сүретін жағдайларын көрсетуге қабілетті болады.

Фараби "имам", "философ", "заң шығарушы" ұғымдарын жай жақындатпайды, теңдестіреді. Бұл ұғымдарда, Фараби пікірінше, теориялық және практикалық ізгіліктер арасындағы тікелей байланыс көрініс табады. Құдіреттілік пен билік ұғымының өзін Фараби алдымен танып білетін және ойлау қабілеттерінің ең жоғарғы сатысы ретінде қарастырылады.

Шынайы білім мен бақытты түсіну Фарабидің анықтауынша, мемлекеттің мінсіз түрі -қайырымды қаланы сипаттайды, ол жеке дара мемлекеттің құрылымының ғана емес, адамзаттың да, немесе бүкіл адам қоғамының да үлгісі болады. "Қайырымды мемлекет" ұғымы мен "Философияның дінге қатынасы" трактатында тыңғылықты талданған біздің ойшылдың саяси тұжырымдамасындағы "ізгілікті дін" ұғымы бір-бірімен байланысты. Көрсетілген шығарманың бірінші тезисінде Фараби дінді бірінші Басшының (Алланың) барлығы үшін белгілеген жағдайларымен анықталатын көзқарас пен әрекет ретінде көрсетеді. Қайырымды әкімнің басқаруы, деп айтылады ары қарай, Алладан таралған сырдың ашылуымен байланысты. Ізгілікті діннің қызметі мен көзқарастары нақ сырдың ашылуымен анықталады.

Ізгілікті діннің теориялық көзқарастары әрбір заттың Алла тағалаға және діни қызметкерге қатынасын қарастырады, әлем мен адамның жаратылуын және де пайғамбарлық пен сыр ашу мәнін, бақыттың, өлімнің, ол дүниелік өмірдің сипаттамасын береді. Ерік-жігерлік көзқарастар қадірлі пайғамбарлар мен әкімдерді және де осындай әкімдердің соңынан ерген қалалар мен халықтарды сипаттайды. Олар кесірлі әкімдер мен надан халықтарға да мінездеме береді.

Ізгілікті дін, Фарабидің пайымдауынша, философия тәріздес. Діннің практикалық бөлігі толығымен практикалық философияға кіреді. Діннің теориялық көзқарастары, Фараби бойынша, теориялық философияда дәлелдеме табады. Діннің философиямен байланысын көрсете отырып, Фараби ізгілікті дінге кіретін, басқарумен шұғылдану философияға тәуелді деп қорытады.

Осы трактатта Фараби мирасқорлар туралы сұраққа да тоқталады. Бірінші басшы өмірден өткеннен кейін заманға әбден лайықты мирасқор анықтауы қажет.

Оның соңынан келетін мирасқорлардың әрбірі бұрынғы әкімнің өзін мирасқор ретінде анықтамай кеткеніне тап болады, осы жағдайда оның пікірі, өткен әкімнің айтқанына қарама-қарсы болмауы қажет. Егер әкімдердің біреуі, өткен әкім түсіндірмеген және анықтауды қажет ететін мәселеге тап болса, олардың анықталуы ұқсас істерді тауып алуы керек. Фараби мұндай жағдайда оның фикхқа жүгінуі керектігін ескертеді, өйткені бұл адамға шариғатта анықтамасы алдын ала қарастырылмаған және көңіл қойылмаған әрбір заттың дұрыс анықтамасын табуға мүмкіндік береді.

Фикх, шариғатты құрастырушы адамның іс - қылықтарын айқындауға байланысты жинақталған білімді жете игеруі қажет. Іс - қылықтарды айқындауды ол шариғатты құрастырушының қағидаларына немесе оның жеке басының қылықтарына байланысты жүзеге асырады. Фикх, Фарабидің ескертуінше, азаматтық ғылымның бір бөлігі және практикалық философияға кіреді, өйткені оның азаматтық заң шығаруға қатысы бар. Сонымен бірге фикх теориялық философияның бір бөлігі болып табылады.

Біз қарастырып жатқан еңбектің бір үзіндісі ізгілікті басқарудың екі түріне арналған: бірінші басқару және біріншіге сәйкес. Бірінші басқару, Фараби бойынша, қалада немесе халықта ізгілікті өмір салтын және қабілеттерді қалыптастырады, егер олар бұрын болмаса, қаланы ізгілікті өмірге бағыттайды, осылай басқарушы бірінші басшы болады.

Бұл трактаттағы айтылған пайғамбарлық туралы сұраққа, аян беру мен діни заң шығару ерекшеліктері көрсетілген "Ұлы Зенонның жоғарғы ғылым жөніндегі трактатында" да тоқталады. Зенонға сүйене отырып, ойшыл пайғамбарлық жан өзінін пайда болуының басында эманацияны бірден алатыны туралы айтады. Фараби Зенонның көзқарастарын түсіндіру үшін ежелгі гректерде де, арабтарда да мемлекеттік басқару тәртібінің мәні бір деп есептегендіктен, араб терминологиясын қолданады: "Пайғамбар заңдарды орнатады, шариғат халықты ықылас пен қорқынышта ұстайды, оларды құдайдың бар екендігіне, іс-әрекеттері үшін оларға қайтарым беретініне, жақсылыққа сый және жамандыққа жаза болатынына үйретеді, білуге қажетті еместі білуге міндеттемейді, өйткені бұл саты, білімнің ең жоғарғы сатысы болып табылады"11. Осы жерде Фараби, пайғамбардың халыққа намаз оқу мен тазаруды халыққа міндеттегенін ескертеді. Дұғаларда жалбарыну, жанның ашылуы және шапағатты қабылдауға дайындық, Алланы және оның үндеулерін еске алу бар. Тазарудың ішінде әділеттілік, адалдық, кедейлерге көмек бар.

Айтылғандай, бұрын бұл заттардың барлығы қайырымды әкімдермен, ізгілікті басқарумен және қайырымды қоғаммен байланысты. Дұрыс емес пікірлерден туындаған басқа қоғам түрлерін, Фараби надан қалалар қатарына жатқызады.

Обоснование политической науки в наследии Абу Насра аль-Фараби.

Алматы: ТОО "Компания PS", 1998. - С. 147-164.

ӘЛ-ФАРАБИ ФИЛОСОФИЯСЫНДАҒЫ ҮЛГІЛІ АДАМ МҰРАТЫ

Гүлнар ҚОЯНБАЕВА

Әл-Фарабидің философиялық жүйесі, Шығыс және Батыстың дүниетанымының қисынды синтезі, әлемді игеруді түсінудің ерекше мәдени - философиялық түрі ретінде қызығушылық тудырады. Оның идеясының мәнін философиялық парасат негізінде рухани қайта құру құрастырады.

Әл-Фарабидің көп қырлы еңбектері араб - мұсылмандық Шығыстың рухани ізгілікті келбетін анықтайды. Орта ғасырдағы мұсылман ойшылдары ырық еркіндігі мен зұлымдық себебі, адамда жоғары ізгілікті қасиеттерді қалыптастыру және ізгілікті адамды тәрбиелеу, адамның өз әрекеті мен қылықтарына жауапкершілігі болуы секілді маңызды этикалық мәселелерді көтереді. Осы мәселе төңірегінде діни және философиялық пікірде әр түрлі бағыттар мен ағымдар қалыптасты. Кейде олардың арасында осы мәселелер бойынша қызу таластар, ымыраға келмейтін пікірталастар туатын.

Ортодоксты ойлайтын, интеллектуалды тұғырнамасын құдайдың болжағыштығы және игіліктігі туралы ілімге негіздеген, қоғамның діни - этикалық элитасы үшін бұл мәселелер қиын әрі күрделі болатын. Ал, өмір мәнінің рухани ізденісі, адам табиғатын анықтау, адамның өнегелік әрекетіндегі сенім мен білім қатынасы, рухани ізгілікті қасиеттерді калыптастыру және кемістіктерін жөндеу мәселелері, адамның коғамдағы әлеуметтік мәртебесінің өнегелік үлгісіне сәйкестігі мәселелері жеңіл үрдістер қатарына жатпайды11.

Дін ортағасырлық дәстүрлерге сәйкес, адамның жетімсіздігі оның күнәкарлығы нәтижесінде игі өмірмен дұрысталуы тиіс дегеннен шығады. Адам игі өмірдегі тағдырдың қиыншылығына мойынсұнбай, әділетсіздікке батылдықпен қарсы келуі және табанды төзімділікпен игілікті өсиеттерді орындауы, өмір қиындықтары мен қарама-қарсылықтарына көнбей, оларды жеңе білуі тиіс, өйткені олар адамның беріктігін сынау үшін жіберілген деп түсінілген.

Адамның "өзін" зерттеуі, өзінен құдайдың "белгісін" іздеу және таба білу әрбір индивидте өнегелік пен өнегелік сананың қалыптасуына, осы арқылы оның терең тұлға ретінде дамуына, жеке фәлсафалық формалардың қалыптасуына алып келді. Бұл әсіресе, араб -мұсылман мәдениетіндегі суфизм дәстүрінде дамыды. Адамның өзін-өзі терең зерттеуі, байқауы, субъективтік тәжірибеде өзін - өзі бақылауы, бағалауы ортодоксты ұстанымға сәйкес, тәубелікке, өз күнәларынан және құдайдың ұстанымдарын бұзғаны үшін жіберілген күнәкарлықтан арылуға, соңында құдайды қабылдауға, оған бас июге әкелуі тиіс. Бір жағынан бұл адамның өз күшіне мақтаныш сезімін, ондағы адамгершілік күшін, терең және күшті рухани сезімдер мен жеке пікірлерді оятады11.

Исламның негізгі қағидаларының қалыптасуы, христиандық, иудаизм және ислам діндерінің тарихи диалог және бәсекелестігі кезеңінде өтті, оның соңынан дін ретінде қабылданып және танылуы мұсылманның өнегелік өмірін анықтап, исламды өмір салты ретінде қалыптасуын негіздеді. Аллаға Жаратушы ретінде сену, оның ырығына бас ию, тағдырға сену игілікті өмірдің негізгі шарттары болып табылады. Шариғат адам өмірінің барлық салаларын қамтып, жалғыз және абсолютті басшы, құдай еркі ретінде қарастырылады. Ол пайғамбарға аян арқылы беріліп, барлық мұсылман қауымы үшін заңды болып табылады. Сондықтан исламға қарсы этикалық ұстанымдар құдайдың барын жоққа шығармайды және Құран мен Сүннәда жазылған ұстанымдарды таниды және ұстанады.

Үлгілі мемлекеттің құрылымы, дін мен философия сәйкестігі, үлгілі басшыға қызығушылық, адамның рухани құндылықтары - ислам мәселелері арасында маңызды орын алды. Ал Әл-Фараби бұл мәселелерді шешудің ерекше жолдарын ұсынды. Зерттеушілер Әл-Фарабиді арабтілді философиядағы гуманистік дәстүрдің негізін салушы деп таниды. С.Қ.Сатыбекова, Әл-Фарабидің философиялық ізденістерінің бағытын сипаттай келе былай дейді:

"Әбу Насыр Әл-Фараби - орта ғасырдағы Таяу және Орта Шығыста алғаш рет философиялық ізденістің объектісі ретінде адам мен адамзат қоғамы мәселелерін ұсынды. Осылай рационалды дүниетаным шекарасын адамның мәнін, оның өмірінің маңыздылығын түсінуге алып келді және адам туралы түсінікті кеңейтті11. Теориялық ой-пікір немесе Әл-Фарабидің пікірінше, теориялық философия әлемнің категориялық анықтама ретінде не екендігін айқындауға, ондағы адамның орны, адамзат болмысын анықтауға тиіс болса, "азаматтық" немесе "практикалық философия" - адамның өзіне берілген өмірін "ұлағатты ақиқатқа" яғни, бақыт жолына жету үшін қалай өмір сүру керегін анықтайды.

Әл-Фараби философиясындағы адам тұғырнамасы оның жасалған әлемнің метафизикалық суреттемесімен тығыз байланысты. Әл-Фараби, дүние құрылымын адамзат қоғамымен байланыстырады, дүниенің Алғашқы болмыспен жоғары табиғи үндестікте болуы секілді олардың дамуы бір-бірімен жалғасып жатқан даму сатылары негізінде жүзеге асады -дейді. Әлемнің бастауында абсолютті жетілген өзекті және мәңгілік болмыс тұр, ол өмір сүруі үшін себеп іздемейді және оған мұқтаж емес. Алғашқы себеп эманация жолымен, Екінші себептерге және әрекетті ақылға, яғни осы дүние мен келесі мәңгілік өмір, Ай астындағы әлемнің арасындағы өтпелі кезеңге береді, онда материя формамен органикалық бірлікте нақты өмір сүретін заттардың түрлерін жасайды.

Адамдар осы әр түрлі табиғи Ай астындағы әлемнің бөлігі болып табылады. Адамдар мен Алғашқы болмыс арасындағы байланыстырушы буын байланыс әрекетшіл парасат болып табылады, "оның мақсаты, ақылды жануарға /адам/ қамқорлық және оның жетілуі үшін ең жоғары басқышқа, яғни нағыз бақытқа жетуге мүмкіндік беру. Бұл адамның өз денесінен ажырап, өзінің болмысында одан төмен еш нәрсеге мұқтаж болмағанда жететін әрекетшіл парасат сатысына жетуімен байланысты22.

Әрекетшіл парасат, әл - Фарабиға сәйкес, өзін-өзі, Алғашқы болмысты және Ай астындағы өмір сүретіндерді таниды. Ол адамға күш және бастау береді, ол арқылы адам өзі-өзін жетілдіруге және дамытуға ұмтылады.

Әрекетшіл парасат, өзінің табиғаты мен субстанциясына байланысты, аспан денесі берген барлық заттарды зерттеуге қабілетті. Тек адам ғана Ай астындағы әлемде, әлеуетті парасат өзекті болатын сатыға жете алады. Адам санасы қалыптасудың бірнеше сатысынан өтеді: ырықсыз әлеуетті парасаттан әрекетшіл парасатқа дейін. Бұл туралы Әл-Фараби "Екінші ұстаздың интеллект /сөзінің/ мағынасы жайындағы" трактатында жан-жақты атап өтеді11. Ырықсыз парасат барлық адамдарға тән, ақылдың мәнді танып білетін әлеуетті мүмкіндігі, материалды өмір сүріп жатқан заттарды формаларынан ажыратады. Ырықсыз парасат ақыл жететін мәндерді мүмкіндік жағдайынан нағыз жағдайға өткізеді, нағыз парасатқа айналады. Қол жеткен парасат әрекетшіл парасат, субъектінің заттардың сыртқы формаларынан өз формаларына айналдыра білуі арқылы қол жеткен парасат индивид әрекетшіл парасатты таниды.

Адам туған кезінен бастап парасатты әрекетке бейім, ақыл жететін бейнелерді тану мүмкіндігіне ие. Адамның ақылға деген мүмкіндігіне, әрекетке, өзекті парасатқа жетуі үшін әрекетшіл парасат кажет. Индивидтің әрекетшіл парасат сатысына жетуі дегеніміз, ең жоғары жетілуге жету мүмкіндігі, оған тән күштерді дамытудың белгілі кезеңдерінен өту арқылы жүзеге асады, оларға жататындары: ақылды күш, талпыну күші, қиялдау күші және сезімдік күші.

Әл-Фараби этикасы адамда ізгілік қасиеттерді дамытуға, тәрбиелеуге және дәріптеуге шақырады, адам өз кезегінде ізгілікті өмірге сәйкес өмір сүріп жатқан жанның жақсы әрекеттері мен қасиеттеріне сәйкес әрекет етуі керек. Сондықтан адам жанын зерттейтін психология Әл-Фараби дамытып отырған этиканың қажетті негізін құрайды. Адам парасаты оның әрекеті мен талпынысын басқарады, бағыттайды, тәрбие арқылы жақсартады, адам аффектілері мен сезімдерінің талпыныстарын парасатпен ауыздықтайды.

Ақылды күшпен адам өнер және ғылымды игереді, өз әрекетіндегі жақсылық пен жамандықты ажыратады, нені істеуге болады, нені істеуге болмайтынын біледі, пайда мен зиянды, жағымды және жағымсызды танып біледі. Ақылды жан кәсіби және ойлайтын болып екіге бөлінеді. Кәсіби күш көмегімен адам өнер мен кәсіпті игереді, ал ойлау күші сол немесе басқа әрекеттің жасау қажеттілігінің дәрежесін анықтайды.

Жеке индивид жанның сәйкес күштерінің қалыптасуы және дамуының барлық сатыларынан өткесін, әрекетшіл парасат деңгейіне жетеді. Әрекетшіл парасат адамды біліммен жарақтандырады, білім тек адамға тән қасиет - еркін таңдау қасиетін тәрбиелейді. Еркін таңдау мүмкіндігі адамға белгілі бір әрекеттер жасауға мүмкіндік береді және сол әрекетіне қарай кұрметтеуге ие болады немесе жазаға кесіледі. Әр түрлі күштердің жиынтығы адамға жоғары жетілген ізденіс жолында ізгілік пен зұлымдық арасындағы адамның таңдауын анықтайды. Оған тек адамның жоғары және ерекше қасиеті - парасат арқылы жетуге болады.

"Адам, - деп жазды Әл-Фараби, бақытты парасаттың теориялық күші арқылы танып біледі. Бұл адам алғашқыны және бірінші білімді пайдаланып және ұғынғанда болады. Талпынғыш күш арқылы бақытқа жету жолдарын іздейді, ал парасатты практикалық күш көмегімен оған жету үшін қандай әрекет жасау керектігін толғанады. Талпынғыш күштер құрал - әдістер арқылы, толғаныс арқылы білген әрекеттерді жасайды. Қиялдау және сезімтал күштер парасатты күшке көмек береді және дайындайды, адамды бақытқа жету жолына әсер ететін әрекеттерге итермелейді, тек содан кейін ғана адам толық игілікке жетеді"11.

Әрекетшіл парасат әрбір индивидке берілген ақылды әрекетті жүзеге асырудың әлеуетті мүмкіндігін анықтайды және өзектілейді. Әл-Фараби бойынша барлық нәрсені білуге бағытталған ақылды әрекет адам өмірінің мәні болып табылады. Егер "адам өмірінің мақсаты бақытқа жету, жоғары жетілу болса, оған жету үшін адам қандай әрекетке баруын көрсету қажет. Бұл тек әрекетшіл парасат алғашқы білім болатын, ақыл жетерлік мәндерді қорытындылағанда ғана мүмкін болады"22.

Шығармашылыққа талап, тануға талап, адамдағы алғашқы берілген қасиет - адамның мүмкіндігімен бақытқа жетуін, жетілуін анықтайды. Сондықтан философ күш-жігерін үлгілі мемлекет туралы әмбебапты теория жасауға жұмсайды. Бұл теорияға сәйкес үлгілі мемлекет әрбір адамның және жалпы коғамның негізгі мақсатын, оның ішінде бақытқа жетуін және адамгершілік үлгісін жүзеге асырады.

Адамның парасатты әрекеті материя әлемінде жүзеге асырылады, яғни тоқтаусыз таным үрдісінде, адам талпынатын бақыт, тек адам жаны оның тәнінен ажырағанда ғана жүзеге асады. Платон мен Аристотельдің соңынан Әл-Фараби да адамда руханилық және тән сияқты екі өмір барын тұжырымдайды. Біз бұл жерде әл - Фарабидің жанның мәңгілік мәселесін және абсолютті бақытқа жету мүмкіндіктерін шешу жолдарын іздестіргенде бірнеше ұстанымдарға баратынын байқаймыз.

Фарабидің ұстанымдары оны келесі ой-пікірге алып келді. Бақыт адам өмірінің маңызды мақсаты ретінде, бір жағынан осы адамдар тұратын нақтылы дүниеде қол жетерлік болуы керек. Ал екінші жағынан жан бақытқа жетуі және толық жетілуі үшін тәннен ажырауы керек. Мұндай ажырату, тәннің өліп, ал жанның ары қарай өмір сүруін емес, жанның ендігі жерде өз тіршілігі үшін тән сияқты материалды негізді қажет етпейтінін көрсетеді. Адамға ғана қатысты жан, яғни теориялық парасат қана ажырай алады. Тәнге тәуелді танымдық күштерден тәуелсіз жан басқа өмірге өтеді. Осыдан жанның "бөлінуі немесе ажырауы дегеніміз", адамға тон теориялық парасат абстракциялы ойлай алады және біздің сезімталдығымыздан тәуелсіз екендігі шығады.

Әрекетшіл парасат потенциалды парасатты өзектілікке айналдыра отырып, жанның тазалығын жүзеге асырады, яғни оны жанның парасатты бөлігі тәнге мұқтаж емес жағдайда оның өмірді жалғастыруы немесе танымдық органдарына қажет етпейтін дәрежесіне алып келеді. Жан таза парасат әлеміне өтеді, мәңгілік және өлмейтін болады.

Мұндай ажырау және жан тазалығы оны мәңгілікке жеткізеді және ақиқат танымға кепілдік береді. Тән әрекеті парасатқа қосылып, жан Ай астындағы әлемнің заттарын танып қана қоймай, Алғашқы болмысты, өзін тануды ұсынады. Осы мәңгілік және өзгеріс білімді игеру адамды жетілудің шегіне, адам өмірінің жоғары мәні, яғни "бақыт немесе абсолютты игілікке" алып келеді.

"Бақыт" ойшылдың әлеуметтік философиясы және этикасындағы негізгі түсінік. Бақыт ең жоғары жетілу, абсолютті игілік, әрбір адам өмірінің мән - мақсаты. "Бақытқа жол сілтеу" трактатында Әл-Фараби "бақытқа жеткесін біз басқа мақсатқа жетуді, ұмтылуды қажет етпейтінімізді көреміз, яғни бұдан шығатын қорытынды, бақыт тек біз үшін болады және ешқашан біреу үшін болмайды. Бақыт - ең тартымды, ең үлкен және ең жетілген игіліктердің бірі" деп жазды.

"Азаматтық саясат" еңбегінде бұл пікірді ол қысқа әрі толыққанды ережеге айналдырды: "Бақыт дегеніміз - бұл абсолютты игілік"22.

Бақыт, Әл-Фараби пікірінше, көп мәнді және барлық түсініктер секілді көп мағыналы және көпдеңгейлі. Ол белгілі бір анықтама немесе өлшемге келмейді, бірақ Әл-Фараби кез келген адамның адам немесе топтың бақытты өзінше түсінетінін жоққа шығармайды. "Бақытқа жол сілтеу" еңбегінде философ "біз бақытқа жеткесін ештеңеге мұқтаж еместігімізді көрдік. Ал бүл жағдайға жету үшін өзін-өзі толық жетілдіру керек. Бұл пайымнан әрбір адамның бақытты өзінше ұғатынын байқаймыз. Біреулер оны байлық деп, енді біреулер оны мүлде басқадан көрсе де, әрқайсысы өзінің абсолютті бақыт туралы ұғымының дұрыс таңдау, ұлы және жетілген игілік екендігіне сенімді" деп жазды11.

Адам бақытының мәні не екендігін ұғыну, адамзаттық өмір сүруінің маңызы мен өмірлік құндылықтарының кең мәтінінсіз түсіну қиын. Бақытты іздеу адамның жалпы өмірдің бағасын іздеуде, оның тұлғалық және барлық шығармашылық сұраныстарын қанағаттандыруы және оларды жеке жағдайда қоғамдық жүзеге асыруында жатыр. Әл-Фарабидің пікірі бойынша, "Бақыттың игіліктер арасындағы орны сондай, адам бақытқа жетуі үшін оған жеткізетін әдістер мен заттар болғанын қалайды.

Бақыт философтың тұжырымдамасы бойынша мақтануға және ұялтуға әкелетін жағдайда ғана болмайды. Бақытқа адам қоғамдық байланыстар мен қоғамда өзін-өзі іске асыратын жүйеге енгенде жетеді, яғни қоғамда мақтау мен ұялту бар шарттар, адам әрекеті, қызметі, қылықтары қоғамда бағаланғанда ғана болады. Мұндай шарттар, Фараби бойынша, адамның сезім органдарымен, табиғи жағдайымен, жан аффектілерімен (құмарлық, ашу, аяу, қуаныш және т.б.), парасатты ойлауымен байланысты, яғни адам өз әрекеттері мен қылықтарының ақиқаттығына сенімді болуы керек. Мұны қалай түсінуге болады? Әл-Фараби үшін бақытқа жету жолында адам әрекеттері мен қылықтарын рухани түсіну маңызды, өйткені ол әлеуметтік маңызды әрекет, бұл әрекет тек адам тілегіне орай қалай әрекет жасауында емес, ол қоғамда мақтауға немесе ұялтуға ие болатындығында түр. Адам жаны күйзелісімен байланысты табиғи әрекет бақытқа жету үшін жеткіліксіз. Адамның жақсы да жарқын іс жасауға тілегі де жеткіліксіз. Адам өз әрекеті айқын болуына сенімді болуы үшін оның әрекетінің дұрыстығын қоғам мойындауы керек. Сондықтан философ "біз өз әрекеттеріміз дұрыс, жан аффектілері қандай болуы керек, біздің ізденістеріміз жақсы ақылға жету үшін қандай болу керектігін анықтап алуымыз керек" дейді11.

Әл-Фараби тұжырымдамасы бойынша, бақыт адамның психикалық жан жағдайы ғана емес, яғни, ол қуаныш сияқты адам қанағаттық, рақаттану секілді эмоционалды сезімдерді бастан өткізгенімен, бұл сезім тек адамның психологиялық сапаларымен адамның мінез-құлқы мен руханилығының қалыптасуымен ғана байланысты емес. Оның жетістіктері бақыт секілді адамның қоғамдық өміріне енгізілген, өйткені табиғаты бойынша адам өз қажеттіліктерін қанағаттандыру және толыққанды өмір сүруі үшін басқа адамдармен бірге тұруға және бірге әрекет етуге мұқтаж. Әл-Фараби адам қоғамнан тыс бақытқа жетуі мүмкін емес деп тұжырымдайды. Тек "бір-біріне көмек беретін адамдар қауымдастығында әрбір адам басқаға оның өмір сүруі үшін қажет шартты бергенде ғана табиғат жаратқан игілікке қол жеткізуі мүмкін"22.

Демек, адам бақытқа және өзінің жетілуіне тек қана қоғамда және адамдар арасында қалыптасқан қоғамдық қатынастар жүйесі арқылы жетуі мүмкін. Бұл дегеніміз, әрбір индивид өзінің табиғи бейімділігін, мінез-құлқын, темпераментін қоғам талаптарымен және оның жүйесімен салыстыруы керек. Бұл жүйеде адам әрекеттерінің өлшем жүйесі анықталады және енгізіледі, яғни тек табиғи бейімділігіне, мінезіне, құмарлығына және тағы басқаға сәйкес оны жүзеге асыру мүмкін емес. "Адамдардың бірге тұруы" талаптары адамды тәрбиелеу қажеттілігіне себеп болады, оған табиғатпен берілмейтін қасиеттердің қалыптасуына, адам мәдениеті әлемімен тәрбиеленуіне, яғни адамды тек қана талап -тілегіне сай емес, борышын өтеуге итермелейді.

Әрбір адам, Әл-Фараби пікірі бойынша, табиғатынан қасиетке ие, оған сәйкес "адамның жан аффектілері, ақыл-парасаты, әрекеттері ұнамды болады және болмайды"33.

Бұл дегеніміз әрбір адамның өнегелі немесе өнегесіз әрекет жасауға мүмкіндігі бар екендігін білдіреді. Әл-Фараби өнегелік табиғаты мәселесі туралы бізге жеткен трактаттарында талқылайды. Алайда оның негізгі "Азаматтық саясат" , "Бақытқа жол сілтеу" және "Бақытқа жету жолдары" деген әлеуметтік - этикалық трактаттарында философтың өнегелік табиғатын түсінуге талпыныстарының негізгі бағытын анықтауға мүмкіндік бар.

Ежелгі грек философиясы дамуының классикалық кезеңінде өнегелікті адамдардың қоғамдық қызметін реттейтін белгілі, қоғамдық маңызы бар феномен деген түсінік қалыптасады11.

А.Ф. Лосевтің атап көрсеткеніндей, "Платон және Аристотельдің философиялары өнегеліктің әлеуметтік кызметін түсіндіруге бағытталған". Ф.Х.Кессиди пікірінше, "Аристотель психологиясы адамның индивидуалды әрекетін зерттейтін этиканың негізі, саясатының мәні болып табылады. Оның этикасы азамат пен мемлекеттің өнегелік мақсаттарын зерттейтін әлеуметтік саяси этика болып табылады, жақсы азаматтар тәрбиелеу мен қоғамдық игілікті мәселелерін талқылайды"22.

Антикалық классиктердің этикасы О.Г.Дробницкийдің пікірінше, "Мемлекеттік құрылым туралы, ондағы сословиелердің әлеуметтік жалпыны құрайтындығы туралы ілім немесе адамды қалай қоғамдық тұлға жасау жөніндегі "саясат" деп түсіндіреді33.

Платонның этика - әлеуметтік көзқарастарында алғашқы антикалық космополизм мен психологизм әсері сақталған. Адамдардың ізгілік қасиеттері адамдарда тәрбиеленуі қажет қасиеттер емес, адам жаны, ақыл, жігер, сезімталдық табиғи бірлестігі, ғарыштық тәртіп пен гармонияның бейнесі іспеттес. Осылайша өнегелік табиғаты жағынан оның әлеуметті мақсаттылығы тұлғасынан әлеуметтік феномен болады. О.Г.Дробницкий бойынша, "Платон этикасының әлеуметтік мазмұны, өнегелік заңы жалпылық мүддесінен бас тартуымен байланысты. Өнегелік мұнда касталы - корпоративтік, яғни әрбір сословие тек өзіне тән жеке арнаулы өнегелікке ие (біреуге даналық, біреуге батырлық, біреуге ұстанымдылық, төзімділік) және оның шекарасынан шықпауы керек. Адам Платон бойынша қоғамның және адамзаттың жеке өкілі емес, сословиелік жеке индивид ретінде танылады44.

Әл-Фарабидің этикалық көзқарастарында біз Платон этикасына ұқсас адамды, сословиелі - корпоративті топ өкілін, әсіресе үлгілі мемлекет құрылымындағы (әлеуметтік иерархиялық) оның орны туралы түсінігін көреміз. Бірақ оның Платоннан ерекшелігі, адамның ізгі қасиеттерін, оның корпоративті - сословиелік жағдайын немесе мемлекет құрылымындағы орнын айқындамайды.

Әрине, әскербасылардан ерлік, ержүректік, қайраттылық, ал мемлекет басшыларынан азаматтарына әкелік қамқорлық пен даналық қажет. Қайырымды қала тұрғындарының иерархиясы, қоғамның әлеуметтік құрылымы адамдардың қабілеттерінің әр түрлілігіне емес, олардың тәрбиесіне байланысты. Бұл қоғамдық феномен және мемлекет басшысына байланысты, сондықтан ол ізгілікті адамдарды тәрбиелеуге жағдай жасауы керек. Мұндай бағыт, Әл-Фарабидің көбінесе Аристотель іліміне сүйенетінін көрсетеді.

Аристотельдің пікірінше, "адам - қоғамдық жануар". Табиғат ізгілікті қасиеттерді адам жанының қасиеттері ретінде берген, оны өз кезегінде тәрбиелеу, қалыптастыру және ендіру керек. Туа біткен мінез бола тұрып, адам жаны ішкі жігерімен, ерекше жан күйзелісі немесе мінез-құлығымен ғана тәрбиеленіп қана қоймай, бірінші кезекте қоғамдық маңызды, пайдалы әрі мақсатты әрекетпен тәрбиеленуі тиіс.

Аристотель бойынша, адамның психологиялық немесе жігерлі қасиеті әлеуметтік бақылаудан өтіп, қоғам оны ізгілікке лайық деп танығанда ғана ізгілікте болады. Аристотель өнегеліліктің нормативті адамда тәрбиеленуі тиіс, яғни табиғатынан туа біткен қасиет емес сипатын бекітеді деген. Бірақ өнегеліліктің утилитарлы практикалық түсінігінен бас тартады. Ізгілік қоғамға пайдалы және, онда әрекет емес, жанның жағдайы, саналы ниеті маңызды. Өйткені өнегелік қызмет қажет әрекеттер жасалуын емес, оған саналы мотивтік қатынасты қажет етеді. Ізгілік әрекет пен қимыл шартты нәтижеге жетуді ғана емес, борышты міндетті орындау пайдалылықтың жалпы принципіне бағынуды керек етеді.

Аристотель ізгіліктің ерекшелігін дұрыс анықтайды11.

Ол моральді реттеудің басқа әдістерінен бөлектейтін, этика тарихында бірінші рет ерікті таңдау мәселесін қояды. Ерік еркіндігі адамға тән антропологиялық немесе психологиялық мінездеме. Бірақ адамның сол немесе басқа әрекеттерді еркін таңдауы, сол әрекетке қоғам қалай қарайтындығына байланысты. Егер қоғам адам әрекетін мақтап немесе айыптаса, онда Аристотель пікірінше, қоғам оларды еркін жетілген деп қабылдайды. Бұдан осындай әрекеттер жасайтын адам ерікті ме деген сұрақ туындайды. Ол адамдардың мінез дағдысына, жан ықыласына байланысты. Мүмкін бір әрекет жасағанда адам өз таңдауында шектеулі болған шығар. Қоғам адамға жасаған әрекеті үшін жауапкершілікті жүктегендіктен ол мінез-құлығын солай тәрбиелейді, жасалатын әрекеттен бас тартады немесе сол әрекетті жасайды. Яғни, бұл мәнінде әрекет таңдауда ол ерікті.

Ізгілік өмір сүрудің, жаттығу, дағды және тәрбие үрдістерінің нәтижесі. Адам ерікті, өйткені оның сол әрекетті жасағанда өнегелік жағынан қалай болуы өзіне ғана байланысты.

Осылай Аристотель таңдау ырығын алғаш рет көтереді және оны әлеуметтік қатынастар, моральдің ерекшелігіне қарай шешеді. Таңдау ырығы дегеніміз, адамға берілетін қасиет емес. Ол әлеуметтік құбылыс, адамдар қызметін реттейтін әдіс ретіндегі өнегеліліктің даму шекарасында пайда болады.

Ортағасырлық философтар ойларында, оның ішінде Әл-Фараби философиясында өмірге өнегелік қасиет онтологияландырылған. Мораль тәңір беделі принципі ретінде құдайдан шыққан, Мұхаммед арқылы берілген парыз бен нұсқау ретіндегі идеологиялық түсінікте қабылданады. Адамның өнегелік қызметі құдайға құлшылық ету, дін өнегелікті уағыздайды және бекітеді. Сондықтан адамның әлемге өнегелік қатысы оның діни көзқарасы мен діни әрекетінен ажырамайды.

Атап өткендей, Әл-Фараби философиясындағы әлемнің алғашқы әрекет етуші субъектісі тек қана дүниені тудырмайды, ол адамзат әлемін өнегелік қасиеттерімен толықтырады (сүйіспеншілік, махаббат, жақсылық, қайырымдылық және т.б.). Әлем Құдай жасаған дүние, адамзат әлемі құдай жолынан бас тартпауының себебі, алғашынан бастап жақсылық әлемі және жамандық пен күнә әлемі секілді құнды мәнге ие екендігінде тұр. Құдай ортағасырлық мәдениеттің абсолютті шығармашылық бастауы ғана емес, әлемнің мақсаты мен мәні. Құдай идеясы ислам көзқарасында соншалықты теңдесі жоқ, осы уақытқа дейін үлгілі және жетілген болып саналған заттар мен мақсаттар тең келе алмайтын құбылыс.

А.А. Гусейнов және Г. Иррлиттцтің пікірлерінше, моральді абсолют ретіндегі "құдай идеясы өмірге моральдік қатынасты көрсетіп қана қоймайды, оның қасында басқа мақсат пен тілектердің, жетімсіздігін көрсетеді". "Олар әрекетті бағалайтын оптимизмнің негізі, өйткені дүниені құдай жаратқан, ол дүниені басқарады және бағыттайды. Сондықтан ол игілік, өз кезеңінде гармониялы, жаратылыстың соңғы негізі ретінде жамандықтың болуын ақтайды немесе онымен келіседі11.

Мұнымен келісуге болады, бірақ игіліктің діни оптимизмінде ешқашан кемсіту жоқ. Құдайдың игілігі ортағасырлық түсінікте өмірлік оптимизация мен гармонияның ішкі және сыртқы негізі іспеттес.

Бірақ келесі сөздердің дұрыстығын растау тым қате болар: "Құдайды әлемнің моральді синтезі ретінде ұғыну, әлеуметтік ортаға сын көзбен емес, ымыралық енжар, жайбарақат, самарқау қатынасты қалыптастырады. Діни идеология тарихы осы тұжырымды дәлелдейді"11.

Әлемге жайбарақат ақкөңіл, қарым-қатынас ымыралық - конфромистік немесе бейімделгіш, арқа сүйегіш, өмірге қандай да сын көзбен қараудан аулақ қатынаспен тең емес. Діннің адамдарды өмірге ақкөңілділікпен қарауға уағыздауы өмірге енжар жайбарақат қатынасқа үйретпейді, ақкөңілділікті ислам уағыздайды, оның осы және ақиқат өмірде қандай болуы керектігін түсіндіреді. Әлемге келісушілік қатынас құдайдың ерігіне мойынсұну, осы әлеуметтік өмірді барлық уақытта ақкөңілділікпен бағалау өмірге деген ымыралыққа үйретпейді. Әрине, дін өз принципінде осы әлеуметтік өмірді белсенді өзгерту және революциялық талпыныс идеяларына қарама-қарсы.

Ортағасырлық ислам дәстүрінде адам әлемнің басқа жаны бар дүниелері секілді жасалынғанымен, онда жақсы және жаман, жердегі және тамаша қасиеттер біріккен ерекше жаратылыс. Ол ерікті болып жаратылған. Құдайға сиыну міндетті деп уағыздалады, өйткені оған сиынғанда адам абсолютті тұлға ретінде Құдайға теңеледі. Құдайдың көрсеткен жолымен, оның нұсқауымен өз еркімен жүру адамның өмірдегі міндетті борышы, алайда шын эмпирикалық өмірде ондай емес. Ол өмірде өзін құдайға ұқсас емес жан ретінде көрсетеді. Құдайдың ізгілік тұжырымдамасына - еру адамның нағыз ізгілікті өмірге қайта оралуы.

Адамзат өмірінің тарихы ортағасырлық санада ізгілікті болып қарастырылады және көрсетіледі. Жақсы мен жаманның арақатынасы материя мен рухтың, тән мен жанның күресі, ал ерікті таңдау мәселесі адамзат еркі мен құдайды алдын ала анықтағаны арасында; адамның өзін-өзі жетілдіруі - құдайға жақындауы, адамзат тарихы мен әлеуметтік тәртіптің құдай теодицеясы. Әл - Фараби философиясы сол өмір сүру кезеңіндегі діни идеялар іспеттес, яғни әлемнің орталығы құдай, өзін адамнан алшақ ұстайды. Бірақ оның философиясы адам бақыты мен жетілуіне ерекше көңіл бөледі.

Бақытқа жетудің маңызды шартын, Әл-Фараби адамның әрекетті таңдау және осы істеген әрекеттің өз ырқына негізделуінде. Әл-Фараби адам ырқының еркіндігіне, жақсы мен жаманды еркін таңдауына көп маңыз артады. Ерік еркіндігі жан парасаттылығымен анықталады және ол тек адамға тән, адамдағы ізгілікті қалыптастыратын және күшейтетін қажетті шарт. Алғашқы ақыл жететіндей мәндер мен бірінші бастапқыны игеру ақыл-парасат арқылы жүзеге асады.





Әл-Фарабидің бақыт тұғырнамасы адам әрекеттері мен мінезін қарастыратын этиканың және азаматтық немесе саяси философияның пәні ретінде қарастырылады. Оның философиясы қала тұрғындарын, саяси билікті ұйымдастыру әдісін, қоғам мүшелерінің әрекеті мен мінез-құлығын басқару білімдерін біріктіреді. "Азаматтық ғылымның бір бөлігі бақыт пен қиялдағы бақыттың арасындағы айырмашылықты көрсетеді. Сонан кейін мұнда қалалар мен халықтарға тән әрекеттер, мінез-құлық, өнеге және жалпы ерік қасиеттері тізіп көрсетіледі. Ақырында бұл бөлім жаңағыларды қайырымды және қайырымсыз деп екіге бөледі.

Қалған бөлімі қалалар мен халықтарда қайырымшыл қасиеттерді және мінез - құлықтарды ұйымдастыру әдістерін қамтиды да, қайырымшыл мінез-құлықтар мен істерді нығайтатын беделді қимыл әрекеттеріне түсінік береді"11.

Азаматтық ғылым ғана адамзаттың қорытынды мақсаты бақытқа жету жолын талдайды, бақыт адамдық қасиеттердің жақсы және ізгілікті әрекеттерімен жүзеге асады.

"Ғылымдардың классификациясы туралы" еңбегінде Әл-Фараби азаматтық ғылымның пәні мен мақсаттарын төмендегідей түсіндіреді және тұжырымдайды: "Азаматтық ғылым еріктен туған әрекеттер мен мінез-құлықтың түрлерін, оларды туғызатын қасиеттерді, таза құлықты, туа біткен сапалар мен мінездерді, олардың жасалу мақсаттарын зерттейді; бұлар адамда қандай болу керектігіне қарай, адамда олар қалай орналасуы керек екенін және адамда осыларды сақтау әдістерін зерттейді"22.

Этиканың арқасында адамдар жақсы әрекеттер мен мінез - құлық туралы білімге ие, олар рухани әрекет пен қылықтар жасалатын жағдайлар мен себептерді түсінеді. Этикалық білім арқылы адамдардың жоғары ізгілікті әрекеті мен қылықтары адам өмірінің ажырамас бөлігі болып табылады11. Ал, саяси философиялық білім арқылы адамдар әлеумет туралы білімін кеңейтеді, әр түрлі халықтар мен адамдар тұратын қайшылық жағдайында ізгілікті сақтау және өнегелі әрекетке жету мүмкіндігін түсіндіреді22.

Әл-Фараби өз трактаттарында Аристотельдің ғылымды теориялық және практикалық деп бөлуімен келіседі. Аристотель барлық білімді теориялық, практикалық және шығармашылық деп бөледі. Оның пікірінше, теориялық білім, бақылау өмірді утилитарлы мақсатта, пайдакүнемдік есептен аулақ өмірді бақылау рухани шығармашылық әрекеттің жоғары түрі болып табылады. Бақылау, танымдық өмірге ерекше қарау грек дәстүрінде адамдарды уайымсыз бақытқа, таза рақатқа, яғни тек құдайларға ғана тән жағдайға жақындатады.

Өз уақытында әл - Кинди, Аристотельдің ғылыми білімінің құрылымын ашып, оның ғылымдар жинағын түсіндіре келе былай дейді: "Оның азаматтық - өнегелік кітаптарында қойылған мақсаттарға келсек, өз ұлы Никомахқа арнаған, "Никомах этикасы" кітабында жанның ізгілікті қасиеттерін жан қандай жаңа ізгілікті қасиеттерді басшылыққа алуы керек және зияннан аулақ болу керектігін қарастырады. Басқарудың бірнеше түрін ажыратады: индивид жанын басқару, жеке басқару және азаматтық басқару. Әрқайсысына байланысты өнегелік қасиеттер мен талпыныстарды жан-жақты суреттейді. Ол бұл кітапта бақыттың жандағы, тәндегі ізгілік екендігін түсіндіреді. Ал екінші кітабында "Саясат", яғни "Ізгілікті қала туралы" деп аталатын еңбегінде ол азаматтық басқару туралы көп айтады33.

Әл-Фараби, әл - Кинди араб - мұсылман мәдениетінде аристотельдік дәстүрін дамытудың негізін салғанына қарамастан практикалық ғылымдардың (экономика кіретін) аристотельдік құрылымынан алшақтайды. Әл-Фараби экономика туралы айтпайды, ал этика деп жазады. Н.С. Қирабаев "ол саясатқа енеді, өйткені этика мен саясаттың пәні -ортақ игілік туралы ілім"44 дейді.

Акценттің бұлай ауысуы, біздің ойымызша, Әл-Фарабидің ізашарлары - көне грек философиясының классиктерінің нұсқауларын ұстануымен ғана емес, философияның бағытталған білімге қарай құндылығының ортағасырлық ислам мәдениетінің өнегелік ізденістерімен анықталғандығының арқасында еді. Әрекет пен қылық жоғары өнегелі болуы керек - бұл кез келген әрекеттің, әсіресе Құдайға қызмет ету мақсатындағы, яғни жоғарыға, кемелденгенге бағынышты, адамның өмірлік ісінің максимасына жатады.

Қылық адам ұятқа қалмайтындай ғана емес, ол басқаларға үлгі - өнеге болатындай болуы тиіс, Мұхаммедтің істері мен қылықтары барлық мұсылмандар үшін қандай болса, сондай үлгі-өнеге боларлықтай болуы кажет, өйткені олар адамдар жадында және жазбаша сөзде, мұсылмандардың ар-намыс кодексі болып сақталған.

Аристотель сияқты Әл-Фараби де этикалық мәселелер адамның жеке ізгіліктерін зерттеу саласында жатыр деп санайды, ал саясат болса мемлекет пен онда өмір сүретін халықтардың игілікке жетуін қарастырады. Игілік дегеніміз - "адамның табиғи мақсаты және оның кемелденуінің қажетті себебі" - бақыт болғандықтан, философия ізгіліктер мен кесірлерді, кемел мен кемеліне жетпегенді айыруға әкелетін, шынайы және қиялдағы бақыт арасындағы айырмашылықты көрсетеді.

Н.С. Қирабаев айтқандай: "Әл-Фарабидің эллинистік мемлекет игілігінің басымдылығы дәстүріне бейімделуін еске ала отырып, саяси философияның этикалық өнерге катысты приоритетті мән алатынын ескеру керек". "Әл-Фарабиде бақытқа жету саясат мақсаты болып табылады, ал моральдық ізгіліктер, діни құндылықтар және құқықтық ережелер олардың саяси қызметтері тұрғысынан ғана мәнге ие болуы және түсінілуі мүмкін. Олар саясатқа тек қана адам бақытына көмектесушілер ретінде ғана қатысты болады. Этика сияқты, дін мен құқықтың бағынышты болуы, бұдан басқа өнегелілік, діни және құқықтық өмір жекеленген, өзіндік мәні бар бірдеме емес және өнегелік ізгіліктер мен оларды әдетке айналдыру, діни өмір салты адам мен мемлекеттің негізгі мақсаты емес дегенді білдіреді", - деп жалғастырады ойын ол ары қарай11.

Автордың бұл көзқарасымен толығымен келісуге болмас, өйткені Әл-Фарабиде бақытқа жету - бұл саясаттың тек қана өшпейтін мақсаты емес, бұл - адамның бүкіл тіршілік әрекетінің мақсаты. Саясат болса оған жету тәсілі қызметін атқарады, өйткені адам қоғамда өмір сүруші және онда өмір сүруге душар болған жан, өйткені оның табиғаты сондай, бірақ адамның тағдыры өмірде бақытты болуға жаралған. Өнегелік қасиеттер мен құндылықтардың - өзіндік мәні бар және олар тек саяси кызметтер тұрғысынан ғана түсінілуі мүмкін емес, керісінше мемлекеттік саяси қызметтері, адамға өзінің өнегелік ізгіліктерін таратуға және оларды адамдардың біріккен тіршілік әрекетінде жүзеге асыруға мүмкіндік беретін жағдайларды іске асыруға бейімделген. Осы мағынасында автордың ойы дұрыс, олар расында бақытқа жетуге көмектесуші ретінде саясатқа қатысы бар.

"Сөйтіп, практикалық ғылымдар арасында бірінші және басты орынға саясат иемденеді. Нақ саясат фикх пен қаламның функционалдық кұндылығын анықтайды және осыған сәйкес Әл-Фараби олардың әлеуметтік-саяси маңыздылығын мойындамайды", - деп қорытады Н.С. Қирабаев11. Әл-Фараби "Ғылымдар классификасы туралы сөзде" жазғанындай егер оны жалпы және ең кең мағынада азаматтық ғылым ретінде түсінсек, саясат Әл-Фарабидің практикалық ғылымдары арасында ең басты рөлді иемденеді. Бірақ саясат мемлекетті басқару өнері ретінде өнегелік қатынаста анықтаушы бола алмайды, оның құлықтылыққа сүйенуі, өнегелік заңдары мен ұстанымдарын басшылыққа алуы кажет. Сондықтан да, автор пайымдауларында бірсыпыра екіжақтылық байқалады. Әл-Фараби, Н.С.Қирабаевтың пікірінше, фикх пен каламның мемлекет пен индивид өміріндегі рөлін де, мәнін де олардың әлеуметтік-саяси маңыздылығын да жоққа шығармайды, ол оларды мойындайды, бірақ ол олардың әрекет өрісін шектейді.

Адамдар, Әл-Фарабидің пікірінше, адамдық болмыстың ақиқаттығын әр түрлі түсінеді. Біреулер үшін ол байлыққа негізделген, енді біреулер үшін болмыс ақиқаттығы ләззат пен рақаттылықта болса, тағы біреу үшін - екеуінде де. Адамдар таңдау еркіндігіне ие болғандықтан, нәтижелері қашанда жақсылық әкеле бермейтін, түрлі істерді жасауға қабілетті. Шынайы өмір жолын таңдау, Әл - Фарабидің айтуынша, көне грек даналары мен философтары Сократ, Платон және Аристотель үйреткендей, олардың эмпирикалық өлшеміндегі байлыққа, ләззатқа жетуі және т.б. мақсат етіп қоятын, адамның өмір сүруінің сыртқы, эмпирикалық, күнделікті мақсаттарын ұстануда емес, эмпирикалық өмір мен оның құндылықтары - тәсіл мен белгілі жағдай ғана, бірақ қара бастың қамы емес, өзінің өмір сүруі үшін оған қатысты сыртқы жағдайларды талап етпейтін, өзіндік мәні бар және өзіне-өзі жеткілікті болмысты ұстануда болады11.

Адам бақытқа тек қана игілік әкелетін ізгі әрекеттерді жасау жолымен, ізгіліктер жолымен жетеді. "Бұл ол өзі үшін нені қаласа және нені басқа бірдеме үшін ешқашан артық көрмесе - сол, - деп жазады Әбу Насыр, - барлық басқа нәрсеге, ол бақытқа жетуге пайдалы болғаны үшін ғана, артықшылық береді. Әрбір зат, ол бақытқа жету үшін пайдалы болғанда ғана игілік болып табылады, ал оған қандайда бір кедергі жасаушы нәрсе жамандық болады"22. Және осыған қосымша ол былай дейді:"... әрекет адам ізгіліктерді білгенде ғана және ол шынайы ізгіліктерді жасағанда оған белгілі жағдай мен абырой әкелетінге үйренсе, ... және ұнататынды артығырақ көріп, қашу керектен қашса ғана, дұрыс әрі ізгілікті болады"33.

Ізгіліктерге сай өмір сүру адамның бақытқа жетуінің кепілдігі болады. Ізгіліктердің қалыптасуы мен кемелдену үрдісі адамның бүкіл өмірі бойында созылады, оның өлімімен тоқталады, өйткені тек қана өмір адамға жақсылық жасауға және бақытқа жетуге мүмкіндік береді. Бұл нақ осылай екенін, бақытқа жету - адамның жер бетіндегі өмірінің мақсаты екендігін, әл - Фараби философиясы адамның өмірге құштарлығы екендігін, соған арналып жаралу үнемі кемелденуді және жетілген қылықтарды жасауды талап ететіндігінің дәлелі ретінде философтың төмендегі пікірін келтірейік: "Бірінші кемел -адам барлық ізгіліктерден /туындайтын/ әрекеттер жасағанда. Ол одан туындайтын әрекеттерді жасамай, ізгіліктерге жай ғана емес; адамның кемелденуі арқасында жасалатын қасиеттерге ие болу емес, оның әрекеттерді жасауында"44.

Ізгілікті адам, Әбу Насыр Әл-Фарабидің ойынша, өлімді жақындатуға талпынбай өзін бақытты ететін істерді көбірек жасауға мүмкіндік беретін өмірді барынша ұзартуға ұмтылуы керек. Ол сонымен қатар оны ізгілікті істерімен адам коғамға пайда келтіретіндіктен де жасауы керек. Ізгілікті адам "өлімге тек қана, өз өлімімен қала тұрғындарына көбірек пайда әкелетін жағдайда ғана бас тігуі қажет. Егер оған өлім оның еркінен тыс келген жағдайда ажалдан қорықпауы керек, абыройын сақтауы қажет"11.

Нағыз адам расында да, әрқашан өзіне адамдарға игілік әкелетін мақсаттарды қояды, оларды өз ұмтылыстары мен әрекеттерінің өзегі етеді және рақымшыл болады.

Әл-Фараби пікірінше, ізгіліктің екі түрі бар: интеллектуалдық және этикалық. "Интеллектуалдық - бұл /жанның/ парасатты бөлігінің ізгіліктері, олар даналық, парасат, зеректік, ақыл ұшқырлығы, зейінділік. Этикалық - бұл/жанның/ ұмтылғыш бөлігінің ізгіліктері, олар сабырлық, батырлық, жомарттық, әділдік"22.

Бұл мәселеде ол Аристотельдің этикалық (мінез-құлық) ізгіліктері және дианоэтикалық (интеллектуалдық) ізгіліктер туралы ілімін ұстанады. Этикалық ізгіліктер әдет арқылы қалыптасады. "Этикалық ізгіліктер мен кесірлер белгілі бір уақыт аралығында және оларға үйрену арқылы сол өнегелік қасиеттен пайда болатын, әрекеттерді бірнеше рет қайталау нәтижесінде жанда пайда болады және бекітіледі"33; дианоэтикалықтар - тәрбиемен келеді. Ізгіліктер жанның аффектілері және оның қабілеттері болып табылмайды. Ізгіліктер - ортасын табуға бағытталған әрекеттер барысында пайда болып, жүре келе иемденген қасиеттер.

Кейбір ізгіліктер адамдар жанында сол адамгершілікке сәйкес әрекеттерді бірнеше рет қайталау нәтижесінде қалыптасады. Бірнеше рет қайталанып, ізгілікті әрекеттер әдетке айналады. Әл - Фараби мұны былай түсіндіреді: "Адамгершілік немесе кеселдің табиғи жағдайларымен бейімділігіне солар сияқты өнегелік қасиеттер қосылғанда олар әдетке айналғанда, адам осыны жетілдіреді және ондағы қалыптасқан жақсы немесе жаман жағдайлардың жоқ болып кетуі қиындатылады".

Әл-Фарабидің бұл пікірі араб - мұсылман мәдениетіндегі бір ғана және көпшілік мақұлдаған ұстаным емес екендігін ескертеміз. Мысалы, әл - Маварди, адам бойында туа біткен де және жүре келе иемденген де мінез бар деп санады. Және де туа біткен мінез -жартылай ізгілікті, жартылай кесірлі. Сонымен бірге, ол адамды туғанынан ізгілікті деуден гөрі кесірлі деп санауға жақын болды.

Тек адамгершілік қасиеттерді иеленген, кесірсіз адамның бар болуында, ол Әл-Фараби сияқты күмәнданды. Ол адамгершілік қасиеттері кесірлерден басым болғанда ғана адамдар рақымшыл болады деп түйіндейді11.

Парасаттың кемелденуі мөлшеріне сәйкес өзектіленуі нәтижесінде, адам, оның құрамдас бөліктері әрекеттер, жан аффектілері мен дұрыс ойлаушылық болып табылатын белгілі бір мінезді шынықтырады және таңдау мүмкіндігіне ие болады. Адамның мінезі оның кемелденуге қабілеттілігін және бақытқа жетуін анықтайды. Әл-Фараби пікірінше, кесірлер қалаларда адамдар жанында ізгіліктер нығайғанда немесе адамдар ұстамдылық көрсеткенде жойылады.

Ұстамды адам мен ізгілікті адам арасында айырмашылық бар. "Ұстамды адам жақсы істер жасап, ізгілікті болса да, ол бәрібір кесірлі әрекеттерге көңіл қояды, әрі ұмтылады және ол өз тілектерімен күреседі. Ол өз әрекеттерінде, оның көңіл күйі мен тілектері қарсы іс жасайды. Жақсы істер жасаған күнде де ол бәрібір азап шегеді. Ізгілікті адам өз әрекеттерінде, көңіл күйі мен тілектерінің нұсқауын ұстанады және жақсы әрекеттерді сүйіспеншілікпен, шын көңілімен жасайды, бұдан ол азаптанбайды, рақаттанады"22. Ізгілікті қала әкімінің міндеті адамгершілікті тәрбиелеуінде, нығайтуында және сақтауында тұрады.

Ізгілік екі шектің арасындағы орташа бірдеме болып табылады. "Игілікті болып табылатын әрекеттер, мәні біркелкі шектердің арасында орналасқан, екеуі де жаман, олардың біреуі - молдық, екіншісі - кемшілік. Екі жағдайдың арасындағы екеуі де кесір болып табылатын: нысапсыздық пен кемшілік, жанның хал-жай және қасиеттері болатын ізгіліктерде дәл сол сияқты"33. Демек, міндет мәні, адамдардың өнегелі қылықтары мен практикалық әрекеттерінде дәл ортасын немесе шегін табуда тұр.

Орта немесе орташа туралы, Әл-Фараби бойынша, екіұшты мағынада айтылады: а) ортаның өзі туралы және б) басқа бірдемемен салыстырудағы және арақатынастағы орта ретінде. Өнегелік қасиеттер, әрекеттер, қылықтарды шегі туралы екінші мағынада айту керек, олар салыстырмалы ұғымдар болып табылады. Шек түрлі қосындылардың салыстыруымен бағалануында анықталады: әрекеттің уақыты, әрекеттің орны, оны кім жасады, кімге немесе неге бағытталған, ол неліктен жасалады, бұл жағдайда қандай құралдар қолданылады және т.б.

Әл-Фараби мұны төмендегідей түсіндіреді: "'Мысалы, ашудың шегі, ашу кімге бағытталды, соның хал-жайына, ашуды шақырған себепке, ашудың /шығуының/ уақытына немесе орнына тәуелді. Дәл сол сияқты тән және /басқа/ жазасы, /мысалы/, кім ұрады және кімді ұрады, тән жазасына әкелген қылмысына қарай және соққы беретін қаруға сәйкес олардың саны мен сапасы анықталады... Әрбір әрекеттің ортасы - бұл қоршаған жағдаймен өлшенеді. Әр түрлі әрекеттер өлшемденетін және бағаланатын жағдайлар, сол немесе басқа жеке әрекетке тең емес: /бір/ әрекет, мысалы, бес жағдайға сәйкес, ал екіншісі - саны бестен кем немесе артық жағдайларға сәйкес өлшенеді"11.

Оқыту, тәрбиелеу және сендіру - ізгіліктерді ашуға көмектесетін негізгі әдістер. "Оқыту -бұл халықтар мен қалаларға теориялық ізгіліктерді үлестіру. Тәрбиелеу - бұл білімге негізделген этикалық ізгіліктер мен өнерлерді халықтарға үлестіру тәсілі. Оқыту тек қана сөзбен жүргізіледі, ал тәрбиелеуде халықтар мен қалалықтарға білімге негізделген қасиеттерден шығатын, әрекеттерді жасауды дағдыға айналдыру үйретіледі, оларды сол әрекеттерге түрткілейтін, соларды жасауға оларды құштарландыратын бұл қасиеттер және олармен байланысты әрекеттер /адамдардың/ жандарын иеленуі үшін және /адамдарды/ оған деген құмарлық болуы мақсат етіледі. Бірдемені жасау ниетінің қозуы кейде сөз арқылы, кейде әрекет арқылы болады"22.

Теориялық білімге таңдаулылар ғана оқытылуы мүмкін. Олар сендіру әдістерімен оқытылады, бірақ теориялық білімнің көбін елестету жолымен қабылдауға болады. Көпшілік теориялық білімді сендіру арқылы ұғатын бейнелі түрде үйренеді.

Тәрбиелеу екі әдіспен: "сендіретін сөз тіркестерімен" және мәжбүр етумен жүргізіледі.

Соңғысы, Әл-Фарабидің айтуынша, теориялық ғылымдарды игеруге қарсыласатын, бүлікшілік жасаушы, өз еріктерімен саналы әрекеттерге бастайтын кеңестерді тыңдамайтын, ақылды әрі саналы сөздерді түсінбейтін және естімейтін халықтар мен қалалықтарға қолданылады.

Әл-Фарабидің пікірінше, адамдарға табиғатынан әр түрлі күштер мен қабілеттер берілгенімен олардың барлығын бақыттың не екенін түсіне алмайды. Бұл үшін оларға ұстаз және жетекші керек. Өз алдына - қоғамның барлық мүшелері үшін шынайы бақытты табуды мақсат етіп қойған ізгілікті қаланың әкімі - ең жоғарғы жетекші болып табылады.

Мінсіз әкім, Әл-Фараби бойынша, ол кемелденген адам бейнесі де, платондық әкім -философқа көп ұқсайды, ол туралы ойшылдың өзі "Бақытқа жету туралы" трактатында айтады. Оның пікірінше, философ - әкім заттардың мәнін тамаша түсінуге және елестетуге не болуға міндетті және сонымен катар ол /ғылымдарды/ игеру үрдісінде ұстамды әрі табанды болуы тиіс, өз табиғаты бойынша ақиқатты қорғаушыларды, әділеттілікті және оның жолын ұстаушыларды сүюі тиіс, өз тілектерінде бірбеткейлік пен өзімшілдік көрсетпеуі, тамақта, сусында ашкөз болмауы, табиғатынан құмарлықты, дирхемалар мен динарларды және барлық сол сияқтыларды ұнатпауы керек. Ол абыройын сақтауға, көргенді болуға, жақсылық пен әділеттілікке жеңіл бағынуға және жамандық пен әділетсіздікке тек шарасыздықтан берілуге, үлкен саналылыққа ие болуға тиісті. Бұдан басқа, ол табиғи бейімділігіне сәйкес келетін заңдар мен әдет-ғүрыптар бойынша тәрбиеленуге тиісті, дінге көзқарастарында дұрыс пікірлерде болуға тиісті, оның діні / белгіленген ізгілікті әрекеттерді ұстануға, олардың бәрін немесе олардың азғана бөлігін бұзбай, сонымен катар көпшілікке ортақ / пікірлер/ болып табылатын ізгіліктерді ұстануға және көпшілікке таралған /пікірде/ тамаша әрекеттерге қарсы шықпауға міндетті"11.

Тәрбие нәтижесінде ізгілікті болған адам, қылықтың ізгілігіне бейім бола тұра, Әл-Фараби пікірінше, "хайуан тәріздес" яғни тәрбие мен мәдениеттен айырылған адамға қарама-қарсы тұрады. Егерде табиғатынан барлық ізгілікке бейім адамның бойында ізгілік әдет болып қалыптасса, онда мұндай адамның өнегелігі адам ізгіліктерінің шеңберінен шыққан болар еді және адамнан гөрі жоғарырақ бірдемеге барып тірелер еді деп ескертеді әл -Фараби. Бұл оны діни көзқарас тұрғысынан сипаттауға әкелер еді. Сондықтан, деп жалғастырады Әл-Фараби, ертедегілер мұндай адамды құдайшыл деп атаған, ал оған қарама-қарсы тұрған барлық кесір қылықтарды әдетке айналдырған адамды, олар адам анықтамасының шегінен шығарып, оны "лак" немесе тағы сол сияқты бірдеме деп атаған22.

Бірінші үлгідегі кемелденген адам өзінің ізгіліктілігінің арқасында адамдар алдында өте жоғары дәрежеге ие болған және нағыз әкім ретінде бүкіл қалаларды басқаруға лайық болған.

Қарама-қарсы үлгідегі адам қоғамнан аласталған адам тағдырына лайық болған. "Ақиқат пен ізгіліктен жалтартатын жолмен жүруге болмайды, өйткені адам егер сол жолмен жүрсе, адасу мен абыржу күйіне түседі", - деп жазады Әл-Фараби11.

Мінсіз әкім қоғамның әрбір мүшесі мен әрбір адамдар тобының орнын, олардың қабілеттеріне сәйкес және олардың неге лайықты екеніне сай анықтайды. Қаланың құрылуының негізгі принципі - басқару және бағыну принциптері болып табылады. Қала әкімінің негізгі міндеті оқыту болып табылады. Оларға өз мақсаттарына жету жолдарын таңдауға көмектесетін, ізгілікті қала тұрғындарының барлығына білу қажетті болып табылатын, бастапқы негіздер бар. Ізгілікті қала дегеніміз, бұл тұрғындары бір-біріне, адамның өмір сүруі, тамақтануы және оның өмірінің сақталуына қажет байланысты "ең таңдаулы заттарға" жетуге көмектесетін қала.

Қала - мемлекеттің әрбір тұрғыны өзінің табиғи қабілеттері мен өзінің қала иерархиясындағы орнына сәйкес тиісті бақыт үлесін алады. "Қала тұрғындары алатын бақыт /үлесі/, сапалық та, сандық та қатынаста бір-бірінен, қала қызметінің арқасында қол жететін кемелділіктердің бір-бірінен қаншалықты басым болуына байланысты болады", -деп көрсетеді әл-Фараби22.

Әрбір адамның жеке басының бақыты ізгілікті қала тұрғындарының барлығына тән, /бастапқы негіздерді/ білуден және, қызмет істеу үшін қажетті жеке білімнен құралады. Ізгілікті қаланың әрбір иерархиялық сатысында бақытқа жетудің біршама өзіндік үрдісі жүреді, барлығы қосылып ортақ мақсатқа - бүкіл ізгілікті қаланың бақытқа жетуіне әкеледі.

Кемелденген адам мұраты - бұл, ортағасырлық исламның өнегелік кодекс жүйесін бекіткен, ойшылдың философиялық пайымдауларының ең жақсы ізденулерін оз бойында нақтылы түрде көрсеткен, Әл-Фарабидің этикалық ілімінің шыңы. Екінші Ұстаздың түсінігіндегі жоғары өнегелі адам "үлгісін" сараптау бізді мынадай қорытындыларға әкеледі. Бір жағынан, кемелденген адам идеясы, сол нақты қоғамға тән, дәстүрлі дүниеге көзқарас себепші болған, мұраттың байытылған көрінісі ретінде танылса, екінші жағынан, ол, даралық пен жалпы адамзаттың диалектикасында басымдылық жалпыға бірдей өнегелік ақиқаттарға, жақсылыққа, уақыттан тыс өмірдің мәнін іздеуге берілетіндігін көрсетеді, өйткені адамгершіліктің объективті қасиеті оның талаптарының жалпыға бірдейлігі болып табылады, ал оның парыздары әлемнің жалпы заңдары ретінде алға шығады.

Соңғысы Әл-Фараби мен Конфуцийдің философиялық жүйелеріндегі "кемелденген адам" мұратын қарастырғанда, әр түрлі мәдени коғамдардағы, әр түрлі тарихи кезеңдердегі этикалық рефлексиялардың ортақ заңдылықтары анықталғанда өте айқын байқалады.

Осы екі ғұлама ойшылдардың философиялық жүйелерінің арасында шамамен бір жарым мың жылдық уақыт тұңғиығы жатыр. Олар үшін ортақ нәрсе тарихи дәуірдің өзіндік мәдени шарықтауы кезінде өмір сүруі және жұмыс істеуі болып табылады. Конфуций өз мектебінің негізін, Қытай философиясының "алтын ғасыры" саналатын, Чжоу дәуірінің Чжаньго кезеңінде салды. Әл-Фараби, зерттеушілердің көпшілігі экономикалық, саяси және мәдени өмірдің таң қаларлық шарықтау дәуірі санайтын мұсылмандық Ренессанс деп аталған, заманда өмір сүрді. Олардың философиялық жүйелері өздері өмір сүрген қоғамдардың рухани мәдениетінің нақты тарихи шарттарымен айқындалады. Мұның көптеген айырмашылықтарға әкелмеуі мүмкін емес еді. Конфуций философиясында рационализм әлсіз берілген, ұғымдық белгісіздіктің біршама дәрежесімен ерекшеленетін, логика, гносеология, натурфилософия және тағы басқалардың мәселелеріне аз көңіл бөлініп, онтологиялық мәселелер мүлде көтерілмеген. Және оны толық негізде әлеуметтік философия деп санауға болады.

Әлемнің онтологиялық суреттемесін Конфуций алдындағы мифологиядан, адам талқылаудың орталығы болады деп қана өзгертіп, мұраға алды.

Конфуций үшін негізгі мәселе адам мен қоғамның арақатынасы болды, оның ең бірінші талпынысы адам мәнінің қоғамдық жағдайын түсінуге бағытталды.

Бұл мәселедегі бір маңызды жағдайды анықтап алу кажет: әр түрлі мәдени дәстүрлердегі белгілі философиялық мәселелердің шешілуін салыстырғанда, нақты нені салыстыру керек екенін, сол немесе басқа соған ұқсас параллельдің қаншалықты әділдігін айқын білу керек. Бұл жағдайда Конфуций мен Әл-Фарабидің философиялық жүйелері емес, олардың ілімдерінің, ортақ жанасу жерлері, атап айтқанда адам мәселесі өнегелік кемелдену тұрғысынан салыстырылады.

Конфуций де, Әл-Фараби де, әлемдегі адам өмір сүруінің мәнін адамның өнегелік кемелдену жолынан іздеген. Олардың екеуі де адам мен Әлем үйлесімділігін кемелденген адам идеясы арқылы берген. Адам мәнін этикалық - әлеуметтік жағынан көрсеткен, философтардың әлеуметтік ілімдері айқын көрінетін этикалық бағытталу біріктіреді.

Адам белгілі қабілеттері бар биологиялық жан ретінде туылса да, бірақ өз мәнін ол қоғамдағы, адамдар арасындағы, адамдар үшін өзінің тіршілік әрекеті барысында, өзінің бойындағы ізгілікті болу әлеуетінің мүмкіндіктері мен адам өмір сүріп жатқан әлемге сұлулық әкелуден табуы керек. Адам табиғатынан не жақсы, не жаман болып туылмайды. Жақсылық пен жамандық, әділеттілік пен қасіреттер туралы барлық білімді ол өзінің қалыптасуы барысында алады сондықтан да екі философ та адамның өнегелік тәрбиесіне үлкен мән береді.

Конфуций мінсіз адамды дұрыс жолды ұстанатын "цзюнь - цзы" - "мейірімді" қайраткер кейіпінде көрсетеді. "Цзюнь-цзы" - үлгілі тұлға, ол өзінің мінез - құлқында "өзінің жеке басының эгоистік ерік - жігерін емес, тәуелсіз жекелік емес даоның ерік-жігерін көрсетеді"11.

Адам тіршілігінің мәні - даоны игеру мен жүзеге асыруда. Кемелділік жүре келе дарыған, барлық нақтылық туралы толық білушілік, даналыққа жету ретінде түсіндіріледі.

Кемелденген адам - бұл адамға өзінің құмарлықтары мен сезімдерін, тән қажеттіліктері мен парасат бейімділігін толық бақылауға мүмкіндік беретін, үздіксіз өзін - өзі тәрбиелеу үрдісіндегі дана.

"Жэнь" жақтарының бірі, шектен шықпауды талап ететін, "алтын орта" - "чжун юн" принципінде ашылады. Адамға тән табиғи тілектер мен құмарлықтар айқындалған көрініс түрлеріне ие, олардың өз ретінде шектен шығушылықты болдырмау үшін өзіндік белгіленген шеңбері болуы тиісті.

Мінсіз адамды осылай дана ретінде қабылдау Әл-Фараби үшін де тән, ол кемелдену мәселесін даналыққа, ақиқат білімге жетумен байланыстырады.

Ең жоғарғы даналық дегеніміз, ізгілікті адам болу дегенді білдіреді, сондықтан кемелденген адам — жоғары өнегелі, ізгілікті адам. Ізгілік адамның жетілуі үрдісінде қалыптасады және нағыз адами тіршіліктің реттеуші шартына, адам жанының қажетті қасиетіне айналады. Конфуцийдің "алтын орта" ұғымы әл - Фарабидің шама ұғымына пара-пар, ізгілікті адам шектен шықпай,"мақтаулы орташаны" табуға тиісті. Өнегелік кемелденуге, адамға тән кесірлерге қарама-қарсы қылықтар арқылы жеткізеді. "Өнегелік кемелдену, адамгершіліктің әлеуметтік стандарттарымен толығымен келісімдегі, рационалды түсінген мінез-құлық нәтижесінде көрінеді"11.

Әл-Фараби де, Конфуций де әрбір адамда таңдау еркінің бар екендігін мойындайды. Жеке адамның этикалық қасиеттері туа бітпейді оның бойында қандайда бір "этикалық бейімділік" қана бар, ол адамның бүкіл өмірінің барысында оның жасаған әрекеттерінің нәтижесінде ізгілік немесе жамандық жағына қарай дамиды. Адам өзінің өмір жолын таңдау үшін өмірінің мәнін түсінуге тиісті, оның маңызды жағы мінез-құлықтың қалыптасуы болып табылады. Конфуций үшін таңдау еркіндігі ұғымы тағдырға қатысты.

Дао - айқын жолды көрсететін, адамның орындауына тура келетін, жоғарыдан күні бұрын белгіленіп қойылған, ғарыштық және өнегелік өмір заңы. Адамның даоға катысты ерік бостандығы мынада, ол бұл жолды ұстануға да немесе ұстанбауға да ерікті.

Дао жолын ұстану - кемелденуге, ал ұстанбау - кесірлікке апарады.

Әл-Фараби үшін таңдау бостандығы, шығармашылық бастамасы бар және парасат талаптарына сәйкес шешімдер қабылдайтын, тұлғаның мәндік көрінісі болып табылады, ал Конфуций үшін бостандық аспан қалауы - даоға тәуелділікте болады. Және де көбінесе адамның іс-әрекеттері парасатты негіздермен емес, бейімділікпен айқындалады.

Әл-Фараби де, Конфуций де кемелденудің - өте күрделі және таңдаулылар ғана орындай алатын міндет екендігін түсінеді. Қоғамда, адамның шынайы тағдырын интеллектуалды қатынаста ақтай алуға қабілетті немесе қабілетсіз, адамдардың өзіндік иерархиясы орын алады. Конфуций "мейірімді қайраткер" мен қарапайым қара халықты қарама-қарсы қояды, ал Әл-Фараби әлемді тануда жақсы қасиеттер берілмеген адамдарды, - "надан қалалардың" тұрғындарын бағыттауға қабілетті философ - даналарды көрсетеді. Конфуций үшін де, Әл-Фараби үшін де иерархиялық бөлінудің белгісі ретінде, білім деңгейімен анықталатын, өнегелік дәрежесі болып табылады. Бұл мағынада олардың позициялары, "жас жігіт - мемлекет туралы ғылымды тыңдауға бейім емес: өйткені ол күнделікті тұрмыстағы істерде (praxeis) тәжірибесіз, ал олардан (шығатын) және олармен Біздің ойлауымыз /байланысты/. Бұдан басқа, құмарлықтарына бағынышты ол босқа тыңдайды, яғни пайдасыз, ал /бұл ілімнің/ мақсаты таным емес, іс-әрекеттер. Дегенімен, адамның жасына қарай немесе мінез-құлқымен жас болуы маңызды емес, өйткені кемшілік адам жасына байланысты емес, оның құмарлықта өмір сүруі мен Құмарлықпен кез келген /мақсатқа/ ұмтылуында. Мұндай ұстамсыз адамдарға таным көмектеспейді, бірақ кімнің талпыныстары мен істері пайымымен келісімде болса, соған бұл тәріздес /заттарды/ білу өте пайдалы болады" - деген Аристотель көзқарасына жақындайды11.

Бірақ кемелдену білімде ғана емес, қылықта да болады. Өнегелік кемел дегеніміз - бұл, ең алдымен, қайырымдылық пен адамды сүю қасиеттеріне ие болу. Мемлекетті басқару принципі "жэнь", Конфуций бойынша, адамгершілік, қайырымдылық деп аударылады, ал Әл-Фараби үшін қайырымдылық, құрметтеу, кешіру сияқты адамның сезімдері рационалдық прагматикадан маңыздырақ болған.

Философтың екеуі де өнегелік үлгінің маңыздылығы туралы айтады және кемелденген адамның негізгі міндеті - кім өз бетінше болмыс бастамасын түсінуге қабілетсіз, соларды тәрбиелеу.

Тәрбие өнегелік ізгіліктерге ие, ізгі ерік йен таңдау бостандығы негізінде жақсы істер жасайтын, толық адамды қалыптастыруға бағытталуы керек. Бұл индивид өзі сияқтылар арасында қалыптасса ғана мүмкін болады. "Әрбір индивид социумға бағытталуға міндетті, өйткені бүтіннің игілігі әрқайсысының игілігі болады, әрбір индивид өзінің коғам иерархиясындағы орны, рөлі және мәніне сәйкес, мүмкіндігінше бүтінге игілік әкелуге міндетті. Жалпыға бірдей заң осындай"22. Осы кең мәтінде Аристотельдің пікірін еске түсіру орынды, ол: "Егер бір адам үшін игілік болатын нәрсе, мемлекет үшін де игілік болса да, мемлекет игілігіне жету және сақтау маңыздырақ және толығырақ көрінеді. Жеке адамның /игілігі/ де, әрине, қалаулы (agapeton), бірақ халық иен мемлекет игілігі өте жақсы әрі тамаша" - дейді33.

Адамдарды қоршаған әлем мінсіз емес және адам өзінің құмарлық ретсіздігін ақырына дейін жеңе алмайды, бірақ ол, егер бақытқа жеткісі келсе, өнегелік кемелдену жолында тұруға тиісті. Бақыт - өзіндік мәні бар игілік, адам өміріндегі негізгі мақсат. Оған адам жете алады, өйткені адам, парасатқа ие жалғыз тірі организм, ол барлық нақтылықты тануға және ең анық ақиқаттарды алуға қабілетті.

Әл-Фарабидің негізгі идеялары кемелденген адамдар бірлестігі мәселесін шешуге тырысқан кейінгі барлық арабтілді философтар еңбектерінде көрініс тапты. Әл-Фараби мінсіз қаланы тұрғызу арманының орындалуы үшін нақтылы жолдарды көрсетпеді, бірақ кейінгі ұрпақтар үшін маңыздысы оның шығармашылығындағы философияның гуманистік бағыты, ойшылдың адамға деген, оның мүмкіндіктері мен қабілеттеріне деген сенімі болды.

Философия Аль-Фараби и исламская духовность.

Алматы: КИЦ ИФП МОН РК, 2005. - С. 234-264.





БЕСІНШІ БӨЛІМ

ПОЭТИКА, МУЗЫКА ЖӘНЕ ПСИХОЛОГИЯ

ПОЭТИКА

Ағын ҚАСЫМЖАНОВ

Поэтикалық өнер Шығыста өте жоғары бағаланып келді. Мәтіндер көрсетіп тұрғандай, көп түрлі поэтикалық дәстүрлер әл - Фарабиге белгілі болды.

Пұтқа табынушы поэзия (джахимийн) тек қана сақталып қоймай, оған еліктеу міндетті саналып, оны қол жетпейтін үлгі ретінде білімді мұсылмандар зерттеумен айналысты. Фарабидің замандасы және бәлкім, онымен Сайф ад – Давла - Мутанабби (956 жылы өлген) сарайында қарым-қатынаста болған ақын, поэтикалық шығармашылықтың ежелгі канондалған формаларына тура сүйенеді.

IX ғасырдың ортасынан бастап, "арабшылдық пен исламның арасындағы мызғымас байланысты үзетін және арабтық емес мұсылман халықтарының рухани өзіндік негізделуі үшін жаңа мүмкіндіктер ашқан", парсы әдебиетінің гүлденуі жүзеге асады.11 Теориялық жағынан Фараби антикке сүйенгісі келеді. "Еліктеу" (мимезис) ретіндегі поэзияны түсінуге қатысты бірнеше жерлерде, ондағы қиялдаудың рөлін, поэтикалық өнерді бағалаудағы этикалық өлшемдердің басымдылығын түсінуде, бұл ұтымды болып шығады. Еліктеу принципін Аристотель Платонның ізімен зерттейді.

Платонда мимезис өзінше түсіндіріледі. Өнер дегеніміз - еліктеу, сезімдік дүниеде заттардың "нұсқасын" жасау болып табылады, бірақ біріншілерінің өздері - тек идеялардың нұсқалары, онда өнер бейнелері - "нұсқалардың нұсқалары", көлеңкелердің көлеңкелері болып шығады. Платонды негізінен қайталай отырып, музыкадан басқа барлық өнерлерді және Платон үшін артықшылығы бойынша өнер болып табылатындықтан, оларды еліктеушілерге жатқызады. Музыка әлдебір құдайлық қайнардан шығатындай болады, сондықтан оның түпкі бейнелері сезімдік емес, ал идеалды дүниеде тұр. Платонға қарсылықты А.Ф.Лосев мынадан көреді: Платон үшін "біріншіден, миметикалық ұстын өздігінен тым нашар да емес, себебі табиғи күштер ақылды дүниеге еліктей келе, оны пайдаланады; ал екіншіден, миметикалық өнер бейнеленуші нәрселердің сыртқы жақтарын қайтадан жасап шығарудан гөрі, табиғаттың өзі шығатын, сол бірінші бастауларға жоғарылайды"11. Суфийлерге, бәлкім, адамдық өмірдің мақсатын жанның тазаруы ретінде және өнерді Бірінші бірлікке көтерілу жолындағы бірінші саты түрінде көрсететін, плотиндік түсінік ұнамды болған шығар... Онын үстіне әсемдік әлемінде адамгершілік бастау бірінші орында тұрады, ізгі жанның әсемдігі бүкіл әлемнің әсемдігінен жоғары. "Суретші Бірлік идеясын оның сезімдік көріністерінен іздейді, сүйетін оны адамдық рухта аңдайды және ақырында, философ оны барлық араласудан тазартылған шеңберде, яғни құдайда тауып алады"22.

Фарабиге дейін және сол уақытта да көрнекті үлгісі әл - Халладж (922 ж. өлтірілген) өлеңдері болып табылатын, мистикалық поэзияға суфизм нәр таттырды. Бірақ атап айтқанда Фараби мен ибн Синадан кейін, философия сияқты суфизммен шабыттанған, иран әдебиетінің гүлденуін байқай аламыз. "Бұл поэзияда ирандықтарға тән баяндаушылық және дидактикалық дарын эмоциялық жоғары қуат пен тоқтаусыз экзотериялық медитациялардың батылдығымен үйлеседі. Мұсылмандық руханилықтың бұл қырына жеткізетін жол іздеген Гетеден Гегельге дейінгі Батыстың барлық ұлы даналары өздеріне жолбасшы ретінде араб аскеттері мен ғалымдарын емес, ұлы парсылық ақындары таңдап алды"33. Бірақ, олар Фарабиді "қоршап отырған, атап айтқанда, поэтикалық құбылыстардың тілдік және әдебиеттік - мәдени табиғаты, гректердікінен бөлек, мүлдем айрықша еді. Осылайша Аристотельдің "Поэтикадағы" көптеген пайымдары Фараби үшін қабылдауға жат болды. Бұл әсіресе драмаға және одан да дәлірек трагедияға қатысты болды. Грюнебаум ортағасырлық араб әдебиетіндегі трагедияның орын алмауын, индивидтерге ырық берілмегендігі мен тағдыр алдында дербес шешімдер қабылдауды терістейтін, адамгершілік мотивтердің күресін және діни - әдептік принциптері талаптары мен адамның өз ар-ұяты және қоғам алдындағы ішкі парызы арасындағы тартыс мүмкіндігін қисынды түрде алып тастап отырған, дүниетанымдық кескінмен түсіндіреді.

Фараби поэтиканы үш жағынан қарастырады. Біріншіден, ол тілтанумен дәл келуі ретінде түсіндіріледі. Және шынында да, қазіргі зерттеушілер көрсеткендей, поэзия тіл ретіндегі тіл мүмкіндіктерін максималды түрде толық тауысады. Екіншіден, поэтика логикаға оның құрамдас бөлігі ретінде, риторика, софистика, диалектика және анодейктикамен катар енеді. Үшіншіден, эстетикалық жағынан поэтика теориялық музыканың негізі ретінде қарастырылады. Поэтика мен тілтанудың байланысы және соған сай поэтиканың түсіндірмесі "Ихса әл - улум" ("Ғылымдар жіктемесі туралы сөз") трактатында берілген.

Хат жазу (яғни сауатты жазу) заңдары туралы ғылым тіл дыбыстарын, біріншіден, оларды бір жолдарға жазуға келмейтін және бір жолға жазуға келетін болып бөлінеді. Дұрыс оқу заңдары туралы ғылым, қашан әріптер бір жолға жазылғанда қойылатын, нүктелер мен таңбалардың ережесіне үйретеді; бірдей әріптерді ажыратуға мүмкіндік беретін таңбалар қосылғанда жұптанатын немесе ассимиляцияға ұшырайтын әріптердің үстінен қойылатын таңбаларды, сөйлемдерді ажырататын таңбаларды тануға үйретеді.

Ары қарай, сол шамада тілтанумен ұқсас болып келетін, поэтика ілеседі. Ол үш бөліктен тұрады: біріншісі - қарапайым немесе күрделі түрде, қолданылатын өлең өлшемдерін санап өту. Ары қарай, арабтарда сабаб және уатад ретінде, гректерде буын және қайырма ретінде белгілі, олардың әрбір түрінен және әрбір өлшемінен шығатын, әліпби әріптерімен сәйкес келетін, тілдегі дыбыстардың құрастырылуын санап өту. Одан кейін - толық өлшемдерді толық еместерден, қандай өлшемдер тыңдау үшін әдемі және жағымды екенін ажырату.

Екінші бөлім - бір түрге немесе бірнешеге толық, шамадан тыс толық немесе жеткіліксіз бүкіл өлеңнің бойында сақталатын дыбыстардың соншама үлкен саны өлеңдердің жалғауында жіберілетін, поэтикада қайталанатын, тілдегі бір дыбыстан артыққа ие болатын әрбір өлшемдегі өлең жалғауларын қарастыру болып табылады. Кейін бір дыбыстарды басқаларымен ауыстыруға бола ма, олардың айту уақытында тең мағыналы ма немесе жоқ па және олардың қайсылары осындай дыбыстармен ауыстырылатынын зерттеу басталады.

Үшінші бөлім поэзияда қолданып, ал прозада пайдалануға болмайтын сөздерді зерттейді. Тіл туралы ғылымның әрбір бөліміндегі жайлар осылар.

Әрбір тілдің грамматикасы сол халықтың тіліне сипатты және бұл тіл жалпы болғандықтан емес, осы тілге айрықша тән болғандықтан, зерттеледі.

Грамматиктер мен Логиктердің тілге деген ұстанымдарының айырмашылығы тап осындай: грамматика қайсыбір халықтың сөздеріне тән ережелерді береді және ол үшін грамматика құрастырылатын тілде, басқа халықтар үшін ортақ болатын сипатты алып шығарады. Логика болса, сөз ережелерін бере отырып, барлық халықтардың сөздері үшін ортақ ережелерді шығарады. Ол, оларды жалпы болғандықтан, шығарады және тек бір халыққа тән нәрсені қарастырмайды; оның үстіне ол бұл тілден керек нәрсенің бәрін ғалымдардан қабылдап алуды ұсынады.

"Поэтикалық пайымдар - бұлар қайсыбір талқыланатын мәселедегі лайықтылау немесе төменірек, жақсы немесе сұрықсыз, орасан зор немесе ұсақтау және соларға ұқсас әлдебір қағидаларды ұйғару.

Біз поэтикалық пайымдарды тыңдап тұрғанда, көңілімізде оның жиіркенішті затқа ұқсас нәрселерге қарап тұрғанымыздай, түсініктің үлгісі қалыптаса бастайды. Біз сол мезгілде осы зат әкелетін жиіркенушілікті елестетеміз де, шындығында оның елестеткенімізден басқаша екендігіне сенімді болсақ та, оны жек көреміз және одан қашқақтаймыз. Поэтикалық пайымдарда көз алдымызда көрініс табатындардың бұлай еместігін біле тұра біз дәл осындай әрекетке барамыз; бізге бұл пайымдағы секілді бәрінің солай болатынына сенгендейміз: адам алдын ала ойластыру мен білімге қарағанда, өзінің қиялын жиі басшылыққа алады, өйткені оның ұйғарымдары мен білімдері өз түсініктеріне жиі қайшы келеді және белгілі бір затқа қатысты өзінің ойластырулары мен білімдеріне сай емес, өзінің қиялдары бойынша әрекет етеді, бұл әңгімені елестету немесе ұқсас заттар туралы сөз қозғалғанда осылай болады"11 Ежелгі Грекияда театр өнері ортағасырлық Шығыста танымдылығы төмен, дәлірек айтқанда мүлдем белгісіз болды. "Сөйлесумен елестету" деп - бұл жерде, еш күмәнсіз грек трагедиясының театрлық қойылымы еске алынып тұр, ал "істерге ұқсатылатын заттар" деп - Эллада театр сахналарындағы комедиялық актерлардың нақтылы өмірді көрсетуі айтылады.

Поэтикалық пайымдар, адамды қайсыбір әрекетке (бұл әрекетке) тарту мақсатында, тек онымен әңгімелесу барысында қолданылады; егер бұл адам өзі басшылыққа алатын пайымды білмесе және ол осы ұнамды әрекетке пайымдаудың орнын басатын қиялмен итермелесе, немесе адамда қажетті пайымдау бар болғанымен, бірақ ол одан бас тартпайтынына сенімсіз болғанда және оның қиялы пайымдаудан озық болуы үшін поэтикалық пайымдарға барғанда және бұл осы әрекетінде асығыстық танытқанда іске асады.

Асығыстық салдарынан бұл әрекет, ол өзінің пайымдауымен әрекет нәтижесін түзетіп үлгергенше болып өтеді. Ол одан мүлдем бас тартады немесе оған байыпты қарап шығады және бұл асығыс емес деген пікірге келіп, оны кейінге қалдырады. Міне сондықтан, басқаларындай емес, поэтикалық пайымдар безендіріледі, әр түсті етіледі, аталып өтіледі, логика қарастыратын заттардың көмегімен салтанаттылық пен сәнділікке ие болады. Поэтикаға "поэзияны сынақтан еткізетін заңдар, кең таралған поэтикалық пайымдардың түрлері, сонымен бірге әрбір өнер саласында қолданысқа енетіндер" жатады, ода поэтикалық өнердің барлық қағидалары мұқият саналып өтеді; оның қаншама түрлері бар екендігі, өлең түрлері мен поэтикалық пайымдардың қаншама екендігі, бұл түрлердің әр біріндегі өнердің қандай екендігі, оның неден жасалатындығы, қалай қалыптасатындығы және неден маңызды және нағыз лайықты болатындығы көрсетіледі. Поэтикалық пайымдар, шындықты үлгілеу және адамды әрекетке бағыттайтын және түрткі болатын, қиялмен құрастырылған елестетулердің негізінде қалыптасады. Пайымдаулардың бұл түрінің әсерлігі адамдардың ақылға қарағанда көбінесе қиялды басшылыққа алатындығымен анықталады. Оның үстіне ақындар өз пайымдарын логикалық құралдардың көмегімен безендіреді және әсем етеді, сондықтан поэтикалық пайымдар логикалық зерттеу сапасына жатады.

"Поэзия өнерінің канондары туралы трактатында" Әл-Фараби поэзияны өнер түрі ретінде талқылайды және араб поэзиясының ерекшеліктерін аша түседі. Аристотельге сабақтас, ол поэтикалық шығармашылық шындыққа "еліктеу" болып табылады деп есептейді. Ол поэтикалық бейнелерді, салыстыруларды, метафораларды абстракты - логикалық ойлау формаларымен қатар қойып зерттейді. Өнер мен абстракты ойлаудағы ортақ белгілердің бар болуы, одан Әл-Фарабидің поэтиканы логика ғылымының бөлігі деп есептеуіне, негіз болады. Бұл қатынаста ол Аристотельдің софистика саласындағы ізденістерін поэзия өнеріндегі ізденістерімен жақындастырады, яғни олар да және солар да, тыңдаушы зердесінде нәрсеге еліктеу ретінде бекіп қалған, жалған пайымдауларға қатысты. Бірақ софистер мен ақынның арасында түбегейлі айырмашылық бар. "Софистің" мақсаты "еліктеушінің" мақсатынан бөлек, себебі софист, оны "шындыкка" кері бірдемені ұйғаруға міндеттей отырып, тыңдаушыны адасуларға апарады. Ендеше ол өмір сүріп отыратынды өмір сүрмейтіндей, ал өмір сүрмейтінді өмір сүретіндей етіп көрсетеді, ал сол уақытта еліктеуші кері нәрсені емес, ал шындыққа ұқсасты көрсетеді.

Поэтикалық пайымдарда екі қыр бар: өлшем және фабула. Соған сәйкес олар жіктеледі. Өлшем негізіндегі жіктеме музыканы зерттеушінің шеңберіне жатады, бұл пайымдар ода құрастырылатын тілден және олар оған жататын, музыка тегінен тәуелді болып келеді.

Фабулалық негіздегі ғылыми жіктеме рәміздерді түсіндіруші, поэзия интерпретаторы, поэтикалық идеяларды зерттеуші салаларындағы ізденушілерге жатады, яғни түрлі халықтар мен түрлі мектептер поэзиясын зерттейтін тұлғалармен қатысты. Әл-Фараби ежелгі гректердің басқа халықтардан ерекше поэзия түрін өлшеммен қатаң біріктіретініне назар аударады. Олар поэзияның әрбір түрі үшін белгілі бір өлшемді алған. Осылайша оларда ырғақтың өлшемі сатира өлшемінен болса болған, сол сияқты саяси өлеңнің өлшеміне қарағанда, сатираның өлшемі басқаша болып келген және т.б.

Поэтикалық шығармашылыққа қабілеттілік туралы айта келе, Әл-Фараби ақындарды үш топқа бөледі. Біріншісі, теориялық тұрғыдан бұл өнер негіздері жайлы білімнен ада болғанымен, поэзияның немесе барлық жанрларына табиғи қабілеті барлар. Екінші топтағы ақындар, олар табиғи дарындарымен катар, поэзия өнерінде де терең білгірлігімен сипатталады. Оларды "ойлаушылар" деп атауға тұрады. Үшіншісінде -шығармашылық төлтумалық пен өнер канондары туралы терең білім жоқ, алғашқы екі топтағы ақындарға еліктеушілер. Кез келген міндетті өнерге жат әсем поэтикалық туынды өздігінен табиғаты жолмен пайда болады. Поэзия өз мақсаты және формасы бойынша бейнелеу өнеріне жақын, дегенмен бұл өнерлердің материалдары бөлек: бір жағдайда сөздер, басқасында - бояулар. Олар өлшемге, бәйіттердің формасына, ырғақтарға, дауысты және дауыссыз дыбыстардың алмасуына т.т. қатысты, Әл-Фараби терең және өткір әдебиеттанудың ойларын келтіре отырып, араб поэзиясының ерекшеліктеріне арнаулы тоқтайды. Бірақ ол әр уақытта, форманы туынды деп есептей келе, негізгісі ретінде -мазмұнды есепке алады. Мазмұн - бұл заттарға еліктеу. Салыстыруды пайдалана отырып, шешендер риторикадан поэзия саласына ауытқып кетеді. Әлденеге сендіру шешеннің міндеті болып табылады. Егер осыны өлеңдік өлшемге ендірсе, онда поэзиядан риторика шеңберіне ауытқу жүзеге асады. Поэзияның негізін құрастыратын еліктеу белгілі бір дәрежеде біріншісіне ұқсас, басқа бір зат арқылы қайсыбір затты үлгілеу болып табылады. Оның үстіне поэзиямен шығарылатын түсініктер өмірлік қуатқа ие, кейде тіпті білімдерге қарсы, адам қылықтарына әсерін тигізеді.

Поэзия өз алдына қиялдағы бірдемені көрсету мақсатын қойғандықтан, дінге сол мағынада жақын. Бірақ ол оның бейнелері шындықты ауыстыруға және іс-әрекет нормалары қызметін атқаруға ұмтылмайды. Поэтикалық туындылардың әлеуметтік тиімділігінің өлшемі ретінде Әл-Фараби олардың адамгершілік бағыттарын алады. Осыған сай ол, қолдауға ("мадақтауға") лайық поэтикалық туындылардың үш түрін және айыпталуға лайық үш түрлі поэтикалық туындыларды бөліп көрсетеді. Үш мадақтау (түрлерінің) бірінің көмегімен ақыл күшін жақсартуға және оның әсерлерімен ойларын бақытқа бағыттауға, қиялда құдайлық және игі заттарды елестетуге, ізгіліктерді айрықша көрсетуге, олардың тамашалығын айқындауға, сұрықсыздықты және теріс қылықтар мен кемістіктерді анықтауға ұмтылады. Екінші түрдің көмегімен ол, қуатқа енетін жан аффектілерін жақсартуға және кемітуге ұмтылады. Оларды белгілі бір қалыпқа келгенге дейін және шамадан тыс болмағанға дейін өзгерте береді. Осындай аффектілерге, мысалы, ашу, менмендік, қатігездік, ұятсыздық, атаққұмарлық, билік құмарлық, сараңдық және соларға ұқсастар жатады. Осындай кемшіліктері бар адамдар (поэзияның осы түрімен) жаман емес, оларды игі істерде пайдалануға бағытталады. Үшінші (түрдің) көмегімен, үрей, мұң, қауіптену, ұят, жұмсақтық сияқты, әлсіздік пен нәзіктікке апаратын жан аффектілерін, оларды шыңдау, шамадан тыс болмау, бірқалыпты болуы арқылы жамандықта, ал игілікке жақсартып және шамалап, пайдалануға ұмтылады.11 Айыпталуға лайық және мақтаулы үш түрге қарама - қарсы поэзияның үш түрі ақыл күшін кемітеді, оны күнәларға бағыттайды, түрлі ақылға сыйымсыз аффектілерді күшейтеді. Поэзияны музыкаға қатысты түпнегіздік өнер деп түсінуге орай, эстетикалық көзқарас жағынан әуендер мен әндер түрлерін, поэтикалық туындыларды сипаттайтын топтарға жатқызу мәнді.

Грек поэзиясын Фараби мынадай жанрларға бөледі: трагедия, дифирамб, комедия, ямб, драма, айнос, диаграмма, сатира, поэма, эпос, риторика, амфигенезис, акустика.

Трагедия - бұл арнаулы өлшемді поэтикалық жанр.

Дифирамб - бұл трагедияның екі есе үлкейтілген өлшемді поэзия жанры.

Комедия - бұл арнаулы өлшемді поэтикалық жанр. Комедияда нашар істер туралы баяндалады, ұятты болған адамдар мен олардың қылықтарына сатиралық суреттеме беріледі.

Ямб - бұл арнаулы өлшемді поэтикалық жанр.

Драма - (алдыңғы сияқты); бірақ мақал-мәтелдер белгілі бір адамдар мен тұлғаларға қатысты қолданылатын түр.

Айнос - бұл, керемет және тамаша дүниелерге сүйсінуден туындайтын пайымдауларға ие поэтикалық жанр.

Диаграмма - бұл, тәртіпке бағынбайтын және түзелмейтін сұмдықтарды суреттейтін, заң шығарушылар пайдаланатын поэтикалық жанр.

Эпос және риторика — бұрынғы саяси және құқықтық тәртіптер суреттелетін, (поэзия) жанрлары.

Поэзияның бұл жанры сонымен бірге патшалардың өмір салты мен істерін, олардың билік уақытын және оқиғаларды баяндайды.

Сатира - музыканттар, әр түрлі жануарлар болып киінген адамдарды, адамдардың табиғи қозғалыстарынан ауытқуы арқылы таң қалдыратын қозғалыстарға баруын әнімен міндеттейтін, көп өлшемді поэтикалық жанр.

Поэма - бұл, өлеңдер өте жақсы мен жаманды, дұрыс пен дұрыс еместі суреттейтін поэтикалық жанр; бұл өлеңдердің әрбір түрі әдемілігімен асып түсетін, сұрықсыз және теріс істерді еске салады.

Амфигенезис - бұл, табиғи ғылымдар суреттелетін, жаратылыстанушы ғалымдар шығарған, поэтикалық жанр. Поэзияның барлық жанрларының арасында бұл поэзия өнерінен өте алыс түр.

Акустика - бұл музыка өнеріне шәкірттерді үйретуде қолданылатын поэзияның тарауы; оның қолданысы осымен шектеледі және ол басқа салада пайдаланылмайды.

Фарабиге таңылатын өлеңдерді келтіре отырып, Салех Махди олардың шынайылығын тақырыптардан және терминдерден аңғарады (себеп, табиғат, ақиқат, материя, орталық). Біз оларды жолма - жол аудармада келтіреміз11.

I. Ол ду а (жалбарыну) жанрында сөйлейді. Кәмил өлшемі.

1) Уа, тұтас заттардың себебі олар арқылы заттар өмір сүретін, сол ақтарылған тасқын.

2) Уа, аспан қабаттарының және солардың арасындағы - қатпарлар мен теңіздерден тұратын орталығының иесі.

3) Жалбарынамын саған, күнәһарды қорғауды сұраймын. Күнәкардың және тәубеге келгеннің кінәсін кешіре гөр.

4) Ашуды өзіңнен аласта, бәлкім табиғат пен элементтер мұңының ауыр жүгі - менің негізім болар.

II. Ол шарап пен сиясауыт туралы айтты. Кәмил өлшемі.

1) Уа, екі тостағанда менің өмірім қирады, оларда менің тәнім ұсталып тұрды.

2) Сиямен толтырылған бір тостаған, басқа тостаған шарапқа толы.

3) Бұл арқылы мен өз даналығымды жазамын, бұл арқылы мен жүректегі шерді тарқатамын.

III. Ду а (жалбарыну) жанрындағы оның өлеңдері. Кәмил өлшемі.

1) Өзендердің ағыл-тегіл төгілуінде олар көңілдерін ашып айтатын, олар жасырынатын күндердің қожайыны.

2) Кімнің ізгіліктері бүкіл баршылықты қамтып алатын, оның жігерінің олар орындаушылары.

3) Сатурн, Меркурий мен Юпитерден сауап алу үшін (яғни, бақталаста болу үшін), мен сенен игіліктерді сұрай бастадым.

ІҮ Оның өмір философиясына ұқсас, бәйіттерді ол тағы айта бастады. Мутакариб өлшемі.

1)Туысым менің, жалғанның шектерін таста, ақиқатқа шек бола біл.

2)Біз үшін мәңгілік үйінен (басқа) үй жоқ және де жерге қайтып келген ер жоқ.

3)Шеңбер бойында тез қимылдаумен сызылған, біз тек хаттар шығарамыз.

4)Бұл онымен қысқа сөздердің ең кішісі үшін күреседі.

5)Біз үшін жарамды аспандар мұхиты, бірақ орталығында ол қандай астан-кестен.

V Өмірге кейіп, өлімді аңсап ол былай айтты. Раджаз өлшемі.

1)Жаным менің, Алланың атымен ант етемін, өзінен-өзі қажыды! Молаға түскен күн, ауа, қандай тамаша!

2) Қашан әрбір дене үшін тәннің қажеттілігі жоқ болғанда, менің бақытымның басы және бақытсыздығымның соңы.

VI Жалғыздықты таңдай отырып, ол адамдарға ашулы түрде былай айтты. Басит өлшемі.

1) Қашан мен төңкерілген уақытты көргенімде, серіктестіктің керегі жоқ.

2) Әрбір басшы онда зерігеді, ал әрбір бас онымен жарылған.

3) Оны атақ-даңқтан қорғағандықтан, соған риза болып, мен үйден шыққан жоқпын.

4) Неден шабыттанатын болсам, соны ішемін, содан менің бойыма сәулелер енді.

5) Мен үшін оның ыдыстары - түнгі әңгімелесушілерім, ал олардың бүлк етуі - қызу әңгіме.

VII. Ол ғазал (асиб) айтты. Басит өлшемі.

1) Менің тәнім сөздермен кездесуден бас тартқаны, ол тек менің аңсаушы жүрегім.

2)Одан басын тартады, оны екі себеп анықтайды: құштарлық пен үміт қозғалғанда, қалай аңсаушы бас тартады.

3) Ояна бергенімде, сөзден басқа менде мақсат жоқ болды және дәл солай, менде сені ауыстыратын да ештеңе жоқ.

4) Сөзден кейін қанша адамды маған кездестіруге тура келді. Менің жүрегіме олар сұранды, бірақ кірмеді.

Әрине, бұл өлеңдер емес (егер олар шынында да Фарабиге жататын болса), жалпы поэтика да емес, бәрінен бұрын "Екінші Ұстаздың" беделділігімен бүкіл дүние көруі кейінгі поэтикалық тәжірибеге әсерін тигізді. Мүмкін, Фарабидің сопылық - пантеистік бағыттағы философиялық лирикаға - Хайямға, Сухравардиге, Румиге, Жәмиге, Науаиге ықпал еткенін осыдан ұйғаруға болатын шығар.

Бұл үлкен мәселе және деректік, байыпты талдауды қажет етеді. Біз оған неміс шығыстанушысы О.Альбертстің кепілдігі бойынша, ибн Синаның шәкірті Жүсіп Баласағұнның "Құтты білік" поэмасынан суреттемелер арнап көрелік:

Ол кесімді түрде былай дейді:

Ізгі ерлердің мына айтқанын ұғын:

Ешкім ажалдан қашып құтыла алмайды.

Өзіңді бос үміттермен алдауды қою керек:

Күдіктің бәрін тоқтат, енді мен де кетемін.

Фарабидің тек ізгі адамдардың жаны мәңгі дегені Жүсіп Баласағұнның "Құтты білік" поэмасында жиі қайталанады:

"Туған өлмес" деп айтқанға сенбе!

Ажал шарасыз, одан құн төлеп құтылмайсың

Күміс беріп бүкіл ажалдан құтқарыла алсаң -

Әркім онда бүкіл байлығын өмірге берер еді.

Және де егер ажал кепілдік алса,

Онда ауқатының бәрі ажалсыз болар еді.

Осыдан елікке айтылатын кеңес:

Бәрі ажалды және тек жақсының есімі мәңгі болады:

Кімнің есімі мәңгі, соның өзі шексіз.

Бүкіл адамдық жетістіктер - білімнен. Білім соншама маңызды, құнды болғандықтан, билеушінің парасатпен әрекет етуге және оның көмекшілері "істе алғыр" болуға міндетті екендігі анық. Ақылсызды адам деп айтуға болмайды. Надан - тірі өлік, "бояулардың тек кездейсоқ қоспасы". "Ғылымның орны - әлемнің төбесі". Адамдарды жануарлардан таным ажыратады. Білімсіздер өз ұсақтығымен "аяқтың астында" шатасып жүреді, іс үшін пайдасыз. Адамның жоғарылайтын абыройлығы ақылдың тілмен байланысты болғандығымен, мылжыңдықпен кірлемеуі керек. Жүсіп үшін мылжыңдар - "барлық адамдардан жарамсыздар".

Еліктің Ұғдүлмішке қойған сауалы көпмағыналы:

Туа біте адам дана және ақылды ма,

Немесе даналыққа өмір бойы үйрену керек пе?

Жауап былай:

Білім адамға туа бітпейді, оған адам оқу және өмірлік тәжірибе арқылы қатысты болады және оны меңгереді. Қабілеттілік ретіндегі ақыл - туа біткен қасиет, дегенмен бұл қасиет оқумен күшейеді.

Оқу саған көптеген білімдерді әкеледі,

Және тек ұғынуды, өкінішке орай, ол қоса бермейді.

Бірақ құдайдың қалауымен бұйырылған ақыл,

Барған сайын оқумен айқындала, күшейе береді.

Әділеттілік - орасан зор қазына және құндылық, онда Растылық пен адамгершілік бар.

Даңқ пен абыройды әділдік әкелер,

Мәнісінде ол адамгершілікте болар.

Адамдар сирек емес, адамгершілік сирек,

Әділ адамдар әзірше азшылық.

Өмірдің ащы шындығы осылай. Этикалық ізгіліктер туа біткен емес деп есептейтін Фарабиден өзгеше, Жүсіп "ізгі" және "нашар" адамдарды, табиғатынан осылай болып туғандарға және ізгілік немесе жамандықты тіршілігінде қабылдайтындарға ажыратады.

... Екі текті ізгілер бар.

Арасында олардың растылық жолын таңдағандар бар.

Басқалары - туғаннан, осылай олар туылған.

Бәріне әділ және растылық берілген.

Әділетсіздіктің түп тамыры - сараңдық, "заттардың өзіндік билігі":

Қарасаң, тойымсыздықтан - бүкіл әбігерлік,

Бірақ бола ма, сараңды тойдыруға!?

Арамдық пен опасыздықтың барлық күштері мен жолдары кесілуі қажет. Тойымсыздыққа қарсы тұратындар - "қанағат", ризашылық, бірқалыптылық, кеңшілік. Аристотель мен Фараби соны ұстануға шақырған, ол "ұлы орташаға" жатады.

Бәріне риза бол - байлық саған келеді.

* * *

Жүсіп билеуші адамгершілікті өзінен бастау керек, өзі күнәсіз және адамдық әбігершіліктен алыс болуы керек деп есептейді, тек сонда ол адамдық кемістіктерді емдейтін емшінің міндетін орындай алады. Бірақ нақтылы өмір шындығы ақынды желпіндіріп жібермейді. Сарай өмірі - "өсектер мен ұрыс-керістердің" түйіні, тойымсыздықтан - адамдардың араздасуы мен тартыстары қаптап кетеді. Бектерден Жүсіп тек ізгі тектілікті көргісі келеді, бірақ олар мінсіз жандар болмағандықтан, олардан алыс болуға кеңес береді, олар жәбірлей, қудалай алады, олармен бірге болғанда "тілге ерік бермеген" жөн. Ақын "зор қамқорлық заманына" байланысты, "даңқты уақыттар" мен бақытты өмір жөнінде мұңаяды. Қоршаған өмір - ластанған және көріксіз.

Қазіргі күндерге, уа, ақылдым, қарашы.

Бәрі өзгерген, бұл күндер өткінші!

Кім дана, сол жәбірлі, мүлдем солғын,

Ақылды қорлықта, тұншыққан және үнсіз.

Аяусыз жандар, күш соларда

Қайғыдан басын көтермес момын.

Мәтінде "дана" және "батыл ерлерге", халық даналығының мақалдар мен мәтелдерде түйінделген үлгілеріне сілтемелер көп кездеседі. Атап айтқанда, "даналықтан" автор өз кітабының мағынасын көреді.

Онда барлық даналар туралы бәрі айтылған.

Билеушілер қалай басқару керек, олардың өздері кімдер.

Белгілі бір жағдайларда "өнер философияның жүзеге асырылуы болып табылады11" деген ой Шығыстың көрнекті ақындарының: Рудаки, Фирдоуси, Жүсіп Баласағұни, Низами, Омар Хайям, Науаи және т.б. шығармашылығына тұтас және толық сәйкес келеді. Олардың поэзиясы дүниені философиялық аңғарудың, жоғары адамгершілік пафосының, психологиялық өзіндік тереңдеудің, гуманистік бағыттанудың айқын мысалына жатады.

Философиялық және әлеуметтік мәселелерді поэтикалық түсіндірме берудің нәтижесі бола тұрып, бұл ақын - ойшылдардың шығармашылығы, философия мен қоғам байланысын нығайтатын, буындардың бірі болып табылады. Шығыс поэзиясы дамуының тарихы оның әлем мен адамды философиялық түсінумен тығыз және терең байланыста болатындығын атап өткен жөн. Философия қоғамдық сананың басқа формаларынан бөлінбейді. Рухани мәдениеттің күрделі жүйесінде әрекет етеді. Философиялық ой сезімдік шабыттанудан және көркем - поэтикалық түйсінуден нәр алады, ал поэзия рационалдық пен философияшылдыққа, дүниетанымдық мәселелерді терең ойластыруға ұмтылады.

Эстетические взгляды аль-Фараби.

Душанбе: Ирфон, 1990. - С. 93-107.

ӘЛ-ФАРАБИ ФИЛОСОФИЯСЫНДАҒЫ ҮЙЛЕСІМДІЛІК МӘСЕЛЕСІ НЕМЕСЕ МУЗЫКАЛЫҚ ЭСТЕТИКА

Айнұр ҚҰРМАНАЛИЕВА

Әл-Фараби музыканың жағымды, не жағымсыз келуіне көп көңіл бөледі, себебі музыкада басты ұстанатын шарт - әуен үйлесімділігі. Осыған орай музыканың үш түрі белгіленеді. Олар - әдемі суреттің көз құмарын қандыратын әсері іспеттес, музыка адамның елестету қабілетін қоздырып, адам жанында белгілі бір бейнелер тудыратын өлеңмен, әнмен толықтырылатын музыкалар. Адамның көңіл-күйі музыка мен ән екеуінің қосылған әуені арқылы сомдалады. Тек "осы үш қасиетті бойына біріктіре алған музыка ғана кемелді құбылыс. Мұндай музыка вокалды болуы мүмкін, әйтсе де аталған қасиеттердің кейбіреулері аспапты музыкада да беріледі"11.

"Музыканың көңілді көтеруі қоздыру мен құмарлықты күшейтуден басқа, интеллектуалдық та пайдасы бар, ол "ақыл-парасат күшін" жақсартады"22. Әл-Фарабидің айтуынша, музыкада адам даусы басым орын алады. Аспап адам даусына әдемілік қосатын безендіру сияқты. Ол түгелімен адам даусын алмастыра алмайды. Аспап вокалға сәйкес болу үшін, адам коп жаттығуы тиіс. "Лютня, тамбур, цитра, рабаб, үрлемелі аспаптар неғұрлым ұзақ және үйлесімді дыбыстар тудырғанымен, олар адам даусына жете алмайды. Адам даусына неғұрлым ұқсас келетіні - флейта, рабаб, үрлемелі аспаптар".

"Музыканың үлкен кітабында" аспаптарды арнайы бір бөлімде қарастыру - оқырманға музыканың тек теория күйінде емес, практикалық қолданысын айғақтауды мақсат етеді. Теория негіздер жиынтығы емес, ойдан шығарылған сөз. Ол құлақпен қабылданатын практикалық өнер. Кейде музыка ілімінде теория бойынша үндес дыбыстар практикада үйлесімсіз, құлаққа жағымсыз естіледі және керісінше, практикада жағымды дыбыстардың теорияда негізі болмауы мүмкін. Мұндай сәйкессіздіктер аспаптың жасалуындағы ақауға байланысты деп айтылады. Теория анықтай алмайтын жерлерде адамның құлағы шешуші қызмет атқаруы тиіс. Әрине бұл үшін адам тумысынан талғамы жоғары, дарынды музыкалық қабілетке ие болу керек.

Музыка теоретигі музыка тарихын, музыканың пайда болу шартын анықтауға ұмтылады. Музыка өнерін зерттеуде оның практикалық жағы біріншілік алады. Адам құлағымен қабылданатын әуендер үйлесімді және үйлесімсіз, жағымды және жағымсыз болып келеді. Бірақ мұндай бір-біріне қарама-қарсы әсеріне қарамастан, Әл-Фараби ол дыбыстарды өнердің зерттеу нысаны етіп алады. Философияның нәрселерді оның жаман не жақсы сипаттарына қарамастан, барлығын бірдей зерттейтіні секілді, музыка өнерінде де зерттеу объектілерінің сапалық тұстары оған ешқандай әсер ете қоймайды.

Музыка өнері кез келген дыбысқа ғылыми түсіндірме беруге талпыныс негізінде құралады. Ол практикалық белестен өткен соң, теориялық тұжырым түрінде қалыптасады. Теория мен практиканың ажырамас қасиеті музыка ғылымының салмағын арттырады. "Музыка өнері - әуендер түрлерін зерттейтін өнер. Ол әуендердің неден, не үшін құралатынын; тартымды, өтімді болу үшін қандай сипатта кездесу керектігін қарастырады. Музыкалық теория мен практикалық теория, бір сөзбен айтқанда, бір-бірін толықтыра келіп, музыка өнері аталынады. Осы негізге сүйене отырып, музыка өнерінің жалпы сипаттамасын анықтап, музыкалық зерттеудің ары қарай жүру барысы ғылымын құрайды"11.

Әл-Фараби "Музыканың үлкен кітабында" тұжырымдалған теорияға сәйкес, "әрбір теориялық өнер пәндердің екі бөлімінен тұрады. Олардың бірі - осы өнердің негіздері ("мабади"). Екіншісі - осы негіздерден кейін келіп, сол негіздерді жетілдіру үшін туындайтын қажеттіліктер ("лауазим")".22

Теория, Әл-Фараби бойынша, музыкалық өнердің белгілі бір негіздері пайда болып, халық арасында қолдау тапқаннан кейін ғана құрылады. "Ғылыми теория (ертедегі гректердің "зерттеу", "ілім" деген сөзінен алынған) заттарды, үрдістерді талдайды. Шын мәнінде олардың қандай екендігін түсіндіреді. Теория - бұл белгілі бір білім саласында басшылыққа алатын идеялар жүйесі. Адамдардың жинақталған тәжірибесі"11.

Практикалық музыка, теориядан уақыты бойынша бірінші тұрады. Практика дамудың белгілі бір кезеңінен өткен кезде, теория пайда болады. Теория жетілген әуендер, қалыптасқан музыкалық дәстүр болған кезде ғана орын алады.

Әл-Фарабидің музыка өнеріндегі практиканың маңыздылығын байқауы - музыкалық аспаптарды зерттеу нысаны ретінде анықтауы. Сөзімізге дәлел - "Музыканың үлкен кітабының" екінші бөлімінің "Танымал аспаптар және сол аспаптардың көмегімен алынатын тондар" деп аталуы. Мұнда Әл-Фараби зерттеу пәнін төмендегідей анықтайды: "Бұл бөлімде "Музыка өнерінің элементтері" кітабында қысқаша айтылған мәселелер және белгілі музыкалық аспаптар арқылы танылатын элементтер мен қарапайым тондар, егер бұл тондар қарапайым болмаса, онда музыка аспаптары көмегімен алуға болатын мүмкін үндер қарастырылады".

Адамдар арасында қандай да болмасын теориялық өнердің қалыптасуы белгілі бір шарттылықтарды қажет етеді. Біріншіден, адамдар музыка өнері негіздерімен толық танысуы тиіс. Екіншіден, музыканттар негіздерді ("мабади") игеріп қана қоймай, оларды жетілдіруге қабілетті болуы шарт. Осы фактіні негізге ала отырып, әрбір теориялық өнерді дәлелдеу барысында Әл-Фараби өнер негіздерін тек қысқаша баяндаумен шектеледі. Ол зерттеушіге оз бетінше қорытынды жасауға мүмкіндік береді. Себебі негіздермен толық танысып шыққан зерттеуші - ақыл-парасат иесі. Ақыл - парасат күші - жетілдірудің әлі дәлелденбеген әдістерін алуға мүмкіндік беретін табиғи күш. Әл-Фарабидің аталмыш сөз сомдауы адам негіздерді біліп қана қоймай, олардан түйінді өзі шығаруға қабілетті болуы керек деген идеясын бекітіп отыр.

Толығымен зерттелген негіздерден адам бұрын-соңды белгілі бола қоймаған үндер алу мүмкіндігі туғандықтан, өзінің негіздерге аса байланбайтынын басқаша былай түсіндіреді: "Сол себептен біз алға кеттік. Музыка теориясына қатыстының бәрін екі тарауға кіргіздік. Екі тарауда (музыка өнерінің негіздері - А.Қ.) ғылымның теориясын қарастырдық. Теорияны практикамен тексеру үшін қандай әдіс қолданатынын түсіндірдік және осы екі тарауда теорияға сәйкес тәжірибе алуға көмектесетін аспапты жасауды көрсеттік"11.

Музыка өнерінің дербес ғылым ретінде негізінің қалануы – әл - Фарабидің музыка тарихына қосқан жеке үлесі. Ежелгі Грекияда музыка басқа ғылымдар арасында зерттелген. Атап айтсақ, Платон музыканы мемлекет туралы ілімнің құрамына ығыстырса, Аристотель музыканы поэтика өнерінде қарастырады. Әл-Фараби "Ғылымдар классификациясы" еңбегінде музыка өнерін математика ғылымдары саласына жатқызғанмен, "Музыканың үлкен кітабы" еңбегінің дүниеге келуі музыка ғылымының дербестігінің дәлелі ретінде танылды. Әл-Фарабидің өркениет дамуына қосқан бұл еңбегі жайында О.Матякубов былай дейді: "Фараби музыкалық өнерді жан-жақты зерттеп, мысалы, музыкалық өнер мәнін қоғамдық таным құралы ретінде түсіну, музыкалық өнердің басты үш саласы - орындау, құрастыру және теориялық негіздеудің себеп-салдарлық байланысын түсіну" туралы көптеген терең және асыл тұжырымдардың негізін қалаған22.

Ежелгілердің ілімін негізге ала отырып, Әл-Фараби акустикалық көзқарастардың басты зерттеу әдісі деп адамның құлақпен есту күшін тұжырымдады. Құлақ жоғары және төмен дыбыстарды қабылдайды. Әл-Фараби адамның естуінің шегін анықтауға дейін қол жеткізді. Ол адамның өте жоғары және өте төмен дыбыстарды естуге қабілетті еместігін дәл сипаттады. Осылайша Әл-Фараби түйсікпен ультра және инфрадыбыстардың бар екенін тура болмаса да, жанамалай астарын ашты.

Құлақ қызметі көмегімен әуенді қабылдай адутеория жүзінде берілген дыбыстың практикалық сәйкестігін көрсететін басты өлшем. Әл-Фарабидің пайымдауынша, "әуен құрастыру үшін, музыкант өзінің табиғи және жүре бара сіңірген қасиеттерімен бірге әуенді сараптай алуы және өз ойын дәлелдей алуы қажет. Әуенді шығарушы музыкантта сезімді сынай алатын қабілет болуы шарт. Егер ол музыкант дұрыс қабылдай алмаса, табиғи дарыны болмаса, оған ұнаған әуен, басқаларға ұнамауы мүмкін, немесе керісінше жағдай тууы ықтимал". Ол осылайша пифагорлықтардың дыбыс үндестігіндегі құлақтың қызметін ысырып, сандық негізге құрылған теорияларын мойындамай, естудің басымдылығын жаңаша тұжырымдайды. Әл-Фарабидің мұндай бағдары Аристоксеннің үйлесімділік теориясына жанасады.

Ғұлама философ музыка әлемі, оның адамға әсері, табиғат пен адам арақатынасындағы музыканың адам көңіл-күйіне әсер етуші нысана екенін атап көрсетеді. Әл-Фараби бойынша, "бұл ғылым тән саламаттығына да пайдалы, себебі тән ауырса, жан да солады. Сондықтан тәнді сауықтыруға жанды емдеу арқылы жетуге болады. Тән жанды сауықтырарлықтай қасиеті бар саламаттық әкелетін дыбыстар арқасында айығады".11

Әл-Фараби музыкасының зерттелу деңгейінің танымдық жағынан эмпирикалық, теориялық деп бөлінуі оны жалпы философиялық мәселелермен бірге қарастыруға мүмкіндік береді. "Акциденциялар (субстанцияның әр түрлі сапалары) сезіммен танылады. Келесі саты - рационалдық таным. Субстанция тек ақылмен қабылданады. Олардың арасындағы байланыстырушы топ - акциденция. Сезімдік (эмпирикалық) және теориялық танымның пәні бір - ақиқат дүние".22 Музыка аумағындағы теориялық білім практикалық мақсатты көздейді.

Музыка теориясының тарихында "Музыканың үлкен кітабы" трактатының құндылығына шек жоқ. Ежелгі гректердің теориясы Әл-Фараби дәуірінде ирандық, византиялық, соғдылық нақыштармен көркемделіп, шығыстық сипат алады. "Музыканың үлкен кітабындағы" терминдер ежелгі грек музыкалық терминдерімен пара-пар. Мысалы, "консонанс - диссонанс" қатынасы пифагорлық мектептен алынған. Терминдер арасында ұқсастықтармен қатар өзгешеліктер де кездеседі. Жанр түсінігі Ежелгі Грекиядағыдай тетрахордтарға қатысты емес, қазіргі музыка теориясына кірген октава дыбыстар қатарында болса керек".33

Әл-Фараби теориясындағы гармония, я болмаса үйлесімділік терминінің мәні қандай? Бір-бірімен үндесіп келетін тондардан туатын әуен ең жетілген өнерді құруға негіз болады. Ол гармонияның он түріне тоқталады. Солардың ішінде, шығарма композициясының үйлесімділігі; ырғақ, гамма (тоналдылық); әуенді құрушы үндер үйлесімі; үндердің консонансты бірлестігі; сатылар (лад) үйлесімі; интервалдар; жеке үндер үйлесімі. Ең жетілген музыка, Әл-Фараби сөзімен, "таза интервалдар арқылы алынады, олар: октава, квинта және кварта". "Таза интервалдармен" катар "қалдық интервалдар" да кездеседі. Бұл жағдайда "қалдық интервалдарды" "таза интервалдарға" ауыстыруы қажет. Осы аталған теориялық негіздердің тәжірибеде аспаптар арқылы тексерілуін Әл-Фараби "Музыканың үлкен кітабындағы" екінші бөлімінде зерттелген аспаптар арқылы беруді көздеген. Музыканы құрудағы Әл-Фарабидің қолданған әдістемесі трактаттың өн бойынан сезіліп тұрады. Ол алғашқы негіздерді зерттеуден бастап, солардан қорытынды шығара отырып, дыбыс үндестіктерінің бірнеше нұсқаларын береді. Теориядағы сәйкес еместіктерді практикадағы сәйкестікпен тексеріп, үндердің жаңа орындарын белгілейді.

Әл-Фараби аспаптарды "табиғи" ("ал - алат ат - табийа") және "жасанды" ("ал - алат ас -синаийа") деген екі түрге бөледі. "Табиғи" - адамның бойындағы физиологиялық қабілеттіліктері. Олар ғалымның "Мәселелер мәні", "Қайырымды қала тұрғындары", "Бақытқа жету жолында" трактаттарында сипатталады. Жасанды аспаптар - адамның қолымен жасағандары. "Синаийа" сөзі араб тілінде өнер, қолдан жасау өнері болып аударылады. Адам қолынан шыққан аспаптар шекті және үрлемелі болып келеді.

"Біздің заманымызда белгілі музыкалық аспаптар бір-бірінен ерекшеленеді. Олардың біреулері - шекті, яғни музыкант әрекетімен толқынды тербеліске түсетін шектерден дыбыс тудыратын аспаптар. Басқалары - үрлемелі. Бұл аспаптар бойынан біртіндеп ауа жіберген кезде, әуен туындайды. Ондай аспаптар қатарында флейта және флейтамен топтас аспаптар бар".11

Шекті аспаптар өз ішінен бірнеше түрлерге бөлінеді. Олардың арасында "шектерінде басқа бір шекпен, не шекті алмастыратын затпен жүргізіп өткенде, әуен шығаратын аспаптар кездеседі. Шекті қозғалту, не үйкеу арқылы дыбыс тудыратын шекті аспаптар екі түрлі болады. Бірінші түрі - әр шек жеке-жеке дыбыс беретін бірнеше шектен түратын аспап. Бұлар арфа және сол тектестер. Басқа шекті аспаптарда біріне бірнеше шектер бар. Әр шек кескіндерге (пернелерге - А.Қ.) бөлінген, жеке шектің әр жеке кескіні бөлек -бөлек дыбыс шығарады".

Шектерін басқа шектермен қозғалтқанда әуен шығаратын шекті аспаптар да екі түрлі болады. Бірінші түрінде бір дыбысқа бір шек сәйкес келеді. Екінші түрінде дыбыс бір немесе бірнеше шектің белгілі бір кескінінде шығады22.

Шекті аспаптардың ішіндегі ең танымалы, көпшілік арасында көп қолданылатын - лютня музыкалық аспабы ("әл-уд"). Әл - Фараби лютняны қысқаша, бірақ көркем суреттеуден бастайды. "Лютняда үн шектердің жеке кескіндерінен алынады. Бұл аспаптың грифінде шектердің астыңғы жағында лигатуралар орналасқан. Ол лигатуралар қандай да бір үндер беретін жеке шектердегі кескіндерді белгілейді".11

Әл-Фараби аспаптың жасалу жағына көп назар аударады. Аспаптың дұрыс жасалмауы ақауларға әкеледі, дыбыс үндестігін бұзу қаупін тудырады. Ақыр соңында теориядағы айтылған нәрселер тәжірибеде бөлек болып шығады. Аспап құрылысы бойынша дұрыс бейнеленген лигатуралар тіреуіш орнына қызмет етеді және аспаптың "пернелік" деп аталатын негізіне параллель болып келеді. Шектер осы негізге, яғни "пернелікке" бекітілген. Әр шек алдын ала ойластырылған нүктеде орналасады. Олар лютняның бет жағында керіліп тартылып, бір нүктеде бірігеді. Осылайша бір негіз және ортақ төбеден тұратын бірнеше үшбұрыштардың жақтарын құрайды. Лигатуралар - бұлар музыкалық дыбыстардың орнын белгілейтіндер.

Әл-Фарабидің лютняны суреттеуінен неғұрлым белгілі лигатуралардың санын анықтауымызға болады. Лютняда танымал лигатуралар - төртеу. Олардың аспап мойнында орналасуындағы басты принцип - лигатураларға грифтан қолды алмай-ақ адам саусақтары неғұрлым жеңіл әдіспен жете алатындай бекітілу. "Бірінші лигатура - сұқ саусақ, екіншісі - орта саусақ, үшіншісі - атсыз саусақ, төртіншісі - кіші саусақ лигатуралары. Лютняның әр шегінде қолданатын пернелер саны жай лигатуралар санына тең. Бірінші үн - әр шекте дыбыстала алады. Ол "бос шек" үні, (яғни, шекті ешбір нүктеде саусақпен баспайды, шек бос тербеліске түседі - А.К.)- Екінші үн - "сұқ саусақ" үні. Бұл үннің лигатурасы шектердің бірігу нүктесі мен шектердің бастамасы екеуінің арасындағы арақашықтықтың 1/9 жолында белгіленеді. Үшінші үн - "ортаңғы саусақ" тоны. Келесі үн "атсыз саусақ" - төртінші үн. Бұл үнді тудыратын лигатура "сұқ саусақ" лигатурасы мен "пернеліктің" арасындағы 1/9-інде бекітіледі.22

Әл-Фарабидің музыка аспаптары бойынша жүргізген зерттеулері нәтижесінде аталған төрт басты лигатуралар көмегімен лютняда әр түрлі үндер алуға болады. Негізгі үндермен бірге қосымша лигатуралар туындауға мүмкіндік уд аспабында мол. Лютняда музыканттың қол жеткізген жанрларын араластырып, жаңа лигатуралар шеңберін кеңейту кез келген зерттеушінің ықтиярында. Басқа ладтарды алу аса киын емес. Бірақ удта алынатын дыбыстардың қажетті дәрежеде әсемдігіне байланысты лютняның лигатураларын көбейтудің қажеті жоқ.

Көптеген музыканттар арнайы лигатураның көмегімен лютняның шектерінде белгіленбеген тондарды қолдануға әуес. Ондай тондар музыканттардың шығармаларын көркемдікпен толықтыра түседі. Олар ладтардың орталарында, басқалары кіші саусақ астында, үшіншілері сұқ саусақтан жоғары орналасады. "Егер музыкант мұндай үнді тапқысы келсе, біріншіден, ол лигатурадағы не лигатурадан тыс бұрыннан белгілі нүктелермен үндес дыбыстарды табуы керек".11 Жаңа дыбыстарды белгілеу бастапқы негіздерден ауытқуды көздемейді. Керісінше, "жаңалық" "дәстүрліктен" басталып, соңғысын толықтырулармен үстемелейді.

Аспап бойында кейде теориямен сәйкес келмейтін дыбыстар шығуы мүмкін. Бұлар интервалдардың кемшілігінен емес, аспаптың жасалуындағы кеткен қатенің салдары. Аспаптың құрылысы бұзылғандықтан, физикалық заңдылықтарға сәйкес, әуен де бұзылып тұр. Аспапта кейде сәйкессіздік нәтижесінде пайда болып, теориялық орны бекітілмеген дыбыс туындайды. "Кездейсоқ" дыбысты белгілеу қиындыққа әкеледі. Дыбыстың теориялық "көрінісі" басында көзделмеген. Әл-Фарабидің музыкалық теориясында мұндай кездейсоқ дыбыстардың орын алуы төмендегідей қағида кескініне қапталған: "Егерде бұл бұрмалану дегенмен де болса, ол аталған интервалдардың себебінен емес, бұл - әр интервал алдын ала бекітілген нақты мөлшерде керіліп және үндерді қайта шығаратындай етіп орналастырылған аспаптың дыбыс шығаратын бөліктері қасиеттерінің нәтижесі, бірақ дыбысталушы бөліктердің, яғни шектердің табиғатының әсерінен біз ол үндерді керекті нүктелерде белгілей алмаймыз, себебі ең басында ол үндердің орындары есепке алынбаған".22

Сазгер үндестікке (бұл жағдайда) интервалды алып тастағанда ғана қол жеткізеді, себебі ол тура көзделген нүктені белгілеуі тиіс. Сол себептен лютняда ойнағанда, лимма интервалдарының және үннің ширек диссонансы туралы қайсыбір қорытынды жасау қиын. Қорытынды шығармас бұрын берілген интервалдың дұрыс орындалғанын анықтау керек. Соңғы бағалауды зерттеуші тек тәжірибе жүзінде жүргізе алады.

Дыбыстардың "мутанафир", "муттафиқ" сипаттары -"Музыканың үлкен кітабында" барлық аспаптарға катысты қозғалатын ортақ мәселе. Онда консонанстар, диссонанстар, кездейсоқ үндестіктер терминінің мәні, олардың не себептен туатыны анықталып, кездейсоқ үндестіктерді шеттетудің жолдары пайымдалады. Кейде басқа сыртқы себепке байланысты интервалдар үндес болмаса да, үндес дыбыстар ретінде қабылдайтын жалған сезімдер туындауы ықтимал. Бұл әр шегін үйкегенде не шектерін тербеліске түсіргенде, тек қана белгілі дыбыстарды шығаратындай етіп орналастырған шекті аспаптарға байланысты айтылады. Кез келген жарықшақ ызың мен дыбысты консонансты деп сипаттауға септігін тигізеді. Әл-Фарабидің айтуынша, "егер ауа толтырылған дөңестің сыртынан тесіктері болса, онда шектерді үйкегенде, шектерді қоршап тұрған ауа тербеледі және осы тесіктер арқылы дөңес ішіне ауа кіріп, қысымдағы ауа ызыңдар шығарады. Бірінші үннің ызыңы кейде екінші бір сондай үнге үндес болып келсе, сонда ол екі үн бір-біріне сәйкес болып келеді". Ызың мен осы бірінші үнді бір дыбыс деп алса, сонда екеуінің біріне үндес келетін келесі үн туындағанда, интервалға сәйкеспейтін үндестікке не болады. Дәл сондай үндестіктер "кездейсоқ үндестіктер" деп аталады.

Дыбыстардың "кездейсоқ үндестігі" қандай да бір факторға тәуелді болатыны сияқты дыбыстардың "кездейсоқ диссонансты" қатынасы да аспап құрылысындағы ақауға байланысты туындайды. Мысалы, егер үндес екі тондардың біріншісіне бөгде дыбыс не ызың қосылып кетсе және сыртқы әсерден туған бұл дыбыс пен ызың екінші үнге диссонансты болып келсе, онда бір-біріне үндес үндер үндес емес болып көрінеді. Сондықтан қорытынды жасамас бұрын үндестік пен диссонанс себептерін зерттеу керек. Шынымен де бұл қасиет осы интервалға тон бе, әлде біз қабылдаған диссонанс сыртқы әсерден туған "кездейсоқ" диссонанс па?

"Кездейсоқтықтың" Әл-Фараби теориясында бірнеше түсіндірмелері талданады. Соның бір-екі тонның бірінде ызың немесе бөгде дыбыс орын алғанда кездесетін үндестік. "Бірінші тон үзілсе де, ызың екінші тон пайда болғанға дейін жалғаса береді. Осы жерде екінші тон мен үзіліссіз жалғасып тұрған ызыңның үндестігі сезіледі, нәтижесінде біздің құлағымыз екінші том мен арадағы бөгде дыбыстың үндестігін мойындайды".11

Музыканттың аспапта орындайтын әуендерінің "кездейсоқ үндестіктері", біріншіден, сыртқы фактор - аспаптағы ақауға байланысты екенін атап өттік. Екіншіден, аспаптардағы сәйкессіздіктер ішкі фактор - музыканттың аспапта ойнау шеберлігіне тікелей қатысты. Ішкі себептің бірнеше түрін даралап көрсетуге болады. Бірінші түрі - бірінші тонның өте төмендігі. Мысалы, екі тонның біріншісі өте төмен, құлаққа әзер естілетін үнде ойналды. Бұл жағдайда екінші үн бірінші үнге сәйкес үндестік бере алмайды және екінші үннің біріншіге қарағанда жақсы үндестігі сезілмейді, себебі екеуінің біріншісі нашар қабылданды (яғни төмен үнде, дұрыс естілмеді - А.Қ.).

Екінші түрі - бірінші тонның өте жоғарылығы. Егерде бірінші тонды өте жоғары үнде ойнаса, дәл осындай жағдай болады, себебі біздің құлағымыз бұндай әсерді көтере алмайды. Есту қабілетімізде жағымсыз сезім қалады. Екінші үнді естігенде, адамның естуі екінші тонның біріншіге үндестігін сезбеуі мүмкін. Бұл бірінші үнді естігеннен кейін болған есту қабілетінің қалжырауынан немесе адам құлағының жағымсыз сезіммен толып тұрғанынан болады.

Үшінші түрі - бірқалыпты ойнау шартының бұзылуы. "Егер аяқ астынан өте жоғары, яғни "өте өткір" ойналған үн алдындағыға қарағанда төменірек тон болса да байқалады. Бұл өткір тонды біраз әлсіздендіру үшін, алдымен төменірек үнді, содан кейін бұл тоннан сәл ғана асып тұратын тонды ойнау қажет. Осылайша біртіндеп, төменгі тоннан жоғарылай келе, біздің құлағымыз алдыңғы өткір тонды қабылдай алатын мүмкіндікке жеткенге кейін жалғастырамыз".

Төртінші түрі - жоғары тонды сезіну қабілетін дарыту. Музыкалық дыбыстарды қабылдауда жаттығулардың атқаратын қызметі зор. Дағдылы жаттығулар нәтижесінде адам құлағы кейбір бұрын сезінбейтін үндестіктерді тануға бейімделеді. Музыкант жоғары тонды естуге әдеттенген жағдайда, ең төменгі дыбысты да тану қабілетіне ие болады. Белгілі бір тон алдында жоғарырақ тон ойналмаса, музыкант құлағы ең төменгі тонды қабылдамайды. Егер оның алдында жоғарырақ тон ойналса, онда адамның кабылдау сезімі күшейіп, өте төмен тонды меңгере алады. Осындай себептердің аркасында бір-біріне үндес болып келетін тондар байқалмайды. Келесі тон алдыңғы тонға үндес болып келсе де, үндестігі назардан тыс қалып отырады.

Бесінші түрі - дыбыстардың әр түрлі үндестікте келуі. "Төменгі үн мен жоғары үн әркелкі үндестік аралықтарында жатса да, интервалдардың үндестігі байқалмай қалуы мүмкін. Кейде шектердегі үндер араласып кетеді. Бұл кіші интервалдарға қатысты. Әсіресе, димма мен үннің бір ширегі. Кей аспаптарда олар үндес. Қайсыбіреулерінде олар диссонансты. Осы сипаттарына қарай аспаптарды да түрге бөледі. (Аспаптар арасында) бойында лимма мен үннің бір ширегі сәйкес келетін аспап және сәйкес келмейтін аспап түрі [кездеседі]".11

Аль-Фараби. 2005. № 1.-С. 58- 67.

ӘБУ НАСЫР ӘЛ-ФАРАБИДІҢ ПСИХОЛОГИЯЛЫҚ КӨЗҚАРАСТАРЫ

Құбығұл ЖАРЫҚБАЕВ

Әбу Насыр Әл-Фараби11 өмір сүрген заман Шығыс әлемінде ғылым мен білімнің дәуірлеп тұрған кезі еді. Ұлы ғұламаның балалық, жігіттік шақтары өткен қазақ даласы да сол кезде үлкен мәдени орталықтардың бірі болды. Тарих шежіресі бізге ІХ-Х ғасырлар арасында Отырар қаласы (бұрынғы Фараб) Таяу және Орта Шығысқа баратын үлкен сауда жолы болғандықтан өнер - білімнің, мәдениет пен әдебиеттің өркендеп өскен, көптеген ғұлама ғалымдар шығарған белгілі ел болғандығы жайлы сыр шертеді. Әрине, осындай құнарлы ортаның Фарабидің аты әлемге жайылған ғалым болуына себі тигендігіне күмәндануға болмайды.

VIII-XII ғасырлар арасында әлемдік философиядағы қисындар араб тілінде сөйлейтін халықтардың еншісіне тиген еді22. Платон мен Аристотельдің, Гален мен Архимедтің еңбектері Орта Азиядан Үндістанға, одан сонау Испаниядағы Пиреней түбегіне дейін араб тіліне сан рет аударылып, көшіріліп, түсіндіріліп жатты. Бұл жайт Орта және Таяу Шығыс елдерінде, физика, математика, медицина және тағы басқа ғылымдардың дами түсуіне, сонымен катар Шығыс мәдениетінің қалыптасуына зор әсер етті. Араб ойшылдары өз зерттеулерінде табиғат сырларының заңдылықтарын тәжірибе жүзінде ашуға талаптанды. Олар Платоннан гөрі Аристотель іліміне ерекше ден қойып, оны әрмен қарай шығармашылықпен дамыта түсті. Ортағасырлық араб философиясында сол кезде басты үш бағыт болды. Мұның біріншісі - ортодоксты ислам (халифаттағы үстем таптардың идеологиясы), екіншісі - неоплатондық ағым (суфизм), ал үшінші ағым - перипатетизм немесе аристотелизм (Аристотель жолын қуушылар) еді. Соңғысы қоғамның прогрессивтік топтарының көзқарасын бейнеледі. Перипатетизм ағымындағы ғалымдар түрлі философиялық мәселелерді зерттеуде алдымен табиғат заңдарына жүгінді. Олар прогресс атаулыны табиғатты зерттеуден табамыз деп түсінді. Бұл ағымның көрнекті өкілдерінің бірі - Әл-Фараби.

Әл-Фарабидің әлеуметтік көзқарасының, қоғамдық ой - санасының, философиялық пікірлерінің қалыптасуына ерекше әсер еткендердің ішінен Аристотель мен Платоннан басқа Араб философиясының негізін салушы әл-Киндиді11 айрықша атап өтуге тиіспіз. Фараби еңбектерінің көпшілігі Аристотель мен Платонның философиялық мұраларын оқып, үйренуге, оларға түсініктеме жазуға, олардың қайшылықтарын табуға, сондай-ақ, әл - Киндидің философиялық көзқарастарын одан әрмен қарай жалғастырып, дамытуға бағытталған. Фараби, әсіресе, гректің ұлы ойшылы Аристотельдің философиялық мұраларына ерекше көңіл бөледі, Фарабидің біраз еңбегі ұлы ұстазының философиялық мұраларын оқып-үйренуге, оны зерттеп, түсіндіруге арналғаны да осыдан болса керек.

Алайда, Әл-Фараби тек өзінен бұрын өмір сүрген философтардың, мұраларын зерттеп, оларға жай түсініктеме берумен ғана қанағаттанып қоймаған, ол сонымен бірге, көптеген өзінің төл туындыларын жазған, өткендегі ұлы ойшылдардың мұраларын ары қарай шығармашылықпен дамытқан. "Шәкірті ұстазынан озады" дегендей, Фараби психология саласында Аристотельден әлде қайда ілгері кетеді. Мәселен, Аристотель "Жан туралы" бір ғана трактат жазса, Фараби бұл ғылым жайлы жеті еңбек жазған.11

Фараби Аристотельдің пантеистік пікірлерін қайта қарастырып, мұның негізінде натуралистік пантеизм деп аталатын ілім жүйесін ұсынады. Зерттеушілердің (А. Закуев, С. Григорян, А. Машанов, А. Көбесов, М. Хайруллаев т.б.) айтуынша ұлы ғұлама өзінің философиялық пайымдауларын негізінен идеалистік сарында өрбіткен. Фараби материяның өзі форманы сақтаушы, сол арқылы заттар алуан түрлі сипаттама алады дейді. Бүкіл әлемді қозғалысқа келтіруші "алғашқы қозғаушы" құдай жөніндегі Аристотельге тән концепция Әл-Фараби көзқарасында да белгілі орын алды. Әрине, мұнысы үшін ұлы ғұламаны біз кінәлай алмаймыз. Өйткені, Фараби де өзінің басқа әріптестері сияқты өз дәуірінің перзенті еді. Әл - Фарабидің мистика мен қара түнек жайлап тұрған исламдық Шығыста дін иелерін шошындырған ғылыми тұжырымдарының бір өзі ғана (мәселен, жан мен тәннің арақатынасы туралы) шын мәнісіндегі ғылыми ерлік еді. Сондықтан Фарабидің саяси - қоғамдық, философиялық көзқарастарына баға бергенде, біз оның кейбір олқылықтарымен қатар, осы секілді ғылыми әлемді дүр сілкінткен прогрессивтік жақтарын да естен шығармауымыз қажет.

Философия, психология ғылымдары үшін танымдық мәні зор, іргелі мәселенің бірі - жан мен тән проблемасы. Осы мәселенің шешіміне қарай ғалымдар сонау ескі заманнан бермен қарай қарама-қарсы екі топқа бөлініп келеді. Мәселен, идеалистер жанды, рухты алғаш пайда болған, ол тәннен бөлек, мәңгі бақи өмір сүре береді десе, материалистер дүниенің алғашқылығын, жанның тәнмен байланыстылығын, тән өмір сүруін тоқтатса, жан да бітетіндігін дәйекті деректермен дәлелдеп түсіндіреді.

Әл-Фараби осы мәселеде дәйекті пікір айта алмай, материализм мен идеализмнің арасында ауытқып жүрді, дін мен мистика түгелдей тұмшалаған сол кездегі Шығыс әлемінде жан туралы салиқалы тұжырымға келу оңай да емес еді. Фараби өзінің "Мәселелердің түпкі төркіні"' дейтін трактатында Платонның "Жан тәннен бұрын пайда болған, бұл екеуі бір-бірімен байланысты емес" дейтін қате тұжырымын сынға алды. Сөз боп отырған мәселеге орай Фараби былай дейді: жан мен тән бірлікте өмір сүреді, Платонның жан тәннен бұрын пайда болған деуі қате түсінік, жан тәннің тірілік қасиеті, адамда қатарынан екі жан болмайды. Жанның ойдағыдай дамып, қалыптасуы үшін тән саулығы қажет. Тән саулығы жоқ жерде жан саулығы да жоқ. Міне, жан мен тән жөніндегі Фараби түсінігінің негізгі желісі осындай еді.

Бірақ осы мәселеге байланысты айтылған Фараби пікірлерінде қайшылықтар да кездеседі. Ол "тәннен бұрын жан пайда болған" дейтін Платонның қате тұжырымына қарсы шыға отыра, өзі де жанның мәңгі бақи өлмей, өмір сүретіндігін мойындайды. Дене қызметі тоқтап, тон өшсе де жан мәңгілікке жасай береді, ол қайтып оралмайды, жаңадан өзгеріске де түспейді. Денеден кеткен рух басқа адамдардың жандарымен қосылып, бүкіл әлемнің жан дүниесін құрайды. Әсіресе, көңілі, рухы таза, адал адамдардың жаны мәңгі өмір сүреді де, залым зымияндардың жаны бірден шіріп, қурап бітеді, - дейді ғұлама.

Ұлы ойшылдың жан мен тән жайлы айтылған пікірлерінің осылайша екі ұштылығы оның философиялық көзқарастарындағы кейбір қайшылықтармен ұштасып жататындығы байқалады.

Әйтсе де, оның жан мен тән мәселесі жөніндегі пікірлері ғылым үшін үлкен жаңалық еді. Фараби Платонға қарсы шығу арқылы бейнелеу теориясының ілкі материалистік сілемін салып, психологиялық құбылыстардың тән мен байланыстылығын көрсетіп, адамның жан дүниесі сыртқы ортаның сәулесі екендігіне жұрттың көзін жеткізді (барлық жерде астын сызған біз - Қ. Ж.). Өсімдіктерде де жан болады деген кейбір виталистік пікірлеріне қарамастан, бүкіл Шығыс әлемінде психиканың пайда болу, даму жолдарын да ғылыми тұрғыдан алғаш түсіндірген, жан туралы ғылымның терминдерін мұсылман елдерінің тарихында тұңғыш жүйеге салған да осы ұлы бабамыз Фараби еді.

Мистика мен қара түнек жайлаған Шығыс әлемінде ұлы ойшылдың осындай батыл ғылыми пікірлері сол кездің өзінде-ақ дін иелерін қатты қобалжытты, олар Фарабиді құдайдан, діннен безген адам деп, оған лағынет оғын жаудырды.

Фараби адамның жан дүниесін (психикалық құбылыстарын) тәннің құрылысына орайлас түсіндіруге тырысты. Тәннің де, жанның да иесі - жүрек, бұған мидың да қатысы бар, бірақ тәннің басқа мүшелері сияқты ми да жүрекке бағынышты. Жүрек - тіршілік тірегі, қан айналысы мен қимыл қозғалысының орталығы. Жүрекпен байланыспайтын мүше жоқ, ми да жүректен қорек алып, сонан кейін ғана адамның жан дүниесін басқарады. Жан туралы ілімде Фараби ұстазы Аристотельдің ықпалында болды. Ұлы грек ойшылы өзінің "Жан туралы" атты еңбегінде өсімдіктерде, жануарларда, адамдарда үш түрлі жан болады десе, Фараби осы пікірді қуаттай келіп, адам жанының өзін үшке бөлді. Ол психикалық құбылыстарды жан қуаттары деп атады.

Жан қуаттарын ол алдымен организмді қозғалдыратын және оған бір нәрсені танып білгізетін қуат деп екіге бөлді. Қозғалдыратын қуат бүкіл тірі организмге ортақ. Ал танып-білу қуаты жануарлар мен адамдарға ғана тән, бұлар сыртқы дүниені түйсіне, сезіне алуға қабілетті. Өсімдіктерде мұндай қабілет жоқ. Сондықтан да, олар бұл топқа кірмейді. Адамда ең алдымен қоректендіру қуаты11 пайда болады. Бұл адамдардың тәні, яғни өсіп-өнуге негіз болатын дене бітімі. Адамның танып білу қуаты22 да екіге бөлінеді. Оның біріншісі - сыртқы жан қуаты немесе оның түйсіктену қуаты33 деп аталады. Мұндай қабілет сыртқы дүние заттарының сезім мүшелеріне тікелей әсер етуінен туады. Сыртқы жан қуатының бес түрі бар. Олар - көру, есту, дәм, иіс, тері түйсіктері. Екіншісі - ішкі жан қуаты делінеді. Бұларға еске түсіру, талпыну қабілеттері жатады. Адамды жануарлардан ерекше болып тұрған қуат - оның ақыл-парасаты, яғни ойлай, сөйлей алу қабілеті\ Фараби "Қайырымды қала тұрғындарының көзқарасы туралы трактат" дейтін еңбегінде жан құбылысының түрлі көріністеріне жекелеп сипаттама береді. Мәселен, ол адам өмірінде қиялдың қандай рөл атқаратыны жөнінде былай дейді: "Қиял адамға аса қажет жан қуаты. Ол екі түрлі міндет атқарады. Қиял арқылы сыртқы дүние заттарының бейнелері өңделіп, сұрыпталады, бір бейне екіншісіне қосылып, одан жаңа бейне жасалады". Екіншіден, ол ойлауға материал береді, түйсікпен қосыла адам ойлауының терең, жан-жақты, орамды болуына жәрдем етеді. Адамда түс көру неден болады деген сұраққа да Фараби тыңғылықты жауап берген. Түс көру - адамның ояу кезіндегі шындықта көрген, білген, естіген нәрселерінің мидағы бейнесі. Ұйқы кезінде мұндай бейнелер адам ырқынан тыс жүріп жатады, бұл қиялдың енжар көріністері.11 Фарабидің түс көру туралы тұжырымдарының казіргі ғылыми психологияның айтқандарымен тамаша үндесіп жатқанына қайран қалуға болады.

Фараби адамның тану үрдісі екі кезеңнен тұрады дейді. Оның біріншісі - сезімдік кезең. Бұған түйсік, қабылдау, ес үрдістері жатады. Түйсік - дүние танудың алғашқы көзі, бірінші баспалдағы. Адамның есі мен елесінің сапалы, әрі нәтижелі болуы оның дұрыс түйсіктене алуына байланысты. Ойлау дүниені әp қырынан тануға, мәселені тереңнен түсінуге мүмкіндік береді. Ойлау адам танымының екінші басқышы, танымның жоғары сатысы. Ойлау сөйлеумен тығыз байланысты, ол жалпы адамзатқа тән құбылыс, ал тіл әр ұлттың, әрбір халықтың өзіндік өрнегі. Жаттағаннан түсінген артығырақ. Түсіну әр нәрсенің тегін ашып, жалпы ережелер мен канондар жөнінде талдау жасауға мүмкіндік береді.

Ғұламаның түсінігінше, адамның эмоция, сезім үрдістері жан қуатының дербес көрінісі болып саналмайды. Бұлар психиканың қалған түрлеріне әр береді, оларды қозғалысқа итермелейді. Талпыну, әсерлену қуаты адамның мәнерлі қозғалыстарынан жақсы байқалады. Мәселен, адам ұялғанда қызарса, қорыққан кезде сұп - сұр болып, түсі қашады.

Жан қуаттары туралы теориясында Фараби адамның ерік-жігер, қажыр - қайратын жеке үрдіс ретінде қарастырмайды. Бұларды этика ғылымына орайлас пікірлерінде жол-жөнекей сөз етеді. Жақсы қоғам, ізгі адамдар, олардың күшті қажыр-қайраты мен ерік-жігері - рухани қасиеттерді қалыптасудың негізгі факторлары. Қылық пен іс әрекетінің саналылығы, тоқтамға келушілік, батырлық пен ерлік, рухани жағынан жетілу т.б. ерік-жігердің жақсы сапалары болса, мейірімсіздік, қорқақтық, дүниеқоңыздық, нәпсіқұмарлық т.б. адамның ұнамсыз қасиеттері болып табылады.

Фараби таным мәселесінің түп қазығына келгенде дуалистік көзқараста болды. Мәселен, ол танымның бірінші басқышы - түйсіктерді материалистерше түсіндіргенімен, ойлауға келгенде жаңсақ түсінікке жол берді. Ол ойлау материядан тыс торған ерекше рухани күштің әсерінен туып отырады деп тұжырымдады. Ал, Фарабидің түйсік, қабылдау, қиял үрдістерін сыртқы дүние заттары мен құбылыстарының денедегі (нервтегі), мидағы түрлі бейнелері деуі ғылыми тұрғыдан өте байсалды түсінік еді. Мәселен, көз айна тәріздес нәрсе, ол сыртқы дүниенің сәулесі түсіп отыратын алғашқы саңылау. Көру түйсігі көзге зат әсер еткенде ғана пайда болады. Егер көзден зат кетсе, онда түйсік тумайды, құлақ ауадағы тербелістер эсер еткенде ғана естиді. Сезім мүшелерінің қай-қайсысы да адамды сыртқы дүниемен байланысқа түсіретін аспап. Көру түйсігі көзден шыққан шырақтың нәтижесі, көзге зат әсер етпей-ақ түйсік пайда болады дейтін Платон пікірімен Фараби келіспейді. Қараңғыда зат та, оның бояуы да анық көрінбейді, көзге сырттан күшті әсер келіп түскенде ғана адамда түйсік пайда болады, дейді Фараби. Ұлы ғұлама жан қуатының басты-басты түрлеріне сипаттама бере келіп, психологияның бұдан басқа да проблемалары жөнінде сөз қозғайды. Мәселен, ол психиканың қалайша дамып жетілгендігі жайлы мәселеге де ерекше мән берген. Психика айрықша сапада тұрған қасиет. Жануарлар мен адамдардың тән құрылысының өзгешелігіне қарай олардың жан қуаттары да өзгеше болады. Материалдық элементтердің қосылысынан (ыстық, суық, дымқыл, құрғақ) жануарлар психикасы түзілген. Осы элементтердің ең жоғары қосындысынан барып адам психикасы пайда болған11. Адам жаны дүниенің теңдесі жоқ туындысы. Оның жануарлардан негізгі айырмашылығы ақыл-парасатпен сөйлей алу қабілеті, өнермен айналысуы, еңбек ете алуы. Бұл айтылғандарсыз адамның тәні де, жаны да ойдағыдай дамымайды.

Ұлы ойшылдың еңбектерінде бала психикасының қалайша дамып, жетілгендігі жөнінде де қызғылықты пікірлер көп. Баланың жасы өскен сайын оның ақылы да, яғни тәнімен бірге жаны да өсіп отырады. Мұның бәрі оның тіршілік қажетінен туындайды. Мәселен, балада ең алдымен өсіп - өну қуаты пайда болады. Бұл оның дене бітімінің қалыптасуында үлкен рөл атқарады. Алдымен тән түйсігі, кейіннен барып дәм, иіс айыратын түйсіктері, заттың түрін, түсін, пішінін түйсіне алу қабілеті пайда болады. Адам психикасы негізінен өмір барысында, оқу-тәрбие үстінде қалыптасады. Бұл жерде оның өз бетінше әрекеттенуі, өзіндік белсенділігі ерекше маңызды. Адамның моральдық, психологиялық қасиеттері де оның өмірден алатын тәжірибесінен туындайды. Адам дүниеге ақылды, не ақылсыз, зұлым не ақ ниетті болып келмейді. Бала ойлау, сөйлеу қабілетіне тумысынан болатын икемділікпен ғана дүниеге келеді. Оның осы пікірлері де қазіргі ғылыми психология түйіндеген тұжырымдармен ғажап үндеседі.

Фарабидің адамның әр түрлі дара өзгешеліктері туралы айтқан пікірлері де көңіл қоярлықтай. Жеке ерекшеліктер адамның дербес өмір сүру тәжірибесінен, оның дене бітімінен, өзіндік белсенділігінен туындайды, яғни адам бір-бірінен тәні жөнінен қандай өзгеше болса, жаны жөнінен де сондай өзгеше болады, жан қуаты біреуде мол, біреуде кем келеді, бұл жағдай оның темпераментіне де байланысты, тәнді жетілдіруге болатыны сияқты жанды да жетілдіре беруге болады. Фараби сңбектсрінде11 психология ғылымының бұдан басқа мәселелері де жан-жақты сөз болады. Біз бұлардың бәрі - бәріне тоқтала бермей, ғұламаның психологияның жеке салаларына байланысты айтқан пікірлеріне арнайы тоқталуды жөн көрдік.

Қоғамдық (әлеуметтік) психологияның сан қилы мәселелері әл - Фараби еңбектерінен елеулі орын алған ғылыми проблемалардың бірінен саналады.

Г.В. Плехановтың айтуынша, қоғамдық психологияның мән - мағынасын түсінбейінше бізге әдебиеттің, өнердің, философияның және тағы басқалардың тарихында бір адым ілгері басуға болмайды22.

Әбу Насыр Әл-Фарабидің ұғымынша әлеуметтік топтардың ең үлкені адамзат қоғамы, халықтар мен тайпалар. Ғұлама ғалым планетамыздағы халықтар бір-бірінен үш ерекшелігімен ажыратылады дейді. Бұл айтқандарға әрбір халықтың табиғи әдет - ғұрпы мен салт-санасы, мінез бітімдері мен тіл ерекшеліктері жатады. Фараби түрлі тайпалар мен халықтардың психологиялық ерекшеліктерін көп жағдайда географиялық ортаға қарай түсіндіреді. Әрине, мұның қазіргі ғылым тұрғысынан дәйексіз түсінік екені белгілі. Осы жерде біз Фарабидің түрлі қоғамдық топтар туралы айтқан пікірлерімен беттесіп отырмыз. Фараби айтып отырған адамзат қоғамы, халықтар мен тайпалар бәрі де әлеуметтік психологияда үлкен топтар немесе макроорта делінеді. "Қайырымды қала тұрғындарының көзқарасы туралы трактат" деген еңбегінде Фараби осындай топтардың әрқайсысына жеке-жеке сипаттама беріп, бұларды әлеуметтік психологияның негізгі категориялары ретінде ұсынып, ғылыми талдау жасайды. Адам табиғи дамудың жемісі екенін мойындай келе, Фараби оны сол кездегі көптеген ойшылдардай биологиялық тұрғыдан тек "сөйлейтін хайуан" деп қана қарастырмайды. Адам - қоғамның бір атрибуты. Ол өзінің табиғатында ынжық, нашар, қаскөй емес, қажыр-қайратты, күш - жігері бар мейірбан тұлға. Ол қоғамнан тыс өмір сүре алмайды. Әрбір адам белгілі әлеуметтік топтың, яки қоғамның мүшесі ретінде ғана өмір сүреді. Фарабидің айтуынша "Өзінің табиғаты бойынша әрбір адам өмір сүруі және кемеліне келуі үшін көптеген мәселеге мұқтаж болады. Мұның бәрін ол жалғыз өзі жасап ала алмайды, сондықтан да, ол басқалармен қатынасқа түсуі қажет. Бірлесіп бір-бірінің мұқтажын тауып отырған жағдайда адам да, қоғам да үйлесімді дамып, кемелденіп отырады. Адамзат қоғамының тууына негізгі себепші болған нәрсе - олардың материалдық тұтыну қажеттері, бұлар оның өмір сүруіне мүмкіндік береді, бірлесіп әрекет еткенде ғана адам осындай қажеттерін өтей алады. Адамдар көбейе келе түрлі топтарға, қоғамдарға бірігеді. Осындай қоғамдардың бірін ол толық қоғам, екінші бір түрін толымсыз қоғам деп атайды. Толық қоғамның өзі үшке бөлінеді. Олар: үлкен, орта және кіші қоғамдар. Үлкен қоғам жер бетін мекендеуші барлық адамдарға ортақ. Орта қоғам белгілі бір халық, не тайпа. Ал кіші қоғамды бір қаланың өкілдері құрайды. Толымсыз қоғамға қалаға жақын маңдағы ауыл тұрғындары, яғни бір квартал мен бір көшеде, бір үйде тұратын адамдар да кіреді. Фараби ұғымында қала тек географиялық немесе территориялық бөлік емес. Фараби қаланы тек территориялық әкімшілік бөліністің объектісі ретінде қарамайды, ол мұны "мемлекет", "халық" ұғымында, яғни феодалдық қоғамдағы сан алуан әлеуметтік топтардың түрлі өкілдерін сипаттау үшін қолданады. "Қайырымды қала тұрғындарының көзқарасы туралы трактатта" түрлі қалаларға талдау бере отырып, Фараби сол қоғамдағы жекелеген топтардың әлеуметтік жағдайын, атап айтқанда, олардың нендей кәсіппен айналысатындығын, тұрмыс-салтын, кейде оларға тиісті қоғамдық байлықтардың адамдарға тиетін үлесін көрсетпекші болады11.

Сөйтіп, Фараби әр алуан топтың өкілдері туралы сөз қозғап, әлеуметтік психологияның іргелі мәселелерін күн тәртібіне бірінші қойған ғалым болды. Біздің ойымызша Фарабидің "қала" ұғымын түрлі әлеуметтік топтарды даралап сипаттауға қолдануы тектен - тек болмаса керек. Тарихи деректерге жүгінсек, орта ғасырда қала тұрғындары тікелей айналысқан кәсібіне, көбінесе, қоғамнан алатын әлеуметтік орнына қарай бір жерге шоғырланып, бір топ екінші топтан бөлек тұрған. Мұндағы топтардың өздеріне тән ортақ моральдік-психологиялық ерекшеліктері де болған. Қала тұрғындарын түрлі топқа болу себебін ғұлама материалдық жағдайлардан іздегісі келеді. Фараби материалдық қажеттерді өтеу үшін адамдарға ең алдымен материалдық игіліктерді өндіру қажет екенін, осы жерде адамдар арасында пайда болатын қоғамдық, әлеуметтік қатынастардың қандай принципке негізделуі керектігін айқын түсіне алмады.

Фарабидің ұғымында қайырымды қала басшылары, топ жетекшілері туралы мәселені де қоғамдық психология қарастырады. Қаланың әр түрлі топтағы өкілдері рет-ретімен сатылап орналасып және өзіне қызмет ететіндерге әмірін жүргізіп тұратын болады. Төменгі басқышқа орналасқан жоқ-жітік адамдар, қоғамдағы ең төменгі адамдар болып есептелінеді. Әр түрлі әлеуметтік топтарға бөлінген қала тұрғындарының моральдық -психологиялық ерекшеліктері де түрліше сипат алады.

Қала басшыларының кішісі үлкеніне, яғни екінші басқыштағы бастық бірінші басқыштағыға сөзсіз бағынуы, үлкен бастық қай жағынан да айтқанын екі еткізбейтін, абсолюттік бастық болып есептелінеді. Оны үстінен ешкім басқармайды, оған ешкім шағым да жасамайды. Оның білімі де телегей теңіз, ақыл-парасатына да, ерік-жігеріне де ешкім тең келе алмайды. Тек осындай қасиеттері бар басшы ғана халықты соңына ертіп, бұқараның мұң - мұқтажын, талап-тілегін өтей алады.

Фарабидің түсінігінше, қала басшысы да мұғалім сияқты жұрттың әрі ұстазы, әрі тәрбиешісі. Егер мұғалім балаларды тәрбиелесе, қала бастығы ондағы тұрғындарды ізгі қасиеттерге баулиды. Олай болса мұның екеуі де "сегіз қырлы, бір сырлы", жұртқа қай жағынан да болса үлгілі адам болғаны абзал. Олар басқалардан қай жағынан да көш ілгері тұратын кісілер. Осыған орай қайырымды қаланың бастығында мына сипаттар, атап айтқанда: дене мүшелері мінсіз... жаратылысынан өзіне айтылғанның бәрін жете түсінетін... өзі түсінген, көрген, естіген және аңғарған нәрселердің бәрін жанында жақсы сақтайтын...

алғыр да аңғарымпаз ақыл иесі... өткір сөз иесі және ойына түйгенінің бәрін айдай анық айтып бере алатын... өнер - білімге құштар... тағамға, ішімдік ішуге, сыр - сұхбат құруға келгенде қанағатшыл, жаны асқақ және ар-намысын ардақтайтын жаратылысынан игі істерге ынтызар... әділеттік пен әділеттерді сүйіп, әділетсіздік пен озбырлықты жек көретін... жақындарына да, жат адамдарға да әділ, пасықтық атаулыға мүлде рақымсыз... қорқыныш пен жасқану дегенді білмейтін батыл, ержүрек11 бойында туа біткен22 он екі қажетті ұштастырған адам ғана ұстаз, халықтың басшысы бола алады. Осылайша Фараби қайырымды қаланы басқаратын әрі білімді, әрі ақылды, әрі әділ билеушінің негізгі он екі түрлі жақсы қасиеттері болуы керек екендігін айтады. Әрине, мұндай қасиеттердің бәрі бір адамның басынан табыла бермейтін болғандықтан, ол "қайырымды қаланы" бірнеше басшы бірлесіп, коллегиялық жолмен басқарғаны жөн деген қағиданы ұсынады.

Ұлы ойшыл әр түрлі қаланың адамдары бір-біріне қалайша көмектесетінін, олардың бақытқа қандай жолдармен жететіндігін де айтқысы келеді. Әр топтағы адамдар бақытқа түрлі жолмен жетеді. Егер қайырымды қала адамдары тату-тәтті өмір сүрумен, ғылым-білімді дамытып, көркею жолымен бақытқа жететін болса, надан қаланың адамдары бақытқа жұртты алдап-арбап, неше түрлі сұмдық істер жасап, жететін болады. Адамдар бақытты болу үшін біріне-бірі көмектесіп отыру мақсатымен бірлескен қала қайырымды қала болады. Халқы бақытқа жету үшін өзара көмектесіп отырған қоғам да қайырымды қоғам болады. Бақытқа жету жолында біріне-бірі көмектесіп түратын халық қайырымды халық болады. Сол сияқты халықтардың бор бақытқа ұмтылып, біріне-бірі көмектесіп отырса, бүкіл жер жүзі ізгі болар еді33, - деп тұжырымдайды ұлы ұстаз.

Қайырымды қала адамдары бір-бірімен тең өмір сүреді, біреуден біреу артық болуды көздемейді, қала басшысы тұрғындардың қалауымен сайланады, адамдар өз еркімен некелеседі, дүниеге келу, өсіп-жетілу, тәрбиелену бәрі де табиғи жағдайда, өз үйлесімімен жүріп жатады. Мұнда ойшылдардың, шешендердің, ақындардың, ғалымдардың т.б. зиялылардың кемелденіп, жан-жақты шарықтауына барлық жағдай жасалған. Әрине, Фараби ұжымдық қала туралы айтқанда мұндағы түрлі әлеуметтік топтардың психологиясындағы антагонистік жақтарды ашып көрсете алмағаны белгілі.

Фараби қайырымды қаланы феодалдық қоғамның идеалды (өнегелі) қаласы, ол адамдардың бақытты өмір сүруінің символы ретінде қарайды. Әрине, бұл фантазияға толы утопиялық пікір еді. Ұлы ойшыл тап қайшылықтары бар қоғамдағы адамдардың бәрі бірдей бақытқа жете алмайтынын, мұнда біреудің бақытты болу үшін екінші біреудің бақытсыздыққа ұшырайтынын түсіне алмады. Фараби жалпы күрес атаулыға қарсы болып, адамның ізгі мақсатының бәріне табиғи, ағартушылық жолмен жетуді армандады. Сондықтан да, онын бақыт жөніндегі ұғымы абстрактылы, утопиялық ұғым болды.

Фараби түсінігінде қайырымды қала тұрғындары пайдаланатын игіліктер: ғылым негіздерін меңгеру, әділдікке ұмтылу, әр түрлі әлеуметтік топтардың бір-бірімен тату -тәтті өмір сүруі т.б. Фараби осы қала тұрғындарының өзін бірнеше топқа бөледі. Соның бірі - қоғамдағы әлеуметтік жағдайы біршама ұқсас адамдар. Бұл категориядағылардың өзін ол ары қарай үш топқа бөледі: бірінші топтағы адамдар - бір-біріне дос; екіншілері -бір-біріне қас; үшіншілері - бір-біріне бейтарап қарайтын адамдар. Достықтың екі түрі болады. Оның бірі - адал дос та, екіншісі - айнымалы, алдамшы дос. Адал досқа үнем зор ілтипатпен қарап, одан айырылып қалмау жағын көздеген дұрыс, екі жағы да бір-біріне жақсылық ойлап лайым өзара қамқорлық жасалынуы тиіс. Жақсы достың сенімін ақтаған абзал. Осындай достар ащы - тұщыны бірдей татысып, нені болса да бірдей көретін болады. Фараби нағыз шынайы достықты дәріптеп, жұртты осындай адамдардан үлгі алуға шақырады. Достықтың екінші бір түрі - алдамшылыққа негізделеді. Жалған досқа адам өзінің құпиясын, мінез - құлқындағы кемшіліктерін айта берудің қажеті жоқ. Осындай жалған достарды адал жолға түсіру үшін қажымай-талмай жұмыс жүргізген абзал. Бір-біріне жау адамдардың да екі түрі болады. Бірі - өшпенділігі мол, жаулығы басынан асқан адамдар да, екіншісі - көре алмаушылықтан жауығатындар. Фараби бұлардың біріншісінен ерекше сақ болып жүрудің қажеттігін айтады, олардың ой-пікірін үнемі қадағалап, біліп жүруді еске салады. Тіпті, осындай адамдардың арам ниетін біліп қана қоймай, тиісті жерінде аяусыз әшкерелеу қажет дейді. Гуманист - ғалым кей жағдайда жау адамды да түзеп, кемшілігін бетіне айтып отыру кажет, егер бұл шара іске аспаса олардың көзін кұртқан да теріс болмайды. Бірақ мұндай шараны ой таразысына салып, асықпай жүзеге асырған жөн. Ал, көре алмаушылық пен күндеуден жауласқан адамға байыпты қарым-қатынас жасалған дұрыс. Мұндай адамдардың көзінше көре алмаушылық пен күндеушіліктің себебін ашып, бұлардың көзін шындыққа жеткізу жағын ойластырған мақұл.

Бейтарап адамдардың жолдастық, достық жөніндегі ұғымдары мардымсыз болады. Бұлардың өшпенділікпен жұмысы жоқ, кейде пайдалы ақыл-кеңес беретіндері де кездеседі. Бірақ олардың айтқан пікіріне сын көзбен қараған дұрыс. Бейтарап адамдардың адалдығына көз жеткенше оларға дос адамдай беріліп кетуге болмайды. Жақсы ой -тілектегілер араз адамдарды татуластыруға, олардың арасында қарым-қатынасты қайта орнатуға жәрдемін тигізеді. Сондықтан, бұларға көңіл бөліп, іс-әрекетіне қолдау жасаған жөн. Ақымақ адамдарды да асқан төзімділікпен тәрбиелеп, байыптылықпен қарым -қатынас жасаған абзал. Бұлардың іс-әрекетіне қарсы тұрып, теріс қылықтарын үнемі бетке айтып, жаман қылығына көзін жеткізген дұрыс. Мақтаншақтарды тиісті тәрбиенің арқасында тезге салып, олардың артық сезімдерін тежеп, қарапайым жан етуге мүмкіндік мол - дейді Фараби.

Қайырымды қала тұрғындарының енді бір тобы - әлеуметтік жағдайлары төмен сатыда тұрған адамдар. Бұлар да бірнеше топқа бөлінеді. Мұның біріншісіне кедей-кепшіктер жатады. Фарабидің ұғымынша, бұлар ерекше қамқорлықты қажет ететін адамдар. Мұндайлардың мұң-мұқтажын қанағаттандыруды үнемі естен шығармау керек. Егер адам кедейлігін айтып босқа мүләйімситін болса да, бірден жазғырмай аздап көмектесу қажет, яғни оның тауын шақпаған дұрыс. Ал, шын мағынасындағы жарлы адамға ерекше көмек жасау қажет. Фараби осындай топ өкілдерінің біріне медресе шәкірттерін жатқызады. Кейбір шәкірттер, - дейді ол, - білім алуды өздерінің қара басының қамы үшін пайдаланғысы келеді. Бұл өте жаман әдет. Мұндай шәкірттердің ісін сын көзбен қарап, теріс мінездерін алдымен өздеріне түзеттіру жағын ойлаған жон. Ал, мінезі әуелден түзу шәкірттерге білім ешбір қиындықсыз қонады. Осыларды оқытып, тәрбиелеуге еш уақытта да жалықпау керек. Ұстазының жәрдем беріп, көмектесетіні де осындай шәкірттер, - дейді ұлы ғұлама.

Қайырымды қала тұрғындарының үшінші тобына әлеуметтік жағдайы барша жұрттан жоғары тұратындар жатады. Бұл категорияға кіретіндер - қала бастығы, оның әр түрлі жәрдемшілері мен серіктері. Фарабидің айтуынша, бұлардың да жақсы қылығын мадақтап, әділдігін жұртқа айтып отыру керек. Ал қала бастығының кемшілігін тікелей айтпай, жанамалап, үлгі-өнеге түрінде, мақал-мәтелдер арқылы салыстыра, яғни астарлы әсем сөздермен - ақ мінез - құлқындағы кемшіліктерін түзетуге болады.

Осылайша әр топтағы адамдардың психологиялық өзгешеліктері туралы айта келіп, Фараби былай деп тұжырымдайды: адам өз өмірінің қожасы; сондықтан да, ол өз бақытын өзі жасауы тиіс. Бұл үшін ол не нәрсеге ұқыптылықпен қарап, жиған-тергенін орынсыз шашпай, кез келген адамға, кім көрінгенге сыр шашып сене бермей, өзінің мақсат мүдделері туралы тек ғазиз достарымен ғана сырласып отырулары тиіс. Осылайша өмір сүрген адам ғана өзіне де, өзінің қаласына да қиянат етпей, ар - ожданы таза адам болады.

Қайырымды қала тұрғындарының әр түрлі әлеуметтік топтарына баға беру арқылы Әл-Фараби қоғамдық психологияның көптеген проблемалары жайлы өзінің көзқарасын бізге осылайша паш етеді. Ол адамзат қоғамының әуелі отбасынан, сонан соң топтардан, қауымдардан, елдерден, мемлекеттерден тұратынын айтады. Фараби осы топтардың жақсы-жаман, бақытты - бақытсыз болуы ондағылардың өздеріне байланысты екенін, мемлекеттің өзі ондағы адамдардың жай біріге салуынан емес, сайып келгенде адамдардың өмір сүру қажеттілігінен туындағанын ескертеді. Қала, мемлекет - қоғамды басқаратын арнаулы ұйым. Ол, сонымен қатар, адамдардың бір-бірімен қатынасын реттеп отыратын атрибут, құрал.

Әрине, ғұлама еңбектерінде біздің түсінігімізге сәйкес келе бермейтін жайттар да кездеседі. Мәселен, Фарабидің қол еңбегін тек қала тұрғындарының төменгі топтарының ғана еншісі деуі, оны кәсіптің нашар түріне жатқызуы, барша халықты тек қана оқу - білім арқылы жақсартуға, жетілдіре беруге болады деуі, заман жағдайынан туған жаңсақ пікір еді. Фараби адамдар бірлестігінің түпкі тамырын, оның негізгі себебін көрсететін таптық ерекшеліктерді, қоғамдағы тап тартысының сырын жете түсінбей өзі өмір сүрген феодалдық қоғамның неше түрлі әділетсіздігіне күйінді. Ол болашақ ізгі қоғам надандарсыз, маскүнемдерсіз, азғындарсыз, зорлықшыларсыз, қанаушыларсыз болатындығын, сөйтіп келешекте тең құқылы адамдардың қауымы орнайтындығын армандады.

Біздің байқауымызша, Фараби қоғамдық (әлеуметтік) психология саласында өз заманы үшін сындарлы пікір айтқан ұлы ойшыл Оның осы мәселеге орайлас көптеген пікірлері қазіргі әлеуметтік психологияның кейбір ғылыми қағидаларымен үндесіп жатқандығы былай тұрсын, бұлары, тіпті, өзінің қайталанбастығымен күн тәртібіне алғаш қойылуымен жұрт назарына бірден түседі. Біздің ойымызша, Фараби осы мәселе жөнінен де бүкіл Шығыс әлеміне алғаш ой тастап, өзін биіктен көрсете білген, өресі жоғары үлкен ғалым.

* * *

Фараби шығармашылығындағы психологиялық тұрғыдан маңызды проблемалардың бірі -оның музыка жайлы толғаныстары. Ұлы ғұламаның осы төңіректегі ойларын соз еткенімізде біз алдымен оның музыка саласында тұжырымдаған басты принциптерін қарастыруымыз керек. Әбу Насыр Әл-Фарабиден бұрын музыка теориясы жөнінде біршама ғылыми пікір айтқан Пифагор мектебінің өкілдері еді. Фараби болса өзінен бұрынғы музыка теоретиктерінің айтқандарын терең зерттеп, олардың кем - кетік, шалағай жерлерін, ғылыми сарапқа салып түсіндіреді. Фараби музыканы математиканың ірі-ірі жеті тарауының бірі деп санайды, ол оны екі тұрғыдан қарастырады. Мұның біріншісі - практикалық музыка да, екіншісі - теориялық музыка. Ғұлама, сөйтіп, музыканы ғылымның белді бір саласына жатқызады да, оны басқа ғылымдармен (математика, психология, этика философия т.б.) қосарластыра қарайды. Ұлы ғалымның музыка саласындағы еңбектері жайлы "Философиялық трактаттардың" алғы сөзінде былай делінген: ибн Синаның даңқы ең алдымен, "Медицина каноны" арқылы шыққан болса, Әл-Фараби "Үлкен музыка кітабының" авторы ретінде әйгілі. Бұл - эстетика, психология, акустика, математика, аспан өнері проблемаларын қамтитын жинақты шығарма. Осы трактат жайындағы кіріспе пікірлерден ізденіс – зерттеудің тыңнан жүргізілгені, соқыр сенім атаулыдан аулақ, айқын шығармашылық бағдарламаның алға қойылғаны көрінеді... Ол музыка принциптерін және соған катысы бар мәселелерді зерттеумен тынбайды. Ол өзіміз қолданып жүрген музыкалық аспаптарды үйреніп алғанға дейін зерттеуін жүргізе береді. Сөйтіп осы аспаптардың көмегімен принциптердің қалай жүзеге асырылатынын көрсетеді.11

Фараби еңбектерінде музыканың адамның эстетикалық сезімдеріне қалайша әсер ететіндігі, оның әр түрлі жағымды, жағымсыз көңіл-күйлерін қалайша туғызатындығы бір сөзбен айтқанда, оның талғамдарды қалыптастыруға қалайша әсер ететіндігі сөз болады. Бұларда, сондай-ақ, эстетикалық сезімдердің дүниедегі әсемдік пен күлкі заттарды қабылдаудағы атқаратын рөлі, музыканың адам организмін бірқалыпты күйге келтірудегі жайы әңгіме болады. Фараби жақсы музыкалық шығармалардың адамгершілік қасиеттерді қалыптастырудағы маңызына тоқтала келіп, эстетикалық талғам мен этикалық ұғымның тығыз байланыста екендігіне ерекше назар аударады.

Ұлы ойшыл музыканың адамға беретін әсерінің сырларын дәлелдей келіп, мұның адам өміріндегі алатын ғылыми зор маңызын былайша түсіндіреді: "Бұл ғылымның (музыка, ән) өзінің байсалдылығынан айырылған адамды түзеуге, қызба адамды бірқалыпты ұстауға құдіреті әбден жетеді". Бізге эстетикалық сезімдердің әр түрлі жағымды, жағымсыз эмоциялардың жиынтығы екендігі, онда махаббат пен жек көрушілік, қуаныш пен қайғы, тағы осындай адамның толып жатқан көңіл күйлерінің тоқайласып жататындығы белгілі. Музыка трактаттарының бірінде Фараби былай дейді: музыканың негізгі мақсаты - адамның эстетикалық қажетін қанағаттандыру. Бұл поэзияға да ортақ қасиет, өйткені, поэтикалық тіл мен музыка тілі бір-біріне етене қабысқан дүниенің әсемдік сырларына үңілу, содан рухани нор алу, өзінің нәзік сезімін бейнелейтін тамаша құралдардың бірі. Оны адамзат тарихынан бөліп қарау мүмкін емес, өйткені ол -адамдармен бірге өсіп, біте қайнап келе жатқан айнымас жан серігі, өмір өткелінің сырларын дауыс арқылы бейнелейтін жанды тарих. Ежелгі дүниенің ұлы ойшылы Аристотель өзінің "Саясат" дейтін еңбегіне музыканың ізгі моральдық принциптерді қалыптастырудағы зор маңызы туралы айта келіп, оны тәнді ширатып, шыңдайтын гимнастикамен салыстырады, мұның адам денсаулығына да пайдасы мол екендігін айтады. Тән ауырғанда көңілдің күрт түсуі табиғи құбылыс. Сондай кездерде сазды әуеннің әсерімен көңіл сергиді де адам жаны жай тауып, өзінің ауру халін ұмыта бастайтын болады. Фараби да осы пікірге қосылады. Музыка бізді қиындыққа шыңдауға, ауыр еңбекке төзуге жәрдемдеседі. Сондықтан да, кемеңгер ойшыл шаршап-шалдығуды ұмыту үшін, көңілді жұбату үшін ән салу қажет деп тапқан.

Фараби ұғымында ән және оған катысты аспаптар сезім, қиялды оятатын, сананы нұрландыратын болуы керек. Музыкалық нағыз өнер мелодияларды (әуендерді) барынша тартымды етіп орындауда көрінеді. Фарабидің пікірінше, ән салудың түрлері де сан алуан. Мәселен, мұнда романсты, жоқтауды, мұңды лирикалық шығарманы (элегияны) орындауға қабілетінен төгілмелі өлеңді термелеп (тақпақтап) айту немесе өлең түрінде айтуға бейім дарындылық өзгеше болады.

"Музыканың ұлы кітабында" ол музыкалық форманың үш түрі бар екенін еске салады. Оның біріншісі - адамда жай ғана рақат сезімін тудырады. Екінші түрі - құмарлықты, іңкәрлікті қоздырады. Музыканың үшінші түрі - қиялды оятып, санада небір ғажайып бейнелердің тоғысуына жағдай жасайды. Осы үш жайтқа бірдей ие болған музыка ғана кемеліне келген музыка болады. Ол бізге өлеңдей эсер етеді, поэзияға ұқсас міндет атқарады. Егер музыканы өлеңге лайықтаса, оның әсері де, ондағы сөздер де мәнерлене түседі. Мұндай жағдай тек адамның даусы тудыратын музыкада болады. Адам тіпті, жануар да әдетте аса қуаныш сезіміне бөленгенде, не ауыр қайғыға ұшырағанда сазды дауыстар шығарады. Адамның даусы көңіл-күйінің басқа жағдайларына байланысты болады. Ол қайғыны, мейірімділікті, ашуды білдіре алады. Музыкалық әуендер адамдардың жұмыс істеу кезінде, демалыс сағаттарында, әр түрлі формада қиысып келуі тиіс. Мәселен, жағымды сезім оятатын музыка демалыс үшін қолданылады, ол бізді жақсы тынықтырады, оның жұмыстан шаршағандықты ұмыттырып, өзіне баурап әкететін қасиеті де болады.

Ұлы ғұламаның музыкалық қабілет (дарын) жөніндегі пікірлері де көңіл аударарлықтай. Адамның әуен тудыра алу қабілеті ойлау әрекетіне қарағанда ең негізгі қабілет болып саналады. Теориялық музыка өнері ақыл, ой-санамен тығыз байланысты, тек осындай жағдайда ғана музыка тілін жақсы түсінуге болады. Ғылымдардың қай саласы да табиғи түрде кездесетіндігін, кейде бұлар өнердің, іс-әрекеттің барысында туатынын айта келіп, айрықша дарынды адамдарда жоғарыда айтылған музыканың үш түрін бірден шығаратын мүмкіндігі байқалады дейді ғалым. "Музыканың ұлы кітабында" Фараби: музыкалық қабілет адамның тумысынан, табиғатынан берілген дарыны, бұл қабілет оның музыка шығармаларын жасауына, оларды жанға жайлы етіп тудыруына жағдай жасайды, әуенді санасына толық сәулелендіріп жатпай - ақ, суырып салатын дарыны бар музыканттар да болатынын ескертеді.

Мәселен, мұндай дарыны бар музыкант қатарына Фараби Мединелік Мабаданды жатқызады. Кейбір музыканттардың елестету, қиялдау қабілеті аса күшті болады. Олар музыканы дыбыс сезіміне сүйенбей, яғни есту мүшесінің жәрдемінсіз - ақ көңілде, жадында шығара алады. Музыканы қабылдауда адамның барлық түйсіктерінің маңызы зор. Фараби ұғымында мұндай түйсіктер табиғи және табиғи емес болып екіге бөлінеді. Табиғи жағдайда түйсік жанға рақат таптырады. Табиғи емес жағдайда түйсік көңілдің құмарлығын онша қандыра алмайды.

Жалпы өнер, ғылым атаулының бәрі - зор дарын, арнаулы қабілет өлшеусіз енбек сіңірудің жемісі. Әл-Фараби адамның музыкалық қабілетінің дамып, қалыптасуына тума қасиеттермен катар тіршілікте біртіндеп қалыптасатын образдарға бай қиялдың ақыл -парасатпен қосақталып келуіне ерекше мән береді. Оның ойынша, дарын - ақыл - парасат пен қиялдың ойдағыдай қиылысқан жиынтығы. Нағыз өнер үшін бұлар шындықпен жанаса келіп, ақиқат елес тудыруы қажет.

Фарабидің музыка туралы айтқандарынан мына төмендегідей бірқатар педагогикалық қорытындылар да туындайды. Мәселен, музыка өнерінің әр түрлі бөліктерін оқудың, үйренудің арқасында ұғынуға болады. Шәкірт алдымен үйретушінің әсерлі әуенді (күйді) тудырған қимылына еліктеуге тырысады. Ол өзінің барлық көрген - естігенін айнытпай қайталауға тиіс. Естіген музыканы жадында берік сақтап, қиялына берік сақтай алатындай, музыканы бұлжытпай қайталай алатындай қабілетке жеткеннен кейін барып, ол үлгіні қажет етпейтін болады. Шәкірт бұл кезеңнен өткеннен кейін белгілі бір шығарманы ешбір қиналмай-ақ, шапшаң да ептілікпен ойлау дәрежесіне жеткенге дейін жаттығады да, содан соң жетік музыкант болып шығады. Сөйтіп, ол табиғи дарынның мүмкіндігінен асып түсетін дәрежеге түседі. Музыкалық шығарманы жаттап алып, есінде берік сақтау үшін шәкіртке мол тәжірибе керек болады. Мұнсыз музыкалық идея іске аспай қалады. Ал музыка шығарушылық мәселесіне келсек, ол үшін жан-жақты жаттығу қажет. Осымен қатар музыканың түрлерін (жанрларын) бір-бірімен салыстыра, әуендерді талдай ажыратып, әрбір үннің (сазды үннің) дыбыстың әсерін мұқият бағалай білу керек. Шәкірт өз бетінше жаңа әуен ойлап шығару дәрежесіне жеткенше бұл жаттығу жүргізіле беруі тиіс.

Фарабидің музыка ғылымы жайлы айтқандарына қысқаша психологиялық талдау жасай келіп, төмендегідей қорытындыға келуге болар еді:

1) музыка - адамның жан дүниесіне көркемдік жағынан әсер ету үшін таптырмайтын өнер; 2) музыкалық әуендер жаксы мінез - құлық нормаларын, адамның қоғамдық мұраттарын қалыптастыруда елеулі рөл атқарады; 3) музыка мен ән адамда көркем эстетикалық сезімдерді туғызу арқылы, кісінің өзін - өзі тәрбиелеуіне, бойдағы нашар қасиеттерден арылуына ықпал етеді;4) музыкалық дарын туғаннан болатын қасиеттермен қатар өлшеусіз еңбек пен көп дайындықтың жемісі; 6) музыка теориясының негізгі принциптерін танып, білуде адамның түйсіктері, тәжірибесі елеулі рөл атқарады.

***

Әл-Фараби медицина саласында да осы күнге дейін мәнін жоймаған көптеген еңбектер жазған ғалым. Оның бұл саладағы еңбектерінің ішінде бастылары "Адамның дене мүшелері хақында", "Аристотель мен Галенге қарсы айтылған дау хақында", "Аристотель мен Галеннің арасындағы дәнекер", "Түс көру туралы сөз" тағы басқалары. Осы айтылғандармен қатар оның "Медицина туралы ойлары", "Қайырымды қала тұрғындарының көзқарастары туралы трактатында" да жан-жақты сөз болады. Осы еңбектерінде айтылатын ойдың негізгі арқауы - адам нәтижелі еңбек етіп, дұрыс демалып, жақсы өмір сүру үшін тән саулығына ерекше қайырымды көңіл аудару керек, яғни тәні саудың - жаны сау. Өзінің медициналық пікірлерін де ол психология ғылымымен байланыстырып, өз тұжырымдарын осы ғылымның негізгі принциптерінің айналасында өрбітеді. "Философияны үйренуден бұрын нені білу керектігі" деген еңбегінде Әл-Фараби былай дейді: "тәнді емдеу, Гиппократтың сөзімен айтқанда, - өмірді ұзартатын болса, жанды емдеу онан да жақсы нәтижеге жеткізуге тиіс"11.

Ұлы ғұлама бұл жерде адамның психологиялық, әсіресе, физиологиялық әрекетіне тәннің, дененің ондағы жеке мүшелердің (аяқ, қол т. б.) атқаратын қызметіне ерекше мән береді. Оның пікірінше, адамның күнбе-күнгі тіршілігінде организмнің саулығымен, тәннің дұрыс жұмыс істеуімен қатар мұндағы нерв жүйесінің маңызы да ерекше.

Сөйтіп, Әл-Фараби тон мен жанның бірлігін де аяқ пен қолдың бірлескен қызметіне, ал бүкіл организмді басқаруды жүрек жұмысына телиді. Ғұлама жоғарыда айтқанымыздай психологиялық үрдістердің өзі де жүректің ісі дейді. Әрине, бұл жерде ол қол мен аяқтың қызметін дұрыс көрсеткенмен, мидың рөлін дәл түсіне алмады, бұл жөнінде дәйекті пікір де айта алмады. Ғұламаның ойынша, жүрек тіршілік атаулының, саулықтың, өмір сүрудің арқауы. "Жүрек — басты мүше, мұны тәннің ешқандай басқа мүшесі билемейді. Бұдан кейін ми келеді. Бұл да басты мүше, бірақ - мұның, үстемдігі бірінші емес, екінші, өйткені ол барлық басқа мүшелерді билейтін болса, оның өзін жүрек билейді. Бірақ бұл тек қана жүрекке қызмет етеді және жүректің табиғи ниетіне қарай, бұған басқа мүшелер қызмет етеді... жүрек - ішкі табиғи жылылықтың көзі. Басқа мүшелерге жылылық нақ осыдан тарайды, олар осыдан нәр алып отырады, ал мұның өзі туа біткен жануарлық рухтың арқасы, бұл рух күретамыр арқылы барлық мүшелерге тарап отырады"11.

"Медицина, - дейді Фараби, - ақиқат негіздердің өнері, бұл адам денесінің және оның мүшелерінің саулығын сақтауға бағытталған ғылым. Дәрігердің қызметі адамның ағзаларын қамтиды. Мәселен, тамақтану, дәрі қабылдау, теріні жақсарту, күйдіру, сойып көру, тағы басқа медициналық әрекеттер және сондай-ақ, сау адамның көңіл-күйін арттыру, науқастың сырқатын кеміту әрекеттері, тағы басқалары. Психологиялық тұрғыдан оның мынадай бір пікірі ерекше назар аударады. Мұнда адамның өзінің көңіл -күйін, психологиясын біле бермейтіндігі сөз болады. Кейде адам өзін ауру сезінеді. Кейде дене мұны сезбейді, кейде ауру бір түрімен сырқаттанғанын білмейді. Сондықтан да, ауруды тездетіп, дәрігерге көрсету қажет. Ғұламаның пікірінше, дәрігердің медицина өнеріне жетілуі мынадай нәрселерді білуге байланысты. Біріншіден, адам ағзаларының ерекшеліктерін білу - медицина мен табиғат зерттеушілерге ауадай қажет. Екіншіден, саулықтың өлшемін (критерийін) оны дұрыс сақтау және қалпына келтіру үшін қолданылатын шараларды білу керек. Үшіншіден, ол аурудың түрлерін білумен қатар оның себептерін, әсіресе, кеселді жоятын жолдарды білуге, организмдегі аурудың әрекетін бақылауға алуы тиіс. Төртіншіден, дәрігерге сау және сырқат мүшелердің айырмашылықтарын айқындау, оның басты белгілерін білу, ішкі мүшелерді зерттеу қажет. Бесіншіден, тамақтану тәртібін, дәрі - дәрмекті (фармакология) қолдану жолын және күрделі дәрілердің ерекшеліктерін, олардың әсерлілігін арттыратын барлық құралдарды білу қажет. Алтыншыдан, ауру адамның денсаулығын нығайтуға себепші болатын әсер заңдарын білу және қолдану жолдарын меңгеру керек.

Қорыта айтарымыз, Әл-Фараби сауатсыздық жайлаған заманда жаратылыстану ғылымдары ішіндегі ең сүбелерінің бірі - медицина туралы қызықты пікірлер айтып бұл ғылымның деректерін адамның тіршілік қажеттеріне пайдалануды қарастырған. Ұлы ғұлама медициналық мәселелерді психология ғылымымен жақындастыруды ерекше мақсат еткен. Сондықтан да оны Шығыс әлемінде медициналық психологияның негізін қалаушылардың бірі деп те айтуымызға әбден болады.





***

Бүкіл дүниежүзілік ғылым мен мәдениеттің алтын қорына зор үлес қосқан ұлы бабамыз Әл-Фарабидің педагогикалық мұрасы да мол. Данышпан ойшыл өз еңбектерінің көпшілігін ұстаздық тұрғыда, тәлім-тәрбиелік мақсатқа орайластыра жазған. Онын арифметика, геометрия, астрономия, музыка ғылымдарын педагогикалық, яғни тәрбиелік ғылымдар жүйесіне жатқызуы да сондай-ақ этика, педагогика, әдіс мәселелері жөнінде арнаулы еңбектер жазғанын кейінгі ұрпақтары мақтанышпен еске алады. Өкінішке орай, күні бүгінге дейін Фарабидің ұстаздық қыры жөнді зерттелінбей келеді. Онын оқу-білім, тәлім-тәрбие мәселелері жайлы айтқан пікірлерінің құятын үлкен бір арнасы бар. Ол -адам атаулыны гуманистік, ізгілік қасиеттерге баулу мәселесі. Адам деген ардақты атты қастерлеуден артық қандай бақыттылық бар? Нағыз бақыт осы дүниеде ғана, оны басқа жерден іздестіріп жатудың қажеті жоқ. Әлемдегі жаман мен жақсыны тек адамның ақылы ғана ажыратып отырады. Ақылды болу үшін ғылым меңгеру, өнерге жетілу қажет. Осы жолда өмір бойы еңбектеніп, әрекеттенген абзал, мұның өзі адамға зор бақыт. Бірақ дүниеде жалғыз жүріп бақытқа жетуге болмайды. Ол үшін бірлесіп, қоғамдасып әрекет ету керек. Адам алдымен ойлы, парасатты болуға, ақыл - ойдың жан-жақты дамуына көңіл болу қажет. Парасаттылық адамға өзінен-өзі келмейді. Ол ұлан-ғайыр еңбек етіп, ғылым-біліммен молынан сусындаған кісіге ғана қонады. Бақытты болу, кәмелетке келу, коғамдық құрылысты жақсарту - барлығы да білімділікке байланысты. Шын мағынасындағы білімділік тамаша адамгершілік сипат. Зиялылық адамның жақсы мінезінен, білім, дағдысынан, адамгершілік қасиеттерінен туындайды. Фараби тәлім-тәрбие мәселелерін көп жағдайда этика, саясат ғылымдарымен орайлас түсіндіреді, өйткені Фарабидің түсінігінше педагогикалық қисындар адамгершілік, саясат мәселелерімен, тығыз байланысып жатады. Әрине, коғамның экономикалық негізінің, саяси - әлеуметтік мәнінің, ондағы тап тартысының қандай күйде екенін сөз етпей тұрып, адамдарды жан-жақты етіп тәрбиелеу, олардың қайткенде бақытқа жететіндігі жайлы мәселе көтеру казіргі ғылым тұрғысынан қарағанда әлсіздік байқатады. Әйтсе де, исламдық идеология жайлаған ортағасырлық шығыс жағдайында.

Фарабидің жоғарыда айтқандары да нағыз озық идея, тамаша ғылыми ерлік.

Ұстаз ескерер тағы бір жайт, - дейді Фараби, - бұл шәкірттің мінез - құлқындағы жағымсыз мінезді, ұнамсыз қылықты болдыртпау, онда жақсы сипаттардың қалыптасуына мүмкіндік беру. Педагогикалық пікірлерінде Фараби, әсіресе, мінез тәрбиесіне ерекше көңіл бөледі. Мінезділік - бақытты болудың басты шарттарының бірі. Кейбір адамдар қолдағы бақытынан оп-оңай айырылып қалады, тіпті, кейде бақытсыздыққа да ұшырайды. Оны мұндай күйге түсіретін - сол адамның нашар мінезі. Сондықтан, жастардың жаны мен тәнін тәрбиелеуді бесігінен бастаған абзал, ал мектеп қабырғасында бұған ерекше назар аударып отырмаса болмайды.

Фарабидің еңбектерінде ұстаз бен шәкірттің арақатынасы, олардың моральдық бейнесінің қандай болуы керек екендігі туралы жайттар да айтылады. Ұстаз өз шәкіртінен адалдық, сыпайылық, ізгілік, әділдік сияқты жақсы қасиеттерді көргісі келсе, онда оның өзінде осы аталған қасиеттер болуы шарт. "Мұғалімдік (ұстаздық) еткен адамның өлшеуі (әдісі) тым өктем (қатаң) болмасын. Егер үнемі ызғарлы болса, онда оқушылар мұғалімін жек көретін халге жетеді. Егерде өте кішіпейілділік болса, онда оқушылар жағынан мұғалімді кем санау, оның ғылымына салғырт қарау қаупі туады11, - деп жазды Фараби өзінің "Философияны үйрену үшін алдын ала нені білу кажет?" дейтін әйгілі еңбегінде.

Ғұлама бабамыз ғылым есігін алғаш ашпақшы жастарға ғалым адамның моральдық бейнесі қандай болуы керектігі жайлы тамаша ақыл-кеңес айтқан. Ғылым-білім үйренемін деген адамның ақыл - ойы айқын, ерік-жігері, тілек-мақсаты, ақиқат пен шындық жолында ғана болуы тиіс. Онда ғылымнан жай ләззат іздеу, нәсіпқұмарлыққа ұқсас әрекет болмауы қажет. Адам көздеген мақсатына жету үшін бұған жетудің тәсілін, жолын жақсы білуі шарт. Содан соң барып қана оны меңгеруге кірісуі қажет. Шын қызықтырған нәрсе ғана адамды өзіне ие етеді, бір кәсіпке, не өнерге талпыну үшін адамға бәрінен бұрын табандылық керек. Сонда ғана ол білім саласында сындарлы пікір айта алатындай жағдайға ие бола алады. "Білімді болу үшін кісі үнемі тек ғылымның жолында ғана болуы қажет" - дейді ғалым бабамыз. Ғылымнан басқамен шұғылдануды азайту керек болады. Әрбір нәрселермен шұғылдана беруден істе тәртіпсіздік пайда болады22.

Арада мың жыл өткеннен кейін дәл осындай пікірді өзінің отыз екінші сөзінде Абай да айтқан. "Көңілің өзге нәрседе болса, - дейді Абай, білім, ғылым қонбайды. Адамның көңілі шын мейірленсе, білім, ғылымның өзі де адамға мейірленіп, тезірек қолға түседі... Ғылымды үйренгенде ақиқат мақсатпен білмек үшін үйренбек керек"11. Басқасын былай қойғанның өзінде осы жолдардағы мазмұн ұқсастығының өзі де ғылым үшін қызықты мәселе екендігі, мұның түп төркінін зерттеу қажеттігі де ойға еріксіз оралады. Фараби ғалым адам принципшіл, қулық - сұмдықпен, өсек - аяңмен ісі жоқ, жұртты алдап-арбауды білмейтін, басқаларға асқан ілтипатпен қарайтын, ерекше кішіпейіл болуы керек дейді. Бір созбен айтқанда, білімділік оның өнегелі мінез-құлқымен ерекше безендіріліп тұрмаса болмайды. Фараби білімділіктің белгісін былайша сипаттайды: "...Білімді болу деген сөз -белгісіз нәрсені ашу қабілетіне ие болу деген сөз... білімді адам көп нәрсені біледі және қабілеті, дарыны арқылы басқа белгісіз нәрселерді өз бетінше аша алады". Адамға ғылым қайткен жағдайда ұялайды, ол миға қайткенде қонады дейтін сұраққа Фараби былайша жауап береді: "Қандай да бір ғылым болсын көңілге дербес, ерекше мағынаны ұғыну арқылы ұялайды... Бізге осы ерекше негіздердің кейбіреулерін ғана, ал кейде олардың көпшілігін сезінудің өзі жеткілікті. Осы жайлы біздің сөзіміз қабылданып, ұғымымыз жинақталғаннан кейін ғана барып, біздің санамыз өзіне тән рөлді атқара бастайды"22. Білім мен өнерді меңгергеннен кейін адамда іскерлік пен инициатива қалыптасады, одан кейін парасаттылық пайда болып, кісі логикалық ойлауға машықтанады, теориялық ғылымдарды өз бетінше меңгеруге әдеттенеді.

Ұлы ғұлама дидактика, оқыту, әдістеме, мәселелеріне де ерекше мән берген. Шәкірттердің білім меңгеруі, жақсы әдет пен қажетті дағдыларға, икемділік пен шеберлікке машықтануы біртіндеп қалыптасады. Бұл жерде жасөспірім жеткіншек үшін ұстаздың дұрыс бағыт беретін әсерлі де, өнегелі сөздері аса қажет. Фараби ғылым-білімді, белгілі мамандықты өз қалауымен меңгеретіндерге сөзбен әсер етудің жеткілікті болатынын, ал оқуға ықыласы төмен, қисық, қыңыр адамдарға зорлау принципін қолдану керектігін айтады. Математикалық ғылымдардың ұғымдарын меңгеруде қарапайымнан күрделіге, яғни жекеден жалпыға көшу қажет; сезімге жақын нәрседен бастау - шәкірт табиғатына сәйкес келеді, - деп Фараби дидактикадағы (оқыту теориясы) көрнектілік принципіне зор маңыз береді. Оның "білу", "білім" сияқты негізгі педагогикалық ұғымдарға берген түсініктемесі де ерекше назар аударарлықтай. Бұл жөнінде "Музыканың ұлы кітабында" ол былай деп жазған: білу - бұл бір нәрсені түсіну (ұғу), оның болмысының себебін ұғыну, ол нәрсе басқаша емес, тек сондай болатынын түсіну деген сөз. Сонымен катар, бұл осы заттың болу жағдайын (шартын) және салдарын логика өнерінің "Талдау кітабына" (Аристотельдің "Аналитика" деп аталатын трактаты. К. Ж.) сәйкес білу. Сондай-ақ, білім бұл мағынада оны ұғынуды, түсінуді жеңілдететін және оған жол сілтейтін нәрселердің бәрін, мысалы, анықтамалар, ұғымдар, белгілер т.б. бір сөзбен айтқанда, "Талдау кітабында" айтылған индукцияның барлық элементтерін қамтиды. Білім (білу) деген сөз тек осы шарттарды қанағаттандырған жағдайда ғана ғылым дәрежесіне көтеріледі... Бір нәрсені білу - тек ілгеріде белгілі болған басқа нәрселерді білу негізінде ғана жүзеге асады"11. Ұлы ойшылдың осы пікірлерінің қазіргі дидактиканың кейбір қағидаларымен үндесіп жатқанына көз жеткізе түсуге болады.

Білім негіздерін меңгеруші шәкірт пен ғылым жолын қуған жас талап үшін Фарабидің өз басы да теңдесі жоқ өнеге. Өзінің рухани ұстазы Аристотель еңбектерін ол қандай мұқияттылықпен, керемет бейнетқорлықпен оқыды десеңізші! Мәселен, ол Аристотельдің "Жан туралы" трактатын жүз қайтара, "Табиғат үйлесімділігі" дейтін еңбегін - қырық рет, "Риторикасын" - екі жүз қайтара оқып шыққан. Қартайған шағының өзінде 70-тен аса тіл білген, адам баласына қажетті нәрсенің бәрін дерлік бойына дарытқан. Тұрмыста жұпыны тұрған, мал-мүлік, дүние - жиһаз жинамай, үнемі кедей - кепшікке жәрдем көрсетіп, қолындағы барын солармен бөлісе ішіп - жеген. Ұлық болуды да, олардың алдында иіліп бүгілуді де ұнатпаған. Бар санады өмірін бір мақсатқа - ғылымға арнаған. Ол өзінің туған жұртын, кір жуып, кіндік кескен кең даласын жанындай жақсы көріп, барынша қастерлеген. Ғылым іздеп, шетте жүрсе де алыстан атамекенін естен шығармаған:

"Қашықтасың туған жер, - қалың елім,

Не бір жүйрік болдырған жарау деген.

Шаршадым мен, қанатым талды менің

Шаңыт жолға сарылып қарауменен".22

- деп тебірене жырлаған ғой ардагер бабамыз туған елін сағынған шақтарында.

Әл-Фараби еңбектерінде оқу-тәрбие мәселелерінің жоғарыда айтылғандарынан басқа да көптеген жақтары сөз болады. Бұлар кең көлемде, арнаулы зерттеуді қажет етеді.

Фараби сынды ірі тұлға сөз болғанда оның кейінгі ұрпаққа әсер - ықпалы қандай болды деген сұрақ өзінен-өзі туындайды. Біздің ойымызша, ұлы бабамыздың ілімі әлемдік ғылым мен мәдениеттің өзінен кейінгі прогресіне де игілікті әсер еткені хақ. Кезінде Еуропа континентіне Фарабидің қалайша ықпал жасағанын неміс философы Гегель11 айтқан екен. Оның бүкіл шығыс әлеміне, әсіресе Орта Азия мен Қазақстанның қоғамдық ой-пікірінің дамуына қолайлы әсер еткендігі де, бізше даусыз ақиқат. Жан мен тән мәселесінің екінші жағы бар екендігі де белгілі. Ол - жанның сыртқы ортаның бейнесі екендігі жайлы мәселе. Мұнда олар өздерін материалистік позициядан көрсетеді, жан құбылыстарын сыртқы заттардың тәндегі бейнесі деп дұрыс түсінеді. Фараби жан қуаттары материядан тыс өмір сүрмейді22 дейді.

Әл-Фараби өзінің "Қайырымды қала тұрғындарының көзқарастары туралы трактат" дейтін әйгілі философиялық еңбегінде жүрек туралы былай дейді: "Жүрек - басты мүше, мұны тәннің ешқандай басқа мүшесі билемейді. Бұдан кейін ми келеді... Оның өзін жүрек билейді... Жүрек - ішкі табиғи жылылықтың көзі. Басқа мүшелерге жылылық нақ осыдан тарайды"33. Өзінің "Он жетінші сөзінде" Абай да Фараби ойын қайталаған сияқты, өйткені ол мен барлық билікті жүрекке беремін, ол адам тіршілігінің патшасы, әміршісі, - дейді44. Жалпы жан дүниесін жүрек қызметімен байланыстырған алғаш Аристотель болатын. Жан мен тәннің арақатынасы туралы дәйекті пікір айта алмаған бірінші ұстаз, жан дүниесінің орталығы жүрек деп қате түсінген. Мұны Әл-Фараби, Абай секілді ғұламалар Аристотель түсінігінше қабылдап кете берген. Кейбір зерттеушілер айтатындай, ұлы ойшылдар адамның бар тіршілігін жүрекке әкеліп телігенде өздерінің гуманистік, адамға қамқорлық жасауға байланысты ойларын білдірмек те болған болар. Бірақ бұлай деп ойлау ғылыми тұрғыдан жаңсақ болады. Жүрек кілтінің басты себебі жан мен тән мәселесінің арақатынасын дұрыс шеше алмауда (әсіресе, жанды мәңгі-бақи өлмейді деп қате түсіну. -Қ. Ж), жан дүниесінде мидың, нерв жүйесінің жетекшілік рөлін ұғына алмауға келіп тіреледі. Біздің бұл айтқанымызды жоғарыда келтірілген Фараби пікірі де ("Жүрек басты мүше... бұдан кейін ми келеді") қуаттап тұрған жоқ па.

Екі ұлы ой алыбының жан мен тән туралы түсініктерін де идеалистік метафизикалық пайымдаулар мен (жанды мәңгі бақи өлмейді деу) материалистік сарындар (жанды сыртқы дүниенің денедегі, яғни жүректегі сәулесі деп түсіну) араласып жататындығы байқалады. Абайдың бұл жердегі Фарабиден айырмашылығы - ол өсімдікте де жан болады дейтін жаңсақ пікірді қостамайды, ақыл - ой әрекетінің жүрекпен байланысын мойындайды (Фараби ойлауды тәнмен байланысы жоқ Алла тағаланың рухымен болатын қуат деп ұққан. - Қ. Ж.), сананың дамуындағы іс-әрекеттің маңызын дұрыс түсіндірді.

Фараби мен Абай пікірлері этика мәселесінде де (білім - ғылымның адамның моральдық жағынан жетілудегі жетекші орны, мінез-құлықтың тумыстан пайда болмай, өзгеріске түсіп отыратындығы, жазмыштан ештеңенің болмайтындығы т.б.) бір арнадан, материалистік пайымдаулардың төңірегінен табылады.

Арада мың жылдай уақыт жатса да ғұламалардың көзқарасындағы осы секілді пікір үндестігі мен ой ұқсастығы кімді де болса қайран қалдырады.

Халқымыздың сонау бір ерте замандарда қалыптасқан қанатты сөздері мен мақал-мәтелдерінде де Фараби дәстүрінің бой көрсететінін байқау қиын емес. Мәселен, мақал-мәтелдерде сөз болған жан мен тән проблемасы материалистік тұрғыдан пайымдалған ("Тән ауырса жан да ауырады", "Тәні саудың - жаны сау", "Тән өледі, демек жан да өледі", "Қай жерің ауырса - жаның сол жеріңде", "Дерті бардың дәрмені жоқ", "Жан бар жерде қаза бар", т. б.) . Халық даналығы сондай-ақ бір кездері ежелгі грек ойшылы Гераклит тұжырымдаған дидактикалық топшылауға да ұқсас ой өрнектерінен құр емес. Мәселен, Гераклиттің "Бір өзенге екі рет түсуге болмайды" деген жорамалы тіпті жөнді өзгеріске түспей қазақ фольклорында осы күнге дейін орын алып келеді. Бізді аса ойландыратын қазақ даласына осындай парасатты ойлар қайдан, қашан, кімдер арқылы келді екен деген мәселе.

Біз көтеріп отырған қисындар "Фараби және Абай" деп аталынатын үлкен ғылыми проблеманың тамшыдай түйірі ғана.

Осы мәселені арнайы зерттеу қажеттігін ғалымдарымыз (Б.Ғафуров, А. Қасымжанов, А. Көбесов, Ә. Қоңыратбаев, М. Мырзахметов т. б.)11 көптен бері айтып келеді. Әңгіме сөзден іске көшуге ғана келіп тіреліп отыр.

Фараби мұрасы қыры мен сыры көп, телегей теңізден мол дүние. Ұлы бабамыздың бай мұрасын жан-жақты зерттеп, оны айдай әлемге жаю қазіргі және келешек ұрпақтардың абыройлы міндеті.

Алматы: "Қазақстан". 1980. 10-39-66.





АЛТЫНШЫ БӨЛІМ

ЖАРАТЫЛЫСТАНУ

ӘЛ-ФАРАБИ ЖӘНЕ БҮГІНГІ ҒЫЛЫМ

Ақжан ӘЛ – МАШАНИ

Фарабитанудағы оқушының ұстанар бағыты

Адамзат үшін табиғат ұлы ұстаз, әрі тәрбиеші болып қала бермекші. Бала икеміне қарай ұнатуы бойынша және қоршаған ортаның сипатына сай өзінің табиғи "достарын" таңдайды. Алайда табиғаттың тамаша, әрі тартымды сансыз нысандарының арасынан дұрысын таңдап алу оңай шаруа емес. Өйткені, табиғаттың өзі - жануарлар, өсімдіктер, тастар, аспан денелері тәрізді ірі-ірі ғаламдардан тұрады. Негізінде әрбір ғалам өзі жеке "патшалықтарға" бөлініп кете барады.

Мұндай патшалықтарды таратқанда сыныптау принциптері талабының қатаң сақталмағанына кешірім өтіне отырып, өзімізше мысалдар келтірейін.

Жануарлар ғаламына - әдетте жеке патшалығына үй жануарлары, тағы аңдар, бауырмен жорғалаушылар, балықтар, құстар, жәндіктер кіреді... Өсімдіктерді: орман, тоғай, бұта, шоп, гүлдерге бөліп жатамыз. Тастар, дәлірек айтқанда тау жыныстары: кристалдарға, минералдарға, бос тау жыныстарына, кен түрлеріне, қымбат тастарға жіктеледі. Өзен мен көлдер және бар. Бұларға - таулардың пайда болуы, жер сілкінісі, жанартаулар, күннің күркіреуі, нөсер және найзағайдың ойнауы, тасқын, топан, көшкін тәрізді табиғаттың түрлі құбылыстарын қосуға болар еді. Осының бәрі Жерге тән нысаналар мен құбылыстар. Бұлармен қатар аспан құбылыстары ерекше орын алады.

Соның бірі тіршілік көзі, аспанның бас шырағы: Күн және күндізгі аспан күнде көріп жүрген тамаша көк күмбезі. Түнгі аспан әміршісі Ай. Одан әрі "қозғалмайтын" жұлдыздар әлеммен аспан белдеуі - "Құс жолын" құрайтын сансыз жұлдыздар шоғыры - Жаһан. Күн мен түннің кезектесіп тұруы, жыл маусымының алмасуы - адамның барлық әрекеті мен қиялын қамтитын құбылыстар. Осынау, үнемі алмасып тұратын құбылыс жыл санаудың, күнтізбе жасаудың бастауына айналған-ды.

Ал адам әлемі қаншама қызғылықты, қаншама жұмбаққа толы десеңізші! Адам және адамзат қоғамы - аспан мен жер әлемін қоса қарастырумен салыстыруға болатын тұтас ғалам. Материалдық мәдениет тарихы, археология, этнография, идеология, ғылым... -бұлардың бәрі қоғамдық дүниемізге жатады.

Адам жанының ең басты да игі қасиеті - білуге, тануға ұмтылуы. Бірақ бұған бір адамның ғұмыры жетпейді. Сондықтан да қайсыбір объектілерді зерттеуден шығарып тастауға мәжбүр боласың. Өкінішті-ақ! Қайсысын аттап өту керек, бәрі де қызық, әр қилы, ең бастысы олар бір-бірімен байланысты ғой. Осыдан келіп өз жолыңды таңдай тұра жаратылыстанудағы бірегей білімділіктің қайсы бір құнды мағлұматынан мақұрым қалуға тәуекел етесің. Демек, өз әрекетіңнің ең жақсы, дұрыс бағытын таңдаудың қаншама қиын екендігін аңғарасың.

Мұндайда сен үшін мектепте, университетте алған білімің жетекші рөл атқаратыны анық. Менің тасқа деген әуестігім геология - барлау мамандығын таңдауыма себепкер болды. Бірақ мен жаратылыстануға деген, нақтылы философиялық проблемаларға деген ынтамды ұмытпадым. Әрине бірінші кезектегі ісім тас әлемін игеруге арналған-ды. Әсіресе кен кристалдары қатты қызықтырды. Себебі кез келген тас, кез келген металл кристалдардан тұрады ғой. Кристалдар - табиғаттың нағыз ғажайып заттары. Ертеде адамдардың кристалдар да сиқырлы күш болады деуі тегін емес. Мысалы оның өзіне тартатын магнит күші сиқырлы, таңғаларлық құбылыс емес пе! Кемпірқосақ тәрізді әр түрлі түс беретін немесе қауіпті "тікен сәулелер" шығаратын кристалдар да бар. Өзі арқылы қарағанда затты алыстатып, жақындатып көрсететін кристалдар да кездеседі. Уланғанда, көз тигенде дертке дәрулік кристалдар да жоқ емес. Сүйіспеншілік, махаббат және т.б кристалдар түрлері де бар жаратылысты біз сиқырлы кристал арқылы, дәлірек айтсақ, сиқырлы кристалдар призмасынан қарап тануға бел байладық. Сонда сиқырлы кристалдар призмасы дегеннің өзі не?

ҒЫЛЫМ МЕН ӨНЕРДЕГІ СИММЕТРИЯ

"Бабыл (Вавилон) өгіздері"

Оң және сол айналық бейне

Негізгі табиғат заңы

(Әл-Фараби бойынша)

"Магическое зеркало! Оно –

столетьями в хрусталь заключено

Вот зеркало, что отражает мир?

Оно зенит покажет и надир "

А. Навои ("Фархат и Ширин")

Табиғатта ең көп тараған құбылыс - заттың айналық бейнесі. Бұған тек адам ғана емес, көптеген жануарлар да көндігуге мәжбүр. Табиғаттың үлкен айнасы деп, мұхит, теңіз, көл, өзен тәрізді су бассейндерінің бетін айтуға болады. Одан өз бейнесін көруге жануарлар әбден үйреніп алған. Түнгі ұлы айна - Ай. Аспан шырақтары жердегі байқаушылар үшін де айналық бейнелер болып табылады, яғни күн-түн, таңертең - кеш, шығу - бату, шығыс - батыс, терістік - оңтүстік, жаңа - ескі айдың және жыл мезгілінің ауысуы мен түн теңелісі, жаңа жыл бәрі, бәрі айналық цикл.

Адам денесі де айналық айқын симметриялар. Олар: екі көз, екі құлақ, екі қол, екі аяқ, т.б. Осындай симметрия жоғары және төменгі сатыдағы жануарларда да бар. Өсімдік әлемінде де осындай айналық заңдылық болатындығын анықтауға болады. Химиялық қосылыстарда айналық заң жетекші орын алады. Оған табиғи мысал - барлық кристалдар, минералдар және тау жыныстар әлемі кіреді. Айналық заң барлық физикалық құбылыстарға тән. Бәрінен бұрын ол физика заңы - оптика заңы. Одан әрі магнетизм және барлық диполдық электромагниттік құбылыстар тұтас айналық бейне түріне жатады. Осыған байланысты "оң қол" не "сол қол" ережесін еске алайықшы.

Тұрмыста әбден сіңген "оң және сол" түсінігі табиғаттың жалпы айналық заң көрінісі болатын.

Адамзаттың мәдени тарихындағы айналық заңдылықты қолданудың ең айқын мысалы үшін уақытты анықтау, жыл санау, күнтізбе жасау, т.с.с. тәсілдер жатады. Бұл мәдениет барлық ғылымның атасы, астрономиямен байланысты. Ол адамзаттың өзіндей көне мәдениет түрі. <...>

Астрономия тарихында уақытты есептеу немесе уақыт жүрісінің рәмізін зодиак жануарлары жүрісі бейнесімен берген. Бабыл өгіздерінің айналық симметрия бейнесі.

Бірінші кезекте зодиактың айналыс аспан керуенін бастайтын жануар тізесінің бүгілуі уақыт жүрісінің ишараттық нышаны етіп алынған. Осы себепті біз өгіздің басымен тізесіне үстіңгі жерін ай орағының қолы етіп алдық. Осы ретте біз ертедегі, соның бірі Грециядағы жазу тәсілі - "бустрафедон" ("өгіз жүрісі") тәсілі жайлы айта кетуді жөн көрдік.

Астрономия - ғылым анасы деп саналады. Әсіресе бұл, жазу мен уақыт санауда өте орынды айтылған. Әрбір зодиак жануарына бір-бір әріптен және сол әріппен берілетін өзіндік саннан келетіндігін білеміз. Мәселен, осыдан келіп Аспан өгізі (Торпақ жұлдызы) зодиак жануарларының бастаушысы болғандықтан да, ол әліппенің бірінші әріпі "А" да сол өгізбен сабақтас болуы тиісті. Шын мәнінде де солай: грекше "А" әрпі "альфа" -финиксше "өгіз", арапша "алиф" - "өгіз". Келесі әріп - В, грекше "бета" ("бита") – финикин - арабша "беит" - "үй" деген мағынада. Бұл жерде "үй" - күн тұрағы мағынасында, яғни жұлдыз орны. Келесі "Г" және "Д" - әріптер, грекше - "бұрыш" және "қақпа".

<...> Мәдениет тарихында әріп тарихы тереңге тамыр жайған. Бұл мәселеге арналған кітаптарда сол тарих жаксы жазылған. Бүгінгі алфавит ертедегі Финики алфавиттен бастау алады делінеді. Ад Финики алфавитінің өзіндік даму тарихының өзі ұзақ сонар. Тұжырымдар болсақ, бүгінгі әріп белгілері әр түрлі ұғымды иероглифтік бейнелердің ұзақ уақыт абстракциялық үрдісі нәтижесінен туындады деп топшыланады. Ертедегі Египетте иероглифті "Мадр Натыр" - "киелі сөз" деген мағынада аталды. Бұл ұғым жоғарыда айтылған ежелгі елдерде өте кең тараған өгізге астарлық (жұлдызға) діни табынуға сай келеді. Мәселен Бабыл (вавилон) өгізіне ұқсас Египеттің киелі өгізі Апис, Күн құдайы Митра (немесе Мифра) Минос және көптеген мифтік ұғым - нанымдар сол діни сенімдермен тығыз байланысты. Жә, әріп тарихын осымен доғара тұрып, өзіміздің төл міндетіміз - симметрия элементтеріне көшеміз.

Егер өгіз басын оның екі мүйізі кейпінде берілетіндіктен, енді сол мүйізден мықтап ұсталық. Әдепкіде біртіндеп кескіндей келіп соңында "өгіз бұрылысы" - айналық кескіні шықты. Ал екінші жолда "абдж" сөзінің қалған әріптері берілді. Бұл жерде де негізгі мотив өгіздің "ай орағы" екендігін аңғару қиын емес.

Қазір бізге араб жазуы оңнан солға қарай, еуропа және басқалардікі - солдан оңға қарай бағытталғандығы таңсық емес.

Ал ертеде "үзіліссіз" яғни аспан өгізі тәрізді және жер жыртқан диқан өгізі тақылеттес айналыстық қозғалыста - оңнан бастап солға, одан әрі жалғастыра солдан оңға қарай жазатын-ды. Жазудың бұл түрі "өгіз жүрісі" ("бустрафедон") деп аталады.

Бабыл өгіздерінің айналық бейнесіне арналған әңгімеміздің қорытындысында көтеріп отырған мәселемізге тығыз байланысты астрология, медицина және алхимия салаларынан мағлұмат беруді дұрыс деп таптық.

а) Адам кеудесіндегі бабыл өгізінің басы

"Меж Тельцом и Близнецами та была пора,

Рядом шла с Альдебараном по небу Зухра.

Разве скорбь приличествует на небе с Зухрой,

Солнце в мир несет весну и несет Тельца.

А видел ли ты Луну, что несет Тельца?".

Низами. "Жеті ару".

Ертедегі адамдар мен қоғам астралық (жұлдыздық) идеологияның үстемдік құрған кезеңін өткерді. Астрономиямен қатар астрология, астралдық медицина, астралдық химия (алхимия) қатар дамыды. "Ғалам ішіндегі Ғалам" принципінде адам - кіші - үлкен Әлемнің ішіндегі кішкене ғалам деп саналды. Кіші ғалам мен үлкен ғалам толық үйлесімде болғандықтан адамның әр түрлі мүшелері ғарыштың түрлі бөлігіне сай келеді. Осыдан келіп адам денесі 12 зодиак жұлдыздарына ұқсас 12 бөлікке бөлінеді. Мұның 12 айлық және 12 жылдық екі зодиактың циклі бар. Олар:

1. Адамның басы - Хамал (Қошқар) - Тышқан

2. Мойыны - Сәуір (Сиыр) - Сиыр

3. Қолдары - Жауза (Егіздер) - Барыс

4. Кеуде - Саратан (Шаян) - Қоян

5. Жүрек тұсы - Асад (Арыстан) - Ұлу

6. Ішек-қарын - Сүмбіле (Бикеш) - Жылан

7. Белдеме - Мизан (Таразы) - Жылқы

8. Тұқымдық - Ғақраб (Бүйі) - Қой

9. Сандар - Қаус (мерген) - Мешін

10 Тізелер - Жади (Серке) - Тауық

12 Бұлшық ет - Далу (Уылдырық) - Көнек

12 Табан - Хут (Балық) – Доңыз

Аттар (планеталар) адам ішінде орналасқан. Аспан әлемінің әміршісі Күнге жүрек сәйкес. Өкпенің екі бөлігі Айдың жаңасы мен батар айдың екі орағы. Осылайша адамның кеудесі бабыл өгізінің бас бейнесін дәл бере алады екен. Келесі салқын планета езінің анық фазалық өзгерісі бар, ертеден таң және кешкі жұлдыз яғни Таң алдында және кешке қарай туатын, өзінің фазасы бар келесі планета Шолпан ертеден-ақ белгілі Шолпан (Венера) планетасы. Оған симметриялы орналасқан екі нүкте сәйкес. Ішек - қарынға Болпан (Меркурий), өкпе - Арай - Есекқырған (Марс), бауырға - Шоңай (Юпитер), көкбауырға -Санжар (Сатурн) сәйкес. Мұндай сәйкестіктердің белгілері жайлы көптеген түсініктер бар.

Осындай жоғарыда келтірілген жайттар негізінде астралдық медицинада бар. Ал біздің міндетіміз астралдық ұғымдарда пайдаланған симметрия идеясының принциптерін анықтау.

Зодиак шеңбері 12 тең бөлшектерге жіктелген. Осы шеңбердің ішіне үш тең бүйірлі үшбұрыш сызылған. Әрбір үшбұрыштың төбелерінде зодиак белгілері ("жануарлар") түр. Осыдан келіп: 1) Қошқар - Арыстан - Мерген. 2) Сиыр - Бикеш - Таутеке. 3) Егіздер Таразы - Көнек. 4) Шаян - Бүйі - Балық.

Көршілес төбе қабырғалары қиылысады, оларды араз деп санайды. Ал біріншіден кейінгі төбелердің параллель жатқан қабырғалары татулар делінеді. Яғни, тақ және жұп нөмірлі төбелер өзара бір-бірімен достас, ал тақ жұптар - араз (жаулас) делінеді. Мысалы Қошқар мен Сиыр жау, Қошқар мен Егіздер достар т.с.с.

Әрбір зодиак белгілерге екі-екі сағаттан келгендіктен, тәулікте 24 сағат болады. Күн мен Ай - бірі күндізгі, екіншісі түнгі әміршілер. Басқа бес планеталар айналық сандардан жұп құрып, аспан шеңберінің қалған бөлігін алады: 1+1+2 • 5= 2+10=12.

Аталған торт үшбұрышқа: от, ауа, топырақ (жер), су тәрізді жердің төрт элементтері сәйкес. Жылжымалы жеті аспанға (планеталарға) - жеті жануарлар, құстар, өсімдіктер, минералдар, металдар және аптаның жеті күні т.с.с. сәйкес келеді. Күн металы - алтын, күні - жексенбі, Айдікі - күміс - дүйсенбі, Есекқырған - Арай (Аңырақай) - темір -сейсенбі, Болпан - сынап - сәрсенбі, Шоңай — қалайы — бейсенбі, Санжар — қорғасын — сенбі.

Бал ашу принципі - жұп және тақ болып келетін симметрия қасиеттеріне негізделген. Мысалға қандай бір оқиғаның жұлдыз жорамалын жасаушы астрологияны алайық. Нәресте дүниеге келді. Оның жұлдыз жорамалын жасау қажет, яғни аспан кестесімен, туған сағаты бойынша адам тағдыры болжанады. Зодиак шеңберіндегі әрбір аспан денелері мен жұлдыздар әр сағат сайын өзіндік көрінісімен дараланады. Өйткені мұның соңғылары өздеріне тән ерекшелігі, қасиеттері, металдары, сағаты, күні, жетісі, айы және жылдарының орналасуы уақытқа байланысты өзара өзгеріп тұрады. Мұндай өзгерістер түрлі сипатты үйлесіммен оқшауланып отырады. Түрлі сипаттағы сәйкестіктерді тарату, түптеп келгенде: оң-солы, тақ - жұп, бар - жоқ, жақсы - жаман, келді - келмеді тәрізді шешім жасатуға яғни, балгерлік сәуегейлікке әкеледі.

Осылайша ғылыми болжам мен бал ашу ортақ логикалық әдістемемен түйіседі. Олар тек ықтимал дәрежесімен ғана оқшауланады. Логикалық жағы күшті, негіздемесі дәлірек болса оның ықтималдығы да артады, керісінше дәйектілігі төмен болса ол соғұрлым ықтималдығы осал болмақ.

б) Музыка тарихынан

Ықылым заманда музыкада сиқырлы күш бар деп білген. Араб музыка тарихында ең алғашқы мақам (генема) Хауа Ананың жұмақтан қуылғанына налыған күйініштен туды деген сенім бар. Қалған мақамдар да белгілі пайғамбарлар атымен байланыстырылады. Мысалы, Дәуіт арфеист болған.

Адамзаттың музыкалық үнді қалайша бөліп-бөліп жіктегендігі бізге анық. Музалық күй мақамы: әр түрлі жануарлардың, аңдар мен құстардың дауыстарын салыстыра зерделеу нәтижесінде шыққан-ды...

Алғашқы қауым жануарларға ұқсап маска киіп, олардың даусына салып, еліктеген. Егер сол жануар - сол рудың сенім - тотемі болса, онда мұндай әдет құдіреті саналатын.

Ал, шекті аспаптарды садақ туындатты дейтін пікірде бар. Дәлірек айтқанда арфа атасы садақ делінеді. Бүгінгі барлық шекті музыка аспаптар екі шекті арфадан - екі садақтың адырнасынан туындады делінеді.

Тіптен ысқырықтың - сиренаның тегі арфадан делінетін де аңыз бар. Ертедегі грек аңызында теңіз құдайы нимфа - сирена өз әуенімен теңізшілерді қауіпті жерге алдап жинады-мыс. Оны балық құйрықты бикеш түрінде бейнелейді. Кейде сиренаны теңіз сиыры, яғни су сүтқоректілері (дюгонь, ламантин) түрінде түсіндіріледі.

Бір қызығы сиыр мен сиреннің атасын ертеде қандай бір "мүйізді" делінген. Көптеген халықтар тілінде музыкамен, әуенмен, байланыстыра сиыр мен сирен сөзінің түбірін ("қар", "сер") "мүйіз" немесе мүйізді жануарларға балаған және өлеңмен, музыкамен байланыстырған. "Мүйіз" - латынша қарн және бұғы мағынасында. Арабша "карн" -"мүйіз" не болмаса музыка аспабы (карн - бук). Қазақта музыкамен айтылатын өлеңді "сырнайлатып - кернейлетіп" делінген, яғни сырнай - керней қос сөздің түбірі бір мағынада.

Жоғарыда келтірілген сирена (сирен) сөзі біздің пайымдауымызша сырнаймен түбірлес. Соғу дыбысы үшін және оны күшейтуде өлтірген аңның терісі, не ағашты пайдаланған. Даңғыралардың әр түрі пайда болды. Діни музыка ойнаушылар даңғыра жасалған аңның терісін киінді, Арфашылар және басқа музыканттар: тотемдік жануарлар терісін киінетін болды.

Мысалы ертедегі Египетте арфаны тартқанда әйел құдайлар Мертпен Изидега және Озирис құдайды мадақтайтын өлеңдерді қоса айтатын болған. Ескі Египетте жаназа мистерия саясаты болашақ антикалық драманы туындатты. Осыған ұқсас әуендер шумерлерде, индустарда, қытайларда және басқа да ежелгі Шығыс халықтарында болған.

Ежелгі шумерліктер өз құдайын музыканттар деген. Осыған байланысты мемлекеттік Иерархияда музыканттарды ерекше құрметтеген. Олар Таммуз, Иштари құрметіне өлең шырқаған. Діни музыкада түрлі тұмар, тастар, сүйек, қоңыраулар, мыс даңғырлары (Ай мен Шолпанға деген нанымда) қолданған.

Қытай музыка тарихында Конфуцийдің өзі музыкант болды - мыс делінеді.

Үндістанда музыкамен Сараватидың жұбайы Брахма айналысқан.

Антикалық әлемінің Трагедиясы мақтау өлеңді бастаушыдан делінеді. Орындаушылар (музыканттар, бишілер) жүнін сыртына қаратып ешкі терісін киіп, мүйізі мен сақалын тағатын-ды. Осымен музыка тарихының қысқаша аңыздың - мифологиялық бөлімін аяқтаймыз. Енді музыка саласындағы реалистік, теориялық деректерге тоқтала кету қажет. Ол үшін алдымен келесі тақырыпқа осыған қатысты археологиялық мәселеге тоқтала кеткен жөн деп білеміз.

Музыкадағы бабыл өгіздері. Көне Шығыс елдерінде музыка құдайдың құдіретімен болады деп сенген. Осыған байланысты музыканы астралдық (жұлдыздық, аспандық) ұғымда түсінген. Жылдың он екі айының әрқайсысына сәйкес музыкалық интервалға жіктелетін он екі сатылы - мектебі болды, жеті аспанға сәйкес жеті нотасын жасады т.б.

Астрономияда зодиак жануарларының (жұлдыздарын) бастаушысы көбіне өгіз делінеді. Мұнда да, аспанға ұқсас музыкалық композицияның басқы даусы ("бірінші скрипка", дәлірек айтсақ "бірінші арфа") өгіз басымен белгіленеді.

Сиыр сеніміндегі елдер тарихынан бірер мысал келтірейік.

Аспан Өгізінің (Телец) - Көк өгіздің даралануы, оның Зодиак бастаушысы - жаңа жыл басы, күнтізбе бастауы болуында.

Ертедегі түрік космологиясында Өгіз (Телец) Үркер - Саур жұлдызы ерекше көрсетілген. "Сәуір болмай тәуір болмайды" деген мақал - Сәуір айы тумай жақсылықты күтпе деген сөз. Бұл жерде Сәуір - Наурыз - көктемгі күн мен түн теңелісі, бұдан соң Өгіз - Сәуір жер астына кетеді - жамбасқа түседі. Әйгілі Өгізхан аңызы Сәуір (Телец) екендігін аңғару қиын емес.

Грек - египет ұғымында Ио (Исид) тәңірі сиыр кейпінде берілген. Египеттің қасиетті өгізі Апис (Эпаф) сол Ио-Исида сиырдың ұлы. Ескі құрлыққа жататын "Азия" және "Еуропа" атаулары сол сиыр сеніміне байланысты алынған-ды. Еуропа - финики патшасы Агенордың қызы, оны Өгіз - Зевс алып қашады. Қыз Кипр аралында ұл Миносты табады, мұның қарсыласы Минотавр (Адам - өгіз) болды. Гелиос пен Асия (Азия) Мистера (Өгіз) тәрізді Күн құдайы саналды. Гелиос баққан өгіздерді 'Теллиос өгіздері" деді. Крит, Микенах және басқа аралдарда өгіз діндері үстем болды. Әрбір ізетті орындарда қасиетті мүйіз - "жарқылдау мүйізі" тұратын. Ізетті орындардың сыртында да, ішінде де мүйіз бейнеленетін, құрбандыққа мүйіз шір кигізетін, құрбан шалатын үстелге өгіз сүреті салынатын. Діни рәсімдерді түгелдей "Өгіз ойыны" делінетін. Біздің Жаһанымыздың (Галактика) сиыр сенімін: аспан Сиырының сүт жолы - Млечный (Молочный) деген мағына беруі осыдан.

Сиыр діні туралы мағлұмат Інжілде бар. Патша кітабында Дәуіт пайғамбарға қасиетті ковчекті (сандықты) Сиырмен әкеледі. Еуропалық орта ғасырдың атақты алхимигі А.Вилланов: ертедегі алхимиктердің "Сиқырлы мөрі" алтын мен күмістен құйылған. Мөрдің бір қабырғасында Өгіздің бейнесі екінші бетін жиектеп: "Біздің Құдайымыз Ғайсаның (Иисус Христос) атымен бата беремін" деп жазылған "Кім үшін құдай, кім үшін сауынды сиыр" (Шиллер) дегендей.

Көне Рустық жаратушы құдайы Рудра - Рода, сонымен қатар ол барлық тіршілікті күйрететін аспан отының тартуы. Оны аспан "Өгізі"- Бұқа (Бхага - Бог салыстырып қара!) малды жебеуші ретінде мадақтайтын.

Адамзат тарихындағы жоғарыда айтылған мифологиялық жайттар нақты өмірде де кездесетіндігін соңғы кездердегі археологиялық қазбалар дәлелдеп берді. <...>

Жаратылыстанудың маңызы жайында

Әл-Фараби адамды Ғаламға барады. Үлкені ол - Ғаламның өзі, кіші ғалам - ол адам. Адамның сана сәулесі мен жаны жүрегінде, ал Күн - Жер мен аспан тіршілігінің жарық көзі.

Егер Әл-Фараби ілімі бойынша барлық әлемнің негізі - сана сәулесі екендігін ескерсек, онда кіші ғаламның үлкен ғалам іргетасымен тікелей байланысы айқын аңғарыла түседі. Осы принциппен жаратылыс - философия мен ғылыми-танымдық сипаттағы тамаша және маңызды сәттер туындайды.

Бәрінен бұрын адамда ішкі дүниенің өзіндік сәулесі мен сана көзі бар. Оның сыртқы ақпаратты сезім мүшелерінде қабылдау қабілеті бар. Сыртқы дүние мен ішкі дүние - ол макро дүние және кіші микро дүние. Олардың өзіндік байланысы қандай? Міне әл -Фараби айналысқан мәселе осы. Осы ретте Әл-Фараби таным теориясына үлкен проблема артқан-ды.

Ең алдымен, Әл-Фараби Ғаламдағы адам орнын анықтау мәселесін қояды. Егер сен қандай да бір жүйенің ішінде тұрып, оны іштен қарастырар болсаң, онда сен үшін ол жүйе үлкен дүние - макро жүйе болар еді. Егер сен сол жүйенің сыртында тұрсаң, онда сен үшін ол кіші дүние - микрожүйе болар еді.

Ғылым сана сәулесінің нақты көрінісі. Адамның тануға ұмтылысы сананың немесе ақыл-ой принципінің үлкен дүниемен байланыстағы табиғи мұқтажы. Рухани әмірші Адам санасын дүниені тануға мәжбүрлейді.

"Болмыста бар нәрсенің бәрі жаратушының жасағаны, оның құдіретті қолының таңбасы мен ізі... немесе жүзік мөрі". "Табиғат" атауын Әл-Фараби арабтың - мөр, яғни белгі сөзінің "табиғ" түбірінен алған. Жоғарының белгісі - мөрінің болмыстық із - таңбасы, табиғат қасиеті түрінде төменгі әлемге жеткен. Сөйтіп табиғат объектілері - қағазға басылған белгілер тәрізді боялған балауыз мор мен қағаз қызметін атқарғандай болады. Жаратушыны бізге оның мөрінен, мөрді қағазға басылған оның бастау таңбасынан айыра білу қажет.

Жарату үрдісінің бірінші актісінен кейінгі шығармашылық "басылымы" (ұдайы өндіріс) табиғатта тұқым қуалаумен қайталана бермекші.

Шығармашылық басу (көбейту) үрдісін жуықтап айтар болсақ ол объектінің айнадағы бейнесі. Мысалы үлкен таулар кіші айнада өзінің кескіні мен құрылысын толық сақтап көрінетіндігі. Адами сана жаратылыстың анағүрлым терең мәнді бейнесі. Адам жүрегі мен миы - ақыл-ой айнасы. Сана ой - таным айнасы, ғылым айнасы болып табылады.

Сана айнасын түсінуге және айыруға, оқумен сан қырлы табиғат тілін түсініп таратуға, ол - түпнұсқадан көшірмені ажыратуға, ал бірінші факсимилиден, сондай-ақ мөрді оның таңбасынан көбейтілгендігін де айыра алатындай қабілеті болады. Сайып келгенде сана айнасы бастапқы сана сәулесінің ұлылығын ұғынуға мүмкіндік береді. Осылайша жаратылыстану адамды бастапқы жаратушы иеміз Аллаһтың хақ түсінігіне әкеледі. Және оны жасаудағы ұлылығын ұғынуға, оның жетілген ұлы шеберлігін толық сана үйлесімі, сондай-ақ микродүниеден макродүниеге дейінгі болмыс көріністерінің бір-бірімен байланыста болу себебінің түсінігін береді.

Сөйтіп жаратылыстану адами ақыл-ойды кеңейтеді. Жаратылыстану ғылымы барлық жағдайда - тұрмыстың елеусіз ісінен бастап Ұлы Жаратушы иені тануда ерекше маңыз алады.

<...>

АДАМ ГАРМОНИЯСЫ

Егер ғылым болмаса

жауыздықты іш тартып,

жақсылықтан қашар ма едік.

Беруни.

1. Кіріспе

Адам және ғарыш кеңістігі, міне екі әлем: үлкені "Алам Акбар ", кішісі "Алам Асғар". Олар бір-бірімен өзара қабысқан. Адам ғарыш кеңістігінде өмір сүреді, ал ғарыш адам санасында бейнеленген. Осы екі әлемнің кездесетін орны Жер. Бүл үшінші әлем, аралық әлем, араласу әлемі. Жер ол - бірлік театры, ол - "Мың бір түн" - "Альф Ләйла о ләйла". Басқаша қалай? Жер арабша "Ард" - сандық мән "1001"; яғни "Мың және бір". Неге түн? Өйткені күн мен түн - ұлы жұлдызды аспанмен байланысы, адамды екі әлеммен жер және аспанмен байланыстыратын табиғаттың ең айқын факторы. Түн мен күндіздің ауысуы, жылдардың ауысуы, уақыт кезеңдерінің ауысуы, осының бәрі адамның ақыл-ойының, санасының бастауы. Олар өзара қандай жіппен жалғасқан? Бұл адам санасында мәңгі түратын сауал. Бірде-бір данышпан бұл сауалды аттап кеткен емес. Осы ғалами сұраққа Әл-Фараби де көп көңіл бөлген. Егер ол саналы ғұмырын түгелдей осы проблемаға -адамның ғалами кеңістіктегі орнын анықтау проблемасына арнады десек, онша қателеспес едік.

Әл-Фараби адамның орнын астрономиядан, космологиядан, математикадан, физикадан, химиядан, философиядан, шешендіктен (риторика), геологиядан, биологиядан, сәулеттен, музыкадан, философиядан, лингвистикадан, логикадан, поэзиядан, этикадан, эстетикадан, дін ілімінен, т.б. іздеді. Сірә, Әл-Фарабидің адам орнын, алдымен өзінің орнын іздемеген ғылымның бірде-бір саласы қалмаған шығар. Адамзат тарихында қандай да бір тарихи ерлік жасаған ірі тұлғалар болған, бірақ олардың ішінде сабырлық қабілетіне ие болғандар сирек кездеседі. Әл-Фараби барлық ғылымды игерген, әрі өзінің рухын ұстай білген сирек данышпан. Ол ақиқатты үнемі іздеу жолында таймаған, жалықпаған. Оның шығармашылық ғұмыры көп жағдайда үлгі аларлық. Осы ретте біз оның ғылыми өмірбаяны жайлы қысқа болса да анықтама беруді дұрыс көрдік. Одан әрі оның қалыптасу және тану әдісі туралы айтпақшымыз. Қорытындыда оның әлемдік үйлесім теориясына тоқталамыз.

Ақиқатты іздеу кезеңдері.

Әл-Фарабидің қысқаша өмірбаяндық, анықтамасы. Ұлы ойшыл және Орта ғасырдың бастапқы кезеңіндегі энциклопедиялық ғұламасы Әбу Насыр Мұхамед ибн Мұхамед ибн Ұзлағ бин Тархан Әл-Фараби біздің дәуіріміздің 870 жылы Сырдарияның Арыс өзенінің құйылысындағы Фараб қаласында қыпшақ отбасында дүниеге келді. Ертеде де және қазіргі кезде де Отырар деп аталатын қала қазіргі Шымкент облысы Қызылқұм (Шәуілдір) ауданының жерінде орналасқан.

Отырар қаласы ертеде қыпшақ - түрік тайпасының мәдени орталығы болған. Отырар К.Птоломейдің (І-ІІ ғасыр) географиялық еңбектері мен Қытай жылнамаларында жазылған. ІХ-Х ғасырлардың тарихшысы және географы оның замандасы ибн Хауалдың куәландырғанындай Отырар маңызды тарихи әрекеттер мен сауда жолының түйіскен жеріндегі ірі мәдениет орталығы болған. Отырардың кітаптарының көптігі жөнінен дүниежүзіндегі ең ірі кітапханасы болды. Отырарды энциклопедист, тарихшы және географ Абу-л-Фид (13-ғасыр) суреттеп жазады. Қазіргі кезде Отырарда археологиялық қазба жұмысы жүргізілді. (Бұл 1970 жылғы мәлімет - Ш.Ә.)

Өзінің табиғи бейімін анықтаған бастауыш білімді Әл-Фараби туған қаласы Отырарда алады. Бұдан соң білім іздеп, ол Орта Азияға, Қазақстанға, Таяу Шығысқа көптеген сапарларға шығады.

Оның ғұмырының денін сол кездегі дүниежүзілік өркениет орталығы Бағдатта Халифат орталығында өткізгені белгілі. Фараби Халифаттың Самар, Харран, Хамб, Дамаск, Мысыр (Каир), Ре, Бұхар тәрізді ірі қалаларында болып, өзінің еңбектерін қалдырды. Ол Самарканд, Шаш (Ташкент), Сайрам (Исфиджаб), Талас, Баласағұн және басқа қалаларда да болды деген жорамал бар.

Сирек кездесетін қабілет, білімге деген қажымас құштарлық, ұзақ жылдық табанды әрекет және ғылым ақитатына деген мінсіз берілгендік Әл-Фарабиді "Шығыстың (Аристотельден кейінгі) ұстазы" деген даңқты құрметке жеткізіп еді. Ғұмырының соңғы жылын ол Дамаскіде өткізіп, 80 жасында - Хиджраның 339 жылы раджаб айында, бізше 950 жылы дүниеден өтеді.

Сирияның әмірі Сайф - ад Дауланың өзі Әл-Фараби бата қорына қатысып, оны Дамаскідегі "Баб ас - Сағыр" ("Кіші қақпа") зиратына жерлейді. Әл-Фараби ғылыми еңбектерінің денін араб елдерінде қалдырды.

Араб елінің атақты ғалымы атанса да, кезінде Әл-Фараби өзінің туған елі Қазақстанда, Орта Азияда болып, еңбектерін қалдырған деген мағлұмат та жоқ емес. Бұқар әмірі Манур ибн Нух Саманидің тапсыруымен Әл-Фарабидің атымен "Тағылым ал - Сани", яғни автордың "Екінші ұстаз" атағынан туындаған "Екінші ілім" атты тұтас энциклопедиялық ғылымын жасайды. Бұл еңбекті кейін Абу Али ибн Сина және Орта Азия мен Қазақстан ғылымдары пайдаланады.

Әл-Фарабидің ғылыми қызметі туралды анықтама.

Әл-Фарабидің негізгі ғылыми қызметі туралы анықтаманы оның "Ғылымының сыныптамасы" туралы сөзінен бастаған ләзім. ("Мақалатун фи ихса аль-уалум"). Өз заманындағы барлық белгілі ғылымды ол бес бөлімге жіктеді: I - Тіл ғылымы және оның бөлімшелері; II - Логика және оның бөлімшелері; III - Математика ғылымы, яғни арифметика, геометрия, оптика жұлдыздар туралы ғылым, музыка, ауырлық туралы ғылым және тамаша амалдар жайлы; IV - Физика және оның бөлімшелері; V - Азаматтық ғылым және догмалық діни ілім.

Жалпы мағлұматты болу үшін әрбір бөлімнен қысқа үзінділер келтіреміз.

I. Тіл туралы ғылым екі бөлімшеден тұрады: I) Қандай бір халықтың нақты соз қорын есте сақтау және оның әрқайсысының нені білдіретіндігін білу. 2) Осы сөздердің бағынатын заңын білу. Сөздер жай және құрмалас болады. Осыған байланысты жай сөз ғылымы және сөз тіркесі болады. Тегі мен түрін көрсететін жай сөздер: атау, етістік және шылауларға бөлінеді. Атау мен етістікте түр саны болады. Етістік мезгілге тәнті, т.б. 11 - одан әрі сөз тіркесі жазу ережесі, поэтика, өлең шығару т.б.

II. Әл-Фараби түсінігінде логика - адамды ақиқат жолында қалыптастыруға мүмкіндік туғызып, оны қателестірмеу кепілдігін береді. Мысал үшін түзуді сызғышпен, дөңгелекті циркуль көмегімен ғана тексеруді ұсыну.

III. Ол логика заңын грамматика мен өлең шығару заңымен салыстырады. Логиканың грамматикамен жалпы ортақтығы, оның сөз үшін заң беретіндігі, ал айырмашылығы - грамматика бір халыққа ғана тән заңды анықтайды, ал логика барлық халықтар сөзінің ортақ ережесін береді.

Арабша логика - мантиқ тіл (нутқ) деген сөзден шығады. Жалпы тұрғыда логика мынандай үш мағынада қолданылады:

1) Сырттай жалпы дыбыстық дауыста айтылса да астарлы мағынадағы сөз.

2) Адам жанында түйінделген (ой) сөз.

3) Адамға ғана тән табиғи болмыс - рухани күш. Адам басқа жан-жануарлардан осымен дараланады, осы күштің арқасында ақылмен жетер объекті интеллекциясын, ғылымды және өнерді таниды.

Логика сегіз бөлімшелерден тұрады: 1. "Макулат", грекше ("Категориас" - "О Категория" -"Категориялар туралы").

2. "Әл - Ибара", грекше - "Бари (хар) минийас". ("Герменевтика" немесе "Түсіндірме туралы").

3. "Әл - Кийас" грекше "Бірінші Аналитика" ("Алғы шарттан шығатын қортынды", "Силлогизм").

4. "Әл - Бурхан", грекше - "Екінші аналитика" ("Дәлел").

5. "Әл - Мауади ал - жадалийа", грекше "Топика".

6. "Сафсата (түн)", грекше - "Софистика".

7. "Әл - Байан" , грекше - "Риторика " (шешендік).

8. "Китаб али - Шаар", " Ал - Гаруз ", грекше - "Поэтика". "Озықтылығы және мағына жағынан төртінші ара тармақ өте маңызды. Логикада бірінші мақсатқа осы төртінші бөлімшемен жетеді, қалғандары сол үшін жасалынған" 22

IV. Математика үлкен жеті бөлімнен тұрады. Барлық жоғарыда аталған бөлімдер өз кезегінде негізінен екіге: қолданбалы және теориялық болып топталады. Қысқа мысал келтіреміз.

1. Арифметика - нақты заттардың, дүние-мүліктердің тауарлардың, ақшаның т.б. санын зерделейтін, сондай-ақ сауда ісінің құралы түріндегі математиканың қолданбалық түрі.

Теориялық тұрғыда арифметика заттардың дерексіз сандарының абсолюттік жағдайын зерделейді. Мысалы: жұптық, тақтық, пропорционалдық, өлшемдестік т.б. белгілерін зерттейді.

2. Қолданбалы геометрия - құрылыс материалдарының, объектілердің, ұста ісі мүлкінің, жер учаскелерінің формалары мен көлемдерін қарастырады т.б.

Теориялық геометрия - барлық денелерге қатысты абсолюттік, ұзын сонарлық және жалпы түрде сызықтарды, жазықтықтарды және дене бетін қарастырады. "Бұл ғылым (теориялық геометрия) барлық ғылымның құрамдық бөлігі болып табылады11".

3. Оптика - геометрия тәрізді заттың формасы мен шамасын, реті мен жағдайын т.б. қарастырады. Геометриядан оптиканың айырмашылығы, мұнымен шамаланатын (көрінетін) заттарды және нақты құбылыстардың арақатынасын талдайтындығы. Оптика әдісінің көмегімен адам баруға қиын немесе мүлдем мүмкін емес объектілердің: жер алаңдарын, ағаштың және таулардың, бұталардың биіктігін, өзендердің енін, түрлі нәрселер мен жердің кез келген бөлігінің нүктелері арақашықтығын анықтай алады. Осы оптикалық әдіспен кез келген аспан денелері мен Жердің арақашықтығын анықтай алады. Мұндай өлшеу кезінде қатеге ұрынбас үшін оптикалық нысана аспабы жасалынады. Осы аспаптардың көмегімен ауа немесе түссіз дене арқылы өтетін, сәуле жолын бақылауға болатындығы. Осылайша сәуленің тура өтетін қисаятын, шағылысатын, сынатын қасиеттері анықталады. Қисық сәулелерді зерттеу үшін айналы аспаптар қолданылады. "Бұл - айна туралы ғылым саласы ".

4. Жұлдыздар туралы астрономия ғылымы екі аралық бөліктен тұрады: а) астрология (Ахкам әннуджум), б) математикалық астрономия (фалак) "('ильм ән-Нуджум әт - тағлим"). Астрология - балгерліктің бір тәсілі. Астрология үш топтағы мәселені зерделейді.

1) Жаһандағы аспан денелердің өзара орналасуын зерделейді: шамасы мен формасын, Жерге қарағанда қозғалмайтын бәрінің тұтас түрде арашықтарын айқындайды.

2) Барлық шырақтардың "Жұлдыз және жұлдыз еместердің" айналыс қозғалысы жөнінде. Аспан шырақтарының қозғалысы

Жерге тәуелсіз зерделенеді. Ал байқайтын орны ретінде Жердің Жаһандағы орны ескерілетін болады. Мысалы Кун мен Айдың тұтылуы, Зодиак жұлдыздарының қозғалысы - бәрі шығу және батумен байланыстыра жер уақытына қатысты анықталады.

3) Жерді тұтас ғарыш денесі ретінде зерттеу. Мұның елді және елсіз мекендерін, климатын, күн мен түннің ауысуын, күннің шығуы мен батуы, жыл мезгіліндегі күн мен түннің ұзақтығы т.б. зерделенеді. Мұның бәрі Жердің Жаһандағы орны айналыстық қатынасына қарай зерттелінеді.

5. Музыкалық тәжірибе аспаптағы құлақ қабылдайтын әуенін табу.

Музыка теориясы өнердің осы түрінің, дыбыс гармониясының, үн интервал - размері және әуен композициясының теориялық негізін зерделейді.

9. Салмақ туралы ғылым екі саланы қамтиды: 1) Салмақ өлшемі, 2) Ауырлықты жылжыту.

10. Тамаша амал ғылымы туралы. Шынтуайтына келгенде, бұл қолданбалы механика мен механикалық шеберхана. Ол өзіне геометриялық салынымның алгебралық есептеуін, оптикалық өлшеуін, т.б. жатқызады.

V. Жаратылыс және діни ілім "Әл - ильм ат табиғи және әл - ильм ал - Иләхи" (физика және метафизика жайындағы) ғылым.

Физика табиғи денені және оған тән сондай-ақ акциденциялық қасиеттерін қарастырады.

Дененің бастапқы физикалық негізгі облысы (субстанциялығы) мен формасы, пайда болуы мен онын санаттық себебі. Сонымен катар бұл мәселеге дененің қасиеттері де кіреді.

Физика тараулары өте көп.

11. "Физикалық гармония" ("Ас - Самағат ат - табиғи", "Физика" - қарапайым және күрделі табиғи денелерге бірігетіндігі зерделінеді.

12. "Аспан және Ғалам ("Китаб фис - самағ уал - Ғалам", "Аспан жайлы") -материалдық бір текті болмысты аспан мен Жаһанды және олардың құрамындағы бөліктерді зерделейді.

13. "Пайда болу және құрту жайлы" ("Китәб әл - Каун уа әл - фасах"), табиғи элементтер мен денелердің пайда болуын, құруын және солармен сабақтас мәселелерді зерттейді.

14. "Аспан денелері жайлы" ("Ал - арсоу ал-Жауийа") (Жоғары дене бірінші бөлім "Метерология"). Атмосферадағы қарапайым элементтердің байқалу негізін зерделейді.

15. "Аспан денелері туралы" ("Екінші бөлім") - біркелкі және әр түрлі элементтерден тұратын денені зерттейді.

16. "Минералогия" ("Китаб ал - магадин") - біркелкі құрамды табиғи күрделі денелер болып келетін минералдық заттар мен тастарды зерттейді.

17. "Өсімдіктер туралы" ("Фи-н-набат") - өсімдіктер түрлерін зерделейді.

18. "Жануарлар туралы" ("Фи-л-Хайуан") - жануарлар түрін зерттейді.

Физиканың осынау бөлімдері бастапқы төрт элементі (болмысы): от, ауа, су және жер арасындағы өзара қатынасты қарастырады.

IV а. Метафизика немесе "діни ілім "("Иль ма баада ат-табиғи", "Илм Иллахи", яғни "Физикадан кейінгі ғылым") үш аралық бөлікке жіктеледі.

19. Болмыстың заттар ілімі.

20. Ғылымның негізгі дәлелдік ілімі туралы Логика, геометрия, арифметика және басқа да математика және физика тектес ғылымдар. Бұларда осы ғылымдар негізіндегі керағар ескі пайымдаулар қаралады.

21. Бейматериалдық нәрселер жайлы ілім. Мұнда олардың сандық және сапалығы қарастырылып, олардың ақырғы күйі мен әртүрлілігі, сондай-ақ жетілмеген күйінен, әбден жетіліп, қалыптасу үрдісі қарастырылады. Осы иерархияның ең соңғысы абсолюттік жетілгендігі. Талассыз жетілудің теңдесі де, қарсы қойылуы да болмайды. Бұл барлық тұрмыстың бірлік бастауы. Бұл өзінен басқаға айтылатын, бірінші мәндегі ақиқат.

"Метафизика" айтуында, осы қасиеттерді меңгергендер бар болса, соған сену керек. Ол -Алла тағала, (Аса қамқор, ерекше мейірімді - барлық мақтау бүкіл әлемнің Рабы Аллаға тон!)'. Алланың анықтауымен ең жақсы ету мақсатта жасалғандарды зерделеу керек.

Метафизиканың енді бір маңызды бөлімін Алланың құдіретімен пайда болған болмысты зерделеуі және түсіндіру олардың өзара байланысы мен ретін анықтау. Алла тағаланың жаратқандарын зерделеуде және түсіндіруде ешқандай әділетсіздік, ешқандай кемістік, ешқандай келіспеушілік, ешқандай әбестік жоқ. Нағыз ғалымның мәні осында.

VI. Азаматтық ғылым, юриспруденция және діни ілімнің догмалары жайлы.

1. Адамның тәртібін және қоғамның әр түрлі жағдайдағы білінетін әрекеті мен тәртібін азаматтық ғылым ("Әл - ильм әл - Мадани") зерделейді. "Олар мұның қайсысы шын бақыт, қайсысы қиял, бұл дүниеде бақыттың болуы мүмкін емес, яғни ол о дүниеде екендігіне түсінік береді'". Азаматтық ғылым қайсысы игілік, қайырымдылық, адамгершілік, сондай-ақ қайсысы жауыздық, жексұрындық, кесапаттық екендігіне түсінік береді. Осы мәселелер жеке адаммен шектелмейді сондай-ақ тұрғын қалаға да, халық пен мемлекетке де қатысты. Осы ғылымның негізі Платон мен Аристотельдің "Саясат" және Платонның және басқа авторлардың кітаптарында баяндалған.

2. Юриспруденция (әл - Фикх). Құқықтану.

Қандай да бір халық үшін діннің әлі айқын емес кейбір діни қағидаларын жөндеу және оны дәл анықтау (бағалау) үшін зерделеу. Мұсылман құқы 1) көзқарас, 2) әрекет болып екіге бөлінеді.

3. Догмалық дін ілімі - бүл пікір айту өнері ("Калам"), яғни дін негізін салушының көзқарасын және әрекетін жақтаушысы, мұндай өнердің шеберлерін мутакаллимдер деп атайды.

Осы аталмыш трактатта - сыныптамада Әл-Фараби заманындағы барлық ғылым салаларыңа сипаттама берілген. Оның бәрі автор көзқарасына сай сол ретте бірізділікпен жүйелендірілген. Сондықтан да аталмыш жүйелендіру Әл-Фарабидің жалпы ғылыми тұғырнамасын сипаттайды. Осы ретте бір шама тиісті және жалпы қорытынды жасау лайықты деп білеміз.

Ең алдымен Әл-Фараби тіл ғылымының маңызына өте үлкен мән берді және осы ғылымның классификациясын бастайды. Бүл тілді формалы түрде тану емес оның нақты жоғары бағалануы, өйткені барлық ғылымдар тілмен сабақтас. Келесі, тілден кейінгі логика - тілмен тұжырымдалады (сөз - тіл). Логикалық ой құрылым тілдің грамматикалық құрылысымен салыстырылады.

Әл-Фараби бойынша, логиканың ең маңызды бөлімшелері: "ал - буркан", яғни "дәлел", "Барлық дәлелдердің ең айғағы - нағыз дұрыстап дәлелдеу" болып табылады. Осылайша келесі математиканың бөліміне өтеміз.

Әл-Фарабидің математика бөлімі ең ауқымды бөлім болып табылады. Бұған математиканың өзінен басқа: астрономия, оптика, механикалық шеберхана, құрылыс -сәулет ісі, музыка, өлшем зертханасы мен таразы және аспап жасау. Бұл айтылғандардан

түйінделетін қорытынды - ғылым мен техника салаларының әл - Фарабидің пайымдауынша, математиканы жетекші пәні деп санайтындығы. Мұндай да ол, математиканың бөлімдерінде: геометрияны ең әмбебап деп санады: "Осы ғылым (теориялық геометрия) барлық ғылымдардың құрылымдық бөлігі" деп түйген - ді.

Ғылымды математикалау және геометриялау принципін ол, өзі тікелей айналысқан ғылым мен техника салаларының барлығында да келтіріп отырады. Физика мен жаратылыстанудың барлық түрінде бірінші болып қолданбалы математиканы пайдаланған әл - Фараби болды. Бұл " Физикалық гармонияға" қатысты, бұл минералдар мен кристалдар симметриясына қатысты, бұл музыка ғылымына қатысты, бұл күмбезді космологияға қатысты, тіптен, азаматтық ғылымының соңғы бөлімінде - түңғыш адамгершіліктің тепе-теңдігіндегі және қоғамдық әмірдегі үйлесімнің сақталуына қатысты да Әл-Фараби математикалық ой түйіндейді. Гармонияның осы принципін философиялық жүйеде қолданып, ол "Аристотельдің діни екі философиялық ортақтығы" туралы үлкен трактат жазды.

Әл-Фараби өз заманының ғылымдарын жіктеумен шектелмей, сол ғылымдарды құрушылардың бірегейі болғандығын айту қажет. Жоғарыда келтірілген ғылым салалары мен оның бөлімшелері бойынша Әл-Фараби ірі ғылыми мұра қалдырды. Әл-Фарабидің ғылыми еңбегінің саны 160-тай болады. Егер біз осы еңбектерді оның өз сыныптамасы бойынша ғылым бөлімдері мен бөлімшелеріне таратар болсақ, онда Әл-Фараби еңбегі жазылмаған бірде бір бос орын қалмас еді. Екінші сөзбен айтқанда, Әл-Фараби ұлы ғалым және энциклопедияшыл санатында өзінің шығармашылығымен өз заманындағы ғылымының, техниканың және өнердің барлық салаларына нағыз жаңа үлгідегі шығарма беріп, оларды жоғары дәрежеге көтеруші.

Ұлы гуманист, "Екінші ұстаз" атанған барлық азаматтың рухани ұстазы саналған жанның теңдессіз ерлігі осында болатын.

Оның еңбектерінің барлық бөлімдері адамзат шығармашылығымен ұштастырылған.

Сөйтіп Әл-Фараби барлық жағдайда үйлесімді адам болды. Ол ғылым мен өнердің үйлесімін, адам мен қоғамның үйлесімін таныды. Бұдан басқа ол ғалами үйлесімді таныды. Адам үйлесімінің негізгі мәні - оның көпжақты тұтастығы, мәдениет үйлесімінің тұтастығы екендігін көрсетті.

Жоғарыда айтылғандардың анық-қанығы, Әл-Фарабидің Алла тағалаға сенімдегі рационалисттігінде. Оның ділі, діни парасаты барлық ырымға түгелдей қарсы еді.

Әл-Фараби айналысқан, оның еңбектерінде баяндалған барлық мәселелер сол заманда көкейтесті болатын. Ол қазірде де көкейтесті болып қалды. Осы мәселелердің жалпыға бірдей үйлесімін тапқан Әл-Фараби сирек кездесетін данышпан. Соған қысқа тоқталамыз.

Әл-Фарабидің туған және шығармашылық ғұмыры дамыған заман, Жасаған Иенің алдында ғылымды зерделеуді адамзаттың міндеті және парасаттық парызы делінетін "Ғылымның алтын ғасыры" атанған елде өтті.

Осыған байланысты Әл-Фараби сияқты ғалымдар ғылымды алдымен сол кезде кеңінен етек алған барлық ырым түрлерінен ("Хурафаттар") адалап алуға мәжбүр болған-ды.

Әл-Фарабидің өне бойы күресіп өткен ырымдарының бастылары мынада болатын:

22. Астралдық идеология, астрология, аспан жануарлары мен құдайлары; Жерді өгіздің мүйізінде түр деуі;

23. Геоцентризм идеясы;

24. Бірнеше мың жыл бұрынғы тіршіліктің пайда болуы жайында;

25. Табиғат пен жануарларға бас ию;

28. Ғылымдағы сиқырлық; а) алхимия, б) математикалық кабалистика;

26. Жанның (рухтың) көшіп жүруі;

27. Құдайдың адамға айналуы және адамға табыну (антро - поморфизм); в) пентаграмма; г) тыйым салынған нота.

29. Сиқырлық: бал aшy, хиромантия, магия (сиқыр), фетимизадая, пұтқа табынушылық, инокондық, т.б.

Осылармен және осы тақылеттес ырымдармен Әл-Фараби ғылыми негізде қатал күрес жүргізді. Әл-Фараби ұстанған әдіс - таза объективті, яғни жаратылыстану-математикалық және дәлме - дәл логикалық ғылыми әдіс екендігін біз білеміз. Жоғарыда көрсетілген ырымның көптеген ғасырлардан келе жатқандығын және олардың көбінде бұрынғы ғылым жетістігі бар екендігін әл - Фараби жақсы білді. Алайда, мұндайда ғылыми ой -толғақтың дені ұмытылып, бұрмаланып, бүкпелегендігі сондай, тіпті олар алдау мен ырымның құрамдық қаруына айналғандығы. Әрине ондай зерек ой өтірік пен шындықты айыруға мүмкіндік берді де. Ол осындай ырымдардың пайда болу себебін іздеп оның негізін табады. Мысал келтірейік.

Жаратылыс ғылымында заңдылықты анықтау, математикалық әдіс - ең құдіретті құрал болып табылады. Бұл ертеден белгілі. Сол себептен "Математика - барлық ғылымдардың атасы" дүниені сан басқарады делінуі осыдан. Дей тұра жұрттың бәрі сол математикалық әдісті терең меңгере қойған жоқ. Бұл әдістің кейбір еліктіргіш, желіктіргіш практикалық амалдарының қолданылымы астрология болды. Аспан денелерінің өзара орналасуы жердегі құбылыстарға әсер ететіндігі белгілі. Бұны анықтау астрономияда өте қиынға түсетіні де құпия емес. "Үстінде жатқанды алу оңай" демекші, астрологтар ғылымның іргетасын пайымдап жатпай, жасалған әдістеме көмегімен жұлдызнама құрып, адам тағдырына сәуегейлік жасай бастайды... Мұндай көрініс математикалық кабалистика болатын. Геометриялық фигураларды құрудың теориялық маңызды салалары, ешқандай ғылыми негізсіз - ақ кабалистикалық (жұмбақтаған тылсымдық іс) түсіндірмеге айналып кете барды. Материалдық дүниенің бірлік тегі делінетін ұғым, элементтердің бүрлену мүмкіндігінің ғажап еместігі жайлы ойды да туындатқан-ды. Мұндай тұрпайы практикалық идея, енді философиялық тасты іздеу идеясына айналып кетті.

Геоцентризм және адамнан құдай жасау жеке басқа табынуға әкеліп соқты. VI ғасырда монах - саяхатшы Косьма Индикопольд Библия мен шіркеу қызметшілер еңбектерінің негізінде: Жерді, Нұхтың кемесі тәрізді жан жағынан мұхит қоршаған, төбесі көк күмбезбен көмкерілген төртбұрышты жазық етіп көрсеткен. Ол "Христиан топографиясы" космографикалық кітабын жазды. Косьманың кітабы, сондай-ақ, Жаһанның қозғалмайтын орталығы Жер жайындағы түсінік, Римде не болмаса Византияда "Жаһанның Шіркеуін" салу идеясын туындатқан болатын. Бұл шіркеу Адам - құдай Ғайсаның (Иисус Христос) орынбасары Императорға бағынуға тиісті еді. Осылайша Император құдайға айналды, ал ғалым - Абызға, ғылым - Сиқырлық сенімнің рәміздік құпиясы болып шықты. Мұның абсолюттік кереғарлық кейбір қағидалар әл - Фараби заманындай Аббасидтер халифатына да енген еді. Ол мұндай "Жаңалыққа" қарсы шықты.

Әл-Фараби адамның ашқарақтығы нағыз ғылымның жауы екендігін жақсы түсінді. Ол ғылымның игілікті мақсаты - табиғаттың тамаша жомарт, әрі даналық құпиясын тану деп білді. Осыдан келіп Әл-Фараби ғылым ақиқатына тек қана ұяты таза, ақ пейіл адам ғана жетеді деп санады. Осындай адам ғана шығармашылық ләззатын тауып, бақытына жетпек.

Осы тұста Ислам өкілдері Әл-Фарабидің ырыммен күресіне қалай қарады деген сұрақ та туындайды. Зерделі Ислам өкілдері мен Халифаттың нағыз ғалымдары Әл-Фарабидің ырыммен күресіне оң қарап, сабырлық танытты, тіптен қуана қабылдады. Ал, білімі таяз, сиқырлыққа сенетіндер немесе надан өкілдер Әл-Фараби ілімінен сырт айналды, ашық қарсы шығып, оны еретик деп жариялады. Осындай қарама-қарсы пайымдаулар негізсіз еместін.

Жоғарыда келтірілген ырымдық көзқарастар Исламның қасиетті кітабы Құранда қарастырылмаған. Мысалы Құранда геоцентризм, дүниенің жаратылыстану бастамасы туралы бірде-бір сөз айтылмаған. Бұл мәселелердің бәрі ислам қағидасында ғылым мен табиғат зерттеушілерінің құзырына берілген. Осы себепті, әл - Фараби заманында Ислам ғылыми зерттеулерге көп мән бергендіктен ғылымның дамуына зор үлес қосқан-ды. Әл-Фараби жаңа бағыттың өкілі болды.

Ал, екінші сиқырлық бағытқа келер болсақ, бұл да Ислам елдерінде кездесіп қалатын еді.

Себебі ислам Халифаты империясының құрамына кірген көптеген ұлттар мен ұлыстар бұрынғы пұтқа табыну немесе басқа да (діни - нанымдықтың) ғұрыптарынан бірден қол үзе қоймаған - ды. Дінмен айналысқан топтар үшін сол діни - нанымдар (бал ашу, бақсылық т.б.) табыс көзіне айналғандықтан пайдалы да болатын. Сондықтан да олар Ислам беделін пайдаланып, сол ғұрыпты сақтауға тырысты. Ескі наным-сенімдер Ислам ғұрыптарына бейімделіп, жаңғыртылып қайта жасалынды. Сиқырлық ғұрыпты ақтайтын жалған пайғамбарлар мен әулиелердің кітаптары жазылды. Мұндайлар Әл-Фараби болмысынан еретизмді, яғни өздеріне бітіспес жаулықты тапты.

Ал нағыз шын мәніндегі ғалымдар ғылымды сиқырлықтың сарқыншағынан тазартқаны үшін Әл-Фарабиге риза еді. Олар оның таза Исламның рационалдық бастауын қолдайтын шын ғалым екеніне сенді. Осы соңғы топтағылардың пікірі дұрыс еді.

Жоғарыда айтылған дінді бұрмалаушылардың пайда болуы әл - Фараби, Әбу Әли ибн Сина, ибн Рушдтардан басқа да Шығыс рационалистерінің діни көзқарасын екі бағытта түсіндірудің салдарынан туындаған-ды.

Ислам рационалистерінің бірі ибн Рушд "Кім дүниенің жаралу тәсілін білмесе, сол жаралуды; кім жаралудың не екендігін білмесе, ол Жаратушыны білмейді" деген11. Ал, рационализмге қарсы шыққандар бірінші мұсылман ғұрпын және қасиетті мәтіннің сөзбе-сөз мағынасын сақтауды қолдады. Сол үшін оларды "сөзшілер" деп атады. Мысалы діндар Малик ибн Анастың (715- 795) ізбасарлары және маликат құқығын зерттеушілер "Білім үштік" деді. Олар: Алланың анық кітабы, сунна және "Білмес"11.

Мұндай құқық зерттеушілерге қарсы рационалистер: "Бірінші мұсылманда ондай болмаған екен, оны рационалист пайымдаушының елесі деуге болмайды. Өйткені, әділеттік пайымдаулар мен олардың түрлерін зерделеу бірінші мұсылмандардан шықты екен деп, елес санатында қарастырылмайды емес... Алайда, осы қауымның дені рационалистік пайымдауларды ұстанды, ал қалған аз бөлігін -"сөзшілердің" танымдық мәтіндер (қасиетті) көмегімен жоққа шығаруға болады"22.

Қысқасы, ислам рационалистері ғылымнан ақиқатты іздеді. Бұл ретте Беруни айтқан: "Егер ғылым болмаса қабылдайтынымыздың бәрі жауыздық, қашатынымыз - ізгілік дер едік" деген афоризмін тура мағынада түсіну керек. Осынау ақиқатты ақынның мына өлең жолдарынан көруге болады: "Жетті ол табиғатпен математиканың құдірет тереңіне" (Ә.Науаи "Фархад пен Шырын").

Жоғарыда келтірілген айғақтардан және басқа да бұлақтар мен фактілерден белгілі жайт -Әл-Фараби, Авиценна, ибн Рушд заманында Ислам іліміндегі рационалистік бағыт көбіне жетекші жағдайда болды. Соған қарамай сиқырлық ағым рационализмді үлкен шығынға ұшыратып отырды. Дей тұра христиандықта орын алған инквизиция, апоклипстер тәрізді Ислам сиқыршыларында шіркеу соборларының кертартпалық әрекеттерге баратындай, рационализмге қарсы тұрарлықтай ірі ұжымдар болған емес. Осындай себептермен сол заманда Ислам рационализмі жеткілікті деңгейде тұрақты ағында болды.

Рационалистер сөзшілермен де, сиқыршы - ырымшылармен де күрес жүргізуге тура келді. Мұндай да рационализмнен талап ететін қажырлылық, әрі ұзақ мерзімдік ой - толғақтық қажеттілік сол екі қарсыластарға керек еместігін, яғни оған бұлар ұстанымына оңай түсінуге болатындығын әр кез есте ұстау ләзім. Осы себептен сауатсыз бұқараның арасында рационализмді өкімет тарапынан қолдап жебеу қажет болды. Білімдар билеуші әр кез ғылымды дамытуға қызмет көрсетті де. Мысалы Сүрия (Сирия) өмірі Сайф ад -Даула Әл-Фарабидің шығармашылығын дамытуға үлкен қолдау жасайды. Міне, Әл-Фараби мен даналардың: халық қамы үшін қала басшысы - Ел басшы ғалым, ғылымға жанашыр және ұйымдастырушы тұруын қажет санау себебі осыдан еді.

Ырымшылдықпен күрес сипатынан мысалдар келтірейік. Геоцентризм мен полицентризм саласынан бір мысал. Ғылым тарихында ертеден бері осы екі идея да орын алған. Мысалы пифагоршылар арасында екі ағымды қолданғандар болды. Өйткені христиандықтарда геоцентризм идеясы берік орнаса, батыста гелиоцентризмге тыйым салынған, еретиктер санатына жатқызылды. Осы себеппен гелиоцентризмді негіздеген Н.Коперник еңбектері барлық христиан елдерінде түгелдей қабылданбай, оны жақтаушылар қатаң қуғындалды11.

Ислам елдерінде гелиоцентризм тыйым салынған идеяға жатпайтын-ды, өйткені бұл туралы Құранда тура айтылған нұсқау жоқ болатын. Осы ретте мұсылман ғалым -астрономдар, екі ғұрып бойынша және өздерінің сол бақылауына сүйеніп, осынау екі жүйені де (геоцентризм, гелиоцентризм) бір-бірін толықтыратын тең мағыналы деп санады. Шығыстың ұлы астрономдарының еңбектерінде осы екі жүйе практикалық тұрғыда және қойылған мақсатқа қарай қолданылады деп түсіндіріледі. Олар жер және аспан есептерін шешті, яғни есептің жерде және жерде еместігін одан тыс шешіп отырды. Мұндай кезде жер гелиоцентризм мағынасында қарастырылды.

Осыған қатысты Әл-Фарабиден мәтін келтірейік. "Аспан денелерінің бір-біріне қарағанда, сондай-ақ жер мен катысты әр түрлі жағдайы, яғни жақындауы, алыстауы, бітуі, ажырауы, пайда болуы, жоғалуы, шапшаңдауы, баяулауы - оларға ортақ қасиет" . Осының өзінен-ақ ол қарастырған аспан динамикасының бүгінгі ғылыми түсініктен өзгешелігі жоқ екенін көруге болады. Мұнда ол сол динамикаға Жерді де қосады. Дәл осындай, түсіндірмелерді оның басқа еңбектерінен және өзінің ізбасарларының еңбектерінен кездестіруге болар еді.

Олар бұл принципті өзінен-өзі түсінікті деп санайтын. Мәселе Әл-Хорезми, Әл-Фараби, Беруни, Авиценна, Ат - Туси, Ұлықбек және басқалардың еңбектерінде де осылай берілген. Ендеше Н.Коперник ілімінің Ислам елдерінде ешқандай кедергіге кездеспеуі, ғылымына енуі, одан әрі заңды түрде жатық әрі үйлесімді дамуының басты себебі осы еді. Басқа мысал алайық: "Әлемнің жаралу уақыты". Көптеген елдердің күнтізбесіндегі жыл санау әлемнің жаратылған күнінен басталатындығы белгілі. Мұндай уақыт 6000-10000 жыл ауқымында есепке алынған. Мысалы, Інжіл мерзімі әлемнің жаралуын б.д.д. 5508 жылға апарады. Иудейлер мен Магилер және басқасы осындай мерзімді ұстанды. Мұсылманның жыл санауы Хиджра Мұхаммед пайғамбардың Меккеден Мединаға көшкен күннен 16 шілде 622 жылдан бастайды. Бұл күн ешқандай Әлемнің жаралуына қатысы жоқ. Бұл мәселеде де мұсылман оқымыстылары, өздерінің ғылыми зерттеулері тәрізді еркіндікте болды. Шығыстың ұлы ғалымдары Әл-Фараби, Беруни, Авиценна және басқалары өздерінің жер қабығын зерттеулері негізінде, оны өте ертеде жаратылды деген қорытынды жасайды. Биік тау басынан табылған ұлу (теңіз фауны) қалдықтары негізінде, денудация нәтижесінде пайда болған қалың тұнба тау жыныстары тақталары және басқа да бақылаулар негізінде ондай үрдіс ұзақтығын Жердегі адамзат ғұмырымен өлшеуге болмайды деген қорытындыға келіп еді11.

Ал мұндай айғақтарды бақылаған Еуропа ғылымдары: "Табиғат ойыны", т.б. деп қолын бір-ақ сілтеген-ді. Мұндай мысалдарды көптен келтіруге болады.

Өткен тарауларда мүйіздерімен Жерді тіреп тұрған аспан өгізіне табыну туралы бірнеше мәрте айтылған-ды. Бұл мәселені зерттеуде де мұсылман ғалымдарының еркіндігі шектелген жоқ. Олар - барлық аспан денелері жұлдыздар мен планеталар, соның бірі Жер де өзара тарту күшімен тұрады дегсн қорытындыға келді. Жоғарыда көз жеткізгеніміздей, оны күшті магнетизм деп білді. Алайда, кейбір пысық іскерлерінің аспан өгізіне табынуды Ислам іліміне кіргізген жағдайлары да кездеседі. Мұсылман ғалымдарының мұндай жасандылықтармен ұзақ уақыт күресуге тура келді.

Мұсылман оқымыстылары сол кездің өзінде-ақ бүгінгі сандық есептеу жүйесі мен ондық позицияны нөмірлеуден бастап, сол кездегі ең жоғары математикалық операция формасына шейін есептеуге енгізіп, математика саласын дамытуда өте үлкен іс тындырды. Алгебра, көп өлшемді геометрия, сандар теориясы, есептеу техникасы, қолданбалы математика және басқалары мұсылман ғалымдары еншіленетін істер еді. Барлық ислам ғалымдары христиан елдерінде қатты қарсылыққа душар болды.

Алғашқыда алгебрашыларды көз бояушылар деп санады. Жоғарыда айтқан бір мысалды еске алайықшы.

Сөз "пентаграмма сыры" және "тыйым салынған нота" жөнінде. Бес бұрышпен математика және жаратылыстанудың ірі мәселесі сабақтас. Оны күнделікті қолданыстан аластату ғылымға үлкен зиянын тигізер еді.

Жоғарыда айтқанымыздай, бесбұрыштық құрылымды музыкадағы және жалпы математикадағы қолданысына әкелген әл - Фараби еді ғой. Бүгінгі нота коэффициент теориясы және онымен сабақтас музыка ғылымындағы таза қатар негізі Әл-Фарабидікі. Математикалық сиқырлық деп мұны ұзақ жылдар бойы батысқа таратпай келді.

Осы тектес мысалдарды әлі де келтіруге болады. Бірақ осы да жетер деп, келесі мәселеміз - Әл-Фараби мінездемесіне көшелік.

Қарапайымдылық, әділеттілік, қайырымдылық, адамгершілік, еңбекқорлық осынау ұлы адамның тағдырының сыйы болатын. Ол әрқашан дала киімін тастаған жоқ, бақшада кетпенмен жүріп, күнкөрісін өз еңбегімен тапты. Басшылардан ешқандай сыйлық алмады. Ол өзінің Әмір Сайф ад - Даулдың тапсырмасымен орындаған музыка туралы "Китәб әл -мусиқа әл-кәбир" ұлы еңбегі үшін күлше нан сатып алатындай ондаған тиынға тең төрт дирхем ғана алған-ды.

Ол нағыз адамға ғана тән үйлесімді рухтағы көпқырлы ғалым болатын. Бәрінен бұрын, ол ғылыммен қатар өзін-өзі ұстай білді. Ол нені айтып, нені жазсын, бәрі оның ісімен, оның ғылыми әрекетімен, ниетімен, парасаттылығымен және ар-ұятымен, тұрмыс мақсатымен толық үйлесімде болған-ды.

Міне, осы мәселе хақында оның еңбегінен мәтін келтірейік: "Адамның қайырымдылық жасауы бұл - бірінші кемелденуі. Ол осындай әрекет жасамай тұрып рақымды бола алмайды, өйткені: кемелдену оның алған қасиеті салдарынан әрекет көрсетуінде емес, әрекетті орындауында"11.

Ол әр кез қоғамның әрбір әр топтары арасында, мемлекеттер арасында, философиялық мектептер (ағымдар) арасында үйлесім болуын қалады.

Бұған мысал оның: "Қайырымды қала тұрғындарының көзқарасы туралы трактаты", "Құдайшыл Платон мен Аристотель - екі философиялық көзқарасының ортақтығы", "Бақытқа жол сілтеу", "Бақыт мұраты жайлы", "Азаматтық саясат" және басқа көптеген іргелі еңбектері (82,83 және басқалары).

Әл-Фарабидің жалпы үйлесімдік идеясы табиғат үйлесімін терең де жан-жақты түсінгеннен туындаған. Әл-Фараби үшін ғылыми - техникалық және гуманитарлық мәдениет екі ұдай болмыс емес, тек адамның бірегей шығармашылық әрекетінің әр түрлі көрінісі ғана.

Әл-Фараби ілімі Шығыстың да, Батыстың да ғылымын дамытуға үлкен ықпал жасады. Бұл мәселе өз алдына кең ауқымды зерттеуді қажет етеді. Біз қазір бұл мәселе жөнінде берілетін қысқа анықтамалармен ғана шектелмекпіз.

Әл-Фарабидің ғылыми ой - толғақты дамытуға жасаған ықпалын аңғарту мақсатымен біз бұл жерде Әл-Фараби еңбектерін тікелей немесе жанама түрде пайдаланған, немесе олармен таныс болған белгілі ғалымдардың есімдерін атаумен шектелдік.

Алдымен, Әл-Фарабиді өзіне тікелей ұстаз санаған белгілі ғылым, ғұламаларға келейік. Олар: Әбу Закария Яхия ибн Әли, Әбу Исмаил Әл-Фараби (оның жиені) және басқалары.

Орта Азия мен Қазақстанның көптеген ғалымдары оны (әл - Фарабиді) өзінің бастаушысы, ұстазы және тәрбиешісі санады.

Олардың арасында төмендегідей ғылыми ойдың алыптар, ғұламалар, ғалым -энциклопедияшылар: Әбу Эли ибн Сина (Авиценна, 980-1037 ж.ж.), Әбу Райхан Әл-Беруни (973-1048 ж.ж.). Одан әрі ұлы математиктер мен астрономдар: Әбу-л-Вафа Буджаки (940-998 ж.ж.), Омар Хайям (1048-1123 ж.ж.) Насыредин Туси (XII ғасыр), Ұлықбек (1394-1449 ж.ж.) және оның мектебі, т.б. ғұламалар есімін тізуге болады.

Бұл ретте ірі философтардан - ибн Рушдты (Аверроэс, 1126- 1198 ж.ж.), лексикографтардан - Исхак әл - Жаухариды (Отырардан, 1003 ж. қайтыс болған), ақындардан - Низамиді (1170-1202 ж.ж.) атауға болады. Ақындар мен музыканттардың көбі әл - Фараби еңбектерін пайдаланды. Олардың ішіндегі атақтысы А.Жами (1414-1492 ж.ж.) (1,73-75) және басқалары.

Ал Еуропа ғалымдары латын тіліне аударылған Әл-Фараби еңбектерін XI ғасырдан бастап пайдалана бастады. Бұған қоса, көптеген ғалымдар Әл-Фараби еңбектерін Испаниядағы араб Мавритания мектептерінде зерделейтін-ді. Еуропа ғалымдарының енді біразы Әл-Фараби ілімімен басқа авторлардың түсіндірмелері, сілтемелері арқылы таныс болды. Әл-Фарабидің біраз еңбектері Еуропа ғылымына басқа автор атымен таралған. Мысалы әл -Фарабидің геометрия трактаты Еуропаға Абу-л-Вара, т.б. авторлар атымен жеткен-ді.

Қолда бар деректерге сүйене отырып, біз Әл-Фараби еңбектері әр түрлі дәрежеде Еуропаның мына ғалымдарына таныс болды деп білеміз.

И. Герберт (Х-ХІ ғасырдағы папа Сильвестр II). Фома Аквинский (Томас Акринт, 1225-1274), Р.Бэкон (1214-1294), А. Данте (1265-1321), Н.Кузанский (1401-1464), Томас Мор (1473-1535), Леонардо да Винчи (1452-1513), Н.Л.Коперник (1473-1543), Региомантани -К.Маллер (1436-1476), Агрикола Г. (Бауер) (1494-1553), Ф. Бэкон (1561-1626), Гафури -Фольяни - Цармено (XVI ғ. музыкашылары), Г.Галилей (1564-1642), И.Кеплер (1571-1630), Р.Декарт (1596-1650), Б.Спиноза (1632-1677), Г.Лейбниц (1646- 1716), И.В.Гете (1749-1832), Г.Гегель (1770-1851).

Осы келтірілген есімдердің өзінен-ақ әлемдік мәдениеттің, ғылымның дамуына Әл-Фарабидің жасаған үлкен ықпалын аңғару қиын емес.

Біздің, мына жаңа заманымызда, ғылымның шарықтап дамыған заманында Әл-Фарабидің жолын қуушылар мен оны ұлағат тұтушылар саны артады деген ойға келесің. Ал мұндай ізгі ниетті адамдардың жолын ұстаушылар неғұрлым көп болса, соғұрлым халық пен елдің берекесі арта бермекші.

Әл-Фараби және бүгінгі ғылым.

Алматы. "Алаш " баспасы.

2004. 28-32-66., 105-108-66., 195-210-66.

ӘЛ-ФАРАБИ КОСМОЛОГИЯСЫ. АСТРОНОМИЯ ПӘНІН АНЫҚТАУ

Ауданбек КӨБЕСОВ

Әл-Фараби космологиясы біздің елімізде де, шетелдерде де көптеген философия тарихшылары мен жаратылыстанушылардың зерттеу пәніне айналды. Жарық көрген зерттеулерге сүйене отырып, біз осы жұмыста Әл-Фараби космологиясының, оның астрономиялық көзқарастарымен байланысты жақтарын көбірек қарастырамыз.

Әл-Фараби өз еңбектерінде ғарыш пен адамды және оның парасатын қамтитын Ғаламның синтетикалық суреттемесін жасады. Әл-Фараби космологиясы өз мәні бойынша идеалистік болғанымен, оның материалистік сарындары да бар. Бұл алдыңғы космологиялық ілімдерде көрініс тапты. Қарама-қайшылық әл - Фарабидің бүкіл дүниетанымына тән болса да, оның философиясының маңызына нұқсан келтірмейді. Поляк фарабитанушысы Ю.Белявский Әл-Фарабидің философиялық жүйесіне берген бағасы біз үшін әділетті сияқты: "...аристотелизм, платонизм және неоплатонизм, сондай-ақ исламның негізгі догматтарын біріктіріп және әр түрлі элементтерді жинақтау арқылы Әл-Фараби мұсылман философия негіздерінің өзіндік жүйесін жасай алды. Алғашқы себеп, бір құдайдан - тіршіліктің жалғыз негізінен - ол өзінің космологиясының, физика мен психологияның бастауында жатқан он интеллектіге келеді. Әлем осы интеллектілермен басқарылады, олар оны тәртіпке келтіріп, дұрыстайды. Табиғат осы күштерге тәуелді және жаратылыстың барлық өзгерістері туралы шешімді солар қабылдайды.

Оның жүйесінің негізінде исламмен қатар Аристотель мен Плотин философиясы жатыр. Аристотельден Әл-Фараби абсолютті абстрактілі құдай ұғымын, ал Плотиннен шексіз және трансцедентті құдай тұғырнамасын қабылдайды. Мұсылман ретінде ол алғашқы мән түсінігін де қабылдай алды. Өйткені, Аллаһ ең кемел және жоғары мән әрі дүниедегінің барлығының жаратушысы ғой. Одан әрі Әл-Фараби Аристотельден он инттелект туралы ілімді қабылдайды, бірақ оны Плотиннің эманация теориясымен негіздейді.

Әл-Фараби жүйесінің соншалықты айқын синкретизміне қарамастан, ол жоғары да аталған жүйелердің ешқайсысының көшірмесі емес еді11.

Әл-Фарабидің космологиялық ілімінің бастауларының бірі III-IV ғғ. антикалық философиядағы Платон мен Аристотель философиясының элементтерін синтездеуді мақсат еткен идеалистік бағыт неоплатонизмнің эманация теориясы болып табылады. Неоплатонизмнің негізін салушы - Плотин (шам. 204/ 205-269/270 жж.).

Плотин үшін материя - мәңгілік идеялар - эйдостарды "қабылдаушы" ғана, ол сапа, сан, салмақ және т.б. жұрдай, ол таза күйінде өзгерістердің субстраты, мән емес (бар емес), шексіз айқындалмағандық болып табылады.

Материяны осылай түсінгенде ғарыш Плотинде иерархиялық құрылысқа ие болады. Материя қозғалмайтын жұлдыздар әлемімен бірге ғарышты тұтас жаратқанда ғана өзіне идеалды әлемді неғұрлым терең қабылдайды. Осы жоғарғы аспаннан жерге жеткенше біз эйдостардың әлсіреген материалдық көріністерін кездестіреміз, жерге жеткенде барлық материалдық мүлдем тұрақсыз болады, онда туу мен қирау бір-бірінен айнымайды.

Әл-Фараби космологиясының негізінде, сондай-ақ, Аристотельдің Ғарыш үлгісі жатыр. Бұл үлгінің сфералық және радиалдық симметриясы мүлдем басқа. Әлем бір-біріне кигізілген гомоорталықтық сфералар мен сфералық беткейлерден тұрады. Аристотельде алғашқы қозғалтқыштың мәңгілік қозғалыстағы сфераларға қандай қатынаста болатыны туралы толық анықтылық жоқ. Кейде ол сфералардың өзінде қозғалмайтын қозғалтқыштық бар дейді. Бұл аспан денелерінің өз жандары бар деген түсінікпен сәйкес келеді. Бірақ, бұл жағдайда аспан денелері қозғалысының суреттемесі өзінің тұтастығын жоғалтады, алғашқы қозғалтқышты қоспағанның өзінде парасаттар мен жандар сфераларының саны 56-ға жетеді.

Сфералар қозғалысының күрделі, әрі шым-шытырық аристотельдік суреттемесін Әл-Фараби парасаттар санын азайтып және әр деңгейдегі парасат пен жан субординацияларын айқын анықтай отырып жеңілдетеді.

Жандар сәйкес сфераларды қозғалысқа келтіретін жұмыс механизмдері болғандықтан тікелей ықпалды іске асырады, ал парасат - қуат көзі, жан қуатты содан алады. Аристотельден айырмашылығы, мұнда әр парасат өз сферасында салыстырмалы дербес болып табылады11.

Ғарыш, әл-Фарабише, Ай сферасына құлдилаған концентрлік сфералардан тұрады. Ай бүкіл Ғарышты екі белдеуге бөледі. Аристотельдегі сияқты, ғарыштың әл - Фарабиде жоғарғы белдеуі (ай үсті) кемел, өзгеріссіз, мәңгілік, ал төмені (ай асты) - өзгермелі, жетілмеген, өйткені өз тіршілігінде аспан денелерінен төмен орналасқан болмыс, неғұрлым кемелденбеген, өйткені оларға әу бастан олардың субстанциясын құрайтынның бәрі берілмеген22.

Әл-Фараби аспан денелері қозғалысының әр түрлі формаларын сұрыптап: "Аспан денелері тоғыз сатыдан тұратын тоғыз [иерархиялық] жүйені құрайды; әр жүйе тұтас сфералық денемен қамтылған. Бірінші [жүйе] бір денеден тұрады, ол біртұтас шеңберлі қозғалыспен өте тез қозғалады. Екіншісі басқа денелерді қамтитын бір денені қамтиды, олардың қозғалысы ортақ; олар тек екі қозғалысты иемденеді, олардың айналасына бәрі топтасады. Қалған жетеуі үшіншіден бастап (яғни бес планета, Күн және Ай - А.К.) әрқайсысы көптеген денелерді қамтиды және өзінің жеке қозғалысында ерекше, сондай-ақ басқа қозғалыстарға қатысады. Бұл денелердің тегі бір болғанымен, түрлері басқа", - деп жазады33.

Бұл жерде, Әл-Фараби негізгі үш птоломейлік аспан қозғалыстары туралы айтады: "біртұтас айналмалы (шеңберлік) қозғалыс - бұл бүкіл аспан күмбезінің шығыстық деп аталатын қозғалысы, яғни "бірінші аспанның" Жерді айналуы арқасындағы қозғалысы; "екінші жүйе" қозғалмайтын жұлдыздар процессия арқасында "батыстық қозғалысқа" қатысқанда орын алады, яғни іс-жүзінде олар "екі қозғалысты иемденеді". Ал планеталардың, "Күн мен Айдың бұл екеуінен басқа" өздерінің жеке қозғалыстары -олардың Күнді айналуының арқасында болатын "планеталардың көзге көрінетін қозғалысы" деп аталатын қозғалыстары бар.

Әл-Фарабидің метафизикалық - теологиялық әлем тұғырнамасы омың философиялық жүйесінің ең әлсіз жағы болып табылады. Бірақ, сонымен қатар, Плотиннің эманациялар туралы өзгертілген ілімі болып табылатын дәл осы космология шеңберінде "Ай асты әлемі" туралы ілім дамытылады, онда материалистік элементтер айқын байқалады. Плотинмен салыстырғанда Әл-Фараби өзінің әлем құрылымы суреттемесінде материяға маңызды орын береді11. Әл-Фарабише, "барлық [аспан] денелері материалдық болмысты еске түсіреді, олардың форманы қабылдайтын материя үшін формамен субстанция сияқты бірдей себептері бар"22.

Екінші жағынан Әл-Фараби космологиясы, оның "Алмагесті" қайта өңдеуінен көрінгендей, Птолемей космологиясының ықпалын қатты сезінеді. Аристотель мен Птолемей космологиясы геоцентризм принципіне негізделсе де, олардың арасында елеулі айырмашылық бар. Аристотель ілімі физикалық, ал Птолемей кескіні көбінесе математикалық болып келеді.

Аристотель бойынша, аспан қозғалыстарының жалғыз орталығы Ғалам ортасы - Жер болып табылады. Птолемей болса Ғаламның осы жалпы орталығымен катар, әрбір аспан денесі қозғалысының басқа да жеке орталығының (эпициклдер мен деференттер орталығы) болуы мүмкін дейді. Аристотель осы орталықтарды айналып аспан денелерінің өзі емес, олардың тығыз сфералары қозғалады, ал аспан денелері соларға бекітілген деп санады. Птолемей айқын болмаса да аспан денелерін олардың сфераларынан "босатады". Басқа созбен айтқанда, егер Аристотель сфераларды материалдық нәрселер деп санаса, Птолемей оларды таза геометриялық фигуралар ретінде, өте күрделі аспан денелерінің қозғалысын қарапайым элементтерге ыдыратуға мүмкіндік беретін құрал ретінде қарастырады33.

Птолемей үлгісінің Аристотель кескінімен салыстырғандағы бұл артықшылығы математикалық астрономия туралы Әл-Фараби трактаттарына өзгеріссіз қабылданды. Бұл туралы біз осы жұмыстың келесі тарауларында сөз етеміз.

Әл-Фараби өзінің кейбір жаратылыстанулық шығармаларында Ғалам туралы білім салыстырмалы деген пікір айтады. Ол сол уақыттарда астрономия мен космологияда орныққан жекеленген тезистер мен пікірлерге күмәнданып, қарсы пікірлер мен мәселелерді ұсынады11.

Көне грек мұрасын қаншалықты құрметтесе де, Әл-Фараби беделге бас ұрмайды, олардың ілімі жаратылыстанудағы жаңа жетістіктерге қайшы келсе, оларға көзсіз ермейді. Әл-Фараби өзінің ауқымды шығармасы "Музыканың үлкен кітабында" пифагорейліктер космологиясын сынға алуы осыған мысал болады. "Пифагорейліктердің планеталар мен жұлдыздар қозғалысы барысында үйлесімді дыбыстар шығарады деген пікірі қате болып табылады. Физика олардың гипотезасының мүмкін еместігін дәлелдеді, аспан денелері мен жұлдыздар қозғалысы ешқандай дыбыс шығара алмайды" - дейді ғалым22.

"Жұлдыздар үкімінде не дұрыс және не қате" трактатында Әл-Фараби оған аспан үйлесімі музыка үйлесіміндей белгілі емес дейді33. Бұл жерде Әл-Фараби өзінің "Үйлесім туралы ілімінде" пифагорейліктердің ізінше музыкалық және аспан үйлесімі арасында өзара байланыс бар деген Птоломейді сынайтын сияқты.

Ортағасырлық Шығыстың көптеген философтары - "Таза ағайындар", ибн Сина (980-1077 ж.ж.), Омар Хайям (1048-1131ж.ж.) және т.б. Әл-Фараби кескінін еске түсіретін әлем кескінін ұстанды. Мысалы Омар Хайям өзінің "Жалпы тіршілік туралы" трактатында Әл-Фараби мен ибн Синаның барлық тіршілік тәртібінің төмен бағытталған тізбегіне сай құдайылық таза парасатты, ал ол жанды, жан - аспанды және т.б. жаратады деген ілімін колдайды44.

Әлемнің осы суреттемесі Әл-Фараби мен ибн Сина шығармаларының латындық аудармалары арқылы батыс еуропалық схоластикаға қабылданды және ұлы Дантенің "Құдіретті комедиясында" көрініс тапты55.

"Жаратылыстану негіздері" трактатындағы Әл-Фарабидің космологиялық идеялары

Әл-Фарабидің әлі күнге дейін зерттелмеген "Жаратылыстану негіздері" трактатының арабтық түпнұсқасы 1950 ж. Анкарада басылып шықты, ал А.Ж. Машановтың орыс тіліне аудармасы Әл-Фарабидің космологиялық және космогониялық тұғырнамасының қысқаша баяндалуы болып табылады. Шығыста қалыптасқан дәстүр бойынша космологиялық мәселелерді баяндағанда ғалым құран үзінділері мен пайғамбардың нақыл сөздерін келтіреді. Бірақ, оны ең алдымен бұл өлеңдер мен нақыл сөздердің жаратылыстанушылық мәні қызықтырады. Ол қасиетті жазудың жеке тезистерін де жасырынған рационалдық мәнді ашуға талпынады, ал олар ғылымға дейінгі космогония мен космологиядағы прогрессивті сәт болып табылады.

"Жаратылыстану негіздері туралы" трактатта біздің Әл-Фараби космологиясы туралы түсініктерімізді толықтыратын жаңа деректер бар. Ғаламның, Әл-Фараби тұғырнамасы бойынша, ең бірінші, бастапқы сәті - Аллаһтың жасырын, құпия қазынадан белгілі болғысы келіп, өз жүзінен Алғашқы жарықты (Нұр) жаратуы болып табылады. Нұрдың бастапқыда ешқандай қасиеті жоқ, ол біртекті, әрі қозғалыссыз болды. Оның жалғыз қасиеті, оған парасат берілгенде айқындалады. "Парасатқа келсек, ол Нұрдан бастау алатын рухани дем"11.

Бұл әлемдік Нұрдың алғашқы әлемдік парасаты. Оның бірінші қасиеті алға және артқа қозғала алу қабілеті болды. Әлемдік Нұрдан және онымен байланысты немесе ондағы әлемдік парасаттан Ғаламның материалдық және рухани реттегі барлық көп түрлілігі дамиды. "Алдымен" - дейді әл - Фараби, Ұлы Аллаһ өз жүзінің асыл Нұрынан тік түратын асыл жарықты жаратты. Бұл Нұр ешқандай қозғалыс қабілетін байқатпады. Ол ыстық та, суық та, ылғал да, құрғақ та, әйел жынысты да, еркек жынысты да емес еді, Ұлы Аллаһ осы Нұрды барлық Ғаламның негізгі элементі еткісі келген сыңайлы. Жаралатын барлық тұқымдық субстанциялардың бәрі (ұрықтар), басынан аяғына дейін осы алғашқы бастапқы Нұрда болды. Органикалық әлемнің барлық рухани бастаулары сонда болды"22.

Әрі қарай: "Бұл хадистерде (ғақыл сөздерде - А.К.) Ғаламның табиғи тарихы, жаратудың алғашқы актісінен пайғамбардың (яғни Мұхаммедтің - А.К) туғанына дейін баяндалды. Бұл тарихтың негізгі сәттерін мен кітапта келтірдім. Сонымен қатар мен осы тарихты қайта өңдеген жаратылыстанушылардың еңбегін пайдаландым, сондай-ақ маған жаратылыстануға тікелей қатыстыларды түзетіп, алып тастауға тура келді. Жаратылыстану ғылымдары ғалым - жаратылыстанушылар тек бақылаудың дәл деректерін анықтағанда ғана ақиқат ғылым бола алады"11.

Бұл үзінді, Әл-Фарабидің өз трактатын жазғанда өзіне белгілі барлық жаратылыстанулық еңбектерді кайта қарап, табиғат туралы ғылымның бақылаушылық (эмпирикалық) негізі болуы керек деген өз уақыты үшін батыл пікір айтқанын көрсетеді.

Алғашқы Нұр бастапқыда өзінің жаратылған жерінде болды және бір цикл уақыт (12000 жыл) бойы сол қалпында қалды. Ғаламның алғашқы элементтері пайда болу үшін, Аллаһтың бұйрығымен нұр екі бөлікке бөлінді, бір бөлігі жоғары көтеріліп, бір бөлігі төмен түсті, сонда екі бөліктің арасында бос кеңістік пайда болмады, ал олар бөліне бастаған жерде орталық бөлік пайда болды. Бұл орталық бөлік өте маңызды, екі басқа бөлікті байланыстыратын бөлік болып табылады. Мұндай бөлінулер ірі ауқымда әр 12000 жыл (цикл) сайын болып тұрады. Мұнан басқа кіші бөліністер де болады. Әр бөліністен кейін Ғалам заттарында жаңа қасиеттер пайда болады, оз сапасы бар мәндер пайда болып, алғашқы стихиялар қалыптасады.

Бөлінумен қатар араласу да орын алады, оның нәтижесінде әр текті заттар, әр түрлі бөліктердің қосындысы алынады. Бұл әртектілік одан арғы қозғалыстар мен айналуларға алып келеді. Көріп отырғанымыздай, сөз тек бірлік туралы емес, өзара байланыс туралы да болып отыр. Әл-Фараби: "Ұлы Аллаһтың "Бол!" деген сөзі оның бұйрығы болды" - деп жазады. Осы бұйрық бойынша екі бастаудың ыстық пен суықтың араласуының нәтижесінде ыстықтан құрғақтық табиғаты (қасиеті), суықтан - ылғалдылық пайда болды. Заттардың төрт қарама-қарсы табиғи қасиеттері пайда болды. Ал олардың араласуының аркасында біртұтас табиғат пайда болды. Бұл заттардың жаратылыс тарихындағы алғашқы қоспасы болды. Бұл қоспада жоғарғы және төменгі әлемнің барлық болашақ жаратындыларының негізі сақталды.Ұлы Аллаһ осы қоспада барлық заттардың болашақ шектерін, батыс - шығыс, оң - сол бағыттарын айқындады, парасат демін, тірі жан-жануардың жандарын, өмірлік құштарлық нәпсіні жаратты. Нәпсі құштарлығы еркектік -әйелдік жыныстық белгісі бар әрбір жанның даралығында ұяланды. Олардың бірігу нәтижесінде болашақ өсіп-өну жатты.

Әрі қарай Ұлы Аллаһ басқа нәтижелер алғысы келіп "Бол" деп бұйырды, сөйтіп қоспа екі бөлікке бөлінді, бір бөлігі жоғары көтеріліп, басқасы төмен түсті. Олардың арасында тағы бір тегіс орталық бөлік қалды. Осы орталық бөлікке парасат демі орналасты 11.

Бұл жердегі қызығы Ғаламның бұл бөліктері (ауқымдары) өзара бір затпен немесе күшпен байланысқан. Бөліну кезінде пайда болған орталық бөлік (біз сөз еткен) осындай күш болып табылады. Трактаттағы тағы бір маңызды деталға көңіл аудару керек. Аспан мен Жердің бөлінуі туралы сөз болғанда, Әл-Фараби ғалым ибн Аббастың пікірін келтіреді. Ибн Аббас ратка "біріктіру" (жалғастыру) сөзін арабтың сад сөзімен алмастырады, ал ол объектілер арасындағы мойнақ, "таулар арасындағы көпір" және т.б. білдіреді. Басқаша айтқанда, басында, бөлінгенге дейін Аспан мен Жер қалай болса солай байланыспаған, өзара белгілі бір күшпен (садпен) байланысқан. Бұл туралы Әл-Фараби: Ұлы Аллаһ айтты: Сенбегендер аспан мен жердің "ратик" байланысқанын көрмеді ме, ал біз оны бөлдік. Ибн Аббас, Аллаһ оған разы болсын, "ратик" арабша "сад" деді. Бұл үміт орны еді, осында аталған қоспа 12000 жыл бойы қалып Ұлы Аллаһқа тағзым етті22.

Сонымен, әл-Фарабише дүние бір және көп түрлі, жекелеген объектілер бір-бірімен әр түрлі күштер арқылы тығыз, бекем байланысқан. Дүниеде бос жер жоқ, осы күштермен шартталған қатаң заңдылық бар.

Алғашқы жаратылыстың бастапқы объектісі - Нұр. Арабтың Нұр, жарық сөзі жарықтың физикалық ұғымына қарағанда ауқымды ұғым. Физикалық сипаттағы жай құбылыстар туралы сөз болғанда ол жарық деп аударылады, ал Руханилық туралы сөз болғанда Hұp жайлы айту керек; Нұрдың шыңы адам парасаты болып табылады.

Әл-Фараби трактатының мазмұнынан жарық Ғарышта кең таралған құбылыс екендігі шығады. Ғарыш жарыққа толы (осы сөз кең мағынасында, жылу құбылыстарын да, сәулелерді де, отты да, қуатты да қамтиды), оның жекеленген жерлерінде оның (жарықтың) қоюлануы болып табылатын аспан объектілері орналасады. Сонымен адам парасаты Нұрға оранған, адам жарықтан бастау алған әлемді таниды. Әл-Фараби космологиясының негізінде осы принцип жатыр.

"Екі Жарыққа бөлінген бүкіл жоғарғы бөлік, - деп жазады ғалым - барлық ауқымда жарқыраған жарыққа айналды. Бұл жарық қозғалысқа ие болады. Өзінің бар құдіретімен Аллаһ осы Жарықты бүкіл Ғаламның қозғалтқыш негізіне айналдырды. Жарықтың табиғаты жылу болды. Бұл жылу бүкіл әлем әрекетінің асыл негізіне айналды. Осыдан кейін Аллаһ Жарықтың жоғарғы бөлігінен гаршиді, яғни аспан мен оны тіреп тұратын періштелерді және жарық құбылыстарының басқа әлемін жаратты"11.

Әрі қарай: "Жарықтың бүкіл төменгі бөлігі қараңғы, суық және қозғалыссыз болды. Бұл бөлікте табиғаты бойынша қозғалмайтын заттар орналасты. Ұлы Аллаһтың құдіретті күшіне сай қозғалмайтын субстанциялардың табиғаты суық болды. Бұл субстанциялардан қасиеті суық заттар пайда болды. Бұл заттардың негізі тастар мен топырақ болып табылады, олар басқа да көптеген заттардың негізін құрайды.

Осыдан кейін Ұлы Аллаһ Жарықтың төменгі бөлігінен тақты (төменгі сфераны) және оның күзетшілері - періштелерді, жұмақты және лаух әл махфузды (тағдыр тақтасын, адам істері кітабын) жаратты. Бұл жерде ғалымдардың екі түрлі түсіндірмесі бар. Біздің баяндауымызда, жоғарыда Аллаһтың алғашқы жаратқаны Жарық болғаны аталып өтілді. Екінші түсіндірмені жақтаушылар алғашқы болып жұмақ жаратылды дейді. Жарық содан соң пайда болды"22.

Әрі қарай Әл-Фараби таңбалар, іздер және бейнелер туралы ілімді дамытады: "Табиғат (жаратылыс, натура, табиғат) сөзінің өзі таб" деген араб сөзінің түбірінен шығады және балауыз тақтадағы немесе қағаздағы таңба, мөр, штамп... дегенді білдіреді. Бұл бүкіл табиғат өз болмысын Аллаһтың құдіретті күшінен алады жэне онда жарату актісінің таңбасы, бейнесі бар дегенді білдіреді. Жаратылыстың бірінші актісі табиғатта қайталанған. Бұл таңба Аллаһ әмірінің белгісі болып табылады"33. Әл-Фарабише бүкіл аспан және жер денелерінің өз қозғалысы бар. Ол дүниедегі барлық денелердің өз орбитасы, өз сферасы - фалак (аспан сфералары - Жоғарғы фалак) бар дейді. Денелердің сфера бойынша қозғалысы циклдық, мерзімді сипатта болады, ол уақыт ұғымын да анықтайды.

Аспан денелерінің бөлінуі мен орын ауыстыруы аралығындағы ірі циклдер 12000 жыл уақытпен анықталады. Бұл санды дәл мағынасында емес, шартты түрде түсіну керек. Әл-Фарабидің жаратылыс актілерінің дәл уақытын атайтын авторларды сынауы осыны дәлелдейді. Ол жаратылыстану ғылымы - эмпирикалық ғылым және сондықтан мұндай уақыттарды бақылау негізінде аньщтау қажет дейді.

Шеңберлік қозғалыстар мен қатар радиусты қозғалыстар: төмен және жоғары, алға және артқа орын алады. Қозғалыстың бұл екі түрі қосарланған қозғалыс болып табылады.

Әл-Фараби космологиясы бойынша бөліну мен араласудың бірінші актісі кезеңінде, жұлдыздар жүйесі мен жұлдыздық кезеңдегі күн жүйесі контурларының айқындалғанын шамамен анықтауға болады, яғни Күн, жұлдыздар мен планеталар аспан денелері ретінде қалыптасады да жалпы газ қоспасы ретінде белгілі бір сфераны алып жатады.

Бөліну мен араласудың екінші актісі күн жүйесін бізге белгілі қазіргі қалыпқа әкелді. Бірінші кезекте орбиталық заттың жалпы қоспасынан Күн қалыптасады. Ол "жоғарғы және төменгі аспандық әлем сфераларының тіршілігінің негізгі бастауы ретінде, сондай-ақ Ғарыштың жалпы шырағы ретінде" төртінші аспанға, жеті аспанның ортасына орналасады11.

Әл-Фараби тұғырнамасы бойынша адам жер беті өмір сүруге дайын болғанда (су, ауа, өсімдік және жануарлар әлемі бар да) пайда болады. Сол уақыттағы дәстүрге сай, Әл-Фараби адам денесінің ішкі бөліктерін Күн жүйесінің планеталарымен, ал сыртқыларын -жұлдыздар шырағымен салыстырады.

Сонымен "Жаратылыстану негіздері туралы" трактатта Әл-Фараби аңғырт формада болсын дүниенің негізінде материалдық субстанция (Ұлы Аллаһтың құдіретімен жаралған жарық) жатыр деген қорытындыға келеді. Ғаламды ол қозғалыста, үздіксіз эволюциялық дамуда қарастырады.

Әл-Фарабидегі астрономия пәні мен мазмұнын анықтау

Өзінің атақты "Жұлдыздар үкімінде не дұрыс, не қате" (немесе "Ғылымдар мен өнерлердің құндылығы туралы") трактатын әл - Фараби төмендегі: "Ғылымдар мен өнерлер үш құндылықтың: заттың құндылығымен немесе дәлелдердің тереңдігімен, күткен немесе нақты пайдамен сипатталады. Басқаларға қарағанда пайдалы болғандықтан артық саналған ғылымдарға құқықтану мен қолөнерлер жатады, оларды барлық уақытта барлық халықтар қажет етті. Басқаларға қарағанда дәлелдер тереңдігімен артық саналатын ғылымдарға геометрия сияқты ғылымдар жатады" деген қағидамен бастайды.

Пәнінің құндылығының арқасында басқалардан артық саналатын ғылым, мысалы, жұлдыздар туралы ғылым болып табылады. Осы үш құндылықтың бәрі бірге немесе үштен екеуі бір ғылымға - құдайлық ғылымға бірігеді"11.

Өз дәуірінің дәстүріне сай, Әл-Фараби ғылымдар мен өнерлерді олардың құндылығына байланысты сұрыптайды. Сол уақыттарда қабылданған "ғылымдар құндылығының шкаласына сай астрономия құдайлық ғылым - Аристотельдік мағынадағы метафизикадан кейінгі орынды алды, өйткені ол әл - Баттани сөзіне сай ғылымдардың ішіндегі ең асылы, әрі кемелі, ақылдың сәнін келтіріп, интеллектіні қалыптастырады, құдайлық бірлікті, даналық пен құдіретті тануға ықпал етеді22.

Алайда Әл-Фарабиді, негізінен, астрономияның ғылыми мазмұны мен тәсілдері қызықтырады.

Өз сұрыптауында Әл-Фараби дәстүрге сай астрономияны математикалық ғылымдар қатарына жатқызады. "Ғылымдар тізімінде" ғалым астрономия пәнін төмендегідей анықтайды: "Жұлдыздар туралы ғылым" деп екі ғылымды түсінеді: біріншісі - жұлдыздар үкімі туралы ғылым, бұл болашақта жұлдыздардың не болатынын көрсететіні туралы ғылым. Екіншісі - математикалық астрономия, ол ғылымдарға және математикаға жатады. Алғашқысына келетін болсақ, ол қабілеттер мен өнерге жатады, оның көмегімен адам не болатынын елестетіп, түс жориды және т.б33. Әл-Фарабидің бұл анықтамасын кейіннен көптеген шығыс ғалымдары қабылдады. Мысалы, Әбу-л-Хасан Әли әл-Масуди (955 ж. туылған) астрологияның төмендегідей анықтамасын келтіреді: "Математикалық доктриналардың бірі болып табылатын және грекше "ал - аструнумийа" деп аталатын астрология, бірінші бөлгенде екі бөлікке бөлінеді: [а] аспан сфераларының формасы, олардың құрамдас [элементтері] және олардың орналасуы мен құрылысы туралы ғылым, [б] аспан сфераларының [тағдырға] қалай ықпал ететіні туралы ғылым44.





Бірақ Әл-Фараби астрологиялық болжамдарды өнерге жатқызып, математикалық астрономия ғана ғылымға жататындығын атап көрсетеді. "Математикалық астрономия үш бағыт бойынша аспан денелері мен жерді зерттейді: біріншіден, олардың формалары мен бір-біріне қатысты орналасуын, олардың әлемдегі реттілігін. өлшемін, бірінен екіншісіне дейінгі арақашықтығын және жердің тұтас алғанда, өз орнынан да қозғалмайтынын анықтайды"11.

Бұл жерде сол уақытта жалпы қабылданған, Птоломейдің әлемнің геоорталықтық жүйесінде негізгілердің бірі болып табылатын Ғаламдағы Жердің қозғалмайтындығы туралы түсінік көрініс тапқан.

"Екіншіден, - деп жалғастырады ғалым, - ол аспан денелерінің қозғалысын, олардың қанша сондай-ақ олардың барлық қозғалысы сфералық екенін анықтайды. Ол әрбір жұлдыздың Шоқ жұлдыз белгілері бөліктеріндегі кез келген уақытта, барлық қозғалыс түрінде орнын табу тәсілдерін зерттейді:.."22. (Зодиак белгілері - бурудж - мұнда 30° - тық эклиптика бөліктері, олар зодиактың 12 шоқ жұлдыздарына сәйкес келеді).

Математикалық астрономия пәнін Әл-Фараби былай анықтайды: ол "... бүкіл аспан денелеріне ортақ және олардың әрқайсысына жеке-жеке тән нәрселердің барлығын, эклиптикада орналасқан кездегі оларға тән қозғалысты және бір-бірімен салыстырғанда шығатын құбылысты атап айтқанда олардың бірігулерін, жақындауларын, алшақтауларын, бір-біріне қатысты әр түрлі орналасуларын түсіндіреді"33.

Мұны былайша түсіну керек сияқты: егер аспан сферасына экватор рөлін эклиптика ойнайтын эклиптикалық координаталар жүйесін сызса, онда екі жұлдыздың қосылуын эклиптикалық бойлықтарының сәйкес келуі деп, екі жұлдыздың бір зодиак белгісі астында болуын екі жұлдыздың жақындасуы деп атайды. Жұлдыздардың алшақтап кетуінің әр түрлі жағдайы деп олардың қарама-қарсы тұруын, олардың эклиптикалық бойлықтарының 180° - қа ерекшеленетінін немесе қарама-қарсы Зодиак белгісінде орналасуын түсіну керек, квадратура деп - олардың эклиптикалық бойлығы немесе Зодиак белгілері 90° - қа ерекшеленетінін, тригоналдық аспекті деп - олардың эклиптикалық бойлығы немесе Зодиак белгілері 120° - қа ерекшеленетінін және т.б. түсіну керек.

Астрономия, әл-Фарабише, сондай-ақ "олардың (аспан денелерінің - А.К.) қозғаласынан не шығатынын, олардың Жерге қатынасынан не шығатынын, мысалы Күн тұтылуын және Жердің әлемде алатын орнында орналасуынан не шығатынын, мысалы Ай тұтылуын, осыдан шығатын [басқа] құбылыстарды, Күннің шығуы мен батуын, олар қанша, қандай жағдайда, қай уақытта орын алады және қанша уақытқа созылатынын" қарастырады .

Үшіншіден, астрономия, Әл-Фараби бойынша, математикалық географияға және күнтізбек теориясына қатысты мәселелерді қарастырады.

Астрономияның бұл тарауына математикалық хронология мен географиялық кестелерді, яғни қалалар мен басқа да пункттердің координаттары мен тізімін жасау кіреді. Әл-Фарабидің "Алмагесті" қайта өңдеуінде Птоломейдің "Географиясына" бірнеше рет сілтеме жасап, бірқатар географиялық есептердің математикалық шешімін бергенін (мысалы, жергілікті жердің ендігі мен байлығын анықтау) атап өтейік.

Әл-Фараби өз еңбектерінде әр түрлі ғылымдардың, соның ішінде астрономияның да шығу тегін қарастырады. Бұл мәселеге ол арнайы "Ғылымдардың шығу тегі туралы" трактатын арнады. Онда мәселе субстанция мен акциденция ұғымын басшылыққа ала отырып шешіледі. Әл-Фарабиге сәйкес, пәннің мәні өздігімен субстанция, ал өздігімен тіршілік ете алмайтын - акциденция. Субстанция бір, қозғалмалы және танылады. Субстанцияны парасат таниды, ал акциденциялар аралық тізбектер қызметін атқарады және сезім органдарымен қабылданады. "Жұлдыздар туралы ғылымның пайда болуына ықпал еткен себептерді тану туралы сөз" атты тарауда Әл-Фараби астрономияның пайда болу себептерін төмендегідей түсіндіреді: "Мен субстанция өз табиғатында қозғалмалы болғандықтан, оның қозғалысы да үш түрге бөлінді, атап айтқанда - жылдам, баяу және олардың аралығындағы деймін. Осыдан біз оның қозғалысын біліп, осы қозғалыстарды өзара салыстыру үшін шаманы табуға қажетті ғылым керек болды; бұл аспан қозғалысы туралы ғылым. Соның арқасында біз планеталардың жолын, олардың қозғалысын, ауытқуы мен аялдауларын білеміз. Бірақ, біз оларды тек алдыңғы екі ғылым, яғни арифметика мен геометрия арқылы білеміз, оларсыз бұл таным тек қиын ғана емес, мүлдем мүмкін емес. Гректер бұл ғылымды астрономия деп атайды", - дейді.

Әл-Фарабидің "Жұлдыздар үкімінде не дұрыс, не қате" трактаты туралы. Астрологияға сын

Әл-Фарабидің "Жұлдыздар үкімінде не дұрыс, не қате" трактатың соңғы уақыттарға дейін ғылым тарихшылары тарапынан жеткілікті зерттелмей келді11. Бұл еңбегінде Әл-Фараби формальды логика мен жаратылыстану жетістіктерінің негізінде аспан денелері туралы ғылым пәнін өзі қалай түсінетінін баяндайды. Ол шығыста алғашқылардың бірі болып юдициарлық деп аталатын астрономияны қатал сынға алады, оған сай жердегі істер мен оқиғалар аспан денелерінің орналасуымен анықталады.

Салыстыру үшін, ұлы Птоломейдің астрологиялық көзқарастарды ұстанғанын айта кетейік. Өзінің "Төрт кітап" ("Тетрабиблос") шығармасында ол аспан денелерінің жердегі оқиғалар мен адамға әсерінің жалпы теориясын баяндайды22. Птоломейдің таза астрономиялық еңбегі "Алмагесте" де астрологиялық мазмұндағы пікірлер кездеседі. Мысалы осы шығарманың VIII кітабында, гелакиялық күн шығулары мен батуы туралы айтқанда, ол олардың ауа райына ықпал ететінін атап көрсетеді. Көне заман мен орта ғасырларда кең тараған осы теорияның мәнін жақсы түсіну үшін "Тетра библостан" үзінді келтірейік: "Жерді қоршағанның бәріне мәңгілік әлемдік эфирден әлдебір күштің түсіп, таралатыны, оның өзгеруге бейім екені, Ай астындағы алғашқы элементтер от пен ауаның эфирмен қоршалғаны және эфирдегі қозғалыс арқылы өзгеретіні, олардың кейін өз ішіндегілердің бәрін - жер мен суды, өсімдіктер мен жануарларды қоршап, өзгеретіні әркімге жақсы түсінікті және еске салуды қажет етпейді. Күн өзін қоршаған ортамен бірге әлдебір түрде Жерде орналасқанның бәріне әрқашан өз тәртібін таратады... Жерге жақынырағы ретінде Ай Жерге ықпал етеді, жанды, жансыз нәрселердің көбі оны ұнатады және онымен бірге өзгереді: өзендер оның сәулесімен өз ағыстарын ұлғайтады және кемітеді, оның шығып, батуына байланысты теңіздер өз толысуларын өзгертеді, ал өсімдіктер мен жануарлар тұтас немесе бөліктерінде онымен бірге өседі немесе азаяды... Қозғалмайтын жұлдыздар мен планеталардың шығу тегі қоршаған ортаға байланысты (ыстық, жел, қар) көптеген болжаулар береді, ал олар жердегі барлық тіршіліктің шарты. Бұл жағдайда жұлдыздардың бір-біріне қатысты орналасуы көптеген күрделі өзгерістер енгізеді..."11.

Осы сияқты көптеген жағдайлардағыдай Әл-Фарабидің "Жұлдыздар үкімінде не дұрыс, не қате" трактаты шәкірттерінің өтініші бойынша ықшам, жеке-жеке, кейде бір-бірімен байланысы аз тезистер мен нақыл сөздер түрінде және пікірталас сипатында жазылған: Әл-Фараби өзінің оппоненттері, астрологияны қолдайтындармен пікір таластыратын сияқты. Шығарма бағдаттық ғалым Әбу Исхак Ибрахим ибн Абдаллах әл - Бағдадидің алғы сөзінен басталады. Біз одан Әл-Фарабидің осы еңбегінің басты мақсаты -жұлдыздарға қарап бал ашудың мүмкіндігін немесе мүмкін еместігін ғылыми негіздеу екенін көрсетеміз. Әл - Бағдади: "Мен жұлдыздар үкімін қатты білгім келді, осы ғылымды шын көңілмен игеруге талпындым, осы үкімдерді зерттеуге қатты құмарттым, әрдайым соларға арналған кітаптарды оқыдым. Осыған қызығып, бұл ғылымның ақиқаттығына сеніп уақытымды сарп еттім, мен онда табылған қателіктердің осы ғылымға катысты ғалымдар білімінің шектілігінің нәтижесі екендігіне және аспаптарды пайдаланатын астрономдар мен байқаушылардың, есептеушілердің жеткілікті назар аудармағандығына күмән келтірмедім.

Мен осы қиындықтар жойылып, кедергілер алынғанда жоғарыда айтылғандардың бәрінде кемелділікке қол жететініне, сонда олардың дұрыс болатынына; білімнің өсуімен катар [жұлдыздар үкіміне] қатысты да пайдасы болар, сонда бұл ғылым болашақты қамтитынына, құпиялардың ашылып, белгісіздің белгілі болатынына күмән келтірмедім.

Белгілі бір уақытқа дейін мен бұған кәміл сендім. Сонымен катар осы уақытта мен есептеулер арқылы, оны әр түрлі аспаптардың көмегімен бақылап тексеріп, жасырын және анық фактілерді жинау арқылы өз сенімімді нығайттым, бірақ іздегенімді тануға жақындай алмадым, тек одан алыстап кеттім, сөйтіп үмітімді үзіп, оларға күмәндана бастадым", - деп жазады22.

Біз бұдан, әл - Фараби уақытында юдицнарлық астрологияның бақылау мен математикалық есептеулерге негізделген ғылым саналғандығын байқаймыз, оның пәні планеталар мен жұлдыздардың орналасуына қарап жердегі оқиғалардың барысын болжау болды.

Әл-Берунидің деректерінше, IX ғ. ортасының ғалымы Мұхаммад ибн Әли әл - Мекки тіпті, "Жұлдыздар болжауы өнеріне кіріспе" атты арнайы шығарма жазған. Тағы бір араб астрологы әл - Кабиси де осы тақырыпқа "Жұлдыздар үкімі өнеріне кіріспе" ("Ал - мадхал ила сина ахкам ан Нуджам") трактатын құрастырды.

Жоғарыда аталғандай, Әл-Фарабидің жасы үлкен замандасы әл - Баттани жұлдыздардың жердегі оқиғаларға әсері туралы тура айтпаса да, оның "Тетрабиблосқа" түсіндірмелері (шам. 786-866 жж.) астрологияның ол үшін сөзсіз екендігін анық көрсетеді22. Әбу Ма шардың (1), "Мың диджа кітабы" атты астрологияға жетекшілігі де белгілі. Әл-Берунидің өзі "Жұлдыздар туралы ғылым бастауларына түсіндірме кітабы" немесе "Жұлдыздар туралы ғылым" атты шығармасында астрология мәселелеріне арнайы тарау арнады33.

Әл - Бағдадиге қайтып оралайық. "Сонда мен көне заман [ғалымдарының] еңбектеріне назар аудардым, - деп жазады ол әрі қарай, олардан мен өзім қалған жағдайдан шығатын жол іздедім. Бірақ даналар мен ақиқатты иеленгендер кітабында бұл туралы ештеңе айтылмағанын байқадым, олардың пікірі түсініксіз, оларда мұны қалай қолдану керектігіне қатысты меңзеу де жоқ. Сонда осыған дейін бойымда болған сенім - болжамға, наным - күмәнға, ал ақиқаттылық - толғанысқа айналғаны ма?

Көптеген күндер өтті, мерзім ұзара берді, мен Әбу Насыр Мұхаммад ибн Мұхаммад Әл-Фараби ат - Тарханиді кездестіргенше сол қалпымда қалдым. Мен оған осы жағдайымды айтып шағымдандым және бұл ғылымның қаншалықты ақиқат, онда ненің дұрыс, ненің бұрыс екенін шын білгім келетінін айттым, одан маған осы ғылымдағы шындықты ашып, көне даналар ілімінен белгіленіп түсіндіруін өтіндім. Мен одан өзім іздегендердің не екеніне жауап беруін өтіндім, сонда ол мені [осы ғылымның] мәндері мен ақиқатына қол жеткізуге ықпал еткен негіздердің негізіне, заңдары дың заңына үйретті.

Ол менімен пікір таластырды, мен оған қарсы уәж айттым, сонда ол маған кайта назар аударды, мен оның осыған қатысты айтқандарына қарсы келдім.

Бірде ол маған тараулары мен белгілері бар қолжазбаны көрсетті, ол оның осы мәселемен арнайы шұғылданған уақытында жазылса керек. Ол бұны жазып, әдеттегідей, кітап немесе трактат түрінде қаттаса керек. Мен оны толық көшіріп жаздым, терең зерттеп одан керегімді таптым, өз іздегенімнің мәнін түсіндім.

Бұрын құтыла алмаған жүрегімдегі қобалжу басылды, маған енді жұлдыздар үкімінен ненің мүмкін, ненің мүмкін емес екендігі түсінікті болды"11.

Содан соң трактаттың негізгі мәтінінің 30 тезисі баяндалады. Онда Әл-Фараби жұлдыздарға қарап бал ашумен шектелмей, ғылым жетістігінің көмегімен табиғат құбылыстарын болжаудың жалпы мәселелерін қарастырады.

Алдымен ол жалған ғылымдардың болуының әр түрлі себептерін ашуға талпынады. Оның пікірінше, бүл ең алдымен адамдардың жеке кемшіліктерімен байланысты субъективті себептер. Мысалы, ғылым дамуының төмен деңгейі, ғылымды табиғатынан жек көру, жалған ғылыммен айналысатын ғалымдардың жоғарғы мәртебесі, жеке мақсаттар.

Осыған орай, Роджер Бэконда да (1214-1294) осы сияқты бірдеңе барын айта кету керек. Ол да ақиқат ғылымды тануға кедергі келтіретіндердің тізімін береді. Бұл - жалған беделге бас ию, ескі әдет, надан адамның ырымдары, даналықтың даңғойлығы.

Жалған ілімдердің таралуының бір себебін Әл-Фараби логика заңдарын дұрыс қолданбаудан көреді. Ол логикалық қателік жіберіп алмаудан сақтандырады, бір типті құбылыстарға қолданғанда аналогияға сақ болуды, салыстыратын құбылыстарда ненің ұқсас, ненің ұқсамайтындығын тиянақты зерттеуді талап етеді.

Жалпы сипаттағы ескертулерден кейін Әл-Фараби табиғат құбылыстарын болжау туралы ілім негіздерін баяндауға көшеді және мүмкіндік сипатындағы бірқатар қызықты пікірлер айтады, олар оған астрологиялық болжамдардың ғылымға қарсы мәнін негіздеу үшін қажет.

Әл-Фараби жалпы құбылыстарды, соның ішінде астрономиялықтарды да танылатын белгілері бойынша сұрыптайды. Ол: "Құбылыстар мен олардың дүниедегі қалпы - екі түрлі. Бір құбылыстар солардың себебінен, мысалы от пен Күнге жақын немесе оларға қарсы орналасқан денелерден жылу шығатыны сияқты. Осыған ұқсас құбылыстарда да істің мәнісі осындай.

Басқа түрге себебі, белгісіз кездейсоқ құбылыстар жатады, мысалы Күн шыққанда немесе батқанда адамның өлуі немесе тууы.

Себебі белгілі әрбір құбылыс оны біліп, игеріп тануға бағытталған. Кездейсоқ құбылыстардың, оларды жан-жақты түбегейлі танып, білуге апаратын жолы жоқ. Аспан денелері [алғашқы] құбылыстардың желісі мен себебі болып табылады, бірақ мына [соңғылардың] емес", - деп жазады.

Бұл тезис әл - Фараби үшін жұлдыздар үкімі арқылы жердегі оқиғаларды болжау мүмкіндігі туралы астрологтар доктринасын сынаудағы негізгісі болып табылады. Ол кейбір аспан мен жер құбылыстары арасында болатын объективті байланысты теріске шығармайды, бірақ оларды тиянақты зерттеуді талап етеді. Әл-Фараби тануға болатын құбылыстарды: 1) Өзекті танылатын құбылыстар, яғни өз табиғаты бойынша танылатын және танылуы іске асатын; 2) потенциалды танылатын, яғни табиғаты бойынша танылатын, бірақ танылуы іске аспайтын деп екі түрге бөледі.

Ғалым кездейсоқ құбылыстардың болуын өзінше негіздейді: "Егер дүниеде себебі белгісіз құбылыстар болмаса, қорқыныш пен үміт жоғалатын еді, ал егер олар болмаса адам ісінде де, заң ісінде де, саясатта да мүлдем тәртіп болмас еді, өйткені қорқыныш пен үміт болмаса ешкім ертеңге ештеңе дайындамас еді, бағынышты өз қожайынына бағынбас еді, қожайын өз қол астындағылардың қамын ойламас еді, ешкім ешкімге жақсылық жасамас еді, Аллаһты тыңдамас еді, ізгі істерді атқармас еді, өйткені ертең не боларын біліп, пайдасын көретініне бар күшін салып қол жеткізбеген, ақымақ мылжың"11.

Осы алғышарттардан Әл-Фараби юдициарлық астрологияның нағыз мағынасы мен мәнін және оның астрономияға қатынасын ашуға өтеді. Ол Аристотельдің "Екінші Аналитикада" қалыптастырған кездейсоқтық туралы ғылыми білімнің жоқтығы туралы белгілі тезисінен бастайды: "Кездейсоқтық туралы дәлелге негізделген білім жоқ. Өйткені кездейсоқтық қажетті болатын да, көп жағдайда болатын да емес, ол екі жағдайдың екеуінде де болатын әлдене емес. Алайда не оны, не бұны дәлелдейді. Іс жүзінде кез келген силлогизм қажеттіден (бардан), немесе көп жағдайда болатын алғышарттан алынады. Егер алғышарттар (пікірлер) қажетті бар туралы болса, қорытынды да қажетті бар туралы болады. Егер олар (пікірлер) көп жағдайда болатын туралы болса, қорытынды да сондай болады. Ал кездейсоқ коп жағдайда да болатын емес, қажетті болатын да емес болғандықтан, ол үшін дәлелдің болуы да мүмкін емес".

Аристотельдің ойларын әрі қарай дамыта отырып және оларды астрономияға қолданып Әл-Фараби: "Жалпы атаулар көптеген адасудың себебі болатын сияқты. Мысалы, кейбір заттарға, оларды бір атауға біріктірудің салдарынан оларда жоқ нәрсе таңылады. Бұл қағиданы астрономиялық сияқты ережелер де растайды. Біз астрономиялық ережелер ортақ болып табылады дейміз, өйткені олар арифметика тәрізді шамалар туралы ілімді де, қажеттіні де біріктіреді және көп жағдайда ішкі қалыптардың өзара әсерін білдіретін құбылыстарды біріктіреді, сондай-ақ біздің шамалауымызға қатысты ережелерді де, біздің мақұлдауымызбен және қарауымызбен белгіленетінді де біріктіреді. Бірақ бұл ұғымдардың өзіндік табиғаты әр түрлі және тек атаумен ғана біріктірілген.

Егер біреу аспан денелері мен олардың арақашықтығын білсе, онда ол астрономиялық ережелерге сай ойлады және бұл қажетті заңдылықтар жиынтығына кіреді, өйткені ол әрқашан сондай.

Жұлдыздардың біреуі, мысалы Күн әлдебір жерге қарсы тұрып, егер жылуды қабылдауға бөгет болатын кедергі болмаса, оны жылытатынын білсе, ол да астрономиялық ережемен істес болады, бұл көп жағдайда болуы мүмкін құбылыстар жиынтығына кіреді.

Ал біреу әлдебір жұлдызды басқасына қосқанда қайсыбір адамдар байиды немесе осының арқасында қайсыбір құбылыс орын алады деп ойласа және астрономиялық ережеге сай ойлаймын деп айтса, онда бұл күмәнді, болжамды іске жатады және бұл ережелердің әрқайсысының табиғаты басқа ұғымдардың табиғатына қайшы келеді, олардың ортақтығы тек атауларында ғана", - деп жазады.

Сөйтіп, Әл-Фараби ғылым тарихында алғашқылардың бірі болып астрономияның нағыз пәнін анықтайды. Сонымен қатар ол жұлдыздарға қарап адамдар тағдыры мен жердегі оқиғаларды болжауға талпынған, астрологтар көзқарасының ғылыми емес екендігін атап көрсетеді. Әл-Фараби уақытында астрономияны да, астрологияны да - жұлдыздар туралы ғылым деп ортақ атаумен атағандықтан, ғалым оларды шатастырып алудан сақтандырады және олардың әрқайсысының мәнін ашады.

Әл-Фараби бойынша, астрономия арифметика мен геометрия сияқты дәл (қажетті) заңдылықтарды зерттеумен шұғылдануы керек (аспан денелерінің орналасуы, олардың өлшемі, осы денелерге дейінгі арақашықтық туралы білімдер). Көптеген жағдайларда болатын құбылыстар, мысалы, Күннің Жер бетіндегі заттарға жылулық әсері де астрономия пәнінің мәселелері категориясына жатады.

Әл-Фараби жұлдыздарға қарап бал ашатын өнердің (астрологтардың) пәнін ашып, олардың күмәнді, кездейсоқ, сенімсіз нәрселермен шұғылданатынын (өздерін астрономияның жаксы білгірлері деп санаса да) көрсетеді.

Ғалым адамның жекеленген іс-әрекеттері (немесе басқа құбылыстармен) мен әр түрлі субъективті болжамдар арасында әлдебір сәйкестіктерді анықтау мүмкіндігін мойындайды, бірақ бұл сәйкестіктерді ол таза кездейсоқ сәйкестік ретінде бағалайды. Ол: "Өзінің көптеген іс-әрекеттеріне әр түрлі әлем құбылыстарын мысалы, жануарлар қозғалысын немесе құстар даусын, немесе анық сөзді, немесе асыл тастарды немесе атылған жебелерді, айтылған атаулар мен қозғалыстарды (жұлдыздар қозғалысы немесе сол сияқты құбылыстар) қарсы қойған кез келген адам осы аталған қалыптар мен құбылыстар арасында олар қаншалықты коп болса да, оларды салыстыруға мүмкіндік беретін байланыстың бар екенін байқар еді. Мүмкін, олардың арасында олар туралы ойлаған адамды таң қалдыратын атаулардың сәйкестігін кездестіруге де болар, алайда бұл парасатты адам арка сүйеуге тиіс қажеттіліктен де, міндеттіліктен де емес. Бұл парасатында әлсіздік бар адам бой алдыратын кездейсоқтық" - деп жазады11.

Өз трактатының соңында Әл-Фараби ең атақты деген астрологтар дың ішінде күнделікті тұрмысында астрологиялық болжауларды басшылыққа алатынын көрмедім деп атап көрсетеді.

Әл-Фараби бұл қорытынды тезисінде астрологтар кәсібін барлық ғылыми негізден айырылған іс деп бағалайды.

Бұл трактатында ғалым ғарыштың жерге физикалық әсері туралы құнды идея айтқанын атап өтейік. "Жаратылыстану ғылымының деректеріне сүйене отырып, Әл-Фараби аспан мен жер құбылыстарының арасындағы объективті байланыстың болуы мүмкіндігіне меңзейді. Ол: "Аспан денелерінің Жер денелеріне әсерін, соңғылардың осы әсерді қабылдауын дәлелдейді, бұл жылу, Күн жарығы және Ай мен Шолпанның тұтылуы мысалынан байқалады. Ал оларда осы әсердің салдарынан болатын нәрсе шағылысқан жарық, басқа ештеңе емес", - деп жазады .

Бұл ойын Әл-Фараби келесі пікірімен растайды: "Ертеде адамдар аспан денелері өз жарықтарымен жарқырай ма, әлде жоқ па деп екі жақты пікірде болды.

Біреулері: әлемде өз жарығымен жарқырайтын, Күннен басқа, аспан денелері жоқ, басқа жұлдыздардың бәрі жарықты күннен алады деді. Олар өз сөздерінің ақиқаттығын Күн мен адам көзінің арасынан өткенде Күнді тұтылатын Ай мен Шолпан мысалдары арқылы дәлелдеді.

Басқалары: барлық қозғалмайтын жұлдыздар өз жарығымен жарқырайды, ал планеталар жарықты Күннен алады деді. Бұл әсердің қалай болатынына, өзіндік немесе қабылданған жарық арқылы болатынына қарамастан ол теріске шығарылмайды".

Әл-Фараби өзінің астрономиялық шығармаларында екінші көзқарасты толық қолдайтынын ескерейік. Интуитивті түрде ол күн жарығының жер денелеріне әсері, олардың жеке-жеке немесе бірге әрекет ететініне, сондай-ақ бұл денелердің физикалық қалпы мен қабылдау дәрежесіне байланысты сапалық және сандық өзгеретіні туралы ойға келеді. "Жұлдыздар өз жарығын Күн жарығымен жер денелерінің бірінде біріктіргенде, олар оған әрқайсысы жеке-жеке әсер еткеннен басқаша әсер ететіні белгілі, - деп ойлайды ғалым. Бұл әсер көп немесе аз, күшті немесе әлсіз, дененің әсерге ұшырауының немесе осы әсерді қабылдауының әр түрлі кезеңдеріне байланысты не ұлғаяды, не кемиді.

Әр түрлі денелердің қабылдау қабілеті әр түрлі. Олардың ерекшеліктері де осында"11.

Әл-Фараби теңіз суларының тасуы мен қайту құбылыстарының Айдың орналасуымен байланысты екенін байқайды, бірақ бұл байланыстың себебін дәл анықтай алмайды, сонда да оларды тануға болады деп санайды. Ол бұл туралы: "Желістер мен себептердің жақын немесе алыс болуы мүмкін. Жақын себептер көптеген құбылыстар үшін дәл белгілі, мысалы, Күн жарығының таралуынан ауаның жылуы сияқты.

Ал алыс себептерге келетін болса, олардың танылуы, дәл белгілі болуы да, белгісіз болып қалуы да мүмкін. Дәл танылатын себептер, мысалы, Ай толып, теңіз үстінен өткенде оның тасуы мен кайтуын тудырады, сол арқылы жер суарылады, жайылымдар өседі, онда мал жайылады, семіреді, ал адам одан пайда тауып байиды және сол сияқты", - деп жазады.

Осы ойын әрі қарай дамыта ғалым: "Дүниеде себептері өте терең, сондықтан анықталмайтын заттардың бар екені теріске шығарылмайды. Сондықтан мұндай құбылыстар кездейсоқ ретінде қабылданады, оларды белгісіз құбылыстар қатарына жатқызады.

Мысалы Күн бір ылғалды жердің үстінде тур, осының салдарынан көп бу бөлініп, бұлттар пайда болады, олардан жауын жауып, ауа ластанады. Осының нәтижесінде денелер шіріп, құриды. Адамдар оларды уайымдап, апаттың себебі туралы сұрайды.

Бірақ біреу ажалдың уақыты, сипаты, орны туралы білімге, мысалы жақсы немесе жаман болжам арқылы немесе есептеулер жүргізу, немесе денелер мен құбылыстар арасындағы байланыс арқылы, мен ескерткен жолмен жүрмей, жол табамын десе, ол дұрыс ойлауға мүлдем бағынбайтын дегенге лайықты", - деп жазады.

Сонымен Әл-Фараби жаратылыстанушы ғалымдарды әлі белгісіз, бірақ тануға болатын табиғат құбылыстарының себептерін іздеуге бағыттайды және ғылыми объективті зерттеулерді елемейтін, жұлдыздарға қарап жердегі оқиғаларды болжап - білуге болады дейтін астрологтарды сынайды. Ол астрономиялық құбылыстарды математика және физика тәсілдерінің көмегімен зерттеуді ұсынады.

Әл-Фарабидің астрономиялық идеялары оның замандастарының да, ізбасарларының да назарынан тыс қалмағаны сөзсіз. Осы еңбекте баяндалған астрономияны сынау мен ғылыми қағидаларды кейіннен Шығыстың ірі ғалымдары - Әл-Беруни, ибн Сина, Омар Хайям жалғастырды.

Астрономия в трудах аль-Фараби. А-А: Наука. 1981. - С. 7-30.





ҚОРЫТЫНДЫ

ЕЛІМІЗДЕ ФАРАБИТАНУДЫҢ ҚАЛЫПТАСУЫ МЕН ДАМУЫ: ҚОРЫТЫНДЫЛАР ЖӘНЕ БОЛАШАҚ БАҒДАРЛАР

Әбдімәлік НЫСАНБАЕВ

Бірнеше жыл бұрын Қазақстанның ғылыми қауымдастығы Шығыстың ұлы ойшылы, Қазақстан даласының түлегі, нұрланған ортағасырлық ислам мәдениетінің, ғылымы және әдебиетінің гүлдену дәуірінде өмір сүрген, жасампаз Әбу Насыр Әл-Фарабидің туғанына 1130 жылды атап өтті. Ұлы ойшыл - энциклопедист өзінен кейін, Шығыс пен Батыстың көптеген зерттеушілерімен зерделенген және міне он бір ғасырдан артық олармен әр түрлі түсіндіріліп келген, орасан зор философиялық мұрасын қалдырды. Әл-Фараби мұрасына мұқият көңіл бөлу оның философиялық ойының тереңдігін, ғылымилығын, кәсіпқойлығын және әмбебаптылығын негіздеу қызметін атқарады.

Әл-Фараби мұрасына деген бірнеше тарихи ғасырлар бойындағы тартымдылығын жоғалтпайтын және толастамайтын мүдделілік, Әл-Фараби шығармашылық мұрасының тарихнамасы туралы мәселе қоюға және оның энциклопедиялық мұрасын зерттеу бойынша кең ізденушілік негіз таңдауға, оның тарихи дамуы, белгілі бір кезеңдерге бөлінуі туралы дербес сөз қозғауға мүмкіндік береді.

Әл-Фараби мұрасының тарихи негізгі мәселесі, оны кезеңдеу, даму үрдістері мен бағыттары мәселелері, талқылау кең мәтініне табиғи енгізілген жағдайда мынандай екі Әл-Фараби мұрасын дүниежүзілік ауқымда зерттеу бағыты және Әл-Фараби мұрасын Қазақстандағы зерттеу бағыты жүзеге асырыла алады.

Көпқырлы Әл-Фараби мұрасын оның отанында - Қазақстанда - зерттеу мәселелерін қарастыру, философиялық ойдың дүниежүзілік даму үрдісінен тыс қарастыруда жүзеге аспайтындығы түсінікті. Мазмұндық жағынан да Әл-Фараби мұрасын Шығыс пен Батыста зерттеу мәселесін қазақстандық фарабитану жетістіктерінен тыс қарастыру толымсыз болып шығады. Сондықтан Қазақстандағы фарабитану дамуын өзіміздің қарастыру мүмкіндігін екшеу үшін дүниежүзілік фарабитануға қысқаша шолу жасап өтейік, бұл оның әлемнің түрлі аймақтардағы талдануының салыстырудың негізгі қызметін атқара алады.

Әл-Фараби есімімен, ортағасырлық еуропалық ойға орасан зор ықпал еткен, Шығыс перипатетизмінің қалыптасуы мен дамуы байланысты. Шығыс перипатетиктері, Аристотель еңбектерін зерттей және түсіндірмелей отырып, оның жұмыстарының тек аз бөлігімен таныс батыс еуропалық әлемге іс жүзінде бүкіл аристотельдік мұраны жеткізді. Ғылымда, өнерде және басқа интеллектуалдық салада шыңдала келе, исламдық әлем білімінің әмбебап саласы - фәлсафаны жасап шығарады, ол өз мәнісінде, адам болмысының "шекті негіздері" туралы білім болады. Ислам әлемінің барлық кейінгі рухани - философиялық ілімдерінің негізгі қызметін атқарған Әл-Фарабидің философиялық жүйесінсіз ислам философиясын түсінудің мүмкін еместігі әлдеқашан белгілі болса да Әбу Насыр Әл-Фарабидің шығармашылығына көзқарас ұзақ жылдар бойы батыс әлемінде бірмағыналы болмады. Батыс ойшылдары дүниежүзілік тарихи-философиялық үрдісте ерекше маңызды орын алған Аристотельді тым еркін түсіндірмелеген Әбу Әли ибн Сина, кейде кейбір ойларына катысты, тіпті "керегі жоқты -сызып тастауға болады" деген ұстанымды қолданған және "Ұлы түсіндірмелеуші" ретінде әсіресе, Парижде ерекше атағы шыққан (париждік авероистшілдер ілімі) ибн Рушд сияқты философтарға маңыз берді. Көптеген батыстық шығыстанушылардың Әл-Фараби ілімін, батыс еуропалық ойға ерекше жақын, рационалистік тұрғыдан баяндайтынын атап өту қажет. XIX ғасырда батыстық философиялық әлемде ақылды тоталдық сынау орын алғандықтан, философтар ислам философиясын рационализм және иррационализм деп екі бағытқа бөледі. Міне, осыдан батыстық ойдың ибн Синамен, ибн Баджбен әуестенуі басталады, ал Әл-Фарабиді олар философияның рационалистік тармағына жатқызады. Алайда Фома Аквинский Әл-Фарабидің философиялық түсіндірмелік еңбектеріндегі Әл-Фарабидің ежелгі грек мұрасын, объективтілігін және екі дәуірдің - исламдық ортағасырлық пен ежелгі антиктік гректің тарихилығы тұрғысынан түсіндірмелейтін, антикалық түпнұсқалардың басқа түсіндірмелерімен салыстырғанда, таң қалаларлық ерекшеліктерін көре білгенін атап өту қажет.

XII және XIII ғасырларда Әл-Фарабидің кейбір шығармаларының латынға аударылуы жүзеге асты. XIX ғасырдан бастап, тұтас ислам философиясының мұрасымен түбегейлі айналыса бастаған, медиевист - ориенталистердің мектебі пайда болады. XX ғасырдың басында Әл-Фарабидің шығармашылық мұрасын зерттеу - исламдық мәдениетке деген қайтадан туындаған қызығушылық кеңмәтінінде жалғасты. А.Мец, Л.Массиньон, Р.Блашэр, А.Массэ, Р.Габриэли, Г.Э.фон Грюнебаум, Ф.Коплстон және көптеген басқалары сияқты атақты шығыстанушылардың жұмыстары жарыққа шығады. Әл-Фараби шығармашылығын бағалаудағы кейбір сыңаржақтыққа қарамай, Қазақстанда фарабитанудың қалыптасуында жағымды рөл атқарған, олардың еңбектерінің зор маңыздылығын атап өткен жөн.

Исламдық Шығыс елдерінде - Сирияда, Иранда, Иракта, Түркия мен Мысырда - Әл-Фараби философиясына назар аудару ежелгі грек мұрасын зерттеу сияқты исламдық философиялық саладағы зерттеулермен байланысты болды. Төлтума ислам философиясының қалыптасуы антик философиясының, оның мәселелік аймағының және зерттеу әдістерінің ықпалынсыз жүрмеді.

Сондықтан Әл-Фарабидің жұмыстары ортағасырлық авторлармен қатар кейінгі кезеңнің авторларының философиялық, логикалық, әлеуметтік - этиканың еңбектерінен бастап, жаратылыстану, математикалық сипаттағы дүниелері де назардан тыс қалмады. Олардың ішінде Әл-Фарабидің медициналық трактаттары туралы ең көне деректер орын алатын ибн әл - Кифти, ибн Аби Усайбиа секілді библиографтардың еңбектері бар.

Сонымен бірге арабтілді және ислам философиясын зерттеудің негізгі принциптерінің қалыптасуы мен дамуында ресейлік философтар мен шығыстанушылардың қосқан аса зор үлесін де атап өту қажет. И.Крачковский, Е.Бертельс, В.Бартольд әл - Фарабидің соңғы ортағасырлықтың кейінгі философтарға тигізген идеялық ықпалы жөнінде жазады. Е.А. Фролованың, А.А. Игнатенконың, Н.С. Қирабаевтың, М.Т. Степанянцтің, Г.Б. Шаймұхамбетованың ғылыми-зерттеулік жұмыстарында ойшыл шығармашылығы компаративистикалық талдау тұғырынан қарастырылады.

Орталық азиялық аймақтың - Өзбекстанның, Қырғызстанның, Тәжікстанның және т.б. ғалымдарының қосқан үлесін де назардан тыс қалдыруға болмайды. Исламдық ортағасырлық ойшылдар мұрасын зерттеген өзбек ғалымдары А.Л. Қазибердов, С.А. Мүтәліпов, М.М. Хайруллаев, Ю.Д. Жұмабаев, О. Матякубов және басқалары Өзбекстан Ғ.А. Шығыстану институтының қорларында сақталған философтың қолжазбаларын жариялады және Әл-Фараби философиясының әр түрлі жақтарын зерттеп келеді. Тәжікстан зерттеушілері, атап айтқанда академик М.С. Диноршоев, А.М.Богоутдинов Әл-Фараби мұрасын ортағасырлық ойшылдар ибн Сина, ар - Рази және т.б. философиялық ізденістері кеңмәтінінде сараптап келеді.

Әбу Насыр Әл-Фарабидің мұрасын қызу зерттеу, оның ұлы өмірлік жолы басталған Қазақстанмен байланысты. 1968 жылдан бастап ойшылдың көпқырлы энциклопедиялық шығармашылығын зерттеу бойынша жемісті ізденістер жүріп жатыр. Ол Қазақ ССР - і Ғылым академиясында ұйымдастырылған, Философия және құқық институтындағы кішігірім зерттеу тобынан басталды және Қазақстан Республикасы Білім және ғылым министрлігі Философия және саясаттану институтындағы фарабитану, сондай-ақ әлемдік философия бөліміндегі зерттеу жұмыстары аумағында ары қарай жалғасын тауып келеді.

1975 жылы Алматы қаласында, кең ауқымды ғылыми және қоғамдық жаңғырыққа ие болған, Әл-Фараби мерейтойының 1100 жылдығына арналған, Халықаралық ғылыми конференция дайындалып, өткізілді. 70 жылдардың басынан ойшыл жұмыстарын орыс және қазақ тілдеріне аудару бойынша дайындық жұмыстары жүргізілді. Тап осы уақыттан бастап, отандық философияның фарабитану сияқты бір бағытының пайда болуы туралы айтуға болады.

Қазақстанда Әл-Фарабидің энциклопедиялық мұрасын зерттеуде, ғылыми ізденіс мүдделері мен уақыт талабынан туындаған, солардың шектерінде зерттеу басымдылықтары өзгеріп тұрған және Әл-Фарабидің философиялық дүниетанымының көпқырлы мәселелік жақтарына көңіл аударылған бірнеше кезеңдерді бөліп көрсетуге болады. Қазақстанда Әл-Фараби мұрасын зерттеу тарихын динамикада қарастыра отырып, бірінен-бірі дүниетанымы және зерттеу әдістемесі бойынша байыпты ерекшеленетін, екі тарихи кезеңді атап өтуге болады. Біріншісі марксистік - лениндік дүниетаным мен диалектикалық материалистік әдістеменің тоталдық үстемдігімен байланысты, бұл орайда ол Әл-Фарабидің мұрасына қатысты көрініс тапқан дүниетанымда материалистік бағдарды іздеу және онтологияда, гносеологияда, әлеуметтік философияда, жан ілімінде және т.б. идеализмге қарай жіберілген шегіністерде. Осындай дүниетанымдық тұғырнама және зерттеу әдістемесі бүкіл кеңестік философияға, оның 70 жылдан артық тарихына тән, сондықтан мұны қазақстандық фарабитану да аттап өте алмады.

XX ғасырдың сексенінші жылдарының соңынан және тоқсаныншы жылдардан бастап, тоталитаризмнің қирауы мен Қазақстанның тәуелсіздікке жетуіне байланысты, Әл-Фарабидің энциклопедиялық мұрасын зерттеудің екінші, түбегейлі жаңа кезеңі басталады. Ол өзгерген әлеуметтік-саяси жағдайлармен, маркстік - лениндік әдістеменің және дүниетанымның тоталдық қысымынан кетумен, бұрын қазақстандық фарабитануда қолданылмаған, жаңа әдістемелік тәсілдерді пайдаланумен, Әл-Фарабидің философиялық мұрасын, зерделеудің объективті факторы болып табылатын исламдық дүниетаным мен исламдық руханилық кеңмәтінінде зерттеумен себептелген.

Оның үстіне, егер Әл-Фарабидің энциклопедиялық мұрасын мәселелік ауқымының көп түрлілігі және пәндік зерттелуі тұрғысынан қарастырсақ, үш бағытты бөліп көрсетуге болады: біріншісі кең ауқымды және күрделі аудармалық әрекетпен байланысты және өзінің мақсаты ретінде ғылыми айналысқа Әл-Фараби шығармаларын енгізуді көздейді; екіншісі оның философиялық шығармаларын тұтастық тұрғысынан қарастырады және Әл-Фараби мұрасының философия, ғылым, мәдениет тарихындағы рөлін көрсетеді; үшіншісі тарихи-философиялық үрдістің түрлі мәселелерін терең зерделеуге себебін тигізе отырып, Әл-Фарабидің көпқырлы шығармашылығының жеке жақтарын зерттейді.

Әбу Насыр Әл-Фарабидің жарияланбаған трактаттарын іздеумен және еңбектерін аударумен байланысты бағыт қарапайым емес және өзінің толыққанды дамуы үшін, араб, парсы, батыс еуропалық тілдерді меңгерген, тек қана тілдің нәзік ерекшеліктерін біліп қоймай, жоғары философиялық мәдениетті қоса игерген сапалы мамандарды қамту қажет болды. Ортағасырлық өте күрделі мәтіндерді аудару және түсіндірмелеу бойынша шығармашылық топтарды ұйымдастыруға мұқтаждық туды.

Қазақстандық фарабитанудың бұл бағытының дамуына біздің зерттеушілерге А.В.Сагадеев, С.Н. Григорян сынды ресейлік ғалымдар үлкен көмек берді. Уақыт оза келе Қазақстанда Әл-Фарабидің философиялық еңбектерін аударумен айналысатын төлтума түлектер өсіп - шықты.

Дәйекті жұмыстың нәтижесінде қазақстандық аудармашылар ұжымы қалыптасты, оның ішінде Б.Ошерович, Е.Харенко, К.Тәжікова, А.Көбесов, Н.Қараев, Б.Тайжановтар бар. Солардың аркасында Әл-Фараби трактаттарының тұтас тақырыптық топтамаларын аудару жүзеге асты. 70-80 жылдары Әл-Фарабидің мынадай шығармалары жарияланды: "Философиялық трактаттар", "Әлеуметтік - этикалық трактаттар", "Математикалық трактаттар", "Птолемей Альмагестасына түсіндірмелер", "Зерде және ғылым туралы", "Тарихи-философиялық трактаттар", "Жаратылыстанулық ғылымдар трактаттары". 90-жылдары "Музыка және поэзия туралы трактаттар", "Таңдаулы трактаттар" жарияланды. Әл-Фараби трактаттарының өзіндік аудармаларын жас, болашағынан көп үміт күттірген С.Дәукеева, А.Құрманәлиева, Ж.Сандыбаев сияқты аудармашылар дайындады және ұсынды. Аударма кезеңі ортағасырлық мәтіндердің ерекшеліктері және төлтумалығымен күрделі болып, қиындықтар туғызды, бұл өз кезегінде түрлі мемлекеттік және жеке мұражайларда ғасырлар бойы сақталып келген, қолжазбалардың өзіндік сапасына да байланысты болды. Аударма Ресейдің, Өзбекстанның, Чехословакияның (Братиславадағы қолжазба) кітапханалары мен институттарының мұражайларында сақталып келген қолжазба мәтіндер бойынша, олардың аудармалары Каирде, Анкарада, Берлинде, Хайдарабадта, Бейрутте, Лейденде, Лондонда және басқаларында жасалған, көптеген арабтық басылымдар бойынша да жүзеге асырылды.11

Әл-Фарабидің көптеген жоғалып кеткен, мұрасы ұзақ жылдар бойы қалпына келтірілді. Бүгінде, қазақстандық зерттеушілердің арқасында, дүниежүзілік мәдени қауымдастыққа ғалым мен ойшылдың жүйеленген еңбектері ұсынылды.

Қазақстандық фарабитанудың екінші, яғни Әл-Фараби мұрасын тұтасынан зерттеу бағытында түпнегізді жалпылама еңбектерін, олардың арасында: "Әбу Насыр Әл-Фараби философиясы", "Әл - Фарабидің рухани мұрасы: тарих және қазіргі заман", "Әл-Фараби философиясы және исламдық руханилық" және т.б. жарияланып, пәрменді дамып келе жатқанын атап өту қажет. Фарабитануды дамытуда елеулі үлес қосқан ғалымдардың қатарында А.Х.Қасымжанов, М.С.Бурабаев, С.Қ.Сатыбекова, А.Машанов, Қ.Б.Жарықбаев, А.К.Көбесов, A.M. Кенисарин, Г.Р.Қоянбаева, Ғ.Қ.Құрманғалиева және басқалары бар.

Қазақстандық фарабитанудың алғашқы зерттеулері Әбу Насыр Әл-Фарабидің философиялық дүниетанымының идеялық қайнарлары туралы мәселені анықтауға арналды. Ойшыл философиясындағы антик бастаулардың рөлі туралы сұрақ оның көзқарастарының қалыптасуындағы Платон мен Аристотельдің рөлін айқындаумен байланысты қарастырылды. Әл-Фарабиде стоицизмнің, скептицизмнің ықпалы ізін қалдырды деп атап өтілгенімен, оған толық талдау берілмеді. Қолжазба мәтіндерін терең талдау, оның философиясының негіздері өзіне тек қана көне грек мұрасын ғана емес, сонымен бірге сол кезеңде Араб Халифаты аумағында өмір сүрген түрлі мәдени -философиялық ағымдарды қабылдағанын анықтауға мүмкіндік берді.

Әл-Фараби философиясы, оны кейінгі зерттеулерде ашу қажет болған, терең тарихи мағына мен гуманистік қуатқа толы философия деп анықталады.

Ойшыл шығармашылығын объективті талдау талпынысына қарамай, кейбір жеке зерттеулерде Әл-Фарабидің қайсыбір қағидаларын, кейде кеңестік дәуірдің саяси күй -жайына байланысты, сыңаржақты бағалау да көрініс тапты. Терең мазмұнды философиялық мұра қашанда идеологиялық түсіндірмелердің объектісі болып келді. Сондықтан зерттеушілер сол уақыттың өкілдері болғандықтан, Әл-Фараби ілімін тек диалектикалық - материалистік және рационалистік дәстүрлер кеңмәтінінде түсіндіріп келді.

Зерттеушілер, Әл-Фарабидің органикалық тұтас философиялық жүйесін ешқандай қайшылықтар бола алмайтындай етіп қайтадан құрастыруға талпынды. Олар табылған жағдайда мұны Әл-Фараби ортағасырлық әлеммен қақтығысқа бара алмады деп түсіндіруге тырысты. Міне сондықтан, ойшыл қойған көптеген мәселелердің объективті қарастырылуы мүмкін болмады. Бұл әсіресе Әл-Фарабидің онтологиялық іліміне, философияның дінге қатысы туралы сенім және білім жөніндегі ілімге орай болды. Әл-Фарабидегі діннің философияға қатынасы туралы іліміне қазақстандық ғалымдар, ойшылдың өзі қолданған, көптеген әдістерді назарға алмай, философияның жетекші ролін негіздеу тұғырынан келді. Бұл мәселелерде қолданылған, мысалы, аллегория, түсіндірмелеу әдістерін Әл-Фараби дін мен философияның мәндерін ашуға мүмкіндік беретін әдістер деп анықтайды. Адабта, суфизмде кең таралған, "дакик" деп аталатын әдістердің көптеген нәзік қырларын Әбу Насыр да қолданады. Осыған орай "Философияның дінге қатынасы туралы трактатты" сараптағанда жаңа әдістемелік әдістерді қолданған жөн.

Қазақстандық авторлардың монографиялары мен ұжымдық еңбектерінде Әл-Фараби ілімінің көптеген логикалық тарихи - философиялық, әлеуметтік - этикалық және саяси мәселелері зерттелді, бұл Қазақстанда фарабитанудың біз атап өткен үшінші бағытының пәрменді дамуына жеткізе білді. Оның өкілдерінің санатында, жоғарыда аталып өткендерден басқа А.Н.Тәукеловтың және Ғ.Сапарғалиевтің, А.У.Уразбековтың, Н.Л.Сейдахметованың, А.А.Қасымжанованың, А.С.Ивановтың және т.б. есімдерін атап өтуге болады.

Көптеген зерттеушілер дүниені зердемен меңгеруге негізделген Әл-Фарабидің таным теориясына ерекше мүдделілік танытты. Жұмыстардың көпшілігі негізінен осы мәселеге арналған.

Ең көп зерттелген Әбу Насырдың гносеологиялық, әлеуметтік - этикалық және саяси ілімдері болып табылады. 1973 жылы жарияланған, "Әлеуметтік - этикалық трактаттар" Әл-Фарабидің әлеуметтік - этикалық ілімін зерттеуде үлкен қызмет атқарады. Қазақстандық зерттеушілер, Әл-Фараби қойған адам мәселесін негізгі мәселе санатында қарастырады және онымен әлеуметтік детерминизм тұғырынан ұсынылған этикалық құндылықтар иерархиясын зерттейді.

Жоғарғы құнды категория ретінде негізделген "бақыт" тұғырнамасы көптеген зерттеулерде Әл-Фарабидің бүкіл философиясының гуманистік бағыты кеңмәтінінде көрсетілді. Дегенмен Аристотель және Әл-Фараби түсініктеріндегі бақыт туралы параллельдер жүргізілгенімен, Әл-Фараби, Аристотель, Платон және басқа да көне грек ойшылдары үшін ғана емес, "өзі неге қабілетті болса, сол барлық ең жақсыны өзектендірілуге тиіс"11 қазіргі адамзат үшін де бұл мәселені терең қарастырудың қажеттілігі туындады.

Онда "Музыка туралы үлкен кітаптың" кейбір бөліктерінің аудармалары келтірілген, "Музыка және поэзия" туралы трактатта Әл-Фараби философиясының көптеген эстетикалық мәселелері көтерілді. М.С.Бурабаевтың "Әбу Насыр Әл-Фарабидің өнер философиясы" еңбегі танымдық силлогистикалық өнер туралы еңбек ретіндегі Әл-Фарабидің музыка мен поэзия туралы ілімінің мәнін анықтайды, ол Әл-Фараби философиясының негізгі бағытын - адам әрекетінің барлық интеллектуалды - рухани салаларында білімге деген ұмтылысын, оны қабылдауын көрсетеді және айқындайды.

Әл-Фарабидің эстетикалық мәселелер топтамасы философиялық зерделеуді және мынадай сұрақтар мен міндеттерді негіздеуді қажет етеді: 1. Әл-Фарабидің эстетикалық тұғырнамасының грек мұрасымен байланысы қаншама терең және қисынды болды? 2. Әл-Фарабидің музыка және поэзия философиясы адаб және келесі дәуірлердегі Шығыстың философиялық лирикасы бағыттары арқылы қарастыра келе, оның ерекше дербестігі мен қайталанбайтындығын анықтау.

Қазақстанның тәуелсіздік алуымен, материализм мен идеализмнің идеологиялық шектерінен бас тартумен, еркін философиялық және тұлғалық көзқарастарды қабылдау мүмкіндігімен байланысты, фарабитанудың дәстүрлері осы жұмыстардың жариялануына себепші болды.

Әбу Насыр Әл-Фараби мұрасының бұрын жеткіліксіз жақтарын ашатын еңбектер пайда болды. Бұл Ә.Н.Нысанбаевтың мынадай жұмыстары: "Орталық Азия халықтары діни -философиялық дәстүрі кең мәтініндегі Әл-Фараби мен ибн Сина дүниетанымы", "Ислам философиясының Қазақстанда қалыптасуы мен дамуы"11. Оларда Әл-Фараби философиясын ислам және әдістемелік ұстындар кеңмәтінінде объективті зерттеудің негізгі принциптері анықталды.

Бұл кезеңдегі көптеген жұмыстарда Әл-Фараби шығармашылығын герменевтикалық және компаративтік талдау тұғырынан зерделеуге бағытталған талпыныстар жасалуда, ол Әл-Фараби ілімінің көптеген жаңа қырларын басқа көзқараспен айқындауға мүмкіндік береді. Сонда да, бұл кезеңде Әл-Фарабидің философиялық ілімін аз да болса, сыңаржақты бағалаудың да кездесетінін атап өткен қажет. Ойшыл шығармашылығына әр түрлі тәсілдер мен ұстындарды: суфизммен, үнді философиясымен, көне қытай философиясымен, қазіргі батыс философиясымен салыстыруды қолдана отырып, Әл-Фараби ілімін "Әмбебапты шығыс пантеизмі" деп аталатын бағытпен бірге талдау әрекеттері ғалымның философиялық жүйесін әр түрлі және тіпті жалған мағынада түсінуге әкеледі. Біз үшін бұл ұлы ғалым - энциклопедист қалдырған мұраның маңызы зор, сондықтан оны зерттеудің тәсілдері де әбден ойластырылған және негізделген болуға міндетті.

Фарабитанудың қалыптасуы мен дамуының барлық кезеңдеріне де Әл-Фарабидің философиялық мұрасын зерттеудің себепшісі және орталығы Қазақстан республикасы БҒМ Философия және саясаттану институты болып келді және бола береді. 2000 жылы Алматы қаласында Мәдениетті қолдау жылы аясында "Әл-Фараби мұрасы және әлемдік мәдениет" атты Әл-Фарабидің 1130 жылдығына және Түркістан қаласының 1500 жылдығына арналған Халықаралық конгресс өткізілді. Оны Қазақстан Республикасы Білім және ғылым министрлігі, Философия және саясаттану институты Халықаралық ынтымақтастық бойынша Түркия агенттігінің қолдауымен ұйымдастырып, бұл шара фарабитанудың өзекті мәселелерін талқылауға мүдделі, тоғыз шетел өкілдерінің басын қосты.11

Конгресте Әл-Фараби мұрасын, оның әлемдік философиялық және мәдениеттанулық мурадағы маңыздылығы кеңмәтінінде қарастырған, баяндамалар тыңдалды. Белгілі қазақстандық және шетелдік ғалымдар Ж.М. Әбділдин, Ә.Н. Нысанбаев, Г.Н. Динани, Г.Р.Авани, О.Қабасақал, Х.Алтыншаш, М.Диноршоев, Абдулхалюк Махмет Чай, Садық Тұрал, Р.Құрбанов, және т.б. баяндамаларында Әбу Насыр Әл-Фарабидің философиясы Шығыс пен Батыс мәдениеттерінің сұхбатындағы дәнекер буын ретінде анықталды.

Әл-Фараби шығармашылығына мәдениеттер сұхбаты кеңмәтінінде келу қазіргі уақытта ең жоғары өзектілікке ие: "Өз шығармашылығында Әл-Фараби үшінші мыңжылдықтар үшін көкейтесті көзқарастардың тек бірлігі ғана емес, олардың принципиалды айырмашылығын да ұйғаратын герменевтикалық мәдени сұхбат идеясын білдірді. Өйткені Әл-Фараби антикке қарағанда, салтанатты және қайталанбайтын әсем мұсылмандық өркениеттің ең көрнекті өкілі бола келе, басқа мәдени дәуірге жатады... Осылайша сұхбат дәстүрлер сабақтастығындағы олардың межеленуін де, мәдени мұраның сақталуын да әлі күнге дейін ашылмаған түрде, жаңаны да көре отырып, білдіреді".22

Фарабитануда қазір басталған жаңғыру кезеңі түркілік дүние түсінудегі Әл-Фарабидің рөлін басқа түркілік ойшылдармен ортақ рухани мазмұндылығын айқындаумен сондай-ақ дүниежүзілік мәдени үрдістегі түркілік рухани ойдың маңыздылығын анықтау және негіздеумен байланысты.

Қазіргі уақытта қазақ және түркілік руханилықтың негіздері енгізілген қайнарларға барып-келу мүмкін бола бастады. Түркілік археологиялық ізденістер, көне түркі жазуының ескерткіштері, сонымен бірге үнділік, византиялық, қытайлық дереккөздердің зор санаты біз үшін ежелгі түркілердің жоғары рухани мәдениетінің куәліктеріндей болады.

Философиялық - энциклопедиялық Әл-Фараби мұрасының әлемдік өлшемде аса зор маңыздылығын айта келе, ұзақ жылдар бойы зерттеушілер әдетте былай деп жазады: "...Ол шыққан тегі бойынша - түрік, Отырар қаласының түлегі және 20 жасында туған жерін тастап кетті, ал оның ғалым философ ретінде қалыптасуы оның отанынан тыс жерлерде болды". Мұндай ұстанымда Әл-Фараби феномені кездейсоқ пайда секілді пікір әдейі қалыптастырылады. 20 жасында Әл-Фараби, бүкіл ғұмырын арнаған, аса зор философиялық еңбекке дайын, рухани әбден толысқан адам болды. Оның үстіне шығыс философиясы мен тұлғаларына назар аударсақ, тіпті жас кездерінің өзінде атағы жайылған, көптеген жергілікті өкілдерді көреміз. Ортағасырлық Қазақстанда жоғары рухани мәдениет болды, сондықтан Әл-Фараби шығармашылығын сыртқы кездейсоқ факторлармен детерминацияланған құбылыс деп қарастыру дұрыс емес. Бұл аймақтың жоғары күй-жайын қайтадан қалпына келтіру үшін, дарыны қобыздан таңғажайып әуендерді шығарған, ғасырларды бойлап өтіп және жүзжылдықтардың баурап алатын музыкасы қазіргі уақытта да оны тыңдағандардың жан дүниесіне терең тебіреніс енетін және ғасырлар қойнауындағы халық даналығын білдіретін, ұлы Қорқыттың есімін атасақ та жеткілікті.

Қазіргі жағдаят пен уақыттың жаңа желілері даналар мұраларын тек Шығыс пен Батыстың сұхбаты ғана емес, сонымен бірге түркілік мәдениеттер мен халықтар сұхбаты кеңмәтінінде зерттеу қажеттілігін міндеттейді. Орталық Азия халықтарының рухани туыстығы, мәдени және рухани мұраларының ортақтығы біздің халықтарымыздың рухани аса бай тарихының рөлі мен маңыздылығын зерттеуді көкейтесті мәселе етіп қояды. Осыған көбінде Қазақстан Республикасының Президенті Н.Ә. Назарбаевтың қолдауымен істеліп жатқан "Мәдени мұра" мемлекеттік бағдарламасы себебін тигізеді, оның аясында Әл-Фараби трактаттарын бұрын ғылыми айналымда болмағандары мен қосып қазақ тіліне аудару ісі жүзеге асатын болады.

"Мәдени мұра" бағдарламасы бойынша Әл-Фараби мұрасының екі томы "Ежелгі уақыттан қазіргі күндерге дейінгі қазақ халқының философиялық мұрасы" топтамасымен және Әл-Фараби трактаттарын енгізетін бір том "Әлемдік философиялық мұра" топтамасымен жарияланатын болады. Аудармалық жұмыс, қазіргі кезең қоятын жаңа талаптарды ескере жүзеге асырылатын болады.

Әл-Фараби қолжазбаларының кейбір мәтіндерін аударуда қос аударма тәжірибесі жиі пайдаланылып келгенін, атап өткен қажет. Біз бүгін ойшыл еңбектерінің аудармаларын тек түпнұсқа тілінен аударатын боламыз, бұл оның шығармашылығының барлық ерекшеліктерін ашуға мүмкіндік береді. Әбу Насыр Әл-Фарабидің "Теология", "Кіші силлогизм" "Мутакаллимдер" сияқты тағы да басқа еңбектері алғашқы рет аударылатын болады.

Біздің заманымыздың аксиологиялық түсіндірмесінде Отырардан шыққан ортағасырлық ойшылдың төлтума қайталанбас мұрасы - адамзаттың рухани жаңғыруында және Қазақстанның демократия мен рухани-адамгершілік жағынан салауатты қоғам жолында табысты болуында жоғарғы ізгіліктік мағынаға ие. Әл - Фараби шығармашылығы бойынша көптеген теориялық зерттеулердің барлығына қарамай, оларды практикалық жұмыста пайдалану кажеттілігі Жеткілікті: Олар мектеп оқушылар мен жоғарғы оқу орындарының студенттері үшін "Әл-Фараби мұрасы" деген арнаулы курсты енгізу, "Әл-Фараби" халықаралық қорын құру, оның аумағында дарынды балалар білім алатын, "Әл-Фараби" рухани - білімдік бағдарламаны құрастыру.

Қашан біз адамдардың өміріне байыппен қарайтын болсақ, онда олардың тұтас дәуірді білдіретінін түсінеміз. Бірақ Әл-Фараби тек қана өз дәуірін көрсетіп қоймайды, ол бүкіл адамзаттың жетілгендікке ұмтылысын білдіреді, өйткені Фараби көтерген мәселелер барлық уақытта өзекті болып қала береді, оларды шешу - адамзаттық кемелділіктің асқақ шыңдарына барған сайын көтерілуге себепші.

Глобализация и проблемы межкулътурного диалога.

В 2-х томах. Том 1.

А. КИЦ ИФП МОН РК, 2004. - С. 118-132.





