Ә. НЫСАНБАЕВ, С. НҰРМҰРАТОВ

БІРІНШІ БӨЛІМ

ТӘУЕЛСІЗДІК ИДЕЯСЫ ЖӘНЕ ОНЫҢ ТАРИХИ СИПАТТАМАСЫ

Н. НАЗАРБАЕВ

Өткен заман әлдеқайда алыста, өз уақытының аясында емес, осында, менің ішімде. Өткен заман - мен өзім, ол - менің өмірім.

X. Ортега-и-Гассет.

ТАРИХТЫҢ ШЕҢБЕРЛЕРІ ЖӘНЕ ҰЛТТЫҚ ЗЕРДЕ

Егер біз мемлекет болғымыз келсе, өзіміздің мемлекеттігімізді ұзақ уақытқа меңзеп құрғымыз келсе, онда халық руханиятының бастауларын түсінгеніміз жөн.

Оған барар жол халық даналығының негізінде жатыр. Қазақта мынадай мақал бар: "Жеті атасын білмейтін ер жетесіз, жеті ғасыр тарихын білмейтін ел жетесіз".

Шынында жеті ғасырмен де шектелмеу керек, өйткені, біздің тарихымыз логикалық жағынан да, географиялық жағынан да кезге көрінбейтін арқаулар арқылы толып жатқан басқа да адам, халық аттарымен байланысып жатыр. Ал солардың барлығы да еуразиялық "хартландтың" қазіргі замандық көптеген мәдениеттерінің нәсілдік зердесінде, оның ішінде қазақтардың да мәдени жадында белгілі бір дәрежеде өздерінің ізін қалдырған.

Біздің аумақтағы руханияттың алты мың жылғы дамуын алып қарайық. Соларды талдау үстінде мынадай кезеңдерге бөлуге болады:

Бірінші кезең. Бүгінгі Қазақстанның бүкіл аумағын мал баққан ежелгі арийлердің сансыз көп тайпаларының игеруі. Ежелгі ведалық Абыздар Веданың қасиетті заңдарына сүйеніп, өз отбасыларының, ру-тайпаларының, көсемдерінің алаңсыз, тыныш өмір сүруіне көмектескен. Оңтүстік Арал өңіріндегі Сынтасты және Арқайым қорым-кешендері сол замандағы халықтың рухын бейнелейтін материалдық айғақтар болып табылады.

Екінші кезең. Бұдан шамамен төрт-бес мың жыл бұрын арийлер тарихы мен рухының орталығы біртіндеп солтүстіктен оңтүстікке, Оңтүстік Оралдан Үнді өзенінің аңғарына қарай ауыса бастайды. Олардың эпосы Үндіде Веда, Иранда Авеста түрінде жазбаға түскен. Ал, бұрынғы мекендерінде қалған халықтардың рухани өмірі біртіндеп әлсірей бастаған. Бүгінгі Қазақстан жерінде сол заманнан қалған жалғыз белгі Таңбалы қонысы болса керек.

Ал ежелгі арий рухының біздің жердегі кейінірек заманнан сақталған белгілері - сақ патшаларының Есіктегі, Бес шатырдағы қорғандары.

Үшінші кезең - бұдан үш-төрт мың жыл бұрынғы заман. Шығыста, Гоби далаларында арғы ғұн тайпаларының қалың толқыны туа бастайды. Бұдан ,- мың жылдар бұрын сол толқын біздің жерлерге жетеді. Ежелгі Ведалық қабаттарды жас жаңа толқын басады. Ол - Тәңірге табынған ғұндардың үштік үрдісі: Тәңірі - Аспан, Жер-Су, Ұмай - Мәңгілік ана.

Ғұн абыздарының нанымы біртіндеп сақ-сармат тайпаларынан қалған нәсілдердің күнделікті тіршілігіне ене бастаған. Көшіп келген ғұн халықтарының рухы алғашқы екі ғұн империясының қазанында бұрынғы арий нәсілдерінің рухымен бірге қайнап кіріккен.

Төртінші кезең - бұдан , мың жыл бұрынғы ғұн нәсілдері - түркілер - Ашина руының түркілері - Ордос алабынан ауған жүнді (жуан-жуан) тайпаларының ежелгі ақсүйек әулетінен тараған ұрпақтар. Осынау жаңа рухани толқынның тоғысында тұңғыш Түркі қағанаты - Мәңгілік Ел бой көтереді. Бұл үшінші империя жергілікті сақ тайпаларын бұдан арғы мыңжылдықта ғұндардың арынды асау рухының ықпалымен таратып жіберіп, Байкалдан Каспийге дейінгі байтақ өлкені жайлап келген Түркі тайпаларымен біріктіріп, барлығын өз қанатының астына жинаған.

Шындығына келгенде, ұлы Елдің ортақ несібесі ең кемінде үш қабат нәпақадан құралған.

Оның үстіңгі солтүстік қабатында негізінде, қыпшақтардың тайпалық одағына кіретін халықтар болған.

Төменгі оңтүстік қабатында тоғыз немесе оғыз тайпалық одағының халықтары орналасқан.

Ал, ортасында жаңағы екі қабатты жалғастырып біріктірген Ашина рулы түркілердің мықты буыны болған.

Оңтүстік оғыз қабатының эпосы "Қорқыт ата" аңызында бейнеленген. Қорқыттың өзі қобызымен шалған сол замандағы халықтың рухын зарлы үнмен жеткізген киелі гөй-гөйі осы күнге дейін сақталып қалған.

Ортаңғы қабат түркінің жас бекзадасы мен қаншық қасқырдың қортқасынан тараған Ашина рулы түркілердің шығуы туралы ішінара сақталған шежіре-аңыздарда бейнеленген. Монғолиядағы урду тілінде тасқа қашап жазылған Ізбұғұт найзатасында -ежелгі түркі ұрпақтарының жан-жүрегінде мәңгі-бақи сақталып қалған түркі рухының тасқа түскен осынау ғажайып таңбасына қараңыздаршы. Дәл осы аңыздар қытайдың Джаоши және Дайши жазба ескерткіштерінде де сақталған.

Болашақ қазақ халқының солтүстіктегі этникалық қабаты - қыпшақтар - рухтың арқауын біршама кейінірек дәуірдегі жазба ескерткіштерде сақтап қалды. Бұл, ең алдымен, XIII ғасырдағы қыпшақ тілінің ескерткіші - Codex Cumanicus (Кодекс Куманикус). Мұнда қыпшақ фольклорының ең жақын үлгілері, жұмбақтар, нақыл сөздер, бақташы өлеңдері және әрі қарай қыпшақтың батырлық эпосына жататын шығармалардың бәрі бар.

Сонымен бірыңғай түркі эпосының үш бұтағы немесе үш бөлігі - бұл Қазақстандағы түркі руханияты қалыптасуының өзіндік бір үш шеңбері болып шығады; ол руханият осы күнгі түркі халықтарының, оның ішінде қазақ халқының да мәдени-тарихи үрдістерінде із қалдырған.

Бірыңғай діни сенім ретіндегі түркішілдік-оғызшылдық қуатты таным тарихына, далалық тарихнамаға, Тәңір атаның ұрпақтары әулетінде тайпалық көсемдерді дәуірлеткен шежіреге сүйенген. Мұның өзі далалық жаңа идеология, шынтуайтуында, жаңа бір дін болатын.

Бесінші кезең. Бұдан 1300-1100 жылдар бұрын түркі халықтарының рухани орталығы Шығыста, Орхон-Енисейде тіршіліктің қан тамырын соқтырды. Ежелгі қырғыздар мемлекетінің ескерткіштері, Тоныкөктің, Күлтегіннің руникалық жазулары Орхон-Енисейдің құлпытастарында таңбаланды. Түркі ұлттық рухының осынау тегеуріні X ғасырда "Манас" эпосында өзінің табиғи жалғасын тапты.

Көне қырғыздар дүниеге келтірген рухани қазынаның осынау бір асыл туындысы (оны біз тудырдық деп осы күнгі қырғыз халқы толық негізбен айта алады) көне қазақтардың да, сондай-ақ, қазіргі түркі халықтарының басқа зәузаттарының да руханиятын асқақтата көтергісі. Осынау зәулім заңғардың биігінен тараған рухани нұр сәуле кейінгі замандарда пайда болған түркі халқының бөліп-жарғысыз тұтас тұлғасына тереңдей сіңіп, нәр берген.

Алтыншы кезең. Бұдан 1100-900 жылдар бұрын Қазақстан аумағына араб-ислам рухының тегеурінді толқыны жөңкіле бастаған. Ол әдепкіде халық жанының терең түкпірлерін қозғай қоймайды, бірақ ықпалының ырқы әжептәуір болады. Ұлттың ақсүйектері (элита) исламды қабылдап қана қоймайды, тілін де өзгерте бастайды. Кене түркілердің руникалық жазуы өшіріліп, оның орнына араб әрпінің өрнектері пайда болады. Оңтүстік-батыстан тараған жаңа рухани толқын халықтың мәдени-саяси бетке ұстарларының іс-әрекеттерінен бой көрсетеді.

Сол замандағы оның рухани аспанында жарқырап көрінген үш жарық жұлдыз - Сыр бойында Әл-Фараби, Жетісуда Жүсіп Баласағұн және Махмұд Қашғари.

Әл-Фараби Орталық Азияда түркінің Платонындай рөл атқарды. Жүсіп Баласағұнның "Құтты білігі" - Қазақстан мен Орта Азиядағы Түркі тілдес халықтардың бізге жеткен ең тұңғыш зайырлық шығармасы, Махмұд Қашғаридан қалған түркі тілдерінің "Диуани лұғат-ат-түрк" сөздігі - XI ғасырдағы түркінің ең тұңғыш энциклопедиясы.

Жетінші кезең - XI ғасыр Түркістаннан тараған аса қуатты рухани сәулемен нұрланған. Түркілердің тұңғыш сопысы - Қожа Ахмет Иасауи 1093 жылы туған. Ол негізін қалаған исламның тылсым құпиясы - сопылықтың (суфизм) қарапайым халықтық нұсқасы тез уақытта Қазақстанның солтүстігі мен шығысына дейін тарады. Қожа Ахмет Иасауи Орталық Азиядағы оның ішінде Қазақстанда да, барлық түркі халықтарына ұлттық рухани ілім жүйесін өрнектеп берді.

Түркі халықтарына исламды тарату ісінің басы ғана емес, сонымен бірге Тәңірге табынушылық пен ислам мәдениеттерінің өзара ықпал ету үрдісі де Қожа Ахмет Иасауи есімімен байланысты. Ортағасырлық Қазақстандағы ислам мәдениетінің негізгі ислам догмаларына онша сәйкеспейтін өзіндік ерекшеліктері бар. Ол кездегі түркі тілдес қоғамдағы қадір-қасиет жүйесінің (менталитетінің) барлық деңгейлеріне де Иасауи сопылығының ықпалы мықтап сіңген болатын.

Түркілердің өмірлік, практикалық философиясын құраған сандар ретінде Иасауинамада тәңіршілдік элементтері өздерінің мағынасын сақтап қалды. Нақ осы Иасауи ілімі арқылы ислам қазақтардың рухани өмір салтына айналды да, кейінгі сегіз ғасырдың өн бойында соларды жебеп келді. Қазақ хандығы мен қазақ халқы құрылғанда, солардың бастау бұлағында осы ілім тұрды.

Егер қазақтардың рухани тарихы жазыла қалса, Қожа Ахмет Иасауидың хикметтері ("Даналық сөздері") сөзсіз оның бір бөлігі болып кіруге тиіс. Иасауидың ұстазы Арыстанбабтың Отырардағы кесенесі мен Қожа Ахмет Иасауидің Түркістандағы кесенелері - қазақтардың ұлттық руханиятының аса маңызды орталықтары. Қожа Ахмет Иасауи кесенесі қазақ мемлекеттігінің нысанына айналып, кейінгі уақытта жалпы ұлттық зиярат-қорым (пантеон) қызметін атқарды. Қазақ халқының ұлы перзенттерінің мүрделері осы жерде сақтаулы. Сондықтан, осынау тамаша ескерткішті қалпына келтіріп, бас біріктірер ортақ кіндікке бүкіл ұлттың назарын аударып отырғанымыз дұрыс.

Сегізінші кезең - XII-XIV ғасырлар. Қазақтың ең алғашқы қасіреті Шыңғыс әулетінің шабуылынан басталды. Бұл жойқын күші бар сойқанды толқын еді. Қазақ халқын алғаш рет боданға айналдырған бұл толқын оның тарихи тұлғасын мылжалап, рухын бұзып, бірыңғай қазақ халқының табиғи дамуына көп-көп кедергі келтірді. Бұл кезеңнің басында атақты Майқы би дүниеге келді. Ел аузындағы аңыз бойынша ол біздің тарихымыздағы билер институтының түп атасы болды.

Барлық қазақтардың басын бір халыққа біріктірген Майқы би әйгілі қазақ шежіренамасының негізін қалаушы болды, онда мұсылмандыққа дейінгі және мұсылмандықтан кейінгі сенім-нанымдар табиғи бірігіп-кірігіп кетті.

Ел аузындағы аңыздың айтуынша, халықтың санасына сәуле түсірген "нұр таңбасын" -қазақ үш жүзінің бас таңбаларын тасқа қашаған сол кісі екен дейді. Үйсіндердің нысаны -Ту, арғындардың нысаны - Көз, алшындардың нысаны - Найза содан қалса керек.

Бір ғажабы, қазақ халқының негізгі төрт мұраты дәл сол тұста тұжырымдалыпты. Олардың үшеуі үш жүздің жауынгерлік ұраны: Ұлы жүздікі - Бақтияр - бақыт; Орта жүздікі - Ақ жол - әділет; Кіші жүздікі - Алшын - От-ана. Осы үш ұран тұтас бір халық ретіндегі барлық қазақтардың ортақ ұраны - Алаш ұғымына біріккен

Дәл осы кезеңде халықтың өзі төртінші империя - Шыңғыс әулетінің бұғауына іліккен. Халық руханияты сол заманның ең бір қуатты империялық идеологиясы мен сенім-нанымның жиынтығы - шыңғысшылдықтың ықпалына түседі. Шыңғысшылдық ақырына дейін түсінілмей қалған жаңа бір дін болып енді. Өйткені, бұл тежеу білмес тегеуірінді қара күш пен тентек мінезді дөрекі қайсарлық қана емес, Шыңғыс әулетінің ұлы империясының ұстынына тірек, ұсқынына көрік болған рухтың революциясы еді.

Ол уақытқа дейін үстемдік еткен далалықтардың түркішілдігі, оғызшылдығы, ұрандары (жүздік және жалпы Алаш), олардың бұрынғы шежіресі жаңа шежіренамаға тарихи тамырласа кірігіп кетті және ішінара халықтың зердесінен өшіп қалды.

Осы кезден бастап іс жүзінде түркілерден тегі басқа ақсүйектердің екі тармағы - төрелер мен қожалар - түркілердің ру-тайпалық ақсүйектерінен биіктеу мәртебе алды да, оларды саяси және рухани биліктен ада қылды. Төрелер Шыңғыс әулетінің ұрпақтары, ал, қожалар Мұхаммед пен оның үмбеттерінен тараған рухани биліктің иелері болып саналады. Сөйте тұра, уақыт өте келе, бұл екі тармақ өкілдерінің өздері де жергілікті халықпен кірігіп, олардың әдет-ғұрпын, дәстүрін, ақыл-ой ерекшеліктерін қабылдап, қазақ халқының жалпы руханиятына сіңісіп кетті.

Будданың империялық рухындағы монғолдардың Шыңғыс әулеттерінен тараған жазба ескерткіштері мәселен, "Асыл дастан" ("Сокровенное сказание") немесе "Монғолдардың құпия тарихы", Шыңғысхан заңдарының жинағы "Жаса" қажеттігіне қарай қазақтардың да рухани тарихының бір бөлігі болып табылады. Шыңғыс әулеті ғасырлар бойы халық тарихының бір бөлігі ретінде қарапайым адамдарда өшпенділік қана емес, сонымен бірге тәлімді танымалдық пен тағзымды құрмет те туғызған. Сондықтан оны есептен шығарып тастауға болмайды.

Тоғызыншы кезең - XV-XVII ғасырлар. Алғаш қазақ хандығы құрылған, шамамен 1466 жылдардан бастап, жалпыхалықтық руханияттың табиғи дамуына негіз қаланады. Тіпті, сыртқы үстемдік төрелер мен қожалардың қолында тұрғанның өзінде осылай болған.

Біріншіден, халық рухының ұшқыны ақындардың, сазгерлер мен айтқыш абыздардың жүрегінде тұтанып, жалындай бастады. Асан Қайғы, Шалкиіз, Бұқар жырау сияқты бұл дәуірдегі ұлттың шығармашылығында шынайы қазақ руханияты қалыптасып дамыды. "Қобланды батыр", "Қамбар батыр" сияқты батырлар жырында, "Қозы Көрпеш-Баян сұлу", "Қыз Жібек" және басқа дастандарға қазақтың ұлттық рухы түп тамыр ретінде негізге алынды.

Екіншіден, нақ осы уақытта, Жәнібек пен Керей хандар Жетісуға көшіп келгеннен кейін, халық рухы өзін-өзі тұңғыш рет ашық бейнелеп, қазақ деген өзінің тарихи төл атымен аталады. Бұл хандық нығая келе, XV ғасырдың екінші жартысынан былай қарай оған қараған халық - елдің өз ішінде де, көршілердің аузында да - түгелдей қазақ атына ие болады.

Үшіншіден, дәл осы тарихи дәуірде халықтың жауынгерлік рухы тағы бір тамаша оқиғадан көрініс табады. XVII ғасырдың бірінші жартысында үш жүздің үш ұлы биі -Төле би, Қазыбек би және Әйтеке би - Тәуке ханмен бірге "Жеті жарғы" атты тарихи құжатты қабылдайды. Бұл киелі "жеті" санын нысан еткен киелі парыздан, қасиетті ережеден тұратын қазақтың әдепкі құқығының кодексі еді.

Осы кезеңнің аяғына таман Қазақ хандығы іс жүзінде бірнеше дербес шағын мемлекеттерге шашырап кетті. Нәтижесінде бірыңғай қазақ халқының рухани және табиғи күштері бөлшектеніп, әлсіреп қалды.

Бұлай бөлшектену халықтың дамуын едәуір тежеп, - ғасыр еткенде оны заңды түрде апаттың алдына алып келді. Біздің жерді айнала қаумалап, аңдып отырған отаршылдар бұл жағдайды қалт еткізбей пайдаланды.

Шынында өзімізбен тамырлас жоңғарлардың 250 жылдық шапқыншылығы басталды. Тарихи жағдайлардың ықпалымен қандас екі халық бір-біріне жау болып алды да, ағайындар өзара қырқысты. Тағы да сол үш би - Төле, Қазыбек және Әйтекелердің күш салуымен халық Бұланты өзенінің бойында қасақы жауға қарсы шешуші ұрысқа жиналды. 1729 жылы Аңырақай даласында қазақ халқының өмірі тәуекелге тігіліп, бұдан әрі болу-болмауы екі талайға түскен тарихи шайқас болды. Біз күні бүгінге дейін осынау ұлы оқиғаның тиісті бағасын бергеніміз жоқ. Балаларымыз тұрмақ, тіпті өзіміз де бұл сынды халқымыздың қаһармандық кезеңін, қазақ халқының рухы аруақтанып, аспанға көтерілген тарихи жарқын сәтін жете білмейміз.

Оныншы кезең - бұл XVII-XIX ғасырлар. Бұл аралықта қазақ халқының жауынгерлік рухы ауыр сынға тап болды.

Жоғарыда айтқанымдай, бұл біздің жерімізге басып кірген жоңғарлармен соғыс еді. 1723-1727 жылдардағы "ақтабан шұбырындыдан" қазақ халқының өміршеңдігіне сын басталды. Ұлтты қорғаушылар қатарына Бөгенбай батыр, Қабанбай батыр, Наурызбай батыр жөне солар сияқты ұлттың жауынгерлік рухын танытатын жарқын тұлғалы жаубасар ерлер келіп қосылды.

Халықтың ерік-жігерінің тас түйін бірлігі Абылай ханның бір басында бейнеленді. Батырларымен тізе қосып, қаһармандықтың тамаша үлгілерін көрсеткен, сөйтіп, халықтың ұйтқысы болған Абылай ханның ерліктері сонау қатал заманда қазақ рухын қайта түлетудің бір алтын діңгегіне айналды.

Бұдан гөрі бейбітшіл сипаты бар рухани жұмыс та жалғасын тауып жатты. Оның ұйтқысы ұлттың рухани көсемдері - Төле, Қазыбек, Әйтеке билер болды. Олар сыртқы және ішкі алауыздықтарға қарамастан, Абылай ханмен бірлесіп, ұлтты тұтастырып біріктіру жолында еңбек етті.

Барлық кедергілерге қарамастан, бүкіл осы кезеңнің он бойында Халық рухы көзге көрінбейтін тынымсыз тыңғылықты жұмыс жүргізіп жатты. Ол жұмыс жас баланың тууынан, адамның әлемінен, ұлттық жай-күйлер мен билерден, мереке-тойлардан, қарапайым қазақтардың күнделікті өмірінен, қуанышы мен қайғысынан көрінді. Халық рухының эстафетасы дәстүрлі диқаншылық пен малшылықтың санада сақталған сиқырлы сырлары арқылы бақсылардың халықтық ем-дом құпиялары түрінде ұрпақтан-ұрпаққа ауысып отырады.

Әрбір аймақтағы, әрбір ауылдағы елді мекеннің, ауылдың, таудың, өзеннің тарихын, сол жерлердегі әдет-ғүрыптарды қайта жаңғыртып жазып алса деген ойды мен бұрын да айтқанмын. Бала туғанда айтылатын сөз қандай? Жаназада қандай сөздер айтылады? Әрбір елді мекендердің тарихына байланысты есте қалған қандай аңыздар бар? Олардың басқаша емес, дәл осылай аталуы неліктен?

Осының барлығы жиналып келгенде, біздің тарихи зердеміз болып шығады. Халықтың тарихы дегеніміз осы ғой, қағаз бетіне бір түсіп қалса, ол еш уақытта ізін жоғалтпайды.

Сөйтіп, XIX ғасырдың ортасында ұлттың рухани өмірінде бұрын білінбеген, жаңа бір нышандар пайда бола бастады. Қазақ руханиятының өзін-өзі туындатқан осынау күнделікті тыныс-тіршілігі ауық-ауық өзінің тұтастығын, өзінің дүниетанымы мен ұлттық дүние бейнесін қару алып, қорғау қажеттігімен алмасып отырады. Мұның өзі көбінесе рухани талаптан гөрі саяси себептерге негізделеді. Мәселен, Сырым Датов, Кенесары Қасымов және басқалар бастаған көтерілістер қазақтың ұлттық рухын орнықтыруға, ортақ жау - Ресей патшалығына қарсы күресте қазақтардың барлық күшін біріктіруге талпынған әрекеттер еді.

Қазақ халқы келесі, бесінші империяның - Ресейдің құшағына тап болды. Бұл жолы тағы да ішкі алауыздықтан, бірліктің жоқтығынан, қазақ жерінің ұсақ хандықтарға бөлініп кеткендігінен барлық талпыныс жеңіліске ұшырады. Өйткені, сыртқы шапқыншылықты тойтару, сыртқы жауға қарсы түру мүмкіндігі әрқашанда ішкі күшке негізделеді, керісінше болмайды.

Міне, сондықтан да Абай өзінің қара сөздерінде қазақтарға дүниені түзету ісін өзгеден емес, өздерінен бастау керек деген кеңес берді.

Бұл кезеңнің соңына, ұлттың рухын өзара бүліншілікте емес, бүтіндікте, жасампаздықта көрсету талабы ретінде екі бірдей рухани жұлдыз - Шоқан мен Абай жарқ етіп көрінді.

Абылай ханның тікелей ұрпағы - Шоқан Уәлихановтың бойында ата-бабаларынан мұра боп қалған аса мол рухани күш-қуат бар еді. Оның осы қасиетті сезінуі қарекетке толы қысқа ғұмырынан айқын көрінеді. Дәл сондықтан да ол, ең алдымен, қазақ рухының өте тереңде жатқан ежелгі түп тамырларын - зороастризмді, шаманизмді, мұсылмандықты зерттейді. Қазақ шамандығының тереңдегі зороастралық табиғатын ең бірінші болып анықтаған Шоқан болатын.

Қазақ руханияты дамуының Ресей отарлығы тұсындағы қайшылықты үрдісінің күрделі де қайғылы сипатын жуып-шаю мүмкін емес.

Қазақ руханияты өзінің терең тамырлы құндылықтарының метрополия құндылықтарымен үнемі қайшыласып, қақтығысқан жағдайында болды. Қазақ халқы өзіне жат қоғамдық және мәдени өркениеттік кешеннің қисынына бағынышты болды.

Ал, екі мәдениет қазыналарының қақтығысуы - бұл екі түрлі ойлау жүйесінің, екі дүние көріністерінің екі түрлі "логикалық" қақтығысуы деген сөз.

Сондықтан әр түрлі өркениеттердің аралас-құраластығы әуелі түсініспеудің құз-құламасы арқылы өтеді. Соғыстың, қарулы көтерілістер мен бой көрсетулердің, басқындық пен бейтараптықтың және ақырында, үнсіз қарсылық пен тұншыққан өшпенділіктің ұзақ-сонар сорабы әбден заңдылық болып табылады.

Содан кейін жеке адамдардың болашақты, өмірдің өктем талаптарын көрегендікпен көріп, ұғынар мезгілі туады.

Бірақ, сонымен бірге ол адамдар кейбір ымыраға бара отырып, басты нәрсені - халықтың тұтастығын, оның ғасырлар бойы қалыптасқан ішкі құндылықтарын жоғалтып алмау үшін қандай жолды таңдау қажеттігін түсінетін болады.

Өз даналығының күшімен аяқ алысын аңғарып, барар бағытын бағалай білетін адамдар табылуға тиіс еді. Олар жеке өз бастарының шығармашылық тағдырымен екі мәдениеттің басын қосуға тиіс еді. Олардың шығармашылығының өзі жеке адамның санасындағы тұйықталған драма немесе, шалқыған патетика емес, мәдениеттердің, өркениеттердің бір-біріне өзара ауысуының тарихи сәтті сағаты болып табылмақ және ол сәт жаңағы ауыс-түйіс өмірдің өзінен өріс тауып, кеңінен қанат жаюынан бұрын болмақ керек.

Кереғар екі түрлі жосығы және сонымен қатар, екі түрлі құндылықтары бар екі дүниенің текетірес қарсыласуының емес, өзара түсінісуінің қисыны ретіндегі жаңа қисынның бастау бұлақтарын осындай адамдар тудырады. Олар өздерінің кедергі атаулыны бұзып-жарған ғаламат шығармашылық тегеурінімен жаңа, бұрынғыдан әлдеқайда жоғары бейнелер, мағыналар мен құндылықтар қалыптастырады.

Ол кездегі қазақ санасындағы дүниенің суреті айналасындағы еуропалық (ол замандағы берілетіні орыс мәдениеті болатын) және шығыстық (түркі-мұсылмандық - Орта Азия хандықтары) ұғымдардан едәуір өзгеше болатын. Маңайындағы бұрынғы көшпелі дүние де қалмаған. Еуразияның байтақ кеңістігіндегі көшпелі өркениеттің үлкен де болса жалғыз құрлығы болып қазақтардың өздері ғана қалған. Сондықтан ол отарлық жағдайда өзінің бұрынғы ұзақ тарихының қай кезеңінен болса да шұғыл түрде, тез ыдырай бастады.

Даналар өздерінің Аллаға тән алып жұмысын халқының болашаққа қарай аяқ алысында кедергі келтіріп, тұсау болатын ұлттық ұғым-түсініктердің түпкі негіздерін сынаудан бастайды. Абай қазақ руханиятының бұрынғы шеңберлер шегінде дами алмайтындығын терең түсінді: егер ол руханият бұрын қазақ халқының өткенге қарай орайласқан өзіндік ой толғақтары түрінде көрінсе, енді Абай проблеманың өзін кері бұрып, ілгері қаратты -ол ағымдағы және алдағы тарихтың оқиғалар тасқынындағы қазақ халқының алар орнын ұғыну міндетін қойды.

Ол қызметін ақын болып бастағаннан кейін, ең алдымен халықтың бүкіл рухани дүниесінің негізі болған қазақтың көркемдік әлеміне түбегейлі реформа жасады. Бірақ, көркем сөз қазақтың сана-сезімінде қаншалықты ерекше орын алғанымен, оның өзіндік принципті шекаралары бар екенін түсінгендіктен ол өзінің ақындық шеңберінен аттап шықты.

Абай өз халқының ойшылы болды. Дүние жүзінің мәдениетіндегі қазақ халқының орнын, адамзат халықтарының ішіндегі оның болашағын ойлай, оны жатпай-тұрмай қинала іздестіріп келіп, Абай қазақ қауымының өз заманы ұсынған талаптардан кейін қалуының бірқатар іргелі себептерін ашты.

Өз шығармашылығында ол Шығыс пен Батыстың ойшылдарына қатар жүгінді. Осы тұста оның өз заманында қалыптасқан шынайы тарихты қаншалықты кең ауқымда көре білетіндігі танылды.

Осынау "қайғы ойлап қажыған" кемеңгердің жан жылуы бүкіл халқын қамтыды. Сондықтан қазақтар Жер бетінде өмір сүрген кезінде осынау ұлы адамның шарапатын үнемі сезініп өтетін болады.

Жалпы алғанда, қазақ мәдениеті Шығыс өркениетінің бір нұсқасы, қолтума бұтағына жата тұрып, Ресей империясының мәдени-өркениет шеңберіне енгеніне қарамастан, өзінің түпкі тамырымен тұтастығын жоймағанын ескеру керек.

Күйші Құрманғазы мен Дәулеткерей, әнші Біржан, халық ақыны Сара өз шығармаларында халық рухының нақ осындай түбегейлі бастауын бейнеледі. Қазақстандағы халық ағарту ісінің тұңғыш абызы Ыбырай Алтынсарин де халық рухының өзге бір саладағы дәл осындай жарқын көрінісі болды. Бұлардан басқа, дәл солардай жарқын, бірақ дәл солардай танымал болмаған, өз тағдырлары арқылы қазақ халқының рухын бейнелеген ондаған, жүздеген дарындар өздерінің зерттеушілерін күтіп жатыр. Күндердің күнінде қазақтың тұтастығын нығайту жөніндегі олардың еңбегі де халықтың қалың топтарына жететін болады.

Келесі, он бірінші кезең - XX ғасыр. XVIII-XIX ғасырларда Қазақ хандығы құлағаннан кейін қазақтардың арынды рухы бүрк етіп сыртқа шығудың әр түрлі жолдарын қарастырды. Төрелер мен қожалардың билігі қожырады, олардың үңірейіп бос тұрған орындарына ешкім отырған жоқ. Бесінші империя - Ресей патшалығы да құлағалы тұрды. Сол кезде қазақтарда өз мемлекетін құру үміті тағы да ояна бастайды. Алашорданың көсемдері Әлихан Бөкейханов, Ахмет Байтұрсынов, Міржақып Дулатов және басқалар болды.

Қалай болғанда да, Алашорданың игілікті ісі өте қайғылы аяқталды. Қазақтың оқыған жас өкілдерінің осынау ыстық жігері, ұлттық рухы сол кезде қалыптасқан жағдайлардың себебінен өмірде іс жүзіне аса алмады.

Сөйтіп, 1917 жылдан 1920 жылға дейін қазақтың ұлттық рухы ауыр езгінің астына түсті. Қазақстан алтыншы империя - КСРО-ның құрамына кірді. Ол қазақ рухының, қазақ халқының шын мәнінде өзін-өзі билеуіне мүдделі емес еді. Сөйтіп, бұл қазақ руханиятының дамуындағы қасіретті жаңа бір бұрылыс болды. Адамдардың жеке басын қуғындап, жазалаудың өзі ұлттың тең жартысына жуығын құртып жіберді.

Халықтың сан ғасырлар бойғы рухани дербессіздігі, қазақтардың өз ішіндегі ру-тайпа таластары, жүзшілдік кеудемсоқтығы, ерік-жігер бірлігінің жоқтығы, ақырына дейін арылмаған үшжақтылығы (үш жүзге бөлінгендігі) - осының барлығы жинала келгенде, жаңа өкіметтің халық бірлігінің қалыптасуына орасан зор нұқсан келтіруіне мүмкіндік берді.

Бұл көбіне-көп ұлттың дербессіздігі үшін, бірлігі болмағандығы үшін және соның салдары ретінде, алдыңғы кезеңдердегі даму қарқынын жоғалтқаны үшін тартқан жазасы еді. Адамзат тарихында бұрын болып көрмеген идеологиялық машина 70 жыл бойы ұлттың рухани тіректерін күл-талқан қылып қиратты, оның руханиятын кесіп-пішіп шұнтитты да, ортақ бір қалыпқа салып шегендеді.

Он екінші кезең - 1980 жылдардың ортасынан басталды. Ол халық рухының бұрқ етіп, сыртқа лықсуымен сипатты болды. Мұның аты 1986 (жылдың желтоқсаны еді. Бірақ онда рухтан гөрі саясат басым болды. Алтыншы империя гүрс етіп құлады.

Бірақ құрметті орын бос тұрмайды. Біз келесі жетінші империясының құзырында боламыз ба, әлде дербес даму жолын жалғастырып, алыста қалған бабаларымыздың ғасырлар бойғы арманын жүзеге асырамыз ба?

Біз мезгілдің Еуразия даласындағы темірдей тегеуірінді аяқ алысы туралы, әр түрлі ұрпақтардың біртұтас әулеті туралы, сан ғасырлардың желқұзына қайыспаған қарағаштың өзегіне шеңберленіп оралған сақинадай осы аумақта жинақтала берген әр түрлі рухани бастаулар туралы әңгімеледік.

Тарихтың тағылымы біреу-ақ: ол ешқандай тағылым бермейді дейтін тұжырымға мен үзілді-кесілді қарсымын. Тарихты жеңіл-желпі аңыз сөздердің жиынтығы деп қарайтын адамдар шынында да тарихтан тағылым ала алмайды.

Тарихтың жәдігерлері туралы, оларға деген көзқарас туралы айтқанда, менің көкейімде тұрған нәрсе - ұлттық рух деп аталатын, бірақ та анықтауы қиын "тарихтың затын" материалдық жағынан тұрлаулы етіп тұрақтандыру қажеттігі.

Қазақтың сана-сезімі өткендегі, қазіргі және болашақтағы - тарихтың толқынында өзінің ұлттық "МЕН" дегізерлік қасиетін түсінуге тұңғыш рет енді ғана мүмкіндік алып отыр... Бірақ бұл мүмкіндік қана; ол шындыққа, тек қазақтардың ғана емес, барлық қазақстандықтардың жаппай санасына орныққан фактіге айналуы қажет.

Ал осы міндет біздің алдымызға тек қана, бір ғана ұлы мүмкіндік түрінде емес, қатал қажеттілік түрінде де қойылып отыр. Оны шешсек, біз тарихтың өзімізге шақталған мезгіліне сәйкес боламыз, тарихи болымсыздықтың бос қуысында босқа қарманып жүрмейміз...

ҚАЗАҚСТАН ТӘУЕЛСІЗДІГІНІҢ МӘДЕНИ-ТАРИХИ АЛҒЫШАРТТАРЫ

С. НҰРМҰРАТОВ

а) Тәуелсіздік үшін күрес кезеңіндегі саяси-әлеуметтік ахуал

Қазақ хандығы XV-XVII ғасырларда өзінің ішкі саяси-әлеуметтік құрылымын барынша нығайтуға тырысқанымен, бұл одақтың да біртүтас мемлекет болып тұруына әр түрлі тарихи үрдістер, факторлар әр қилы (көп жағдайда теріс) әсер етумен болды. Тәуке ханның "Жеті жарғысы" XVII ғасырдың аяғында жөне XVIII ғасырдың басында қазақ этносының мемлекеттілігі үшін ең жоғарғы құнды дүниеге айналды. Бұл кезеңде халықтың үш жүзге бөлінгеніне қарамай іштей бірігуге деген талпынысы, әрекеті осы тарихи құжаттың, тарихи тұлғаның төңірегіне топтасқан болатын. Тәуке ханнан кейін келген саяси биліктің иелері XVIII ғасырдың басында қазақтың іштей ыдырауын тоқтата алмады.

XVII ғасыр мен XVIII ғасырдың басында қазақ даласындағы саяси-әлеуметтік кеңістіктегі ахуалды сипаттай келіп "Әз Тәуке хан алты алаштың тізгінін алты биге ұстатады. XVIII ғасырдың бас кезіндегі дерек бойынша, Ұлы Жүзде Үйсін Төле би, Орта Жүзде Қаз дауысты Қазыбек би, Кіші Жүзде Алшын Әйтеке би, Қырғызда Қараш би. Қарақалпақта Сасық би, Құрамада Мұхамед би отырады. Сырттай қарағанда өте қолайлы әрі ұтымды көрінгенімен, ақыр түбінде бұл бөліс Қазақ Ордасының біржола ыдырауына жол ашты. Сөз жүзінде ғана емес, іс жүзінде алты ұлысқа бөлінгеннен соңғы жерде үш жүздің ара жігі айқындалды, қалған үш алаш өздерін дербес ұлыс, федерация құрамындағы жат жұрт деп сезіне бастады", - деп жазады М.Мағауин.

Қазақ Ордасының осынау ыдыраушылыққа бейімделуі, жоңғар шапқыншылығынан кейін үш жүздің басы бірігіп, өзінің ортақ ханының, мемлекетінің болғанын қалауы, сөйтіп, бір тұтастыққа қайтадан ұмтылуы бұл тарихи үрдістің көшпелі ел үшін қалыпты көрінісі болатын. Ол үрдістер үшін тарихтағы жекелеген кінәлілерді іздеудің өзі артықтау болар еді.

XVIII-XIX ғасырларда қазақ даласында рухани атмосфера, тарихи ахуал қандай болды? Қазақ қоғамында өркендеу басым ба еді? Әлде тоқырау көбірек байқалды ма? Біздің пікірімізше, бұл екі үрдістің екеуі де көрініс беріп отырады десе де болады. Дәуірдің ең негізгі жетістігі - халық өзінің болашағын, мемлекеттілігін тек өзінің ұлттық бірлікте болғанында ғана құрай алатындығын зерделеді.

Қазақтың XVIII ғасырдағы көрнекті жырауларының бірі Ақтамберді жырау халықтың рухани дүниесінің іргесін бекітіп, шаңырағын шайқалтпауға себеп болатын күштің оның өз бойында екенін ескертіп, жастарға арнап сөз қалдырған екен:

Балаларыма өсиет:

Қылмаңыздар кепиет,

Бірлігіңнен айырылма,

Бірлікте бар қасиет.

Татулық болар береке,

Қылмасын жұрт келеке.

Араз болса алты ауыз,

Еліңе кірген әреке...

Ел аман болсын ылайым,

Тілегім берді бәрін де.

Разымын құдайым!

Бірлік пен татулық бар жерде адамдарға өмірдің кез келген қиын асуын алуға мүмкіндіктер ашылады, адамдардың бір-біріне деген ыстық ықыласы өрбіп, дау-жанжалдардың алды алынады. Сөйтіп, шендесу, бақталасу, бәсекелесу сипатындағы қарым-қатынастың орнына жұртшылық арасында іштесе, түсінісе, бір-біріне көмектесе өрбитін байланыстар белең алады. Бұл адамның нағыз адами болмысын жетілдіре түсетін іргетастар екені анық.

Жалпы, адам болмысы қайшылықтарға толы болып келеді: ол бір жағынан өзінің денелік-табиғи сұраныстарына бағынса, екінші жағынан рухани дамудың терең принциптерімен өмір сүруге талаптанады. Табиғи сұраныстардың негізінде нәпсі нысапсыздығы, пайдакүнемдік, атақ-мансап іздеген жат психологиялық мінез-құлықтар туындайды. Қазіргі кезеңдегі әлеуметтік ортаның осындай "дәстүрлі құндылықтық бағдарлары" әрбір жеке адамды үнемі шырмауға алумен болады. Тарихи кезеңнің бастауындағы дәстүрлі жауынгерлік текетірес рухында тәрбиеленген ұрпақтар үшін бұл үйреншікті жағдай болып қала беру қаупі де бар. Тек руханилыққа толығымен бет бұрғанда ғана жаңа тарихымыз басталары анық.

Қазақтың өмір салтын, түрмысындағы ерекшеліктерін, әлеуметтік құндылықтарын терең зерттеген ғалымдар бұл этноста қалыптасқан өндіріс тәсілінің өзіндік сипаты бар екенін байқайды. Ол негізінен, табиғатпен үйлесімділікке негізделген көшпенді өмір салтындағы өмір сүру, шаруашылық түзеу болатын. Әрине, әлемдік мәдениеттің дамуы ерте ме, кеш пе, әйтеуір, бір кезде осындай дәстүрлі құрылымға өз әсерін тигізетіні белгілі. Оның үстіне Еуропа үшін Шығыс елдеріне "қақпа" рөлін атқарған қазақ даласының тағдырына Ресей империясы бей-жай қарауы мүмкін емес болатын. Осыны алдымен аңғарған Ресей мемлекеті үшін қазақ жері саяси маңызға ие бола бастады. Бодандыққа ене бастаған елдердегі қалалардың аздығы және оның толық отырықшылдықта болмағандығы Ресей саясаты үшін қолайлы бола қоймады. Өйткені, Мәскеуде отырып қазақ даласын өз шенеуніктері арқылы басқару, ондағы әлеуметтік үрдістерді реттеп отыру қиын екені және ол үшін көшпелілік мәдениеттің қолайсыздығы байқала бастайды.

Еркіндікті сүйген, кең даласын Атамекенім деген қазақ халқы үшін отырықшылық сипаттағы өмір жаттау болып көрінген еді. Міне, сондықтан А.И. Левшин айтқандай: "киргиз-казахи при настоящем образе их жизни и в ныне занимаемых ими землях не могут поселиться, что польза их собственная и выгоды соседственных с ними держав, особенно России требуют, чтобы они состояние богатых пастухов не меняли на состояние бедных земледельцев, и что сами степи их как будто нарочно создали для кочевой жизни". Бірақ Ресей империясының көксегені әлемдегі геосаясатын барынша өздеріне ғана ұтымды мақсатта жүргізу болатын. Дәл осындай жағдай ағылшындардың, испандардың, француздардың, голландықтардың басқа елдерді жаулап алғандығы іс-әрекеттерінде көрініс берді. Яғни бұл жерде біз ресейлік геосаясатта негізгі мақсат ретінде саяси өзімшілдік қана басымдық танытқанын байқаймыз және ол халықтың рухани дүниесіне орасан зор нұқсан келтірді. Халқымыз сондай тарихи шындықты мойындауға мәжбүр болды.

XIX ғасырдың басындағы Кенесары Қасымов көтерілісінің жеңілісінен кейін Ресей империясының отарлау саясаты қазақтар өмір салтына, рухани ахуалына, құндылықтар жүйесіне үлкен өзгерістер әкелді. Әлеуметтік-экономикалық салада үлкен бет-бұрыстар байқалды: өндірістер пайда болып, халықтың қалаға ағылу, кенттену үрдістері күшейе бастады. Сол кезде салынған қамал, бекіністер кейін қалаларға айналды. Бір жағынан, отарлау саясаты қазақ жеріне орыстануды алып келсе, екінші жағынан, осы мәдениеттер қақтығысы жаңа қалыптағы этносаралық байланыстарды орнатты. Бұл жерде бір жақты әсер болды деп айтуға болмайды. Екі мәдениет те бір-бірінен сусындады. Әрине, үстемдік жағдайда болғандықтан, орыс мәдениетінің қалыптары мен құндылықтары (құқықтағы, моральдағы, кейде тіпті діни наным-сенімдердегі) күшпен ендіріле бастады. Бұл күш патшалығы заманындағы әдеттегі қатынастар қисыны болатын. Одан басқаша түсініктегі, яғни үйлесімді дамуды қамтамасыз ететін қатынастарды пайымдау ілеуде біреудің еншісінде болатын.

Қазақ елінің Ресей империясына қосылуының тарихи салдарын түсіндіруде үш тұжырымдама бар. Олар О.А.Сегізбаевтың жоғары оқу орындарына арналған қазақ философиясының тарихи жөніндегі оқулықта былай жіктелген:

Бірінші тұжырымдама бойынша, Қазақстанның Ресейге қосылуының салдары тек қана реакциялық нәтиже берді.

Екінші тұжырымдама бойынша, қазақ халқы үшін Қазақстанның Ресейге қосылуы соншалық теріс құбылыс емес еді.

Үшінші тұжырымдама бойынша, Қазақстан үшін Ресейдің жүргізген саясаты шын мәнінде реакцияшыл отарлау саясаты еді, оған қарамастан ол прогрессивті құбылыс деп бағаланады.

Бірінші тұжырымдаманы қолдаушыларға XIX ғасырдың соңы мен XX ғасырдың басындағы қазақтың ұлттық интеллигенциясының, саяси элитасының қатарына А. Байтұрсынов, Ә. Бөкейханов, М. Дулатов, С. Торайғыров және т.б. жататындығы айтылады. Олар қазақ жеріндегі тәуелсіз, дербес мемлекеттің құндылығы халықтың болашағы үшін қажеттілік екенін түсінген еді.

Екінші тұжырымдаманы А. Асфендияров және оны жақтаушылар қолдады. Олар қазақ елінің Ресеймен қатынасы көрші жатқан Орта Азиялық хандықтарына, Қытай, Англия сияқты елдерге тәуелді болумен салыстырғанда тиімді деген тұжырымды келтіреді.

Үшінші тұжырымдама Кеңес үкіметі кезеңінде, әсіресе, XX ғасырдың 50 жылдарынан кейін оның негізгі басымдық танытқан тек прогресшіл мәнін қолдайтын ұстанымға айналды. Оның себебі социалистік жүйенің кеңестік идеологиясын жүзеге асырудағы кейбір қолайлылықтарда жатқан болатын.

Бұл үш тұжырымдама да ғылыми бағасын алуға немесе, пікір ретінде өмір сүруге хақы бар және сонымен қатар олардағы айтылған дәйектемелердің көбісі әлеуметтік практикада көрініс бергенін мойындауға болады. Қазақстан-Ресей арасындағы қатынастардың саяси астарларын талдауда, бағалауда бұл құбылыстардағы тек қана теріс үрдістерді ғана тұжырымдамай, әлеуметтік-мәдени саладағы оң сипаттағы үрдістерді де байқау керектігін философия тарихын зерттеуші О.А. Сегізбаев атап өтеді.

Әрине, зерттеу барысында диалектикалық терістеу әдісін қолдана отырып, әлеуметтік құбылыстарды талдаудан өткізсек, онда тарихтағы оң мағынадағы оқиғаларды, үрдістерді де бағалай білуімізге болады. Енді XVIII-XIX ғасырлардағы қазақ елі мен Ресей империясы арасындағы қатынастар әлеуметтік дүниеде басқа қаншама мүмкіндіктер болса да (Қытаймен, жоңғарлармен, Қоқан хандығымен, ағылшындармен) қазақ жері Ресей империясының құрамына енді. Бұл үрдісті, тарихи-әлеуметтік құбылысты тек қана рационалдық тұрғыдағы пайымдаулармен толық түсіндіру мүмкін емес. Өйткені, дүниедегі қатынастардың рационалдық емес негіздері бар. Бұл жағдай төртінші тұжырымдаманың іргетасын құрайды. Бұл тұжырымдаманың сипаттамасы төмендегідей: тарихи үрдісте мәдениеттер үнемі бір-бірімен сұхбаттасады, түйіседі, қайшылықта болады. Ал, бір-бірімен өзара әлеуметтік сыйысушылықта болып, тарихи дамуда жұптаса, бірлесе, ұтымды тіршілік ете алуы үшін, жалпы прогресшіл тарихи үрдіске сәйкес пәрменді алға жылжу үшін міндетті түрде мәдениеттердің рухани мүмкіндігінің әр алуандығы керек, яғни бірі күштірек, екіншісі әлсіздеу (рухани, ментальдік, экономикалық, өркениеттік және т.б. салалар бойынша қарастырғанда) болуға тиісті. Сонда ғана Жер бетіндегі әр қилы деңгейдегі мәдени құрылымдардың өзара кірігу (интеграция) үрдістері жүреді. Әрине, бұл үрдістің адамзат тарихында көбінесе. зорлықпен, тұрпайы түрде байқалуы оның өзіндік көлеңкелі беттеріне жатады. Өз заманының тағылымдары мен заңдылықтарына сәйкес болып келетін осындай этносаралық, мемлекетаралық байланыстардың болашағы ұзағынан болуы үшін мәдениеттердің өзара үйлесу, бірін-бірі байыту процесі жүруі керек. Сонда ғана әлсіздеу мәдени-әлеуметтік құрылымдар (этникалық қауымдастықтар) тарихи бәсекелестік барысында бей саналық деңгейде күштілеу тарихи-әлеуметтік құрылымдарға арқа сүйеуге бейімделеді. Әрине, бұл қарым-қатынастың өзіндік келеңсіз жақтары да біршама көрініс табуы мүмкін. Осындай тарихи ахуалды көптеген зерттеушілер аңғарып, оны әлеуметтік әділетсіздік ретінде атап өткен.

1864 жылғы 26 наурызда Шоқан Уәлиханов "Қазақтың көші қоны" деген мақаласында өткен XVIII ғасырда қазақ елі қаншама қантөгіс соғысты, барымташылдықты бастан кешірсе де малы қазіргіден әлдеқайда көп, тұрмысы анағүрлым жоғары болғанын еске сала келіп, XIX ғасырда мал жылдан жылға азайып, қазақ шаруаларының тұрмысы төмендеп кеткенін үлкен қынжылыспен атап көрсеткен. Олардың себебін қазақ жеріндегі құнарлы аймақтарды үлкен өзендер бойын жағалай салынған қамалдар мен бекіністерге, қазақ станцияларына берілуімен байланыстырады. Сөйтіп, малдың өрісі тарылып, өсімі баяулап, өнімі азайып кетті.

Атап өтетін нәрсе: егер әлеуметтік субъект болып құрылымдардың рухани бағдарлары, даму деңгейі, әлеуметтік өмір салттары бір дәрежеде, деңгейде болса, яғни көбіне ұқсастық танытса, онда екі әлеуметтік-этникалық құрылым мәдени мағынада, рухани сипатта бір-біріне көп еш нәрсе ұсына алмайды, басқаша айтқанда "екі қошқардың басы бір қазанға сыймайды". Әрине, онымен бірге ешқандай халық өзінің мемлекеттік-саяси еркіндігін басқаға өзінше бере салуды саналы түрде мақсат етпейді. Бұл ырғақты табиғи, рухани дамудың заңдылығына сәйкес келмейтін құбылыс. Тек оған әлеуметтік субъектілерді тарихи жағдайлар қисыны мәжбүрлеуі мүмкін. Бірақ негізінде өзіндік тәуелсіздікке ұмтылу барлық халықтың түпкі санасында орналасқан, жетекші рөл атқаратын фактор екені даусыз.

Қазақ пен жоңғардың мәдени-әлеуметтік болмысындағы көптеген ұқсастықтар, тілі басқа болғанмен, өмір сүру салты, көшпелілік болмысындағы, ахуалдағы сәйкестіктер өзара үйлесімді кірігуге осы жағдайлар кедергі жасағаны айқын болатын.

Бір-біріне қыз беріп, қыз алысқан халықтар болғанмен тарихи одақ ретінде бұл болашағы жоқ қатынастар еді. "Аттас зарядтардың бір-бірін тепкеніндей" үнемі "бір-бірінен мәртебемді жоғары қоям" деген талпыныстар тек адамдардың арасында орасан зор тіршіліктік шығындарға әкелді, социумда өмірдегі негізгі құндылық - "туған жер", "Атамекен" деген ұғымды адамдар санасына бекіте түсті. Ұлттық санада дәстүрлі жауынгерлік ділді нығайта түсіп, халықтарды "жау немесе жақтас" деп дихотомиялық тұрғыда екіге бөле бастады. Әбілқайыр хан бастаған қазақ зиялыларының Ресей империясына жүгінуі халықтың бей санасындағы тіршілік үшін күрестің ең тиімді жолын таңдау болып табылады. Міне, "халық тағдыры" деген ұғымның бей саналық таңдауға бағынатын тұстары осында. Ал бұл таңдаудың нәтижесінде құндылықтық бетбұрыстар, кәдуілгі санадағы қайшылықты түсініктер туындауы заңды нәрсе.

XVIII ғасырдағы қазақ елінің мемлекеттік құрылымындағы үш жүздік, яғни үлкен субэтностық топтың қалыптасуының тарихи алғышарттары монғол тарихындағы үшке бөліну схемасынан бастау алады. Қазақ елін басқарған төрелердің мұндай қадамы жалпы мемлекеттілікті барынша тиімді жолдармен басқарудан туындаған болар. Монғол тілінде ғар - қанат, қол деген мағынаны білдіреді. Сондықтан жоңғар - сол қанат болса, барунғар -оң қанат, тоб (туб) - орталық дегенді білдіреді. Бұл атаулардың бәрі басында көшпелілердің аң аулау дәстүрінен туындап, бірте-бірте әскери-соғыстық стратегияның құрамына ену мүмкіндігін айта отырып, А.К. Кушкумбаев былай деп жазады: "Көшпелілердің қаумалап аң аулау мен әскери ұйымдары құрылымдарының толық сәйкестігі аңшылық кәсіптің негізі көшпелі қоғамдағы әскери істің басты белгілеріне айналғанын білдіреді". Сөйтіп, ішкі этностық бірігудің кейбір белгілері дәстүрлі қоғамдағы осындай ұқсас құрылымдардан байқалады.

Үш жүздің басы жыл сайын қосылып отырған. Негізінен кездесу орнына қазақ руларының барлығына ортақ қашықтықта орналасқан жер таңдалды. Мәселен, Сайрам қаласы жанындағы Мартөбедегі жиынды көптеген тарих зерттеушілері атап өтеді. Онда қыстау мен жайлау мәселесі, халықтың тыныштығы талқыланып отырған. Әрине, мұндай барлық қазақ халқының ұлттық мүддесіне сәйкес келетін кеңестер мен мәслихаттарсыз елді қорғап қалу, тәуелсіз халық болып өмір сүру қиындау болатын. Сондықтан осындай кеңестер саяси тұрақтылықтың кепілдігін жасап отырады. Әрине, ол дегеніңіз классикалық түрдегі мемлекеттің негізін, формасын сақтайтын шекараны мықтап бекітіп қою емес еді.

А.К.Кушкумбаев өз ойын былай тұжырымдайды: "В XVIII в. наблюдается "распыление" верховной власти по казахским жузам, улусам и родам. Такая политическая ситуация, естественно, обусловила заметную неустойчивость и относительную слабость военно-политической структуры казахских ханств и военной организации в целом. В период грозной военной опасности (джунгарское нашествие) у казахов не было единой централизованной военно-политической власти, что явилось причиной жестоких поражений в целом ряде джунгаро-казахских военных столкновений XVIII в. Тяжелые и затяжные войны детерминировали выход на политическую авансцену правителей родов и улусов - султанов, биев, батыров, которые нередко диктовали "свою политическую волю ханам". Міне, осындай жағдайды, яғни XVII-XVIII ғасырлардағы қазақ-жоңғар байланысын бірталай зерттеушілер Орталық Азиядағы негізгі халықаралық қатынастар деп атайды.

Тарихи үрдістің көшпелілер өркениетінде көрініс беруі де өзінше ерекшелікке толы. Қазақтың кең даласында өзінің ішкі рухани дүниесін дамыту, жетілдіру арқылы көкейкөзін ашқан ұлы ойшылдар көптеп кездескен еді. Солардың ішінде Мөңке бидің алатын орны ерекше.

Қазақтың би-шешендерін жан-жақты зерттеуге өзінің шығармашылық өмірін арнаған Н.Төреқұл XVIII ғасырда қазақ жерінде қалыптасқан рухани бағдарлардың сипаттамасын былай суреттейді: "Қазақтың жауы көп болған ғой. Көбіне қорғанып жүрген. Жауға қарсы аттанарда елдің басшылары, билері, игі жақсылары Төле биге барып бата алады екен. "Төле биден бата алмаса, жолы болмайды" дегем мәтел содан шықса керек. Төкеңнің бір ауыз сөзі оларға ақ жол болған". Міне, осындай ақ ниетті, киелі сөзді өзінің үлкен істерінің бастауы, түрткісі етуге тырысқан қазақ халқы даналықты, әділдікті, адалдықты өздерінің этникалық рухани әлемінің негізгі іргетасына айналдырып келген. Бұл рухани тетіктің күші мен құдіреті кейбір саяси-әлеуметтік, немесе, мемлекеттік тұтқалардан кем түспей социумды барынша тұтастандырып, тұрақтандырып отырған. Әйтпесе, көп рулы елде ынтымақ болмаған болар еді.

Ел аузында "Әйтеке жарып айтады, Қазыбек қазып айтады, Төле тауып айтады" деген ұлағатты сөз бар. Әділ сөйлеу, ойды шегелеп, нақты, жарып айту батырлық пен батылдықтан, даналық пен білімпаздықтан туады".

Қоғамдағы әлеуметтік және рухани тепе-теңдіктің қалыптасуы көбінесе моральдік қалыптардың жетекші рөл атқаруымен, тіптен имандылық, руханилықтың негізгі күшке айналуымен тікелей байланысты екенін Қазыбек жете түсінген. Әсіресе, адамның өзіндегі табиғи пендешілік әлсіздіктерінің құрсауында болуы жақсылыққа жетелемейтіндігін мына өлең-өсиет жолдары арқылы жеткізеді:

Өркенің өссін десең,

Кекшіл болма –

Кесапаты тиер еліңе

Елім өссін десең,

Өршіл болма,

Өскеніңді өшіресің.

Басына іс түскен пақырға

Қастық қылма –

Қайғысы көшер басыңа.

Жанашыры жоқ жарлыға,

Жәрдемшіл бол асыға.

Қиын-қыстау күндерде

Өзі келер қасыңа

Бүгін сағы сынды деп,

Жақыныңды басынба!

Міне, осы өсиеттердің терең астарларында Қазыбек би қоғамның жалпы дамуы үшін жеке тұлғаның жетілуі қажеттігін айтып тырғандай. Бұл даналыққа толы қазақтың далалық өркениеттің негізгі бағдарлары болатын. Осындай рухани көсемдері болған әрбір жүздің ру-тайпалары үнемі қиын-қыстау кезеңнің өзінде шынайы адамдық келбеттің мүддесін қорғаумен болған.

XVIII ғасырдың жалпы қазақ қоғамдық өмірінің сипаттамасын "жаугершілік заманы", "тәуелсіздік үшін күрес заманы" десек болады. Ал, енді осы қоғамдық дамудағы бағытқа сәйкес келетін өмір философиясы болды десек те артық айтпаймыз. Олардың барлығы қазақ даласы ойшылдарының, яғни билерінің, шешендерінің, жырауларының, ақындарының шығармашылығының мағына-мәндік негізін құрады. Дүниетанымының әмбебаптылығы, жан-жақтылығы осы негізгі бағдардан өрістейді.

"Ақтабан шұбырынды" жұрттың алдына мемлекеттік философия мәселесін, сана мен билік арақатынасын, қолданбалы философия мәселесін тікелей қойды. Бұл Бұқар жыраудың көсемдік жырларына, Ақтамбердінің эпикасына, Төле бидің, Әйтеке би мен Қаз дауысты Қазыбектің шешендік-философиялық талғамдарына негіз болды. Бұл сарындар Махамбет, Шернияз, Сүйінбай, Шөже, Жанақ, Кемпірбай шығармаларында және "Қармыс батыр", "Балуан-Нияз", "Бекет батыр", "Айман-Шолпан" поэмаларында көрініс тапты", - дейді қазақ философиясын зерттеуші философ М.С.Орынбеков.

Еуропалық мәдениетпен қарым-қатынастың тереңдей бастауы "далалық өркениетке" өзіндік жаңа лепті, өзгеше үрдістерді ала келді. Сондықтан, ел тарихында жаңа типтегі ұлттық тұлғаларының пайда болуы XIX ғасырда көрініс тапты. Бұл қоғам, адам және болашақ туралы жаңаша дүниетанымдардың қоғамдық санада орныға бастауына себепкер болды. Яғни XIX ғасыр философиясында Ш.Уәлихановтың қоғамдық даму концепциясы және әсіресе оның әлеуметтік-саяси толысу жөніндегі көзқарасы кең таралды.

Ы.Алтынсарин өзінің ағартушылық философиясында жас ұрпақтың тағдырына халықтың рухани қайта өрлеу үмітін артып, осыған байланысты педагогикалық (ұстаздық), психологиялық көзқарастарын дамытты. Өз көрінісін ақындар айтысынан, қисса, хикая, жаңа эпикалық поэмалардан тапқан эстетика жаңа даму кезеңіне шығып, жарқырай дамыды. Музыка (әуез) өнерінің өркендеуі Құрманғазы, Дәулеткерей, Тәттімбет, Ықылас, Біржан сал, Мұхит, Ақан сері, Жаяу Мұса, Зілғара, Құлтума, Сара, Сериалы, тағы басқа ақын-әншілердің есімдерімен байланысты. Әрине, XIX ғасырдың аяғы мен XX ғасырдың басындағы қазақ философиясының биігі Абай шығармашылығынан көрініс тапты. Ол туралы келесі кітапта арнаулы зерттеулер нәтижелері сомдалатынын да айта кетуіміз керек.

Сонымен XIX ғасырдың рухани, әлеуметтік бастаулары қазақ халқы үшін біршама өзгерістерге түсті. Бұл әсіресе Кенесары Қасымұлы көтерілісінің жеңіліске ұшырағаннан кейінгі кезеңде анық байқала бастады . Бұл кезең тарихта "зар заман" дәуірі деп аталған еді (Дулат, Шортанбай, Мұрат, Асан және т.б.).

"Зар заман" құбылысы негізінен поэзия арқылы көрініс тапты және оның терең тамырлары қоғамдағы өзгерістерге қанағаттанбаушылықтан туындағаны белгілі. Осы тарихи кезеңнің ұлттық әдеби, әлеуметтік келбетін терең зерттеуші ғалым Б.Омарұлы төмендегідей кең мағыналы тұжырымдар жасайды:

"Зар заман" поэзиясына қазақтану, ұлттану талаптарының биігінен зер салсақ, құнды қазынаның бағасы одан сайын арта түсетіні сөзсіз. Бұл жыр жүйріктері қазақ ұлтының көшпеліліктен ажырап, отаршылдықтың бұғауына мойынсұнған кездегі көрген зорлық-зобалаңы мен тартқан қайғы-қасіретінің шерлі шежіресін жасады. Қазақ халқының белгілі бір дәуірдегі ұлттық танымның тарихнамасын кейінгі ұрпаққа мұра етіп қалдырды.

"Зар заман" поэзиясындағы ұлттық мінездер жиынтығы сол дәуірдегі оқиғалардың, қоғамдық өзгерістердің адам санасына әсерін байқатпай қоймайды. Мұның бәрі отарлаушылықтың қысымын көрген қазақтың мінез-құлқын сонау көшпелі кезеңдегі еркін қазақтың іс-әрекетімен салыстырған кезде айқын аңғарылады. Ал зар заманның өзі еткен мен бүгінгіні салмақтап-саралаудың арақатынасынан туған ағым екені белгілі. Сондықтан бұл ағым қазақ тағдыры, ұлт мінезі, ұлттық таным ұғымдарымен берік сабақтас".

Осындай ұлттық менталитеттегі өзіндік бетбұрыстың түпкі негіздері ұлттық, мемлекеттік дербестіктің, тәуелсіздіктің жоқтығымен байланысты екендігінде. Ал ондай жағдайды күрт өзгертудің де мүмкіндігі көрінбеген болатын. "Сөйтіп, "зар заман" поэзиясында "Жиделібайсындық" утопияның орнына "Барсакелместік" антиутопия басты", - деп жазады Амантай Шәріп . Әрі қарай ол былай деп жалғастырады: "Сірә, дәстүрлі дүниетанымындағы мезгіл мен мекен ұғымдарының бірлігінен туындаса керек, зар заман ақындарында "жер тарылды", "жер жауға кеткен соң" секілді тіркестердің орнына "заман тарылды" (Мұрат Мөңкеұлы), "заман жауға кеткен соң" (Шортанбай Қанайұлы), "заманың сенің тарылды" (Албан Асан) деген оралымдар қолданыла береді".

Сонымен халықтың ұжымдық түпкі санасында катпарланған күйде тәуелсіздікке, азаттыққа деген ұмтылыс бірте-бірте қалана түскен еді. Ол қатты қысыла түскен серіппе темір сияқты өзінің серпілетін уақытын күтумен болатын. Әрине, бұл қауымдастық деңгейдегі еркіндікке талпыныс әлемдегі кез келген халық үшін ез құндылығын жоғалтпақ емес, яғни ұлттар дамуының табиғи-тарихи мәніне сәйкес келеді. Дегенмен, таза еркіндік адамның ішкі дүниесінде, яғни оның "рухының барынша таза күйге жетуінде" деген пікірді білдіруге болады. Бұл шынайы шығармашылық қарым-қатынас арқылы жүзеге асады.

Басқаша айтсақ, бұл жерде, Эрих Фроммның сөздеріне жүгінуге болады. Ол адамның рухани әлемінің кеңеюін негізінен, өмірдің сан қырлы тұстарын байланыстырудан, синтездеуден, үйлесімдендіруден іздейді. Өзінің "Иелену ме, әлде болу ма?" деген еңбегінде "Кез келген болмыс ауқымын кеңейту түп негізінде адамның өзінің, қоршаған ортаның нақты мәніне бойлау болады", - деген.

Қазақтың далалық көшпелі қоғамының тарихын да басқа елдің қарулы күшінен емес, өз қандасының қолынан қазақ тапқан ірі тарихи тұлғалар да кездеседі. Оларға XVIII ғасырда Әбілқайыр ханды жатқызсақ, XIX ғасырда Махамбет ақынды атап өтуге болады. Әбілқайырды Барақ сұлтан өлтірсе, Махамбетті Баймағамбет сұлтан өлтіртті.

Осы тарихи тұлғалардың қазақтың мәдени, саяси, әлеуметтік өмірінде қалдырған іздері туралы пікірлер әр қилы болғаны белгілі. Ал енді Әбілқайырдың жеке басының ерекшелігі туралы И.В. Ерофеева былай деп жазады: "По признанию многих современников он обладал довольно широким по степным меркам мировоззренческим кругозором и развитым рационально-аналитическим типом мышления, позволившим ему вполне трезво и реалистично оценивать современную геополитическую ситуацию и делать из уроков недавнего прошлого ценные практические выводы. После анализа многолетней борьбы казахского ханства с Джунгарией и северными кочевыми соседями Абулхаир пришел к твердому убеждению в необходимости скорейшего реформирования системы власти в Степи, модернизации казахского общества и повышения его обороноспособности перед лицом резко возросшей внешней опасности. Для этого, по его мнению, следовало укрепить институт старшего хана в казахском обществе и сделать его эффективно действующим инструментом интеграционных процессов среди номадов".

Сөйтіп, қазақ даласындағы мәдениеттің еуропалық құрылымдармен байланысын күшейтпек болған Әбілқайыр ханның әрекетіне белгілі күштер қарсылық білдірді. Бұл да заңды дүние болатын. Өйткені өмірде әр уақытта жаңашылдық пен дәстүршілдік, жаһандану мен оқшаулану арасында күрес жүріп жатты. Міне, осы қайшылықтың шырқау шегі Барак сұлтанның Әбілқайырды өлтіруіне дейін әкеліп соқтырды. Бұл өз заманының келбеті болатын.

Тарихи үрдісте жіктелудің түр-түрі бар. Солардың бірі әлеуметтік қыспаққа түскен топтың билеуші мекенін иеленуші қауымға деген қарсылығы. Ол кезде ұлттық-этникалық сипаттан гөрі, таптық қарама-қарсылық бой көрсету де әбден мүмкін (марксизмді жан-жақтан сынаққа алғанмен ол да бекер ден бекер тарих сахнасында пайда болған жоқ болатын). Бұл да адам баласының еркіндікке, азаттыққа деген ұмтылысы. Осы сыртқы еркіндік тек қана өзіне ғана емес, өзі сияқты әріптестеріне болсын деп, соны қалаған талай азаматтар қандарын әлеуметтік әділдік үшін төгуге мәжбүр болды. (Автордың пікірінше, -шынайы еркіндік адамның ішкі рухани еркіндігінде, өйткені, сыртқы ортаны қанша қолайлы, ыңғайлы күйге жеткізген жеке тұлғаның өз рухани дүниесі жетілмей үнемі жалған құндылықтар жетегінде болады. Бұл енді өзінше мәселе). Солардың қатарында Исатай Тайманов, Махамбет Өтемісов болатын.

Тарихтың аумалы-төкпелі кезеңдерінің сипаттамасын бере келіп, ел ішіндегі хал-ахуалдың руханилықтан, имандылықтан ауылы алыс болғандығын Қадыр Мырза Әли былай деп суреттейді: Адамның басы көбіне-көп ел билеушілердің добы болып келеді ғой. Соның бірі, өкінішке орай, Махамбеттің басы. Ол да Алланың добы. Сол Алланың добын Баймағамбет сұлтан ойыншыққа айналдырды. Шынында, Баймағамбет Махамбеттің басы деп есептеген жоқ. Көтерілістің басы, халықтың басы деп түсінді. Сондықтан да оның көзін құртуға асықты. Құртып тынды да.

Осыған ұқсас харакеттер қай елдің болсын тарихында кездесуі мүмкін. Адамзат өзінің өмірдегі барлық алтын уақытын, негізгі байлығы - ғұмырын, өкінішке орай, пендешілігінің құлына, көлеңкесіне айналдырып келгенінің, әлі де ол үрдіс жалғасып келе жатқанының көрінісі болатын.

Қазақ даласының ойшылдары XVIII-XIX ғасырларда өмірдегі, әлеуметтік дүниедегі қанша қиындықтарды өз шығармашылығында бейнелесе де, суреттесе де негізгі іргетас ретінде туған жерге, туған елге деген махаббат болып келгені белгілі. Міне, осы махаббаттың негізінде, адамның Ғалам құндылығын бағалаумен астаса отырып, нағыз рухани құндылықтар жүйесін қайта жаңғыртуға болары хақ. Әрине, бұл теориялық, методологиялық тұрғы кез келген өркениетке, мемлекетке де сәйкес келері анық. Себебі адамның шынайы мәні осы рухани құндылықтармен байланысты көрініс беріп отырады. Міне, осы мәселелерге тереңірек, нақтырақ келесі тарауларда тоқталып өтеміз.

б) XX ғасырдың басындағы қазақ коғамы: құндылықтық бағдарлар

Қазақ халқының сан ғасырлардан бері өз уақытын күткен рухани түлеуге, әлеуметтік жаңғыруға, этникалық бұлқынысқа деген ұмтылысы және сонымен қатар ұлттық болмысындағы әмбебап дүниетанымдық мәселелерді терең пайымдауға деген талпынысы, негізінен, іргелі мағынада XX ғасырдың басына доп келген еді. Сол тарихи кезеңде қазақ болмысында біршама сауатты, әлемдік тарихи үрдістен жан-жақты түсінігі бар, этникалық өзіндік санасын жетілдіруге ұмтылған ұлттық интеллигенция қалыптаса бастайды. Сөйтіп, қазақ қоғамында алғашқы рет кең-байтақ еліміздің әлеуметтік - этникалық кеңістігінде өркениеттілікті, тұтастанған ұлттық дамуды мақсат еткен зайырлы қоғамның принциптері қалыптаса бастаса, екінші жағынан, ислам дінінің кұндылықтары қоғамды санада жаңғырып, әлеуметтік және саяси мәселелермен астасып, жаңаша маңыздылыққа ие бола бастайды. Діннің догмалық түрдегі таралуынан гөрі, жүрекке жайлы болатын, адамның рухани көзін ашатын формасына қажеттілік қоғамда арта түседі.

Қоғамдық сананың жаңа кейпі ретіндегі, исламды қабылдаудағы реформизм сияқты, жәдидизм бағытының қазақ жерінде орныға түсуі ежелден келе жатқан сопылыққа деген құрметпен бірге орынға бастайды. Сонау араб жеріндегі мұсылмандықтың орталығы болған Меккеге, яғни Қағбаны нысана етіп алған қажылық жасау үрдісі нығайып, оған баратын қазақтардың саны көбейе түсті. Бұл үрдістердің тереңінде қазақ қоғамының өзін-өзі танып-білуге, әлеуметтік дүниені өзгертуге деген үлкен талпынысы жатқаны белгілі болатын. Енді осы мәселелердің кейбір теориялық тұстарына тоқтала кетелік. Ол үшін әлемдік философия тарихына, оның ішінде қазақ философиясының тарихына қатысы бар мәселелер төңірегінде кейбір ойларды да ортаға салуды жөн деп санаймыз.

XX ғасырдағы қазақ қоғамындағы философиялық ойдың оның ішінде құндылықтық бағдарлардың анықтала түсуі және халық арасында өрбіп отыруы жайлы біршама еңбектер осы кезге дейін елімізде орыс және қазақ тілдерінде жарық көргенін айта келіп, олардың кейбіреулерінің біздің зерттеулерімізге өте жақын келетін мазмұны бар екенін ескерте аламыз. Әрине, бұл жерде кеңестік кезеңнің өз талаптары кейбір еңбектердің мәтініне өзіндік түзетпелер жасағанын жасырмауымыз да керек. Ондай жағдайға барлық ғылымдар саласы ұшырағаны белгілі. Әсіресе, бұл жағдай өз дәуірінде гуманитарлық салада біршама мағлұматтар берген К. Бейсембиевтің "Прогрессивно-демократическая и марксистская мысль в Казахстане" (Алматы. Наука, 1965) атты еңбегінен айқын байқалады. Ал кейінірек жарық көрген А.К. Қасабеков, Ж. Алтаевтардың "Қазақ философиясының тарихына кіріспе" (Алматы. "Ердәулет", 1994), Т.Х. Ғабитовтың "Традиций и инновации в казахской философии" (Алматы. "Ғылым", 1998), О.А. Сегізбаевтың "История казахской философии: от первых архаичных представлений древних до философии развитых форм первой половины XX столетия". (Алматы. Ғылым, 2001), Г.Ж. Нұрышеваның "Общественное сознание казахского общества в начале XX века" (Алматы, 2001) деген іргелі еңбектерінде жаңаша мағынадағы тұжырымдар келтіріледі. Әрине, жоғарыда аталған жұмыстардан басқа зерттеулер қазақ философиялық ойының әр түрлі қырларын аша түскені белгілі. Олардың қатарына Философия және саясаттану институтының мамандары дайындаған "Қазақ даласының ойшылдары" атты философия тарихы бойынша бес томдық топтаманы да атауға болады.

Жалпы, XX ғасырдың философиялық ойы туралы жан-жақты тұжырымдар келтіру үшін, оның рухани бастаулары болған тарихи үрдістер мен рухани бастаулар туралы сөз қозғағанымыз жөн. (Өйткені кез келген әлеуметтік құбылыстың дүниеге келуі кездейсоқ емес. Өмірде барлық үрдістер бір-бірімен байланысып, себептік қатынаста болып, сабақтасып жатады. XX ғасырдың басында есейдің көптеген қалаларында жоғары және арнаулы білімдер алып келген қазақтың алдыңғы қатарлы азаматтары баспасөз ісімен үлкен жауапкершілікпен айналыса бастайды. 1911 жылдан 1915 жылға дейін "Айқап" журналы жарық көрді. Оның редакторы Мұхамеджан Сералин болатын. Журнал қазақ жеріндегі әлеуметтік-саяси ойдың аграрлы-демократиялық бағытын танытты. Ал 1912 жылдан 1918 жылдар аралығында шығып тұрған "Қазақ" газеті либералды-демократиялық бағыттың мүддесін қорғады және жердің мемлекеттік меншікке өтуіне қарсылық білдіріп отырды. Жалпы, "Қазақ" газеті ұлттық мүдденің жаршысына айналған болатын. Ол газетте алғашқы рет "Алаш" партиясының бағдарламасы жарық көреді. Жалпы, бұл партияның негізгі мақсаты есей мемлекетінің құрамында қазақ автономиялық мемлекетін құру болатын. Ресейдің федеративті демократиялық республика болғанын қалаған қазақ интеллигенциясы оның құрамына енетін әрбір мемлекеттің автономиялығын бекітіп, оларға толығымен бірдей деңгейдегі құқық берілуі мен мүдделерінің қорғалуын қалады. Бұл әрекеттердің бәрі, әрине, толық тәуелсіздік алу жолындағы қазақ ұлтының XX ғасырдағы алғашқы қадамы екенін қазақ зиялылары жақсы түсінді. Бірақ осындай тәжірибе жинақ тамам, үлкенді-кішілі мәселелерді жан-жақты талқылаудан өткізбей, ұлттық болмысымызды өзгертуге болмайтындығын да зерделі азаматтар жақсы түсінген іспетті.

Міне, сөйтіп, қазіргі егемендікке, еркіндікке қол жеткізген Қазақстан Республикасының саяси мүддесінің негіздері XX ғасырдың басында-ақ қаланған болатын. Ұрпақтар арасындағы рухани сабақтастық осы үлкен игілікті қадамдардан жақсы байқалады. Ендігі мақсат - ата-бабаларымыздың арман-ниетінен, қажырлы іс-әрекетінен дүниеге келген, көп күтіп, XX ғасырдың аяғында ғана қолымыз жеткен "тәуелсіздік" деген Тарихи Құнды Игілігімізді пендешілікті қуған қандастарымыздың ұсақтанған дау-дамай әңгімелерінің құрбаны етіп жібермеу. Оның орнына елді біріктіруге, әлеуметтік саланы руханиландыруға қызмет ететін тетіктерді жетілдірумен айналысқанымыз тиімді емес пе?

Әрине, қазақ қоғамында оған дейін де, яғни XIX ғасырдың соңында халықтың өзіндік рухани құндылықтар жүйесін білдіріп отыратын газет шығару тәжірибесі қалыптасқан болатын. Мәселен, 1870 жылдан 1882 жылдар аралығында жарық көрген "Түркістан уәлаяты газеті", 1988-1902 жылдардағы "Дала уәлаяты газеті" Ташкент пен Омбы қалаларында шыққаны белгілі. Бұл газеттерде көптеген этностық сана үшін маңыздылығы зор мақалалар жарияланады. Мәселен, қазақтың ауыз әдебиеті мен салт-дәстүріндегі ерекше белгілер алғашқы рет әлеуметтік сараптама тұрғысынан талдаудан өтеді. Сонымен, оқырмандар алғашқы рет Шығыстың інжу-маржандарымен осы баспасөз беттері арқылы тікелей танысады. Қазақтың бетке ұстар ұлттық интеллигенциясы, ойлы азаматтары осы баспасөздердің беттерінен көріне білді. Ал, енді XX ғасырдың басындағы жаңа құндылықтық бағдарлардың жалпы сипаттамасы, жаңа өмірге деген бетбұрысы, ұлттық санасының өзіндік деңгейінің көтеріле бастауының нышаны жоғарыда аталған "Айқап" пен "Қазақ" беттерінен көріне білді.

Жоғарыда аталған әлеуметтік-саяси үрдістердің маңыздылығы ерекше және олар казіргі Қазақстан жағдайындағы қоғамдық сананың бағыт-бағдарының өркендеуіндегі ғасырлар астарындағы түпкі себептерінің қатарына жатады. Сондықтан тарих қойнауындағы күрделі үрдістер әлеуметтік-философиялық, мәдени-философиялық және тарих философиясы тұрғысынан талдаулар жасай түскеніміз абзал. Олар тек қана тереңдетілген кейіптегі алдағы зерттеулердің нысаны болғаны жөнінде нәтижелер бермекші демекпіз. Дегенмен, қазіргі кезеңде елімізде, көрші мемлекеттерде осы мәселелердің төңірегінде біршама теориялық конструкциялардың қалыптаса бастағанын да ескерте кете аламыз және оларға қысқаша тоқтала кетуді де жөн көрдік.

Жалпы, тарихи үрдісті философиялық талдау барысында өзара тығыз байланысты екі маңызды құбылысты байқаймыз. Біріншісі - тарихи кезеңдерді, тарихи деректерді, тарихи тұлғаларды жан-жақты зерттеу, екіншісі - зерттеу қорытындыларын ғылыми ортаға, жалпы оқырманға белгілі бір деңгейде дәйектелген тұжырымдар ретінде жеткізе білу. Кейде осы екі құрамдас бөліктен бір жүйенің ішінде өзіндік қайшылықтар туындауы ғажап емес. Себебі тарихи үрдісті барынша терең игердім, түсіндім, оның әрбір қалтарысына лайықты баға бердім деген зерттеушінің өзі кейбір ойларын қисынды, нақты тұжырымдармен жеткізе алмауы мүмкін. Немесе, қоғамда болып жататын үрдістерге, оның бетке шыққан көріністеріне құбылыстық деңгейде ғана сипаттама жасап, ондағы мәндік негіздер қамтылмай қалу қаупі де жоқ емес. Сондықтан тарих философиясымен немесе философия тарихымен айналысқан зерттеуші тек қана өзінің жеке дүниетанымдық шеңберінде шектеліп қалмай, замана туындатқан Ақиқатты іздеудің жаңа тәсілдерін, болашаққа жол ашатын әмбебаптық үлгілерін игергені абзал. Бұл жаңаша логиканы қажет ететін, жаңаша құндылықтық жүйені басшылыққа алуды үйрететін сала. Ғасырлар бойы қордаланған рухани байлық, рухани мұра өзінің жаңа замандағы қолданушысына лайықты бейнеде тапсырылады, ғылыми сұрыптаудың арқасында електен өткізілуі өз нәтижесін қомақты түрде бере алады.

Тарихи үрдіс кәсіпқой тарихшылар тұрғысынан алғанда, негізінен, баяндалу әдісі арқылы тұжырымдалады. Әрине, бұл тәсілдің белгілі бір деңгейдегі құндылығын жоққа шығаруға болмайды. Ол тарихи деректер тізбегін жасауда, кейбір тарихи оқиғаларды бейнелеуде өзінің жемісті ғылыми нәтижелерін берері анық. Әсіресе, қоғамдағы үлкен бетбұрыстар болған кездерде әлеуметке тарихи шындықты жеткізуде бұл тәсілдің орны ерекше. Дегенмен, баяндау тәсілі арқылы философиялық терең пайымдаулар жасалмай қалатын кездер жиі кездеседі. Тарихи үрдістің терең қатпарлары зерделенбей қалатыны анық. Оған бола тарихшылардың орасан зор еңбегін жоққа шығаруға да болмайды. Осындай жағдайда тарих философиясының көмегі қажет-ақ. Ал тарих философиясының негізгі зерттеу нысаны тарихи үрдіс екені белгілі. Өткен тарихи кезең - XX ғасыр адамзаттың ең күрделі күндерін өткізген шақ болып табылады. Ал, қазақ халқына ол уақыт оңайға соққан жоқ. Енді, міне, өткенімізді сараптап, өшкенімізді жандыратын шақ келді. Әсіресе, қазақ философиясының осы тарихи дәуірге тән ерекшелігін айқындай түсу абыройлы іс деуге болады. Сондай күрделі саланы тереңдеп түсінуге үнемі оралып отыруымыз артықтық етпейді.

Жалпы, қазақ жеріндегі күрделі тарихи үрдістердің түпкі астарына үңілетін болсақ, осындай тағдырға мойынсұнушылық терең бекігендігін байқаймыз. Әрине, мойынсұнудың да әр түрі бар. Біріншісі - діни ақиқатты негізге ала отырып, әрбір құбылысқа жоғарыдан берілген белгіні қатаң шарасыздық ретінде қабылдау арқылы мойынсұна тіршілік ету. Екіншісі - "Күшті қорқытады, терең батырады" деген принципке сүйене отырып, әлеуметтік теңсіздіктің қисынына сай өмір сүруге тырысу. Әрине, одан басқа да түрлері кездесуі мүмкін. Себебі өзінің ақылын, ойлау жүйесін тіршілік ету барысында әр түрлі бағытта белсендіре алады. Тек оның нәтижелері қандай болатынына әлеуметтік субъектілердің барынша терең бойлай алмайтындығы қарапайым сана үшін үлкен мәселе болып табылады. Әйтпесе, тарихи сананың кейбір қатпарларындағы көптеген жаңылысулар орын алмаған болар еді.

Ал енді қазақ халқының тарихи үрдістегі рухани дамуға қарай белсенді қадамдары сол халықтың ішінде өмір сүрген данагөй тұлғаларының іс-әрекеттері, шығармашылығы арқылы жүзеге асып отырды десе болады. XX ғасырдың басына дейін өмір сүріп, халықтың рухани әлемінде терең із қалдырған тұлға Абай Құнанбаев екенін мойындағанымыз белгілі. Абай айтқан терең ойлар, керемет құндылықтар жүйесі өзінің жастарды тәрбиелеуші құдіреті бойынша әмбебап күшке айналғанын қазіргі XXI ғасырдың өзінде айта аламыз. Әлемді билеуші күш адамға байланысты, оның дүниеге деген ыстық ықыласы, яғни махаббаты есептелетінін өте әсем жеткізген рухани тұлға болғанын ескере отырып, бұл түсініктің сонау Қожа Ахмет Иасауи жырларынан қазақ даласында бастау алатын тарихы бар екенін атап өте аламыз.

Абай үшін дүниені терең танып-білу оны әрбір адам жүрекпен қабылдап, ақылмен електеп, барлық білім көздерінен сусындап, үлгілі мәдениеттерден үйреніп қана жүзеге асыруға төмендегі жыр жолдары адам ішкі болатындығымен байланысты. Мәселен, дүниесіндегі ұлы тәртіпті өзара байланысты басқа әлемнен сапалы түрде ажыратып тұр емес пе:

Жүректе қайрат болмаса,-

Ұйықтаған ойды кім түртпек?

Ақылға сәуле қонбаса,

Хайуанша жүріп күнелтпек.

Ал енді Абайдың ойы қазақ даласында өз заманында кең тарамаса да, оған ұқсас өмір туралы ойға шомуы, оның мәні мен онтологиялық негіздерін іздеуі, аксиологиялық иерархиясын анықтауы ағартушылық жолында жүрген зерделі жандар үшін XX ғасырдың басында үлгі боларлық сипатты іске айнала бастайды. Бұл да қазақ қоғамының интеллектуалдық, философиялық құрылымдарды өз қоғамдық санасында гүлдендіре бастауының белгісі болатын. Мәселен, Ғүмар Қараштың "Өмір пәлсапасы" деген өлеңінде адамға берілген тіршіліктің құндылықтық астары былай деп сипатталады:

Мысалы, мынау жалған бір жел қайық,

Қылып етіп, қия бассаң, кетер тайып.

Таяныш, тұрағы жоқ болғаннан соң,

Бұлайша мысал етсек болар лайық.

Тіршілік бес күн небары тиген еншің,

Пайдалан, мейлінше қанат жайып.

Аз еншің, өкінішті жолға шашпа,

Келуің қайта айналып алмағайып.

Қалмайды ізің-жолың бұ жиһанда,

Кеткен күн тағдыр суы жуып-шайып.

Нені іздеп келіп едің, қайда кеттің?-

Бұл жұмбақ шешуі жоқ таңғажайып.

Анық сол: атқан таңдай әзіз ғұмыр,

Уақыты бітсе, кетер әлі-ақ байып.

Бұл өлең жолдарынан қазақ ойшылының өз дәуіріндегі экзситенциалдық дүниетанымының кейбір қырларын аңғарамыз. Өмір деген үлкен жұмбақтың шешуін табамын деп әуреленбе, одан да кең қанат жайып өмір сүр, пендеге берілген уақыттың өзі бекер емес деген ойды тұжырымдайды. "Өмір" феноменін өзінің шығармашылығына арқау еткен Ғұмар Қараш қазақ даласында образды түрде бейнеленген"бес күндік өмір" деген түсінікті өз жырында қолданады. Дегенмен, өзінің дүниетанымын пессимистік, боркеміктікі бағдарда ұстамайды және өмірді жай ғана, мағынасыз, жауапкершіліксіз еткізе салу дегеннен аулақ болуға шақырады. Міне, сондықтан халқымыздың мәдени мұраларын, данагөй сөздерін зерттеу барысында байқалатыны: қазақ ойшылдарының бір-біріне деген рухани жақындығы осы мәселе төңірегінде айқын аңғарылады, яғни олардың көбісі дүниенің ішкі имманенттік күші адамды адамгершілікке, руханилыққа итермелейтініне кәміл сенеді. Ал Абай болса, осы күшті нағыз махаббаттың, адами сүюдің белгісі ретінде айшықтап көрсетеді. Махаббаттың дүниені ұстап тұрған нағыз құдірет екендігіне өздері ғана сеніп қана қоймай, бүкіл ел-жұрттың осы ғаламат күштің алдында бас июін, әрбір ісін осы кереметпен астастыра отырып атқарғанын қалайды.

Өткен XX ғасырдың басында гуманистік ой-сананы қазақ топырағында барынша биік деңгейге көтеруші ойшылдардың қатарына Шәкәрім Құдайбердіұлын жатқызамыз. Оның діни-философиялық тұжырымдары негізгі философиялық еңбегі "Үш анықта" келтірілгені ғылыми көпшілікке белгілі. Діни философияның шешетін негізгі мәселелерінің қатарына жан мен рухтың өзара байланысы, рухани дамудың тылсым күшін байыптауға тырысу жататыны белгілі. Шәкәрімнің бұл сұрақтарды зерделеуде төмендегідей қорытындыларға келгенін көруге болады: "Адам ақиқатты бас көзімен көрмейді, ақыл көзімен көреді... Өлімнен соң бір түрлі тіршілік бар. Екі өмірге де керекті іс - ұждан. Ұждан дегеніміз -ынсап, әділет, мейірім", - дей келіп, руханилықтың субстанциялық орталығын, оның барлығын біріктіруші шынайы өзегін таба біледі. Міне, сондықтан осындай типтегі философиялық дүниетанымды біз нағыз гуманистік құндылықтық жүйе, халық үшін болашаққа жетелер мұрат пен бағдар деп атар едік.

Шәкәрімнің ойлары нағыз биік тұлғаға тән тұтастанған дүниетаным ретінде қазақ ойшылында XX ғасырдың басында-ақ қалыптасып үлгергенін білдіреді. Ал осындай дүниетанымдағы біртұтастыққа жеткен көрнекті тұлғалар, тарих даралары қай халықта да болғаны анық. Бірақ өкінішке орай, бұндай аксиологиялық тұжырымдар Шәкәрім өмірінен кейін көптеген жылдар еткен соң ғана айтыла бастады. Тек адамның жан дүниесінің, рухының мәңгі екендігін айтудың өзі үлкен данаға тән көрегендіктің белгісі болатын. Осындай руханилыққа толы әрекеттердің халық үшін бекер еместігін қазіргі кезеңде ғана ой талқылауынан өткізе бастағанымыз байқалады.

Шәкәрімнің қазақ мәдениетіндегі орны мен философиялық ой тарихындағы атқаратын қызметі жайлы төмендегі пайымдаулар нақты берілген әділетті баға дей аламыз: Шәкәрім өзіне дейінгі болған рухани ұстаздары Шоқан, Ыбырай, Абайға қарағанда, грек, Еуропа кәсіби философиясының тарихымен тікелей шұғылданып, оларды тек танып-біліп қана қоймай, ол өз пікірлерін, ойларын ортаға салып айта отырып, қазақ кәсіби философиясының іргетасын қалап, езі де нағыз қазақтың алғаш кәсіби философы атанды. Сөйтіп, қазақ философиясының деңгейін әлемдік философияның қатарына қосуға жақындата түсті. Біздіңше, ұлттық философиялық тұғырнамамыздың бастауы, қалыптасуы осы кемеңгер ойшыл, ақын, философ Шәкәрім Құдайбердіұлынан басталады деп батыл айта аламыз .

Әйтпесе, жалпы адам әмірінің барлық құндылықтық іргетасы шайқалып, мағынасыздық құрылымдары өзінің билігін жүргізер еді. Қазіргі Батыстың постмодернизм бағыты осы мағынасыздықтың бел ортасында жүргендей күй кешуде. Жеке бастың даралығын барынша дәріптеу, әрбір тұрақты рухани құндылықтың өзіне күмәнмен қарау XX ғасырдың екінші жартысындағы Батыс философиясының ерекшелігіне, ішкі қасиетіне айналғанына талай жылдардың жүзі болды. Міне, сондай жағдайды философия әлемінде қанағат тұтынушылар көбейіп жатқандығы әлемдік рухани дағдарыстың белгілерін танытады. Әрине, оның бәрі бекер емес болатын. XX ғасырдағы әлеуметтік төңкерістер, дүниежүзілік соғыстар әрбір жеке адам үшін жөнді еш нәрсе бермеді, есесіне топтық, таптық өзгерістерге деген сенімін жоғалтты.

Міржақып Дулатов сияқты қайраткерлердің идеялары тарих қатпарларында жатқан гуманистік идеялардың жандануына түрткі болды. Міне, сөйтіп, екі жақтан түйіскен белсенділік ұлттық болмыстың біршама жетілуіне әкеліп соқты, заман көптеген тарихи тұлғаларды туындатты. Бұл қазақ қоғамының саяси тұрғыда сауаттана түсуімен қатар, әлемдік өркениеттегі маңыздылығы жоғары құндылықтар дүниесімен танысуға мүмкіндіктер ашты. Патшалық Ресей барынша қараңғылықта ұстамақ болған өзінің боданындағы, тәуеліндегі елдерде мәдени гүлденудің қажеттілігін мойындағысы келмеді. Қазақ интеллигенциясының буржуазиялық-демократиялық революцияға, тіптен, одан кейінгі социалистік революцияға үмітпен қарауының кейбір себебі түпкі қайшылықтардың шешілмей келуінде еді. Ал Мұстафа Шоқай, Ахмет Байтұрсынұлы, Әлихан Бөкейханов, жоғарыда аталған Міржақып Дулатов және т.б. көптеген қазақ қоғамының бетке ұстар көрнекті қайраткерлері халық үшін тәуелсіздік келмей, қайшылықты мәселелер тиісті шешімін таба алмасын білді. Міне, сондықтан алдымен "ұлттық-мемлекеттік автономия" идеясын жүзеге асыруды ойласа, оның арғы жағында егемендік алу, тәуелсіздікке қол жеткізу сияқты қадамдар жасалатынына нық сенімді болатын. Осындай саяси бағдарлар қазақ қоғамын барынша түлете түсті.

Қоғамдық сананың жоғары руханилыққа, білімділікке қарай ұмтылуы, әрбір азаматтың сауатты да ақылды болуына жол ашу түбінде әлеуметтік дүниедегі жетілуді, үйлесімділікті өркендете түсетініне XX ғасырдың басында өмір сүрген қазақ зиялылары да ерекше көңіл бөліп, үлкен мән беріп отырған. Мәселен, халқының мәдени, азаматтық және рухани жетілуінің қамын ойлаған Ахмет Байтұрсынұлы төмендегідей тұжырымдарын көпшілікке ұсынады: "Осындай жұртқа пайдалы, үлгі аларлық жақсы істі жұрттың құлағына салып, біздің айтайын деп отырғанымыз мынау: білім жарысын істеу әр жұрттың қолынан келетін іс. Істейін десе, қазақтың да қолынан келеді. Еуропадай зор істеуге болмаса да, бойымызға шағындап, "сабасына қарай піспегі, мұртына қарай іскегі" дегендей етіп істеуге болады. Осыны есімізге алып, Еуропа үлгісін қазақтың мүшесіне лайықтайық". Қазаққа керек үлгіні Еуропадан іздеудің арғы жағында қазақ қоғамының жетілу тетіктеріне алаңдаушылықтар жатыр деген ойдамыз.

Қазақ зиялыларының көрнекті өкілі Жүсіпбек Аймауытұлының өз заманында айтқан мынадай сөздері халыққа деген терең жанашырлығының айғағы болып табылады. Біздің халықтың ішінде жік те жоқ, құл да жоқ. Біртегіс өнер-білім алуға құқы бар, ерікті теңдес азаматтары ғана бар екенін білеміз. Біздің мақсатымыз: өнер-білімнің жарық сәулесіне ерікті азаматтарға жол ашу, тұйықта жатқан сансыз таланттардың (озаттықтардың) өрбуіне себепші болу. Сөйтіп, өнер-білім жемісін халыққа тегіс жеткізу арқылы әр адамның ақыл-күші дамуына кең майдан ашамыз, көпке бірдей білім негізін құрамыз деген ойды тұжырымдағаны белгілі. Міне, қоғамдық қайраткердің адамның рухани жетілуіне бағытталған идеялары қоғамдық болмыстағы субъектіні белсенділікке шақыруына ұласады. Сол арқылы қоғамдық қайшылықтарды шешуге болатындығына сенеді. Бұл ойдың түпкі негізінде гуманистік ойлау стилі жатыр, адамсүйгіштік қасиеттер жатыр дей аламыз. Тұтастанған дүниетанымының иегері әр уақытта елдің бірлігін, мемлекеттің тұтастығын, халқының білімділігін ойлайды. Өзінен гөрі өзгенің қамын көбірек ойлау нағыз руханилықтың белгісі екені анық. Осындай қасиеттердің иегері қазақтың XX ғасырдың басындағы діни философиясының өкілі Мәшһүр Жүсіп Көпейұлы болып табылады. Ол — XX ғасырдың басындағы ислам әлеміндегі модернистік-ілгершіл қозғалыс - жәдидшілдіктің усули-и-жәдид (жаңа әдіс) оқыту әдісін қуаттап, ғылым-білім мен дін үйлесімділігі туралы тәрбиелілік, өнегелілік маңызы бар пікірлер толғаған ағартушы-ойшыл. Оның халық бірлігін, ұлт тұтастығын негізгі құндылықтық бағдар еткен өмірлік позициясы төменгі жыр жолдарынан анық байқалады:

Бірлік қыл, басыңды қос, пайдаңды ойла,

Қазағым, қайран халқым, бауырларым.

Қазақтың кең даласын нәзік лирикасымен өрнектей білген Мағжан Жұмабаев сынды керемет ақынымыз өзінің көркем образдарға толы дүниетанымын поэзиясында жеткізе білген. Ол өзінің "Бір күні" деген философиялық сипаттағы өлеңінде тіршіліктегі өзара бәсекелестің бітпейтін негізінің құпиясын іздейді. Бұл құбылыстың, негізінен, күшті мен әлсіздің арасында туындайтынын мегзей келе, осы теке-тірестің нәтижесі қандай деген сауал да қойып үлгерді. Әрине, күштінің басымдық танытатын кезеңі көбірек болады. Енді, жағдай сондай болды екен деп, әлсіз үнемі жүнжіп жүре беру керек пе? Осы жерде ақын "күшсіздер де тырыссын, қатар болсын!" деген өз шешімін ұсынады. Шынымен де әрбір табиғат мүшесінің, әрбір жеке адамның, әлеуметтік субъектінің ішінде игерілмеген күш бар, ашылмаған мүмкіндіктер бар. Солар дүниеге паш етілгенде ғана ол жаңаша қырынан танылады. Бұл керемет дидактикалық заңды Мағжан Жұмабаев барынша түсінікті, көркем баяндаулармен өз оқырманына жеткізеді. Жалаң саясаткершіліктен гөрі осындай шығармашылықтың халық зердесіне рухани құндылық болып орныға қалар мүмкіндігі көбірек. Себебі қазақ халқы өлең сөзге, оның қадіріне өте үлкен мән-мағына берген және оны өзінің діліне жақын еткен халық болып табылады.

Шын мәнінде өмір деген үлкен теңіздің тереңіне бойлау үшін, әрбір адамның ішіндегі өзімшілдіктің қорғанын бұзып, оны барынша азайған, басқаша айтқанда, зерделенген күйге түсіруі керек. Ол дегеніңіз, Мағжан айтқандай, "рухани күшсіздердің күшеюін қажет ететін нәрсе". Атақты ақынымыз болашақ ұрпақты осындай маңызды нәрселерге мегзеп отырғанын байқаймыз. Әрине, бұл ойды бұрмалап, тіршілікті басқаша түсінуге тырысқандар өмірдің ащы дәмін татары анық. Әркімнің жетілу барысында, тұлға ретінде қалыптасу жолында өтуге тиісті соқпағы, алуға тиісті асуы бар екені белгілі. Сондықтан ол да кейбір пенде үшін қажетті өмір мектебі ғой.

Әрине, дүниедегі барлық қайшылықтардың шешімі бір сәтте табыла кетпейді. Әлемнің, тарихи субъектінің тарихи үрдістегі даму заңдылығына сәйкес жетілудің өзіндік сатылары, кезеңдері мен бұрылыстары, қайшылықтары мен белестері болады. Ал социумдағы, тұлғалық жетілудегі биік шыңдарға жетуге тек шаршауды білмейтін, қайраты қандай істе болмасын қажымайтын, атқарған әрекетінің қоғамдағы тек әділеттілік үшін қызмет ететіне сенген жандар ғана шыға алады. Оның дұрыс немесе бұрыстығына, нәтижесі игілікті ме, әлде бір сәттік тез оңып кетер әсіре қызылдай дүние ме? Оны Уақыт деген үлкен сарапшы, Ақиқат деген қатаң сыншы өлшеуден өткізеді. Оған дейінгі адами ізденістер сол ақиқаттың өлшеміне бір қадам болса да жақындай түсуге тырысу болып табылады. Ұлттық сезім, ұлттық сана, халықтық намыс дегендер елшілдік ойдың есейіп-жетілуі нәтижесінде дарыса керек.

ҰЛЫ ДАЛА ЖӘНЕ ҚАЗАҚТЫҢ ДҮНИЕГЕ ДӘСТҮРЛІ КӨЗҚАРАСЫ

Ж. ӘБДІЛДИН

Ғылымда қоршаған табиғаттың, географиялық ортаның адамның өмір сүру салтына, мәдениетіне, дініне, дүниетанымына және т.б. нәрселеріне тигізетін әсері мойындалады. Дала және даланы қоршаған географиялық керемет орта, өсімдік пен жануарлар әлемі антропологияға ғана айтарлық әсер етіп қоймай, дала тұрғындарының өмір сүру салтына, мәдениетіне, дініне, оның әлем құрылысы туралы іліміне, дүниетанымына да зор әсер етті.

Бәрінен бұрын Орта Азияның ұлы даласы өз халқының көшпелі өмірімен тығыз байланысты. Тыңғылықты талдау нақ осы көшпелі малшылардың қатал дала мінезіне қалыптасқанын, бейімделгенін дәлелдейді. Сондай-ақ, олар сол кездердегі адам мен табиғаттың үйлесімді, тепе-тең қарым-қатынастың болуы үшін шаруашылық формасына анағұрлым қолайлы болған өзіндік мәдениетті құрды. Далалар, жартылай шөл-далалар, тез өзгергіш ауа райы, судың болмауы - осының бәрі мал шаруашылығының дамуына, әсіресе, жылқы шаруашылығына басымырақ ықпал етті. Демек, көшпелі шаруашылық, мал шаруашылығының дамуына негізделген осы аймақтағы жалғыз, мүмкін, әрі экономикалық жағынан ақталған түрі болып табылады.

Көшпелі шаруашылық жүйесі үнемі көшіп жүруге байланысты табынға жұмсалған қиын еңбекті атамағанда, ұйымдастыруы және пайдаланатын жайылымға үйлесімді де ұқыпты қарау жағынан күрделі болды. Бір орында малдың артық жайылуы және кем жайылуы қоршаған ортаға аса зиянды болғаны сияқты жайылым жерлерді малдың шектен тыс таптап тастауынан топырақтың нығыздалып кетуіне, немесе, мал тезегінің көптеп жиналуы, оның эрозияға ұшырауына әкеліп соқтырады. Сондықтан ғасырлар бойы түрік көшпелілері табиғатпен үйлесімді тепе-теңдікті сақтаудың айрықша әдісін қалыптастырды. Бұл дегеніміз, жайылым жерлерін таңдау; қыс мезгілінде өзен судың төменгі бөлігіндегі арнайы қалдырылған құнарлы шөптер. Қыстың суық күндері өздігімен жайылып жүрген табын қар астындағы шөпті жеңіл аршып алады.

Ал жазғы жайылым: бос, ашық алаңқайдағы жайылған малды шыбын-шіркейден құтқаратын желдің өтіндегі кеңістік.

Көктем мен күздегі көш қозғалысының жылдамдығы да есептелген, өрістегі малдың жағдайы мен жайылымға зиянды неғұрлым аз келтіру жайттары ескеріледі.

Өмір сүрудің мұндай түрі өзіне лайық дүние қатынасты айқындайды яғни, адам өзін табиғаттың тығыз бірлігінен тыс елестете алмайды. Өзін осы бүтіннің бір бөлшегі сезінеді, оған қайран қалып, оны қадір тұтады. Мұндай адамға Шоқан Уәлихановтың: "Табиғатты жалпы және жалқы түрде құрметтеу. Адам табиғаттың ықпал етуімен өмір сүріп, әрекет етеді... Табиғат пен адам, өмір мен өлім ғажайып таңданыстың негізі болған және әрдайым сарқылмас құпияға толы. Табиғат және адам! Айтыңызшы табиғат пен адамнан асқан керемет, әрі құпия не болуы мүмкін" деп айтып өткен сөзі лайық.

Олай болса дәстүрлі адам әрбір зат пен жанды болған әлемге таңданыспен, әрі қайран қалумен назар салды. Су, орман және таудың да өз иесі болды, сол сияқты, жануардың да өз иесі бар (Қамбар ата, Зеңгі баба, Шопан ата, Шекшек ата т.е.) Адамды қоршаған дүние мен заттар тек белгілі бір қажеттілікті қанағаттандыратын құрал ғана емес, бәлкім өзіне тән жаны бар, адамның оларға белгілі бір қарым-қатынасы қалыптасады. Зат ешқашан адамның сыртында болған емес, ол өз иесі жайында, өзі қатысты болған тек турасында, жалпы әлем жайлы мәлімет қамтыған күйі адаммен бірге өмір сүріп, онымен өледі. Мысалы, адамның дәстүрлі киімі, әшекейі керемет мәлімет қамтыған. Киім өз иегерінің жас мөлшерін көрсете отырып, отбасылық дәрежесін білдірді, әрі оны жаман күштерден сақтады. Белге байланған белдік ортаңғы әлемнің адамдарын, қолтығының астына байланған жоғарғы әлемнің адамынан айырып тұрса, жер асты әлемінің тұрғындары белдікті бөксеге таққан. Бұл нәрсе адамның әлеммен болған байланысын және оның социумға қатынасының символын білдірді.

Сондықтан белдікті сыйға тартуға, сатуға болмайды, ал адам бақилық болған кезде белдік ұлдарына қалдырылып отырды.

Дені сау болып өсіп-өнген бала бесігінің орны айрықша болады. Бесік өз иелерінің кез алдында өмір сүру күшін қамтыған затқа айналды. Бұл жайында Енисейлік жазба түркі ескерткіші айтады: эпитафияда өлген адам былай дейді: "Қымбат ер-тоқымның матасы мен бесіктің жөргегін мен өзіммен алып кеттім...".

Заттарды жасау құбылысының қалай болғаны қызық: "Қамшыға сап жасау үшін адам бұта тапқан... өзіне ұнаған бұтақты қажетті өлшемде өлшеп алады. Сосын шыбықты белгілі жерінен сол қолымен ұстап, жұдырығын түйіп тұрып: "...Қайда барасың?" - деп сұрайды. Осыдан кейін сол қолының жұдырығын жазбастан, оның жоғарғы жағынан оң қолымен ұстап: "...Тауға барамын!" - деп жауап берді. Бұл жауаптан соң әлгі шыбықты оң қолымен ұстап тұрып оның жоғарғы жағына сол қолын қойып, қысып тағы былай дейді: "Тауға неге барасың?" - деп сұрайды. Кейін оң қолын жоғары қойып: "...Қамшыға сап кесу үшін!" - деп жауап береді. Кейін тағы да сол қолын жоғары көтеріп: "...Маған бір сап" - деп айтады. Кейін басқа қолын қойып "...Саған бір сап!". Мұнан соң барып шыбықты қолымен өлшеген ұзындықтан кескен.

Осылайша келтірілген бірнеше мысалдардан көргендей дәстүрлі мәдениетте, мифапоэтикалық санада заттар жанды және өздерінің жеке еркі мен мінезі бар екені белгілі. Олар мұндай қасиеттерді адам болмысының сферасына қосыла отырып иеленген. Олар қажеттілікті ғана өтейтін жансыз құралдар емес, қайта адамның әлем жайындағы елесінің күллі жиынтығын, барлық тәжірибесін сақтап өздерінде бар терең мәліметті қорғай отырып береді.

Бұл тақырыпты дәстүрлі дүниетаным әмбебаптығының негізі болған жол түсінігі, кеңістік пен уақыт, сакральды орталық сияқты т.б. терең ғажайыптарын аша отырып әрі қарай да жалғастыруға болады. Бірақ, бұл арнайы зерттеулер тақырыбы, бізді бұл жұмыста қызықтырып отырған нәрсе - қазақтардың дәстүрлі дүниетанымындағы, адамның табиғатта және қоғамда алатын орны туралы түсінік. Оның негізгі қасиеттері -біртұтастығы, ғарыштылығы және адам мен әлемнің жалпы бірлігі. Алайда, үңіліп қарайтын болсақ, онда дәстүрлі дүниеге көзқарас - нақты бір индивидтің дүниеге қатынасы, нақты бір жеке тұлғаның дүние түсінігі,дүниеге қатынасы емес, керісінше, адам тегінің, кейбір адам ұжымының көзқарас қатынасы екенін байқауға болады. М.М Бахтин айтқандай "халықтық дене", "Индивид өзін ұжымның біртұтас бөлігі, жаппай халықтық дененің мүшесі сезінеді. Индивидуалды дене осы біртұтастықта белгілі дәрежеге дейін өзімен-өзі болудан қалады". Бұл әрбір мүшесі тұлға болған ұжым емес, бұл Маркстың сөзімен айтқанда: ұжымның қызығушылығы оның мүшелерінің қызығушылығынан бұрыннан жоғары тұрғандықтан "алдамшы ұжымдылық".

Дүниетанымның, дүние қатынасының обьектісі болып тайпа, тек шығады. Әрбір жеке индивид болса өз бетінше дүниетаным құрастырудан әлдеқайда алшақ. Дәстүрлі дүниетанымға тән табиғатты, күнді, айды, аспан мен отты т.б. нәрселерді ұлықтау, адамның іс-әрекетін айқындайтын салттық жүйе қатынасына келіп саяды. Мысалы, отқа түкіруге болмайды; бұрын от тұтатқан жерді басуға болмайды; әйел затына қараша үйдің ерлерге арналған жартысында тұруға болмайды. Сол сияқты ерлер де әйелдер жаққа бармауы тиіс т.б. Бұл салт - жоралғы тыйымдардың жүйесі көп жағдайда бір индивидтердің ақылына салынбай, бұлжымайтын заң ретінде сеніммен қабылданады, әйтпесе, "жаман болады". Бұл бөлек тайпалық ұжымның қалауы бойынша салттар жүйесінде көрсетілген индивидтің қатаң бағыныштылығын орнатады.

Қазақтың дәстүрлі дүниетанымындағы адамның түсінігін, оның қоғамдағы орнын білдіретін аруақ, ырым, қыдыр сияқты негізгі ұғымдар осы туралы айтады.

Қазақтардың түсінігі бойынша аруақ - өлген ата-бабалардың жаны, адам физикалық, денелі түрде өлген кезде оның жаны жоғалмайды. Сондықтан адам өзінің ағайын-туыстарының күллі істеріне араласып рухани түрде өмірін жалғастырады. Егер адам құрметті, беделді болған болса оның аруағы да күшті әрі ықпалды болмақ. Лайықты адам мұралыққа өзінің балаларына тек байлықты, тамыр-танысты, жоғары атақты қалдырып қана қоймай, оларға жәрдем беріп, үнемі демеп жүретін өзінің рухын қалдырады. Сондықтан өмірдің қиын сәттерінде, шешімді мезеттерінде өздерінің аруақтарына, ата-баба рухына мінәжат қылған. Осылайша Орта жүз қазақтары осындай қиын мезеттерде, тағдыр шешілетін сәтте немесе дұшпанмен шайқасқа шығар алдында атақты бабаның, Қаз дауысты Қазыбек би бабаның рухын шақырады. Дәл сол сияқты ант ұрған адамның рухы өзінің ұрпағына ешқандай жәрдем бермейді.

Шоқан Уәлиханов көрсеткендей, аруақ - "Онгон" дәстүрлі түркі дүниетаным түсінігінің Ислам дінінің етек алуына байланысты қолданыстан жоғалып бара жатқан метаморфоза нәтижесі. Қазақтар кез келген сәттілікті аруақтардың жәрдемі мен демеуіне таңып отырған. Олардың құрметіне құрбандық шалынып, қабірлеріне табынып, олардан мінәжат етіп сұраған. Мысалы, көптеген түркі: "Манас", "Алпамыс", "Қобыланды батыр" т.б эпостарда ұрпақсыз болған ата-аналар аруақтарға және әулиелерге барып бала беруін сұраған. Мінәжат етіп қасиетті орындарды, белгілі ата-бабалар молаларына барып, құрбандық шалғаннан кейін олар ғажайып нәрсеге тап болды. Олар болжамды түстер көргеннен кейін, көптен күткен балалары дүниеге келген. Осылайша "Алпамыс" эпосындағы Байбөрі байдың әйелі жасы ұлғайғанша бала көрмеген Аналық өзінің еріне: "Қазір ғұмырымның соңында жер бетінде болып жатқан күллі нәрсенің мәні Жаратушының еркінде екеніне сенімім бұдан әрі артты. Ал Жаратушы мейірімді -Байбөрі. Оңды нәтижеден үміт үзудің қажеті жоқ. Мен бұдан әрі жас төгіп Жаратушыдан мейірім сұраудың қажеті жоқ деген ойға келдім. Біз қасиетті Әзіреттің басына барып қайтсақ құп болмай ма?" - деп айтады. Мұнан соң дәстүр бойынша тиісті құрбандық шалып бірде-бір қасиетті орын, мола қалдырмай басында түнеп Қаратауға барады. "Аналық Байбөрі мен халық арасында қасиетті Әзіреттен кем құрметтелмеген Баба-ата моласында үш күн және үш түн жалбарынады. Халық арасында қазақтардың арғы атасы саналған Баба-ата моласының басында ескерткіш болмаған тек пішіні баланың бесігіне ұқсаған топырақ төбешігі болды", осындай ауыр зиярат нәтижесінде қарттардың Алпамыс батыр ұлы дүниеге келеді.

Алайда, аруақтар тек әлсіз ғана емес, бәлкім күшті ұлы батырларға да қажет тіпті, олар да аруақтардың демеуіне мұқтаж болған. Осы тұста батыр Қобыланды мен оның досы Қарашамен болған оқиға қызық. Қазанды басып алған олар өзінің досымен Көкпетті ханға қарсы жорыққа шығуға бел байлайды. Бірақ, жарты жолда көз ілеміз деген олар батырдың ұйқысына кетеді. Осы сәтте оларды шашына ақ түскен хан ұстап алып, жуан арқанмен орап тастайды осылайша, олар тұтқынға түседі. Сарайына оралған хан өзінің Қарлыға есімді қызына тұтқындарды зынданға тастауға бұйырады.

Қарлыға уақыт өте Қобыланды батырға ғашық болып қалады да, оған өзінің көмегін ұсынады. Бірақ, ол бұдан бас тартады. Екеуінің арасында шайқас туады. Қарлыға - батыр қыз, бірақ бұл сайыста қазақ батырының тіпті, шынашағын да орнынан қозғалта алмады. Мұндай метаморфозаның себебі неде? Себебі Қарлыға қыз Қобыланды мен оның досын қолтығына қысып алып, зынданға тастаған кезде қазақ батыры қатты ұйқыда болғандықтан ата-баба аруағын жәрдемге шақыра алмаған. Ал екінші мәрте ол қару-жарақты болып аруақтар оған жәрдем берді.

Міне, тағы "Алпамыс" эпосынан мысал, "Жоңғарлар Алпамыстың бірінші соққысынан ес жинағаннан кейін, батырдың жалғыз келгенін біліп, күш құртпастан оны садақпен атып түсіруді ұйғарады. Барлық жоңғарлар бір мезетте садақ тартты, Алпамысқа жіберілген садақ тіпті сызық түсірмей оның денесінен артқа ұшып түседі. Мұның сыры шайқастан бұрын Алпамыс жауынгерлердің жарылқаушысы Ғайыперен-қырық шілтеннен жәрдем сұраған болатын. Ол бір уыс тұманға айналып, аспаннан көзге көрінбей түсіп, жас батырды өз қамқорына алды.

Мұның барлығы қазақтардың өлген ата-баба аруақтарына қаншалықты үлкен мән бергендерін білдіреді. Бұл М.О. Әуезовтың "Абай жолы" романында жақсы көрсетілгені сияқты қазақтарда болған әкенің қалауы, көсемінің еркі деген үлкен мәнді де байланыстыра түседі. Тобықты руындағы Сүйіндік, Бежей, Құнанбай сияқты беделді ақсақалдардың ерік - шешімдері ру мүшелері үшін заңның мазмұны болады. Олардың қабылдаған шешімдерін ешкім талқыға сала алмайды, олар мүлтіксіз орындалған. Дәл осы идея кез келген қазақ шаңырағы да әрекет қылған, әкенің еркін отбасы мүшелері заңдай көрген. Осыған сәйкес әкенің еркі бұзылған сәтте, қазақ эпосындағы "Қыз Жібек" кейіпкері Төлеген сияқты "теріс бата" алған адамның істеріне аруақтар жәрдем бермейді.

Төлеген Жібекке бара жатып әкесінің батасын алмады, ақбасты "ақсарбас" қой құрбандыққа шалынбады. Осы жағдайды ойын Қосаба өзенінің жанында қатты жараланған Төлеген есіне алады. Ол әкесінің тілін алмады, оның еркін орындамады демек, жалпы алғанда ру заңын бұзды. Сондықтан, оның істерінде сәттілік болмайды және бола да алмайды. Егер адам теріс қылық, қылмыс т.б. нәрселер жасаған болса, аруақтар тек жебеп, қолдап, сақтап қана коймай олар жаза беруге, жазалауға құдіретті. Аруақтар оны тастап кетпеуі үшін адам өзі амалдар жасап, лайықты өмір сүруі тиіс. Осы себепті әділ, лайық адамды қазақтар "аруақты адам" деп атаған.

Қазақтың дәстүрлі дүние көзқарасының келесі, маңызды ұғымы - Қыдыр. Қазақтардың түсінігіне сәйкес бұл адамды бақытты, сәтті, бай, ақылды етуге құдіреті жететін, табиғаттан тыс жаратылыс. Ол адамға кедей, қайғылы, бойында қуаты қалмаған шал кейіпінде кездеседі. Қыдырды тану үшін адам өз жақындарына көмек көрсетуі тиіс. Қазақтар сен кездескен қырық адамның бірі қыдыр болуы мүмкін - дейді. Ол кісіден қалаған сыйды түрлі жағдайларға қарамастан үнемі игі амал жасаушы ізгі адам ғана алуы мүмкін. Егер адам ізгілік жасауды естен шығарып қалса, онда ол өз бақытын жіберіп қоюы мүмкін себебі, қыдыр адамға дәл осы сәтте кездеседі.

Бұл жағдайда Абайдың "Масғұт" поэмасы қызық, мұнда жас ханзаданың қарт шалға жасалған жауыздықтың куәсі болғаны жайында айтылады. Осы сәтте жас ханзада бір мезет кідірмей "Сен кім болсаң да, мен сені құтқарамын" деген оймен көмекке асығады. Кейіпкер тонаушымен болған күресте жаралы болады бірақ, өзінің көрсеткен жәрдеміне еш өкінбейді. Шалға қарап: "Саған қажет болды, мен жәрдем бердім" - деді яғни, жас жігіт ізгі амалды жүрегінің әмірімен орындайды. Кек алу жайында ойланбай пайдакүнемдікпен емес, өзіне тән адамгершілік күшіне сәйкес әрекет жасады. Кедей дәрменсіз шал оған не нәрсемен алғыс білдіруі мүмкін? Бірақ, барлығы бір сәтте өзгереді. Шал - Қыдыр болып шықты. Ханзаданың жақсылығы мен ізгілігін көрген шал оған ашылып оның кез келген қалауын орындауға уәде береді. Сол керемет шал бақыттың билеушісі, қасиетті Қыдыр еді. Жігітпен қоштасып батасын береді. Сөйтіп, Масғұт өзінің үйіне оралады.

Қазақтың дәстүрлі мәдениетіндегі маңызды ұғымдарының бірі - ырым. Қазақтардың түсінігі бойынша мұны орындау бақытсыздықтан босатады, орындамаса керісінше, түрлі бәлекеттерге соқтырады. Ырым - бұл дүниетанымның, әдет-ғүрыптың бөлігін құрайтын ырымшылдық пен нанымдар.

Шоқан Уәлиханов өзінің керемет "Қырғыздардағы шамандықтың ізі" атты жұмысында көп қолданатын ырымдармен таныстырады:

"Ат табынын жатсынған кезде жалынан бір уыс қыл алып оны малдың түкірігіне малып қалтаға салады. Бұл ырым "түкірігі алу" деп аталады;

Біреуге көйлек бергенде өзінде бір түйме немесе, түйін қалдырады;

Малды сатқан кезде аттың жүгенін, түйенің мұрындығын, иттің қарғы бауын (мойын жіп) бермей алып қалады;.

Сондай-ақ, отбасындағы малдың саны кемімес үшін үйірдегі басты "құт" малды сатпайды.

Егер "бақыт" деген ұғымға келер болсақ, онда ол қазақтың дәстүрлі дүниетанымында адамның алақанына келіп қонатын "бақыт құсы" деп түсініледі; "Бақыт құсы алақаныма қонады" осыдан соң, адам бақытты. Егер бақыт құсы адамды айналып өтсе, онда ол бақыттың не екенін көрмейді. Осылай қазақтың атақты ақыны Бұқар жырау Абылайханның сәттілігін, байлығы мен беделін түсіндіре отырып: "Дәулет құсы қонды басыңа, Қыдыр келді қасыңа, бақ үйіңе түнеді" - деп айтады.

Осылайша ақынның түсінігіндегі Құдайдың таңдаулысы - Абылай хан "бақыт үйіне" тап болған, қасында Қыдыр тұрып "басына бақыт қонған адам".

Демек егер жоғарыда айтылғанды түйіндер болсақ, онда мынадай қорытынды шығаруға болады: адамның әлем мен қоғамындағы орны жайындағы қазақтардың дәстүрлі түсініктері, адам өміріндегі болып жатқан сәттілік, сәтсіздік, жетістік, бәле-жала, балалардың туылуы т.б. нәрселердің тікелей қатысуымен болады деп түсіндіруі арқылы ерекшеленеді. Адамның өмірінде болып жатқан нәрселердің себебі адам емес, ол тағдырдың субъектісі де емес бәлкім, басқа бір Құдай, Қыдыр, аруақ, "бақыт құсы". Дәстүрлі адамды сенім мен мақсатты себептер айырады. Шоқан Уәлиханов айтқандай: "Адам аспанға, күнге және айға өзінің үстіндегі биікті таңды... Ол табиғаттың ерекше қамқорлығының арқасында ғажайып түрде дүниеге келуі мүмкін...". Адамның жорамал түстерге, әулиенің болжамына, көріпкелдің сөзіне көп көңіл бөлуі де осыдан шығады. Осының барлығы адам өз тағдырының субъектісі, себебі, елесі емес екенін білдіреді. Ол барлық әрекеттерінде құдайдың, аруақтардың, ру көсемдерінің қалауына арка сүйейді.

Адамның ру көсемдерінің еркіне, рулық заңдарға тәуелділігі мен қатаң бағыныштылығы жайында тарихи мәліметтер де хабар береді. Мысалы, Тәуке ханның "Жеті жарғы" заңы: "Егер кім адам өлтірсе қанның орнына кек алынады, немесе, өлім үшін кінәлі адамның руы бойынша екі жүз ат төлейді" т.б. Бұлар рулық қоғамға тән ұжымдық жауапкершілік принципінің орнағанын көрсетеді, "тұлға бостандығы мен еркін адамдардың мүліктік құқығының қорғанысы мемлекеттік аппаратпен емес, тек мүшелердің ынтымақтастығымен қамтамасыз етілген, бидің кейпінде болған мемлекет тек ағайын-туысты қамтамасыздандырды. Мысалы, өлтірілген адамның ағайын-туыстарына, кек алу құқы, тоналған жағдайда барымта қайтару т.б. құқықтарды қамтамасыз етті. Осылайша бір жеке тұлға рудың бір бөлігі ғана болып, ал ру құқықтық бірлік саналды.

Көшпелі өмірге тән, бұл құқықты іске асыру әдісі - руы бас тартқан адамның абсолюттік түрде қорғаусыз қалып, заң шеңберінің сыртында қалған адамның қалпына әкеліп соқтырғандай болды.

Адамның жеке тәуелділігі мен жасырындығының турасында мынадай деректер де куә болады. Рулық қоғамның қалыптастырған заңдары, тыйымдары мен табулары көп жағдайда дәстүрлі адам үшін сыртқы, санасыз түрде бойсұнушылық көріністе болды: "Адам өтірік айтуға қорықты себебі, бұлай жасайтын болса малы азаяды; ауру келеді деп отты басудан қорықты. Бір созбен, шамандық нанымдар өз арттарынан кесірді, малдың азаюы мен ауруды ерітіп жүрді. Әдет-ғүрыпты бұзғаны үшін сол арада жазалау келіп тұрды".

Ендеше, осы барлық табулар мен салттар көп жағдайда қатардағы адам үшін оның адамгершілік, терең саналық, отырып - түру заңы болып табылмаған. Адам бұларды салтты немесе рулық заңды бұзып алу қорқынышының арқасында ғана орындаған.

Терең, адамгершілік мазмұны бар нормалар, салттар мен дәстүрлер қоғамда көп жағдайда және көп дүниелер үшін тек сыртқы көріністе болады. Олар - табу, ғасырлар бойы тамырын тереңге жайған салттар болғандықтан орындалады. Оларды орындамаған үшін қатаң түрде жазалаған. Ал, шын мәнінде бұлар адамның сенімі, адамгершілік императивтері, немесе, сана-сезімінің даму нәтижесі болмаған. Сондықтан, қоғамдық қатынас трансформациясының жағдайлары өзгеріске түскен шағында дүние қатынаста, дүниетанымда да ауытқулар байқалып, табу бұзылады. Ол заңдық мәнін жоғалтып, тез жаңылып, естен шығып ұмыт болады.

Дәстүрлі дүниеге көзқарастың мұндай қасиеттері - адам мен табиғат бірлігі, адам мен әлемнің үйлесімді қатынасы дегеніміз адамзат тегінің, адамзат ұжымының қатынасы. Мұнда нақты адам, нақты индивид осы қоғамдықтың элемент бөлігінің рөлін атқарады. Мұнымен қатар рулық қоғамда билік жүргізген қатаң ережелерге, тыйымдарға, заңдарға қарамастан жекелену құбылысы, рулық ұжымда жекешілдіктің айқындалуы жүріп, дамып отырды.





Эпостардың кейіпкерлері шын мәнінде кімдер? Олар дәл осы "мылқау көпшілік" жекешілдіктің арасынан ерекшеленіп келіп, қатаң дамыған рулық заң жүйесіне қарсы шығып отырғандар.

Шындап айтқанда, эпоста қоғамдық өмірдің рулық және ерте мемлекеттік формаларының шегінде болған бастапқы, немесе, халықтың әлеуметтік сана-сезімінің өтпелі дәуірі түсірілген. А.Ф. Лосьев эпикалық уақытты түсінетін жалғыз әдіс бар деп оны: "белгілі қоғамдық-рулық формация кезеңімен, әсіресе, ер кісінің индивид түрінде бірінші орынға батыр тұлғасында ұсынған патриархпен" байланыстырды.

Эпикалық батыр - рудың айнасы, оның күші мен бірлігінің қосылу көрінісі. Бұл - рудың өзін-өзі танитын кейпі. Кез келген адам батыр емес бірақ, кім жалпы тағдырды өзінің жеке өміріне айналдырса сол адам батыр. Сөйтіп, эпос жекелендіру құбылысының бастамасын бейнелейді. Мәңгі өмірдің жолын іздеген Қорқыт ата, Қобыланды мен Алпамыс батырлар, Төлеген мен Қыз Жібек, Қозы Көрпеш пен Баян сұлу сияқты эпикалық кейіпкерлер рулық саясатқа, билеуші дәстүрлерге қарсы шығып, қалауы бойынша сүйіктісін таңдаған, бұлар рулық санаға кірмейді. Сондықтан ережелерді, рулық заңдарды, дәстүрді сақтау қажеттілігін орынсыз талап қылу "қатардан алға шықпау" турасында табанды айтылады.

Қазақстан Ресейге қосылмай тұрып, Қазақ даласы шаруашылықтың негізгі формасы көшпелі шаруашылық, мал шаруашылығын жүргізген патриархалдық - феодалдық қатынас билеген дәстүрлі коғам түрінде еді. Әуелі Кіші жүздің, кейін Орта жүздің бөлек руларының қосылуы қазақ коғамы тап болған қиын саяси мәселелерге байланысты болды.

ЕГЕМЕНДІККЕ ИЕ БОЛУ МЕН НЫҒАЮЫ ЖАҒДАЙЫНДАҒЫ ҚОҒАМДЫҚ САНАНЫҢ ЭВОЛЮЦИЯСЫ ЖӘНЕ ЖАҢА ҚҰНДЫЛЫҚТАР ЖҮЙЕСІНІҢ ҚАЛЫПТАСУЫ

Ә. НЫСАНБАЕВ

Қазақстандағы тәуелсіздіктің орнығуымен бірге құндылықтарды қайта қараудың ұлы дәуірі басталды. Бұл қайшылықты және көп қырлары жағынан дімкес үрдісті кейінірек зерттеушілер құндылықтардың "құлдырауы" деп атайды.

Қоғамдық сананың құрылымы күрделі болып келеді және оның негізгі, басты деңгейі ретінде кәдуілгі-практикалық сана мен ғылыми-теориялық сана айшықталады. Әдетте, кәдуілгі-практикалық сананы әлеуметтік психологиямен, ғылыми-теориялық деңгейді идеологиямен оның маңызды бөлігі ретінде байланыстырады. Иеленушісі, немесе, қоғамдық сананың субъектісі бойынша дара, топтық және бұқаралық деп бөлінеді. Осыған орай дара сананың иеленушісі жеке адам, индивид, топтық сананың - әлеуметтік топ, бұқаралық сананың иеленушісі - белгілі бір идея, мақсат бойынша біріккен бір топ адамдар болып табылады. Көптеген социологтар тобырдың санасын және бұқараның санасын атап көрсетеді. Тобыр өзінің белгілі бір мақсатына жету үшін жинала алады, біріккен қызмет үшін белгілі бір көшбасшысы, немесе, жетекшісі болады, мысалы, митингіде немесе шеруде. Бұқара қоғамның барлық тұрғындарын қамтитын абстрактілік ұғым ретінде түсіндірілуі мүмкін, осыған орай "халық бұқарасы" деген ұғымды еске түсіруге болады.

Қоғамдық сана - қоғам өмірінің барлық саласын қамтып көрсететін әр түрлі рухани құбылыстардың жиынтығы болып табылады. Қоғамдық сананың негізгі формаларына жататындар – мораль, өнер, дiн, философия, ғылым, саясат, құқық. Салыстырмалы түрде жақын кезеңнен бері экологиялық, экономикалық және басқа да қоғамдық сананың формалары мен түрлері анықтала бастады. Бұл қоғамдық сананың барлық түрлері, формалары мен деңгейлері өзара байланыста болып, бір-біріне әсер етеді. Идеялар мен теориялар, құндылықтар мен нормалар, мұраттар мен үрдістер жүйесі ретінде идеология ерекше орын алады. Идеология өмір сүретін қоғамдық қатынастарды не дамытады, немесе, тежеуге қабілеті бар. Алдымен идеология коғамдағы экономикалық қатынастарды белгілі бір қоғамдық таптың тұрғысынан бейнелейді. Қоғамдық сананың қалыптасуы бір жағынан материалдық - экономикалық өмірдің ықпалынан туындаса, екінші жағынан, саяси және экономикалық өзгерістер азаматтардың дайындықтарына сәйкес келетін қоғамдық сананың кемелденуіне байланысты сәтті жүзеге асуы мүмкін. Дәлірек айтқанда, коғамдық сана прогрессивті үрдістер мен әлеуметтік мүмкіндіктерді жүзеге асыру үшін басқа кеңістікті қалыптастыруға қабілетті.

Басқа әлеуметтік-экономикалық парадигмаға өту, дүниетанымдық ауқымның өзгеруі, бұрын аяусыз сынға ұшырап, "буржуазиялық" деп әшкереленген принциптер мен бағдарларға арқа сүйеу - осының бәрі коғамдық сананы барынша күрделі күйге жеткізді. Бұрын өзінің дүниетанымдық ыңғайы бойынша біркелкі болған, ресми марксизмнің идеологиялық өктемдігіне бағының келген қоғамдық сана енді "шытынады". Әр түрлі этностардың, әлеуметтік қабаттардың тарихи ауқымдағы өзгерістерге қатынастарын білдіретін көптеген әр қилы векторлар пайда болды. Бұл құбылыстар миллиондаған адамдардың күнделікті әдеттегі өмірлік практикасын өзгертіп, біршама түзетпелер жасады.

Дегенмен, бұл тезис біршама нақтылауды қажет етеді. Тәуелсіздікке қол жеткізердің алдында шынымен де қоғамдық сана өзінің идеологиялық заряды бойынша біркелкі болып келді ме? Макс Вебердің социологиясы қарапайым, бірақ талассыз шындықты дәлелдеген болатын: әлеуметтік-экономикалық болмыстағы төңкеріс қоғамдық сананың өзгеруі мен құндылықтардың қайта қаралуы жүзеге асқаннан кейін ғана мүмкін. Егер бұл шындықты ескеретін болсақ, онда коғамдағы маңызды, тағдырлы оқиғалардың алдында коғамдық сана белгілі бір мағынада шешуші әлеуметтік өзгерістерді қабылдауға, тіптен, оның иегерлері катысуға дайын болатын. Өзінің дүниетанымдық ыңғайы бойынша бұл құбылыстар біркелкі емес, қайшылықты болатын. Тұрғындардың бір бөлігі мектеп оқулықтары мен ресми баспасөзде үгіттелген идеологиялық формулалар мен марксистік догмаларды ұстанды. Бірақ сталиндік "тазартуларды", қазақ интеллигенцнясының қаймағының құрбандықтарын, қазақ халқының басына түскен зұлматты есінде ұстағандар да бар еді. Әр түрлі марштар мен "Туған жерім кең байтақ елім..." сияқты кең тынысты өлеңдер жоғарыдан уәде етілген әділдіктің орнығуы мен баршаның бақытты болуына заңды түрде күмәндану мен орны толмас өкініштердің үнін басып кете алмады. Жалпы идеологиялық фонның игілікті тұстары сыни аккордтармен ұласып отырғанын сенімділікпен атап өтуге болады. Олар, әсіресе, жылымық деп аталған кезеңде, кейінірек қайта құру заманында айқын біліне бастады. Сонымен қоғамдық сана құндылықтық қыры жағынан алғанда болашақ өзгерістерге дайын болатын.

Дегенмен, әлеуметтік-экономикалық жүйе координатындағы өзгерістер және одан да маңыздырақ - Қазақстанның тәуелсіздікке қол жеткізуі қоғамдық сананың векторлар қатынастарын түбегейлі өзгертті. Әлеуметтік және этникалық факторлардың үйлесуі шешуші мәселеге айналды. Әлеуметтік тұрғыдан алғанда әлі ешкімнің, ешқашанда жүріп өтпеген социализмнен капитализмге өту күтіп тұрған болатын. Қоғамдық сана үшін осыған байланысты біршама күрделі мәселелер туындаған болатын. Біріншіден, бұл өтпелі кезең жақсы дәйектелген, орнықты ойланған жақсы әлеуметтік жоспарлар мен бағдарламалар арқылы жүзеге асуы тиіс болатын. Бұл жалпы көпшілік мойындаған марксизмнің ережелеріне сәйкес келмеді. Оған сәйкес капитализм стихиялы түрде дамиды және тек социализмді ғана саналы және мақсатқа сай "қалауға" болады. Екіншіден, капитализм құндылықтық модельділік бойынша руханисыздық жайлаған тұтынушы қоғам ретінде теріс сипатта көрсетілді. Маркс жақсы көрсеткендей адам өзінің іс-әрекетінен, өз еңбегінің өнімінен, тіптен, өзінен-өзі жатсыну жағдайына түседі. Міне, сонымен адамдар жатсыну мен әлеуметтік әділеттілік жеңуге бағдарланған "жоғарырақ" және "деңгейі кемелденген" қоғамдық-тарихи дамудан бас тарта отырып, енді осындай жатсыну және затқа тәуелді жағдайындағы қоғамды "құруы" тиіс болды.

Бірақ одан да маңыздырақ, дәлірек айтқанда басымдық танытатын қоғамдық сананың өзгеруінің саласы этникалық қыр болып табылды. Тәуелсіздік пен егемендік ауыз толтырып "кеңес халқы" деп аталған қоғамдық-тарихи құбылыстың нәзік және осал екенін корсетті. Қазақстанда, Ресейде, Кавказда формасы жағынан алғанда "ұлттық", мазмұны жағынан алғанда "социалистік" ұсқынсыз, бедерсіз мәдениеті бар "кеңес халқы" өмір сүрді. Егемендік осы ондаған жылдар бойы декларацияланған ұғым абстрактілі екендігін көрсетті. Бірте-бірте абстрактілі схемалардың ауқымына сыймайтын ұлттық өзіндік сананың талшықтары пайда бола бастайды. Қазақстандағы 1986 жылғы желтоқсан оқиғалары этникалық шекаралардың шытынауын білдіретін жаңарған коғамдық сананың шешуші кезеңіне айналды. Қазақстанның өзін тәуелсіз мемлекетпін деп жариялау сәтінде әлеуметтік фактормен тығыз байланысты қоғамдық сананың этникалық факторы басымдылық танытты.

Дегенмен, айта кететін жағдай 90 жылдары орыс тілді тұрғындар саны белгілі тарихи себептерге байланысты республика тұрғындарының жартысынан көбін құраған болатын. Енді көпшілікке кенеттен, бірақ ақтауға тұрарлықтай орыс пен қазақ этностарының өзара қатынастарындағы өзгерістер жүзеге асты. "Аға ұлт" өзінің ағалық амбицияларынан бас тартуы тиіс болды және сонымен қатар "іні ұлттың" басымдық танытуға құқығын мойындауға тиіс болды. Егемендік қазақ халқының өмірінде жасынның жарқылындай болып өзгерістер әкелді - қазақтың өлеңдерінде армандалғандай, оның алақанына бақыт құсы келіп қонды. Ал енді орыстар үшін осы тарихи маңызды оқиға алдағы өмірдің барлығына сауал қоя қарауға итермеледі, ең негізгі мәселе төңірегінде ойлануға әкеліп соқтырды: қай жерде өмір сүру керек, Қазақстанды өз отаным деп атаймыз ба, әлде тарихи туған жер көрші Ресейге көшіп кету керек пе? Бұрынғы кеңес республикаларын бөліп тұрған шекаралар көптеген адамдардың жүрегін тілгілегендей болды. Қоғамдық сана этникалық белгі бойынша полярланды. Біреулердің қуанышы мен салтанаты екіншілер үшін көңілге кірбің түсу мен абыржуға әкеліп соқтырды.

Сонымен, Қазақстанның тәуелсіздікке қол жеткізген кезеңінде қоғамдық сананың екі құрамдас бөлігі: әлеуметтік және этникалық ерекшеленді. Олардың екеуі де қайшылықты болатын, өйткені қоғамдық сана көп деңгейлі, кеп векторлы болып көрініс берді. Егер әлеуметтік өлшем жөнінде айтатын болсақ, онда бұл жерде екі үрдіс бір-біріне қарсы тұрды. Бір жағынан, ұжымшылдық пен патернализмнің социалистік құндылықтарына тұрақты бағдарлар сақталып келді, өйткені, жаңа әлеуметтік-экономикалық парадигмаға ауысу трагедия, құндылықтар жүйесінің күйреуі, идеологиялық вакуумға сырғу ретінде қабылданды. Екінші жағынан, нарық, демократия, азаматтық қоғам, жеке еркіндіктер сияқты жаңа құндылықтар жүйесіне қарай ұмтылу байқалды. Бірінші позицияны еркін бәсекелестік құндылықтарын қабылдамайтын негізінен, аға ұрпақ өкілдері ұстанды, ал екіншісін, негізінен, жаңалыққа құмар, әдеттен тыс әрекеттерге бейім, прагматикалық құндылықтық бағдарларды ұстанған, қалайда табысқа жетемін деген, тіптен, "ескірген" ар мен ұят туралы түсініктерден бас тартуға дейін баратын жастар ұстанды.

Қоғамдық сананың екі әр қилы векторы ұрпақаралық өзара қатынастарды таңбалай түсті. Сонымен қатар марксистік идеологемалардың девальвациялануы құндылықтардың инфляциялануын білдірмейді. Ақиқат, Игілік, Әсемдік, Махаббат, Берілгендік, Ар-ұят сияқты мәңгілік, әмбебап құндылықтар орнықты болып қала беретіні белгілі. Сонымен қатар нарықтың құндылықтарын әлеуметтік параметрлері бойынша түзетпелер енгізбейінше қабылдауға болмайтындығын түсіну қажеттігі тұрды. Яғни болашақта жаңа құндылықтар жүйесін қалыптастыру, қазақстандық қоғамның ерекшеліктері мен өзіндік қасиеттеріне сәйкес келетін қоғамдық сананың басқа дүниетанымдық модельдерін анықтау қажеттілігі тұрды.

Осындай қиын да, әрі кезек күттірмейтін міндеттерді шешуге қоғамдағы экономикалық, әлеуметтік және саяси реформалардың тиімділігі тәуелді болды. Қоғамдық санадағы әлеуметтік және этникалық өлшемдердің қатынастары енді түбегейлі өзгергенін байқатты. Кеңестік дәуірде әлеуметтік құрамдас бөлік басымдық танытқан болатын, өйткені, ұлт мәселесі кеңес халқы үшін принципті түрде шешімін тапқан деп есептелген болатын. Тек қана астыртын, ұжымдық бейсаналықтың қатпарларында бедерсіздікке, ұлттық әлем бейнелері мен ұлттық мәдени мұраны жоғалтуға деген қарсылық пісіп-жетіле бастаған болатын. Тәуелсіздік халық рухының және қазақтың ұлттық өзіндік санасының барлық күшін қозғауға салды. Қоғамдық болмыс пен қоғамдық сананың этникалық факторы бірте-бірте басымдық таныта бастайды. Барлық әлеуметтік мәселелер, жекешелендіру, ұлттық капиталдың қалыптасуы, шаруашылықтың нарықтық құрылымының қалыптасуы, демократия мен азаматтық қоғамның қалыптасуының дамуы - осы барлық мәселелердің арқауы негізгі мәселе - этникалық сала ауқымында өзіндік ерекше сипатқа ие бола бастайды.

Қазақстан егемендікке қол жеткізген кезеңде орыс тілді тұрғындары көпшілігін құрайтын полиэтникалық, поликонфессионалды мемлекет болатын. Халықтар достығы кеңестік шындық ауқымында жоғары құндылық ретінде қарастырылды. Бұның бәрімен келісуге болар еді, егер бұл достықтың қандай бағамен сақталғанына көз жұмып қарайтын болсақ: ұлттық төлтумалықтан, ұлттық салттар мен дәстүрлерден, өзінің туған ана тілінен бас тарту орын алып келген еді. Халықтар достығы категориясын жаңаша түсініп, этнос, ұлт, халық, диаспора, ұлттық азшылық деген не? Осы тектес сұрақтарға қайтадан жауап беру қажеттілігі туды. Қалай достық пен өзара түсіністікті нығайта отырып, ұлттық бірегейлікті және өзіндік ұлттық келбетті сақтауға болады?

Қоғамдық сананың этникалық құрамдас бөлігі басымдылық таныта бастады, сондықтан, бұл бағытта қазақстандық экономика мен саяси-әлеуметтік құрылымын қалай анықтауға болады деген ең өзекті сұрақ анықталды. Демократия мен жекешілдік құндылықтары және меншікті күйттейтін нарық жолына қалай түсуге болады? Сонымен қатар ұжымшылдық пен әлеуметтік ынтымақтастыққа бағдарланған ұлттық ділге сәйкес келетін дәстүрлерімізді қайтіп сақтауымыз керек? Шығыс пен Батыс, Оңтүстік пен Солтүстік жолдары кездесетін еуразиялық держава ретіндегі Қазақстанның ерекшелігін өркениеттік кеңістікте қалай сақтау тиімді?

Осындай күрделі сұрақтарға жауаптар этникалық мәселелерді шешу тәсілдерімен анықталып, астасып жатты. Теориялық жағынан шешімнің бірнеше варианттары мен сценариялары болды және олардың барлығы қоғамдық сана деңгейінде ұсынылды. Бірінші жауап қазақтың ұлттық санасының жоғары биіктеуімен байланыстырылды. Халықтың тарихын, жадын құртуға, немесе жоюға болмайтындығын растайтұғын туған елдің тарихы мен мәдениетіне деген қызығушылық күшейе түсті. Бірақ, бұл тарихи жағынан алғанда заңды және ақтауға тұрарлық көңіл-күй бір жақтан этнократиялық бағыттағы үрдістерді өрбітті. 1993 жылдың Конституциясы өзінің алғашқы позицияларында этнократизм идеологиясын бекіткен еді. Оған жауап ретінде орыс тілді түрғындардың жаппай миграциясы басталды. Этникалық орыстар - Ресейге, этникалық немістер - Германияға көше бастады. Қазақстаннан кеткен адамдар негізінен, жоғары білімдері бар білікті мамандар болатын. Осының нәтижесінде республика тұрғындары миллионға қысқарып, экономика еңбекке жарамды кадрлардан айырылды.

Этникалық мәселелердің шешімдерін табудың екінші кезеңі 1995 жылғы Конституцияның бекуінен басталады. Оның бірінші бабында шешімді түрде этнократизм идеологиясы жоққа шығарылады. Мемлекеттіліктің субъектісі ретінде енді "жалпы тарихи тағдырмен біріккен Қазақстан халқы" мойындалады. Қазақтың ежелгі жерінде тек осы халық өзінің мемлекеттілігін қалыптастырады. Бұл дегеніңіз, Конституция бұрынғыдан басқа концептуалды схемаға сүйенеді деген сөз: қазақ этносы басымдық танытушы ретінде өзінің төл тағдырына үлкен жауапкершілік алады және сонымен қатар басқа этностардың барлығын Қазақстан халқы деген біріккен біртұтастыққа топтастырып, олардың тағдырын да өзіне жүктейді. Осы позицияда ондаған жылдар жүріп өткен соң, келісім мен өзара түсіністік императивтері зерделенгеннен кейін Қазақстанның көп санды этностарын біртұтас әлемге біріктіруге және ынтымақтастыруға мүмкіндік беретін сезімдер, ойлар мен түсініктердің күрделі жүйесін құрайтын жалпы ұлттық қазақстандық идеяны іздеу басталады. Ондаған жылдар өткеннен кейін Президент Н.Ә.Назарбаевтың еңбектері мен бастамасының арқасында әлемдік кең бұқараның қолдауын тапқан этносаралық келісімнің қазақстандық моделі қалыптасады және жүзеге асады.

Мемлекеттің ұлт саясатының бағытын өзгерткен Жаңа Конституция орыс тілді түрғындардың миграциясын, яғни көші-қонын тоқтатты. Республикаға басқа елдерден өздеріне бақыт таппағандар қайтып орала бастады және Қазақстанды өздерінің негізгі Отаны екендігін мойындауға көшті. Өздерінің тарихи Отанына орала бастаған қазақ оралмандарын мемлекеттік бағдарлама бойынша қабылдау мен орналастыру шаралары атқарыла бастады. Біртіндеп тұрғылықты халықтың пайыз саны өсе түсті, тіптен, бірнеше жылдардан кейін жалпы республика халқының олар 60 пайызын құрай бастады.

Бұл жаңа әлеуметтік-мәдени ауқымда қоғамдық санадағы этникалық белгі бойынша бөліну бірте-бірте азая түсті. Этникалық қайшылықтарды шешуге бағытталған тұрақты әрі оңды үрдіс байқала бастайды және сонымен қатар біріккен құндылықтар жүйесімен топтасқан Қазақстан халқы деген тарихи қауымдастықтың қалыптасу белгілері көрініс береді. Кейбір саясаттанушылар "Қазақстан халқы" деген терминді естігенде езін теориялық жағынан банкротқа ұшыраған "кеңес халқы" деген ұғымды еске алады. Айта кететін нәрсе: "Қазақстан халқы" тіптен басқа теориялық концепцияға сүйенеді. Егер "кеңес халқы" жалпының жеке-дараны басып, жаншуымен, ассимиляциялауымен қалыптасса, онда "Қазақстан халқы", керісінше, жеке-дара мәдениеттердің, яғни ұлттық әлем бейнелерінің дамуы мен көркеюінің негізіндегі біртұтастық пен бірлік деп қабылданады.

Қоғамдық сана эволюцияланады, яғни, этникалық белгілер бойынша бөлінуден, қайшылықтардан бірлік, өзара түсіністік, келісім және төзімділік басымдылық танытатын біртүтас күйге жету мақсаты қойылады. Халықтар достығы деген ұғымның құндылығы артып, дегенмен оны қазіргі қазақстандық қоғамдағы әлеуметтік шындықтың өзгеруіне сәйкес жаңа методологиялық позициялар тұрғысынан түсіну керек. Күн тәртібіне жаңа құндылықтар жүйесін қалыптастыру міндеті қойылады, яғни ол республикадағы барлық этностарды біріккен ұлтқа ынтымақтастыруға қабілетті болуға тиіс дүниетанымдық базиске айналуы керек.

Бұл міндеттердің шешімін табу бірнеше теориялық қиындықтармен байланысты болатын. Біріншіден, идеологиялық диктаттан босану еркіндігі дегеніміз, плюрализм, яғни, жоғарыдан таңылған бұлжытпастан орындалуға тиісті идеологиялық схемалардан бас тарту деген пікірді туындатты. Плюрализм модалы сөзге айналды, дәуірдің ұраны болып табылды. Өзгерістердің жаңа лебі еркін тыныс алуға және марксизм классиктерінің томдарын әрірек ысырып қоюға мүмкіндік бергендей болды. Дегенмен, плюрализм күмәнді стратегия екендігі анықталды, өйткені, әртүрлілік арқылы бірлікке келуге мүмкіндік қалдырмайтындығы байқалды. Яғни, қазақстандық халық деген біртұтастыққа адамдарды біріктіретін тұтас құндылықтар жүйесін қалыптастыруға мүмкіндік жасамады.

Плюрализм бөледі, ыдыратады, ол әртүрлілік арқылы бірлікке ұмтылдыратын өзара түсіністік пен сұхбатқа толы біртүтас әлемді қалыптастыруға мүмкіндік бермеді. Жалпы құндылықтар жүйесі, әлеуметтік тұтастық бейнесін болуға тиістілік тұрғысынан моделдеуші, идеялар жүйесі ретінде түсінілетін идеология керек болды. Қоғамдық сана өзінің көп түрлі позицияларын сақтай отырып, азаматтық бірегейлік, қазақстандық отансүйгіштік туралы айтуға болатын біртүтас құндылықтық импульске ұмтылуға тиіс болды.

Екіншіден, мынандай сұрақтар туындайды: бұл біртұтас құндылықтар жүйесі қандай болуға тиісті еді? Меншікке құқықтылық, қожайын сезімі, жекешілдік, жеке жауапкершілік пен бастамашылыққа негізделген нарықтық экономикаға және құқықтық, демократиялық мемлекетке өту дәуірінің либералды типтегі құндылықтарын Қазақстан этностарының ұлттық ділінде терең орныққан дәстүрлі ұжымшылдық және әлеуметтік ынтымақтастық құндылықтарымен қалай сыйыстыруға болады? Жалпы жаңашаландыру бойынша Қазақстан өзінің мәдени дәстүрлерін сақтауы тиіс. Ол ұлттық негізге батыстың үлгілерін ойсыз ауыстыра салмау керек. Жекешілдік пен ұжымшылдық, еркіндік пен патернализмге жақындық сияқты бір-біріне сәйкес келмейтін дүниелерді қалай сыйыстыруға болады? Бұл сұрақтарға жауапты қазақтың әдеттегі құқығының, далалық демократияның және соған сәйкес ділдің ерекшеліктерін зерттеу барысында табылды. Сөйтсек, жоғарыда келтірілген ұғымдарды бір-біріне қарама-қарсы қоюдың қажеті жоқ. Өйткені, қазақтардың өткен тарихында үйлеспесті үйлестіретіндей, жеке еркіндікті ұжымшылдық принципімен, рудың дүниетанымымен жақындататындай әлеуметтік үлгілерді ұсынады екен.

Тәуелсіз Қазақстанның әлеуметтік-экономикалық дамуының моделдерін, өркениетті дамудың дербес жолдарын іздеу қазақтардың әдеттегі құқығы философиясы мен дәстүрлі саяси философиясының негіздерін белсенді зерттеуге түрткі болады. Бұл тақырып қазақстандық философиялық дискурсте жаңа сала болып табылады. Ол Далада өмір сүрген адамгершілік-құқықтық реттеу тетіктерінің қазіргі заман үшін өте өзекті екенін анықтайды. Оларды қазіргі кезеңдегі демократиялық мемлекеттердің әлеуметтік институттарымен салыстыруға болады, тіптен, кейде олардан өзіндік артықшылығы бар екенін айтуға болады.

Ғылымда екі супер өркениетті анықтап беретін Шығыс-Батыс дихотомиясы жалпыға белгілі. Шығыста әдетте этатизм жоғары деңгейде, меншік мемлекеттенген, жеке адамнан ұжым басымырақ, автономиялық тұлға жоқ, сондықтан адам құқығы мен еркіндігі категориясы сақталмаған деп сипатталады. Шығыс өркениетінің негізгі құндылығы тұрақтылық, батыстікі - динамизм деп мойындалады. Мемлекет Шығыста барлығына билігін жүргізеді, ал Батыста оның құқығы шектелген.

Далада қалыптасқан өркениет Шығыстың да, Батыстың да қасиеттерін сіңірді. Номадизм құбылысы ұжымдық пен жекешілдікті, этатистік пен либералды бастауларды сонылық түрде жақындастырды. Көшпелілердің саяси мәдениеті үшін корпоратизмнің де, жекешілдіктің де толық басымдығы сәйкес келмейді. Нәтижесінде көшпелі номадизмнің өркениеттік менталдылығын құрайтын, оған сәйкес келетін тұлғалық-рулық өзіндік санадан бастау алатын жекешілдік йен корпоратизмі астасқан "кентаврға" айналады.

Шығыс пен Батыстың әр түрлі бағыттағы әсері номадтық өндіріс тәсіліне негізделген Даладағы ерекше көшпелі демократияның қалыптасуына алып келді. Қазақтардың еркіндік сүйгіштігі деспоттық түрдегі билікпен шырмалмағандығынан, әйелдердің салыстырмалы түрдегі еркіндігі мен теңдігінен, тұлғаға деген құрметтен, билікке құл сияқты бас имеуден көрінді. Көшпелілердің еркіндіксүйгіш өмір салты дәстүрлі қазақ қоғамының саяси жүйесі құрылымының қалыптасуына әсер етті.

Экономикадағы нарықтық өзгерістерді жүзеге асыру кезеңі, саяси жүйедегі -демократияландыру, идеологиялық саладағы - плюрализм тоталды жатсынуды жеңуге мүмкіндіктер ашты және еркін еңбек құндылығы, адамның шығармашылық қабілеттерін ашу сияқты либерализмнің құндылықтарын бекітудің қажеттілігін өмірге алып келді. Сондықтан, өзінің еңбегімен адам өмірінің негізін құрайтын материалдық игіліктерді қалыптастыратын қожайын, меншікшіл сезімін дамыту қажет еді, әрі соның арқасында қоғамның интеллектуалды және рухани мүмкіндіктерін дамытуға болатындығы айқындалды.

Қазақстандық қоғамды түбегейлі өзгерту батыстық модернизациялану мен трансформациялану тәжірибесін ойсыз көшіру негізінде жүзеге аспауы тиіс. Ол жаһандану кезеңіндегі Қазақстанның дамуының нақты - тарихи жағдайлары негізінде жүзеге асуы керек. Сондықтан Қазақстандағы азаматтық қоғамның қалыптасуы үшін тұлғаның шығармашылық қабілеттерін аша түсетін өзіміздің кеңестік өткеніміздің оңды тұстары мен тарихымыздың дәстүрлі кезеңіндегі құндылықтардың жарамдысын қолдануға болады. Міне, солардың негізінде азаматтық қоғам институттарының консенсусы, қалыптасуы мен дамуы мүмкін.

Жеке меншіктік мүддені, жекешілдікті дамыту, қожайын сезімін тәрбиелеу үшін жағдайларды қалыптастыру - бұл міндеттердің барлығы дәстүрлі қоғамның ауқымында ондай жағдайлардың болмауымен күрделене түседі. Ал Кеңес қоғамының өзінің тарихында практика мен қоғамдық санадан қазіргі Қазақстанның қалыптасуына қажетті осы құндылықтарды жойды. Қазақстан қоғамы өзінің таңдаған қоғамдық-саяси даму жолын сәтті жүзеге асыруы үшін азаматтық қоғам институттары қалыптасуы ауқымында қайта түлеген қазақ халқының құндылықтарын бекіте түсу үшін идеологиялық-насихат жұмыстарын күшейту қажет еді.

Дәстүрлі қазақ қоғамында "біз" әр уақытта "меннен" күштірек екені жалпыға белгілі. Меншік қатынастары да ұжымдық бастауларға күшті екпін жасап келді. Жерді пайдалану тетіктерінің өте күрделі болғандығына қарамастан жерге деген меншік анық тәртіптелген болатын. Қазақстанда меншіктің үш негізгі формалары (жеке, қауымдық - топтық және қоғамдық) бұрыннан болғаны белгілі. Ұжым мен тұлғаның мүдделерін үйлесімдендіру үшін объективті жағдайлар қажет. Азаматтық қоғам қалыптасуы үшін көп құрылымды экономиканы дамыту маңызды. Тең құқықты субъектілер нарық механизмдерімен реттелгендіктен өздерінің экономикалық іс-әрекеті мен экономикалық еркіндігін таңдау құқығын жүзеге асыра алады. Шынайы ұжымшылдықты қалпына келтіру керек және бұл үрдістің объективті негізін меншіктің ұжымдық формасын (кооперативтік, акционерлік, арендалық) дамыту құрайды.

Қазақстандағы қалыптасып келе жатқан азаматтық қоғамның негізгі құндылығы еркіндік болып табылады. Ол әрбір адамның өзіндік шығармашылықпен паш етуге мүмкіндік ашады. Өз уақытында көшпеліде басынан еркіндік сүйгіш рух бар болатын. Еркіндік сезімі өзін қоршаған кеңістікке ерекше қатынасты туындатты, барлық жай нәрсеге дүниетанымның ашықтығын қалыптастырды, әлемге терең қызығушылық пайда болғызды.

Азаматтық қоғамды өз қызметін нақты өзіндік басқару негізінде жүргізетін әр түрлі мәдени, ұлттық, еңбек, территориялық және басқа да бірлестіктер, ассоциациялар мен қауымдастықтар танытады. Дәстүрлі билік пен қатар қауымдастық мүшелерінің сайлауы арқасында таңдалатын өз ақсақалы туысқандарының өмірінің әр түрлі мәселелерін шешіп отырған. Осыған орай қазақ ауылында өзіндік басқару институты болғандығын тарихтан белгілі болып отыр. Бұл өзіндік басқару формасынан қазіргі кезеңдегі зерттеушілер ақылға сыйымды жақтарын көре білгенін және оны қазіргі қоғамға қолдану мүмкіндігін атап өтуге болады.

Азаматтық қоғам институттарын қалыптастыру үрдісі қазақстандықтардың мәдениетінде, психологиясында, өткен тарихында терең тамырлары бар жалпы қазақстандық отансүйгіштікті қалыптастырусыз мүмкін емес. Дәстүрлі қазақ қоғамында атамекенге деген махаббат және оны барынша құрмет тұтып, бас ию сияқты құндылықтар орын алған болатын.

Өткеннен біздің заманымызға жеткен біріктіргіш құндылықтардың арасында ішкі этникалық және этносаралық келісім мен тұрақтылық сияқты құндылықтар ерекше маңыздылыққа ие болады. Олар полиэтникалық қазақстандық қоғамның құндылықтық базисін құрайды және солардың арқасында Қазақстандағы демократиялық құндылықтарды тереңдетуге мүмкіндіктер ашылады, сонымен қатар олардың арқасында азаматтық қоғам қалыптасуы тиіс.

Қазақ халқының тарихи дәстүріндегі діни сенімге төзімділік, шыдамдылық, фанатизм мен діни агрессияның жоқтығы, үлкендерді сыйлауға бейімділік пен басқа халықтардың рухани еркіндігін құрметтеу - конфессияаралық сұхбатты өрбітуге және дінді азаматтық қоғамның элементі ретінде мойындау үшін қарулануға болатын басты игілік пен құндылық деп қабылдауға болады.

Қазақстанның тәуелсіздікке не болу кезеңінде қалыптаса бастаған жаңа құндылықтар жүйесі, қоғамдық сананың жаңа құндылықтық бағдарлары догматикалық марксизм мен ресми идеологияның орнына келген қазақстандық философиямен теориялық тұрғыда дәйектелді.

Қеңес уақытындағы философия дағдарысының негізгі себебінің бірі оның шектен шыққан идеологиялануы еді. Философия мемлекеттік болды және өзінің әлеуметтік шындықтың нақты қайшылықтарын сыни және объективті талдау мүмкіндігін жоғалтып, апологетикалық доктринаға айналғандықтан идеологиямен сәйкестендірілді. Ал одан басқа қоғамтанулық, оның ішінде философиялық дағдарыстың негізгі себебі қазақ халқының ұлттық дүниелік түсінігінің бастауы мен тамырларының ерекшеліктерін ескермеген рухани мәдениеті біркелкілеу болып табылады. Қоғамтанулық теориялар ресми мәдениеттің идеологияланған кеңістігінде ғана өмір сүре алатын әлеуметтік дамудың абстрактілі, қайшылықсыз схемалары сипатында тұжырымдалды. Нақты шындықпен, әсіресе, қазақ халқының ұлттық психологиясы мен рухани әлемінің қайшылықты сипатымен түйіскенде бұл теориялар бір-біріне қайшы келетін қорытындыларға шашырай түсті. Халықтың өмірлік әлемінен оқшауланған бір қарағанда дұрыс болатын принциптер өздерінің қарама-қарсылығына айналды, дүниетанымдық маңыздылығы мен әлеуметтік құндылығын жоғалтты.

Философиялық теорияны мемлекеттік идеологияның диктатына бағындыру, ұлттық рухани мәдениеттің ерекшеліктерін саналы түрде ескермеу отандық философиялық ғылымды халықаралық ғылыми қауымдастықтан принципті түрде оқшаулаумен өзара байланысты болды. Халықаралық философиялық мектептердің жетекші бағыттарымен келіспес идеялық текетірес позициясында болу - дүниетанымдық және методологиялық өзара тиімді сұхбатқа келу мүмкіндігін жауып тастады. Біздің философияның тұйықтығы әлеуметтік практикалық мәселелердің шешімін іздеуде методологиялық әлсіздікке және оның догматизміне міндетті түрде әкеліп соқтырды. Екінші жағынан, осындай догмаланған философиялық теория қоғамды жаңылыстырады, елді әлеуметтік-саяси басқару үрдістерінде әкімшіл-әміршіл жүйенің дөрекі араласуын ақтайды.

Қазақстандағы философиялық ғылымның реформалау жолдары өткен жылдардағы идеологиялық принциптерге қатаң арқа сүйеуден бас тартудан басталды. Осындай философияның деидеологизациялануы философиялық танымдағы тыйым салынған қалаларды, республикада жүріп жатқан өзгеру үрдістерін объективті зерттеу мақсаттарымен сәйкес келмейтін саяси шешімдер мен идеологиялық цензураны жойды.

Қазақстандағы философиялық ғылымдағы аталған барлық қырсықтардың тереңде жатқан себебі жаппай жатсынуда, меншіктен жатсынуда, адамның өзінің көпдеңгейлі мәнінен, өзінің ұлттық философиясынан, тарихынан, мәдениетінен, тілінен және ішінен жатсынуда. Осындай жатсынулардың нәтижесінде адамдар .әлеуметтік үрдістердің объектісі мен құралы жағдайына тап болды. Догматизм мен монополизм осындай негіздерде өрбіді. (сондықтан қазіргі философиялық ғылымдардың негізі міндеті әлеуметтік жатсынуды жеңудің ерекшеліктерін ашып, жолдарын көрсету: бұрын тыйым салынған бұл тақырыппен қазақстандық философтар пәрменді айналыса бастады.

Қазақ халқының рухани мәдениетін біркелкілеуді жеңу мен ұлттық өзіндік сананы қайта түлету міндеті философиялық ғылымдарды тарихи түптамырларымыз бен жалпы әлемдік тұтастықпен сәйкестенген Шығыстың түркі тілді өркениетінің ерекшеліктерін кешенді зерттеуге шақырды. Бұл жерде тарих және философиялық ғылымдардың, біздің республикамыздың барлық қоғамтанушы-ғалымдарының және халықаралық ғылыми кеңістіктің, әсіресе, Шығыс елдері мәдениеттерінің өкілдерінің кәсіби мүдделері түйіседі.

Философиялық зерттеулер қазіргі жағдайда төмендегідей маңызды міндеттердің шешімдерін табуға бағытталған: Қазақстан халқының бұқаралық санасын азаматтық қоғам мен құқықтық мемлекеттің құндылықтарына қайта бағдарлауға, батыстық және шығыстық дүниетанымдық стратегиялармен таныстыруға, шығыстық және батыстық мәдениеттердің өзара қарым-қатынастары аясындағы ғылым методологиясын салыстырмалы зерттеу. Сонымен қатар, қазіргі таңдағы өтпелі мобилді қоғамның сипаты, негізгі қайшылықтары және экономикалық сапасы ерекше зерттелуде, Қазақстанның орнықты дамуы мен әлеуметтік болашағына, қазақстандық демократияның модельдеріне, нарықтың мүмкіндіктері мен адамның орнықты дамуының мүмкіндіктерінің әр түрлі варианттарына болжаулар жасалуда, қазақстандық қоғамның рухани-адамгершілік жағдайы мен оның түбегейлі өзгеруі мен жаңаруының болашағы талдануда.

Егемендікке ие болу мен оның нығаюына байланысты өзгерген Қазақстандағы рухани жағдай философия алдына жаңа әлеуметтік шындықты, өтпелі кезеңнің ерекшеліктері мен қайшылықтарын, нарыққа өтудің қазақстандық жолының моделін, тәуелсіз Қазақстанның әлемдік өркениетті қауымдастыққа кірігудің мәдени-тарихи алғышарттарын, азаматтық қоғам мен нарықтық экономиканың құндылықтарына сананы бағдарлайтын жаңа білім беру, ғылыми-техникалық, экологиялық, ұлттық және мәдени саясатты қалыптастыруын, Қазақстанның демократиялық дамуы үшін әлеуметтік серіктестік жолында қоғамды біріктіруге қабілетті, республикадағы этносаралық, әлеуметтік және саяси тұрақтылықты барынша нығайта түсетін жаңа құндылықтық бағдарларды қалыптастыруды терең зерделеу күрделі міндеттерін қойып отыр.

Қазақ халқының ұлттық мәдениеті мен рухани қазынасын қайта жаңғырту мәселелерін көтеріп, экологиялық қиыншылықтан Қазақстанның орнықты дамуына өтуді, адамдағы руханилықты асқақтату арқылы жаһандық экологиялық мәселелерді шешуді, халықтың ұлттық мәдениеті ауқымындағы адам экологиясы философиясын зерттеуді терең және тұтастай талдау алға қойылып отыр. Өйткені, экология, экономика және саясат өзара байланысты.

Жаңа методологиялық және дүниетанымдық позициялар бойынша Шығыс пен Батыстың философия тарихының бай мұрасын игерудің жаңаша мүмкіндіктері, ислам рухани дәстүрінің ерекшеліктері, түркілік рухани тәжірибе мен қазақтың поэтикалық философиясының реконструкциялары анықталды. Догмаланған марксизмнен бас тарту әлемдік өркениеттік үрдістің сұхбаттастығына назар аударуға мүмкіндік берді. Қазақтардың және республикада өмір сүріп жатқан басқа этностардың рухани дәстүрінің синтезі бола отырып Қазақстан философиясы әлемдік философиялық мәдениетпен байланыса түсті.

Сонымен, Қазақстан тәуелсіздікке қол жеткізгеннен бастап жаңа құндылықтар жүйесі қалыптаса бастады және қоғамдық сана социализм құндылықтарынан нарық пен демократияның құндылықтық бағдарларына эволюцияланды деп сеніммен айтуға болады. Бірақ өтпелі типтегі қоғамға тән көптеген шешілмеген мәселелер қалған еді.

Қазақстандағы қоғамдық сананың қалыптасуындағы келесі тарихи кезең транзитті қоғамның әлеуметтік-экономикалық және саяси міндеттерінің, жаһандану жағдайындағы әлеуметтік-мәдени және жеделдетілген жүйелі модернизациялануының, демократиялық мемлекет пен азаматтық қоғамның қалыптасуының шешімін табумен байланысты.

Алдымен өтпелі кезең деген не, оның категориялық анықтамасы қандай және бұл кезеңдегі қоғамдық сананың сипаттамалары қандай деген сұрақтарды қойып көрелік.

Өтпелі кезең қалыптасу категориясын белгілі бір анықтықтың, мәндік негіздің қалыптасу үрдісі позициясынан қарастыру керек. Өзінің объективті диалектикасында Гераклит алғашқы рет осы категориялар жөнінде сөз қозғаған болатын. Тек қана болмыс қана бар, ал болмыс емес болмайды деген Парменидке қарсы Гераклит болмыс дегеніміз болмыс емес, яғни қалыптасу деп пародокстық формуланы ұсынады. "Бәрі ағады, бәрі өзгереді... Бір өзенге екі рет түсу мүмкін емес" деген Гераклиттің қанатты сөздері қоршаған ортаның өзгергіштігін зерделегендігін куәландырады. Кейінірек, басқа мәдени дәуірде, қалыптасу категориясы Гегельдің "Логикасының" бірінші бөлімінде төмендегідей артикуляцияланды: пәннің қалыптасу үрдісінде "болмыс" пен "ештеңе" бір-біріне өтеді және қалыптасу болса олардың өзара қатынасының шекарасына айналады. Сонымен қалыптасу ойдың белгісіздіктен анықтылыққа, тұрақсыздықтан тұрақтылыққа және қарама-қарсы бағытта өтуін білдіреді. Сөйтіп, қалыптасу деп негізінен, мәннің қалыптасуын сипаттайды. Ал даму болса метаморфозаға ұшыраған орныққан мәнге қатынасты білдіреді.

Өтпелі кезең Гераклиттің айтқанындай өзінің әр түрлі қауіптері мен күтпеген тұстары бар буырқанған өзен іспетті қалыптасу кезеңі. Қоғамдық сананың өтпелі кезең мәселелері ерекше сипаттарға ие болады және олар шиеленісіп, өзіне ерекше назар аудартады. Жалпы қалыптасу дегеніміз - саясат, экономика, мәдениет, идеология сияқты барлық әлеуметтік салалардың анықсыздығы, көп варианттылығы, тұрақсыздығы.

Қазақстанда тоталитаризмнен демократияға, социализмнен капитализмге өтпелі кезең аяқталды деп тұжырымдай аламыз ба? Кейбір ресейлік саясаттанушылар мен социологтар он жылдай болған батыстық типтегі демократия мен нарықтық реформалар жасау жолына түскен мемлекеттерді "өтпелі" деп қазірге дейін атауға болатынына күмән келтіреді. Олардың пайымдауынша, қазіргі кезеңде көптеген посткоммунистік орталық және шығыс еуропалық елдерде (кейбір Балкан елдерін қоспағанда), Ресейде және Балтық жағалауы республикаларында өтпелі кезең практика жүзінде аяқталды деген дұрысырақ. Дегенмен, осындай аяқталудың өлшемі туралы еш нәрсе айтылмайды. Тіптен, . Бзежинскийдің пікіріне сүйене отырып, Ресей "жартылай еркін" және ол демократиялық жағынан алғанда, алға көбірек жылжыған - Латвия, Литва және Эстония сияқты посткеңестік республикалар мен "демократиялық емес" Орталық Азиялық (Қазақстан, Түркіменстан, Өзбекстан, Тәжікстан, Қырғызстан) елдердің арасында орналасқан. Егер Ресей туралы айтатын болсақ, онда ол әзірге "жартылай еркін" ел болғандықтан ондағы демократия институттары бір деңгейде жұмыс істеп, екіншісінде - тежеліп тұрады емес пе? Сондықтан ол "транзитті" өтіп кетті деп айтуға болмайтын сияқты. Ал егер Қазақстан туралы айтатын болсақ, онда оны демократиялану деңгейі бойынша басқа орта азиялық елдермен сөзсіз біріктіріп жіберу дұрыс емес. Бұл аймақтағы посткеңестік республикалар арасында оның демократиялану деңгейі біршама биік деуге болады.

Посткеңестік мемлекеттерде өтпелі кезеңнің аяқталуы жөніндегі мәселе түбегейлі шешімін тапқан жоқ. "Ресейлік және белорустік қоғамдар транзитті және олар посткеңестік кезеңді аяқтаған жоқ" деген басқа пікірлер де бар. Бұл жерде аяқталу жөнінде төмендегідей маңызды өлшем ұсынылады: нарық пен демократияның құндылықтары бұқаралық санада үстемдік таныта ма? 2000 және 2002 жылдары Беларуссияда өткізілген жалпы еуропалық құндылықтарды зерттеу ауқымындағы ұлттық репрезентативті сауалнаманың деректері бойынша бұқаралық сананың бұндай бұрылысы бола қойған жоқ және "парадоксты беларус" әлі күнге дейін нарықтық құндылықтар мен социализмнің нормалары мен құндылықтарын сәйкестендіргісі келеді. Осындай жағдайлар әлі күнге дейін "транзиттің" құндылықтары аяқталмағанын білдіреді.

Қазақстанға келетін болсақ, онда да "транзит" позициясы төңірегінде таластар мен айтыстар жалғасын табуда. Кейбір сарапшылар кейбір нақты тұжырымдар мен дәйектемелерге сүйене отырып, Қазақстан әлеуметтік тұрақсыздық кезеңінен өтіп кетті және орнықты және байыпты "даму" категориясына енді деп есептейді. Біздің еліміз нарықтық экономикасы бар ел деп сапалады және ӘСҰ-ға енуге дайындық үстінде. Біз демократия институттары мен азаматтық қоғамды қалыптастыруда біршама табыстарға жеттік. Біз этносаралық келісім мен өзара түсіністік моделі. мен үлгісін әлемге ұсындық. Біз халықаралық субъект ретіндегі өзіміздің позициямызды бекітіп, беделді серіктес ретінде халықаралық қауымдастық қатарына ендік. Елімізде қазіргі кезеңде динамикалық төзімділік мәдениеті, этносаралық өзара байланыс, өзара түсіністік, келісім және этностардың бейбіт өмір сүру мәдениеті қалыптасуда.

Дегенмен, бұл дәйектемелер Қазақстандағы өтпелі кезең аяқталды деп тұжырымдауға жеткіліксіз негіз болады. Төмендегідей сұрақ қойып көрелік: аяқталудың өлшемдері қандай? Яғни, сонда әлеуметтік ағзаның өлшемдерін "даму" категориясы тұрғысынан біз сипаттай алар едік. Алдымен мемлекеттің тұрақты және сенімді әлеуметтік базасын -ортаңғы тапты қалыптастыру. Дамыған мемлекеттерде осындай ортаңғы тап түрғындардың 80 пайызын құрайтыны белгілі. Өз дәуірінде Аристотель өзінің "Полития" деген еңбегінде "ортаңғы" элементтің рөлі мен маңызына ерекше назар аударды. Стагирит ірі меншік иелерін ірі оңбағандар деп .пай келіп, олардың өздерінің мақсаттарына адал емес жолдармен жететінін, онымен қоса жұртшылықтың қызғанышын тудыратынын атап өтеді. Ал енді меншігі аз адамдар іштеріне ашу-ыза жинап, ұсақ оңбағандар түрінде өздерін танытады. "Орта" сословияға жататын ауқатты адамдар басқа мәселе. Олар кедейлер сияқты басқалардың байлығына ұмтылмайды, байлардың байлығына тиіспейді. Міне осы қабат - ең мықты, сенімді, тұрақты әлеуметтік элемент. Әсіресе, қазіргі кезеңде байлар мен кедейлердің арасындағы айырмашылық ұлғая түсуде, кедейлердің байларға деген дұшпандығы арта түсуде. Аристотель дәуірінен бәрі көптеген әлеуметтік теориялар дүниеге келді. Бірақ Стагириттің айтқан қандай тарихи формада көрініс берсін мемлекеттің тірегі болатын "ортаңғы элемент" туралы тезисін ешкім жоққа шығарған жоқ.

Осы өлшемге қазіргі қазақстандық қоғам жауап бере ала ма? Қазақстан Республикасындағы соңғы халық санағының нәтижесі бойынша азаматтардың 47, % өздерінің туысқандарының арқасында күн көруде, 22, % жалданып жұмыс істейді, 13,% -зейнеткерлер, ал меншіктерінен пайда көріп жүрген басқалары - 0, ден % құрайды. Цифрлар көңіл аудартатындай. Әрине, басқа да зерттеулердің деректерін келтіруге болар еді, дегенмен, халық санағы нақтырақ панорамалық картинаны береді'. Ал бұл жерде "ортаңғы элемент" қайда? Егер түрғындардың жартысына жуығын әр түрлі арқа сүйегіштер құрайтын болса мәселе күрделі емес не? "Қазақстандағы ортаңғы таптың" қалыптасуы тақырыбының әр түрлі қырларымен казіргі кезеңде философтар, социологтар, экономистер, саясаттанушылар айналысады. Бірақ нақты жағдай төмендегіні көрсетеді: коғамның болашағында мықты әлеуметтік іргетас болудан үміттендіріп ортаңғы тап қалыптасу үрдісін басынан кешіруде.

Бірақ өтпелі кезеңнің аяқталуы жөнінде айтудың ерте екендігін білдіретін маңызды басқа өлшемдер де бар. Бұл жерде сөз қазақстандық өтпелі кезеңнің аяқталуы жөніндегі өлшемдердің жүйесі туралы айтуға болады. Егер біз экономикалық параметрлерге негізгі маңыз бере бастасақ, онда біз материализмнің философиялық ауқымынан шыға алмаймыз. Марксты айтпай-ақ оның белгілі "болмыс сананы билейді" деген формуласымен жүреміз. Бірақ қазіргі социологиялық ойдың даму болашағын негізінен, анықтап берген Макс Вебердің өзі Карл Маркетің мықты оппоненті болған еді. "Капиталда" философиялық материализм тұрғысынан феодализмнен капитализмге өтудің тарихи және логикалық алғышарттары ашып көрсетілетіні белгілі. Маркс ілімі бойынша алғашқы шарты ретінде жұмыс күшінің нарықта товар түрінде көрінуі жатады. Вебер тарихи талдаудың басқа парадигмасын тұжырымдайды. Капитализмге өтудің шарты алдымен таза экономикалық үрдістер емес, сананың, құндылықтық бағдарлардың күрт жаңғыруы жатқызылды. Ортағасырлық адам үшін жоғары құндылық ретінде тақуалық, монах болу, құдайға қызмет ету танылды. Ал енді осындай адам басқа тарихи дәуірге өту үшін, оның санасы өзгеруге тиіс еді, яғни "капитализм рухы" қалыптасып, кәсіпкерлік пен іскерлік бастамашылдық пайда болуға тиіс болатын. Осы тұрғыдан алғанда сананың өзгеруі өтпелі кезеңнің аяқталуының, яғни социализмнен капитализмге өтудің, социализмнен нарық пен либералдық демократияға аяқ басудың алғашқы шарты болып табылады.

Біздің қоғамда осыған ұқсас сананың өзгеруі жүзеге асты ма? Біріккен мағына құрастырушы кеңістік, тұрақты және үміт артатындай құндылықтар жүйесі қалыптасты ма? Социологиялық зерттеулердің нәтижесі бойынша тек қана қоғамдық сананың жоғарғы қабаты ғана өзгерістерді қабылдауға бейімділік танытады, ал терең деңгейлерде құндылықтық бағдарлар социалистік сипатта көрініс беретіні байқалады. Философия және саясаттану Институтының социологиялық сауалнамасында респонденттердің 69,% кеңес дәуірінде әділеттілік көбірек еді тұжырымды білдіргенін анықтады. Айта кететін жағдай осындай пікірді меншік иелерінің 75,% білдірсе, мемлекет қызметкерлерінің 63,% жақтап отыр . Басқа социологиялық зерттеудің көрсеткіштері социализмнің нормалары мен құндылықтарын жақтайтын адамдардың пайызын одан да жоғары береді. Өтпелі кезеңнің аяқталуының қажетті шарты ретіндегі жаңа ділдің, жаңа демократиялық сананың қалыптасуы жөнінде айтуымызға бола ма?

Біз "қалыптасу аймағынан" "даму аймағына" көтерілдік деген қорытындыларды жасауға асығуға және қалауымызды шындық деп қабылдауға болмайтынын басқа да өлшемдер арқылы талқылау мүмкіндігі бар. Бұл маңызды нәрсе, өйткені коғамдық сана мәселелерін өтпелі кезең ауқымында қарастыруға және аяқталмаған "посткоммунистік транзит" тұрғысынан көптеген міндеттердің шешімін іздеуге тиістіміз. Осы жағынан алғанда уақытынан бұрынғы, немесе, кешігіп қалған өтпелі кезең зиянды деп бағаланады.

Қоғамдық сана және оның модустері мен көңіл күйі негізінен ұлттық қауіпсіздіктің деңгейімен анықталады. Егер ұлттық қауіпсіздік туралы тұтасымен айтатын болсақ, онда ол саяси, әскери, экономикалық, мәдени, экологиялық, ақпараттық, адамгершілік-рухани мәселелердің күрделі кешені. Олардың шешімдері адам, әлеуметтік топ пен қоғам болмысының сенімділігі мен орнықтылығын қамтамасыз етеді. Бұл жерде тұлғаның қауіпсіздігі туралы сөз болып отыр. Ішкі және сыртқы қауіпсіздіктің өзара байланысты және өзара толықтыратын қырларын айқындап көрелік.

Сыртқы факторлардың арасынан алғашқы орынға геосаяси мәселелер шығады. Оның мәні әлемнің жаңа геосаяси құрылымын қалыптастырумен, екі негізгі үрдістің қарама-қарсылығымен анықталады. Бір жағынан, барлық құрылымдар мен кодтарды, әлеуметтік модельдерді орталықсыздандыру идеясын құптайтын көп полюсті, көп вариантты әлемді бекітуге, ұлттық құндылықтар мен дәстүрлердің құқығын мойындауға ұмтылу. Екінші жағынан, экономикалық, әскери және саяси басымды күшке ие бір супер державаның диктатына бағынған, бір полюсті әлем концептін жүзеге асыруға бағытталған нақты, қатал және шегінбейтін саясат. Осы екі үрдістің арасындағы күрес Орталық Азия елдеріндегі геосаяси жағдайдың ерекшелігін анықтайды.

Бей аймақтың географиялық орналасуы әлемнің кіндігінде, Азиядан Еуропаға баратын жолдың түйісінде орналасқан. Сонымен катар есепсіз табиғи байлық Орталық Азияны Қытай, Иран, Түркия және Ресей арасындағы "үлкен ойынға" айналдырып, "тәтті түйірге" таластыруда. Әдеттен тыс жағдайлар ойынға жаңа шытырман қырлар енгізеді, яғни, ойыншылардың қатарына Еуразияға жатпайтын, мұхиттың ар жағынан Құрама Штаттарының "орталық шабуылшы" сияқты қатысушы болып қосылуын атап өтуге болады.

"Геосаяси ойын" жай ғана метафора емес. Ол ұғым ретінде түсінудің постклассикалық парадигмасы және классикалық емес сұхбатты қарастыратын герменевтикалық тәсіл арқасында бекіген болатын. Ойын өзіндік жағдайлары мен заңдары бар шындық ретінде түсініледі.Ойыншылар бұл жағдайларды сөзсіз қабылдауы тиіс, бірақ басқа варианты бар: ойынды ойнап жүріп, оның заңды субьектісіне айналып, бірте-бірте бақылауды қолға алып, сосын оның ережелерін ойын барысында өзгерту жатады.

Орталық Азиядағы ойын төңірегінде субъект болуға тырысатын, бірақ серіктес болуға асықпайтын Ресей мен АҚШ сияқты екі ойыншы ерекше байқалады. 90 жылдардың басында Қазақстанда тұратын орыс диаспорасы туралы дерекке назар аудармастан Ресей Батысқа қарай бет бұрды. Ал бұл саясат Ресейдің Орталық Азиядағы бұрынғы позицияларының әлсіреуіне әкеліп соқтырды. 90 жылдардың аяғында осы маңызды аймақтағы өзінің ықпалынан бас тартудың қауіптілігін зерделеген соң Ресей өткенінің орнын толтыруы мақсатында Қазақстанға қарай бетін күрт бұрды. Ондай кадамдар жасауға мүмкіндіктер нақты түрінде бар еді: бұрынғы және мықты еуроазиялық байланыстар, Қазақстанның орыс тілді тұрғындары, Ресейдің жоғары оқу орындарында білім алып, тәрбиеленген қазақтың зиялы қауымы, билік элитасындағы американдық серіктестерге катысты оппозицияның өсуі және ресейлік жаққа қарай бүйректің бұрылуы жатады. Ресей Орталық Азияға катысты тұтастанған сыртқы саяси концепциясын тұжырымдап жатқан сияқты.

Ал енді, тіптен, жаңа ойыншы - АҚШ. Бұл "мұхиттың ар жағынан келген серіктес" өзінің саясатында экономикалық қатынастардан саяси салаға назарын көбірек аудара бастады. Ол өзінің ұлттық мүддесіне қатысты мәселелер туындайтын болса, оны реттеуге нақты тетіктердің пайда болғанына жол ашылды деп есептейтіндей. АҚШ БАҚ пен Интернетті қолдана отырып, Қазақстан мен Ресейдің арақатынасына сына қағылғанын көксейді, мүмкін деген тартысты салаларды айқындауға талпынады, Қазақстанның орыс тілді торғындарын түпкілікті халықтан бөліп тастауға күш салуда. Нақты дүрдараздықты тудыруы мүмкін кейбір патентті қайшылықтар ізделінеді, орыс тілділер мемлекеттік тілді пәрменді үйренуге асықпайды және іштей тарихи отанына үміт артып отырады деген тұжырымдар атап көрсетіледі. Бұл жағдайды орнықсыздандыратын стратегия Қазақстан Үкіметі мен Қазақстан халықтарының Ассамблеясының іс-әрекеттері арқылы шектелгенмен, одан келетін қауіптер мен катерлердің деңгейін төмендетуге де болмайды.

Үлкен геосаяси ойында Қазақстанға қандай рөл берілген? Иеленуге және алдаусыратуға болатын объект ретіндегі пассивті рөл сияқты. Бірақ Қазақстан тәуелсіздік пен егемендікке қол жеткізгеннен кейін Орталық Азиядағы геосаяси күштердің ара салмағын анықтайтын дербес субьектіге айналуы тиіс. Мұхиттың ар жағынан келген серіктес өте күшті және әскери және экономикалық қуаты жағынан басымырақ деп қарсылық білдіруге болады. Бірақ, шығыстың дипломатиясы мен шығыс менталитетінің принциптерін еске түсіріп көрелік. Атышулы іске араласпау принципі төмендегідей: "Кім аяғының ұшымен тұрса, онда ол ұзақ тұра алмайды. Кім үлкен қадамдар жасаса, онда ол ұзақ жүре алмайды. Кім тиіссе, ол табысқа жете алмайды... Жұмсақ пен әлсіз қатты мен күштіні жеңеді ... Мен алға ең болмаса бір сүйем жасай алмаймын, ал артқа қадамдар жасаймын. Бұл дегеніңіз іске араласпау арқылы қимылдар жасау, күш салмай соққы беру".

Шығыс менталитеті икемді, мобильді тактикаға сүйене отырып, ойынды дербес ережелер бойынша жүргізуге мүмкіндік беретін көпжақты қатынастар мен одақтар жүйесі арқылы табысты маневрлер жасауға мүмкіндіктер береді.

1994 жылдың сәуірінде Орталық Азиялық Одақ (Қазақстан, Қырғызстан, Өзбекстан), 1996 жылдың наурызында - "Төрттік одағы" (Ресей, Белорусь, Қазақстан, Қырғызстан), 1996 жылдың сәуірінде - Шанхай бестігі (Қытай, Ресей, Қазақстан, Тәжікстан, Қырғызстан) құрылды. Жоғарыдағы және басқа да одақтар мен альянстар күрделі халықаралық қауымдастықтар жүйесін құрайды. Олардың мұхиттың ар жағынан келген катерлерге қарсы тұра алатындай шамасы бар. Қазақстан өзінше дербес ойыншы болуға тырыса отырып, бір полюсті әлемге, яғни АҚШ-тың басымдылығына қарсы түр уға бағдарланған және бұл мәселе бойынша Ресеймен және Қытаймен ынтымақтас. Әлем ұлттық мүдделер мен ұлттық мәдениеттің барлық саласын мойындайтын көп полюсті, көп орталықты болуға тиіс.

Геосаяси ойындар дегенмен, басқа ойындармен - жаһандану ойындарымен күрделене түсуде. Қазіргі геосаяси картамен қатар екінші халықаралық карта пайда болғанын сеніммен айтуға болады. Онда ұлттық мемлекеттердің шекаралары жойылады және онда бұрынғы тарихи дәуірлерге белгісіз қаржылық құрылымдары мен белгілі бір құндылықтар жүйесі бар ұлттықтан және территориялықтан жоғары экономикалық және мәдени қауымдар қалыптасады. Әлемдік экономика өзінің ұлттық территорияларынан бөлектенген мегаполистердің қалыптасуын қамтамасыз етеді. Зерттеушілер әлеуметтік өмірдің дәстүрлі ұйымы болып табылатын ұлттық мемлекеттер түріндегі формасы казіргі жаһандану үрдістері арқасында күн тәртібінде тұр деген пікірді білдіреді. Постмодерншіл Ж.Лиотардың сөзімен айтқанда, коммуникативті айқындық идеологиясы мен практикасы қалыптасуда және соған байланысты адамның әлеуметтік орны ақпараттық ағындардың өзегінде, ядросында болып отыр. Экономика мен саясаттың негізгі субъектілері болып негізінен, тікелей шетелдік инвестициялар басты құралға айналған трансұлттық корпорациялар көрініс береді.

Қазақстан ТМД елдерінің ішінен шетелдік инвестициялар көлемі бойынша бірінші орын алып отыр. Қазақстанның құнарлы жерлерінен пайда табуды көздеген америкалық компаниялар Шевроннан бастап республиканың мұнай-газ секторында түбегейлі орнықты. Республиканың экономикалық секторындағы шетелдік компаниялардың бар ынтасымен қатысуын кейбір зерттеушілер "жаңа колониализмнің" түрі деп атайды. Біз үшін маңыздысы бұл ұғымның астарында жаңа мағына жатқанын жеткізу: тікелей шетелдік инвестициялар ұлттық мемлекеттерді тек ауыздықтап қана қоймайды, сонымен қатар трансұлттық қауымдастықтарды қалыптастыра отырып, бізге белгілі географиялық карталармен сәйкес келмейтін әлемнің виртуалды картасының қалыптасуына алып келеді. Онда ұлттық мемлекет деп аталатын әлеуметтік-экономикалық және саяси құрылымдар болмайды және оның орнына өзінің билігі мен еркін жүргізетін және экономикалық-саяси үрдістердің бағытын анықтайтын, бұрын белгісіз болып келген трансұлттық одақтардың конфигурациясы пайда болады. Қазақстан үшін бұл қауіптер ме қатерлер ойдан шығарылған нәрселер емес, өйткені, трансұлттық компаниялар ұлттық шекараларды елемейтін одақтардың қауіпті өрмегін тоқуда.

Біз халықаралық мәселелер тұрғысынан ұлттық қауіпсіздіктің кейбір қырларын қарастырдық. Үлкен ойыншылар мен мұхиттың ар жағындағы серіктестер Қазақстанның "өтпелі кезеңнің" тұрақсыз жағдайында ұзағырақ болғанымызды қалайтыны анық байқалады. Сонда олар өздерінің ұлттық және трансұлттық мүдделерін оңайырақ бекіте түсетіні белгілі және Қазақстанды өздерінің алдарқатуының пассивті объектісі ретінде қарастыра алады.

Қоғамдық сананың жалпы ырғағын анықтайтын ұлттық қауіпсіздіктің ішкі аясына назар аударып көрелік. Өтпелі кезеңнің жағдайы немен анықталады? Ол "қалыптасу" категориясы арқылы баяндалатын болғандықтан соған сәйкес көптеген қайшылықтар мен тартыстардың шешімін іздеуге тура келеді. Олар кейде дұрыс шешімін таппағандықтан жараның аузын тырнағандай әсер қалдыруы мүмкін. Гегель бойынша, диалектикада үрдістер "даму" категориясы деңгейіне жеткенде мәселе қарама-қарсылықтар мен олардың күресі, антиномиялығы мен полярлығына жетіп қана қоймайды, сонымен қатар қайшылықтардың шешіміне, яғни, мәселелердің жөнді шешіміне жетеді. Міне, осы нәрсе өтпелі кезеңге жетіңкіремейді, яғни, ашық және жасырын қайшылықтар түрінде сипаттала отырып, олардың өзіндік шешімі табылып жатқанын байқамаймыз.

Біздің пайымдауымызша, алдымен бұл мәселелерді қарастырудың оптикасын түбегейлі өзгерту керек және оларды тікелей басқа бағытқа бүру керек. Дәстүрлі ойлау жолдары бойынша төмендегідей тұжырымдарды келтіруге болады: қоғамдағы өткір де қауіпті мәселелерге, яғни, нашақорлыққа, наша саудасына және наша бизнесіне, терроризм мен экстремизмнің әр түрлі көріністеріне, патентті этносаралық қақтығыстарға көңіл аудару керек. Әрине, бұл мәселелердің барлығы кейінге қалдырылмай қарастыруды қажет етеді. Бірақ методологиялық жағынан алғанда басқа тұрғының болашағы зор. Ауруды тек емдеп қана қоймау керек, алдымен денсаулықты сақтауға барынша тырысып, аурудың алдын алу керек. Біздің жағдайымызда Қазақстан қоғамының, экономикалық, саяси, этносаралық, рухани-адамгершілік салауаттылығын айтамыз.

Осы мағынадағы бірнеше маңызды мәселелерді атап өтуі болады. Алдымен билік құрылымдары мен азаматтық қоғам қатынасы, билікке халықтың сену деңгейі және олардың жалпы игілікті қамтамасыз ететін биліктің шешімдерін орындауға дайындығы. Бұл жөнінде Конфуцийдің айтқан тағылымдарын еске түсіруге болады. "Мемлекетте тамақ пен қару жеткілікті болу керек және халық билеушілерге сенуге тиіс. Егер қажеттілік туып жатса нені құрбандық етуге болады? Тамақтан бас тартуға болады. Қарудан да. Бірақ сенімсіз мемлекет сақталып қала алмайды." Қазіргі заманның сарапшылары түрғындардың сенім деңгейін билік институты - "саяси капитал" деп атайды. (П.Бурдье)

Қазақстанның саяси құрылымдары осындай саяси капиталға ие ме? Социологиялық зерттеулердің нәтижелері (Философия және саясаттану институты, 2001 ж.) бойынша билік халықтан оқшауланған, жатсынған және адамдар билікке сын көзімен қарайды, олар коррупцияға бейім және қызметті жеке бастың мүддесіне пайдалануға құмар деген тұжырымдар келтіріледі.

Сонымен, философтар айтқандай, негізгі мәселені, яғни, субстанционалды туралы айталық. Әлеуметтік болмыстың барлық салалары, яғни саясат, экономика, мәдениет ең биік деңгейдегі нәрселер болып есептелгенмен, олар рухани басымдылықтармен, құндылықтар жүйесімен, дүниетаныммен анықталады. Соңғы кезде барлық этностар мен әлеуметтік қабаттарды біріктіретін қабілеті бар ұлттық идеология, біртүтас ұлттық идеяның қажеттілігі туралы мәселе қойылып жүр.

Шын мәнінде, егер бізде Қазақстан азаматтарын біртүтас әлеуметтік ағзаға біріктіретін идеология және құндылықтар жүйесін қалыптастырмай тұрып, біз өтпелі кезеңнің аяқталғаны жөнінде айта аламыз ба? Ұлттық қауіпсіздікке негізгі қауіп осында емес пе? Бұрынғы марксизмнің дүниетанымдық багажын жоғалтып алғаннан кейін біз әлі орнықты дүниетанымдық негізге ие болған жоқпыз. Бұл салада жинақтағандарымыз да бар: қазақтардың дәстүрлі мәдениетін терең және байыпты түрде зерттеулеріміз, руханилықтың басымдылығына және Шығыс пен Батыстың конструктивті синтезіне бағдарланған жаңа қазақстандық философияның қалыптасуы, ислам мәдениетіне және түркілік мәдени бастауларға назар аудару жатады. Бірақ бұл теориялық деңгей, зерттеу ресурстары. Ал енді бұқаралық санаға келетін болсақ, онда ең теріс мағынадағы дүниетанымдық плюрализм патшалық етеді. Бір адамның өзінде қатпарланған күйде әр түрлі дүниетанымдық принциптер өзара аралас жатады, тіптен кейде ешқандай принцип жоқ десек те болады. Маркстік, материалистік постулаттар діни сарындармен араласып кеткен және осылардың бәрі адамгершіліктің жоғарғы мұраттарымен жұмысы жоқ, тек сауда-саттық төңірегінде әңгіме қозғайтын кейбір БАҚ-тың кеңінен таратуымен американдық бұқаралық мәдениеттің тұздығымен беріледі.

Осыған қарап Қазақстан әзірге посткоммунистік транзит жағдайын кешіп отыр деуге болады. Қалыптаспаған және шешілмеген көптеген мәселелердегі қайшылықтар транзитке тұрақсыздық, орнықсыздық алып келеді, текетірестік пен қауіпті аймақтарды қалыптастырады. Өздерінің жаһанданулық мүдделерінің ізіне түскен геосаясаттың үлкен ойыншыларының көзқарасы бойынша бұл жағдайды сақтап, соза түсу тиімдірек. Екінші деңгейлі ойыншының рөлін атқаруды қаламайтын Қазақстанның көзқарасы бойынша "транзит" тезірек өту керек, өйткені, өтпелі кезеңі бітіру жаңа деңгейге сапалы ескере жасауға мүмкіндік береді және категориялық мәртебесі бойынша қалыптасуға емес, дамуға жауап беретін әлеуметтік-экономикалық және рухани-мәдени өмірдің жағдайын жасайды. Өтпелі кезеңнің аяқталуы алдымен, базистік дүниетанымның қалыптасуымен байланысты, барлық этностар мен әлеуметтік қабаттарды біртұтас Қазақстан халқына біріктіретін ұлттық идеяның бекуімен астарласып жатады. Осы фокус арқылы этносаралық қатынастар мәселелері, мемлекеттің тұрақтылығы мен орнықтылығының кепілі болатын ортаңғы таптың қалыптасуы шешімін табады, сонымен қатар биліктің азаматтардан жатсынуын жеңуге және "саяси капиталды" жинақтауға болады.

Қоғамдық сананың маңызды компоненттердің бірі оның саяси-әлеуметтік өлшемі болып табылады. Бұл аспект қазақстандық қоғамның тоталитаризмнен демократияға өту ауқымында коғамдық сананың эволюциясын ерекше қарастыруды қажет етеді. Тоталитаризмнің күйреуі және демократияның қалыптасуы жеке адам мен коғам, индивидуалдылық пен коғамдық сана қатынастары мәселесін жаңаша қойды.

Индивидтердің өзінің, субъектілердің қоғамдық, мемлекеттік, саяси, экономикалық және рухани өмірінің қызметтері үлкен маңыздылыққа ие бола бастайды. Тарихи үрдіске тікелей қатысушылардың саналарында, ойлау жүйесінде болып жатқан өзгерістер, азаматтардың дүние танымдық бағдарлары шешуші бола бастайды. Демократия ықпалды бола түсу үшін бәрінен бұрын кемелденген азаматтық қоғам қажет еді және соған сәйкес кемелденген қоғамдық сана қажет болатын. Бұл прогрессивті экономикалық және саяси реформалармен астасқанда мүмкін нәрсе. Жеке еркіндік құқықтық мемлекет тұрғысынан мықты қорғалуы тиіс. Бірақ ТМД мен Қазақстанда болып жатқан жаңғыру мен демократиялану демократияның классикалық модельдерінен және дамыған батыс елдерінің бай саяси және экономикалық тәжірибесінен айырмашылығы бар.

Шынайы демократияның пайда болуы мен дамуы үшін жаңа қоғамдық сана, әлеуметтік -экономикалық және саяси өзгерістерді жасауға қабілеті бар азаматтардың пайда болуы стратегиялық маңызды факторға айналды. Қазақстанда өзінің экономикалық еркіндігін жүзеге асыруға мүмкіндік алған орта тап, шағын кәсіпорындар, кіші бизнес, интеллигенция қалыптасуда. Жеке адам мен қоғамның арасындағы тартысты шешу - жеке мен жалпы мүдделер механизмін есепке алуды қамтамасыз ететін азаматтық қоғамды қалыптастыруды білдіреді. Жеке адам өзінің кеудесін тік көтеруі керек, заттар мен нәрселер әлемін құндылықтың ең жоғарғысы деп атамауы да тиіс. Әлеуметтік қатынастар мен индивидтердің заттар әлеміне байлануы ақыр соңында адамның деперсонализациялануына алып келері анық. Индивид тұлғалық болмыстың өзіндік құндылық ретіндегі мәнін жоғалтатын анонимділіктің түссіз, бедерсіз үстемдігінің объектісіне айналуына жол бермеуі керек. Индивид өзін тұлға ретінде, сонымен қатар қоғамдық тұтастықтың мәндік бірлігі дерегінде зерделеуі, қоғамдық өмірдің бастауы екендігін түсінуі тиіс: салауатты коғамды қалыптастыру адамдардың өзіндік дамуына тәуелді екені белгілі. Көптеген прогрессивті индивидтер шынайы субъектілер мен тұлғаларға айналғаннан кейін қоғам мен қоғамдық санаға әсер етіп, өздерінің төл біртұтастығы - автономдық субъектілігін жүзеге асыра бастайды. Сонымен, қоғамдық сананың эволюциясының демократияның элементтері либералдық кұндылықтардың кірісуімен жүзеге асырылады.

Тоталитаризмнен босану "авторитаризм факторын" жеңу мен абсолютті мемлекеттік билікті шектеуді талап етті. Посткеңестік кеңістікте меншікке деген көзқарас өзгерді, билік құрылымында өзгерістер болды. Бірақ Қазақстанда бұрынғы әміршіл-әкімшіл жүйедегі жеке бастамалар мен рухани-әлеуметтік тәуелсіздіктерді көбінесе жаншып отырған бюрократиялық аппарат сақталды. Оған БАҚ-ты бақылап отыруды, режимге қарсылық көрсету актілеріне тыйым салу, өз мақсаттары үшін билікті пайдалану, жемқорлық және сол бюрократияның өзі жатады. Бұл құбылыстардан арылу үшін және өтпелі кезеңде өзінің қызметтерін мінсіз орындауы үшін мемлекет көп нәрсе істеу керек еді. Әйтпесе, қоғамда хаос пен әлеуметтік тәртіпсіздік орнауы ықтимал болатын. Әлеуметтік өзгерістерді сауатты түрде жүзеге асыруға индивидтер, яғни "төмендегілер" әзірге дайын емес болатын. Қоғамдық сананың эволюциясы мен жеке сана және ойлауда түбегейлі өзгерістер қажет болды. Қоғамдық сананың эволюциясы бірте-бірте жүзеге асты, оған уақыт фактор қажет еді. Ал, ол болса біркелкі үрдіс емес.

Қазақстанның тарихи тәжірибесі, бай дәстүрлі мәдениеті мен рухани құндылықтары бар. Қазақ халқының ұлттық психологиялық ерекшеліктері оның ділінен байқалады және қоғамдық сананың қалыптасуы мен дамуына әсер етеді, яғни, саяси санаға, саяси мәдениетке, іс-қимыл, мінез-құлық нормаларына және т.б. Әлеуметтік белсенділіктің моральдік - адамгершілік таптаурындары осымен байланысты. Қоғамдық қатынастардың дербес субъектілігінің қалыптасуы сатысынан өтіп қана оңды өзгерістерге жетуге болатындығын есте ұстау керек. Жаңа қатынастарға өту адамдардың өздерінің дамуына байланысты, ол табиғи-тарихи заңды үрдіс.

Болмыстың сыртқы формаларын өзгертуге болады, бірақ ең бастысы және маңыздысы адам санасындағы, дүние танымындағы, дүниені қабылдауындағы ішкі өзгерістер. "Оқиғалар тізбегін тездетуге болар еді, егер адам болмысының сыртқы формасын өзгерту міндеті алда тұрса. Субъектілердің көпшілігінің нақты өзгерістері жүзеге асқаннан кейін өткенді өзгерту және жаңа қатынастарды бекіту белгілі бір күш салу мен күресті талап етеді. Жоғарыда айтылғандардай, адамдардың өздерінің дамуы үшін олардың жасаған заттық жағдайлары мен әлеуметтік институттардың ешқандай маңызы жоқ деп айтуға болмайды. Өйткені, бұл салалардың қызмет етуі адамдардың қызметтерімен тікелей байланысты, яғни бұл анонимді құрылымдардың жүмысшы органдары адамдардың өздері. Мемлекеттің әсері мен үстемдігі, сонымен қатар адамдардың іс-әрекеттерінің заттық жағдайлары ақыр аяғында, олардың өздеріне қайтып оралатын қасиеттері бар, олар өздерінің істерінің нәтижелерін, қызметтерінің әсерлерін сезіне бастайды. Барлығы өзінен-өзі белгілі индивидтердің әлеуметтік жағдайларға тәуелділігі өзінің ішкі терең мағынасында өздеріне, сыртқы образдарда бекіген өзінің тарихи жеткен деңгейіне тәуелділікте".

Нарықтық қатынастардың барлық теріс қырларына (жұмыссыздық, қайыршылық, тағылымның құлдырауы, жатсыну және жалғыздық, қатал бәсекелестік, қылмыстың өсуі және т.б.) қарамастан субъектілердің дербес дамуы жүзеге асады, индивидтің іс -әрекеттері ынталандырылады, өзіндік іске асыру жолдары ізделіне бастайды, әлеуметтік-экономикалық және саяси іс-әрекет белсенді бола түседі, құндылықтық тұрғылар мен бағдарларда белгілі бір маңызды өзгерістер жүзеге аса бастайды. Бірте-бірте қоғамдық санаға азаматтық либералды кұндылықтар ене бастайды, қоғамдық өмірдің әлеуметтік, экономикалық, саяси және рухани салалары өзгеріске ұшырай бастайды.

Өкінішке орай, азаматтардың үлкен бөлігі, түрғындардың көпшілігі әзірге биліктің қол астындағы тұрғындар деңгейінде болып отыр. Оны "ғасырлар бойғы мойынсұнушылық, бағыну инстинктері" қамтамасыз етеді (Н.Бердяев). Бірақ демократиялану жүзеге асқан сайын жеке мүдделер өндіргіш күштер мен қабілеттердің дамуын қамтамасыз етеді, нақты индивидті алға жылжуға, қимылдауға мәжбүрлейтін прогрессивті қозғалыс жүзеге асады. Жеке меншік индивидті өзіне және материалдық игілік үшін, табыс табу үшін, жалпы қоғамға тиімді мағынада өзі үшін жұмыс істеуге мәжбүрлейді. Жеке адам іс-қимылдың үлкен еркіндігін, құқығының молдығын, қозғалыстағы шектеудің болмағандығын, ұждан бостандығы мен сенім бостандығын қалайды. Ол өз кезегінде демократияның жүзеге асуына мүмкіндік береді. Қоғамның кемелдену деңгейі оның құрылымындағы индивидтердің кемелдену деңгейімен анықталады. Сол индивидтердің өздерінде болып жатқан нақты өзгерістерді есепке ала отырып, қоғамдық санадағы эволюция мәселесі жөнінде айтуға болады.

Бұрынғыдай индивид қауымдастықпен және ұжыммен қабысып кеткен жоқ, ол енді псевдосубъект емес, шынайы субъект, ол енді өзінің төлтумалық тұтастығын, автономды субъектілігін - қоғамға өзінің өнімімен әсер ете отырып жүзеге асырады. Жекешілдік, жеке бастама және жеке меншікке негізделген еркіндік жаңа өндіргіш күштердің және өндірістік қатынастардың дамуына, әлеуметтік-экономикалық даму мен саяси демократияның қалыптасуының негіздері болып табылады. Қоғамдық қатынасардың субъектісінің құқығы мен міндеттерін зерделеуді қамтамасыз ететін азаматтардың әлеуметтік басқаруға қатысуын кеңейту және жандандыру керек.

Қоғамдық сана транзитті жағдайды қалай да бейнелейді. Әлеуметтік құрылыстың бір түрінен екінші түріне көшу - бұл уақытша, өтпелі жағдай және соны пайдаланған кейбіреулер өздерінің өтірігі мен алдауын, қаталдығы мен дөрекілігін ақтап алғысы келеді, әлеуметтік қалыптарды ұстанғысы келмейді. Қатаң әлеуметтік шарттар алдымен тұрақты өмірге арналған. Осыдан төмендегідей маңызды міндеттер туындайды: либералдық - демократиялық заңдылықтарды оңды қабылдауды қалыптастыру, демократиялық реформаларды жүргізуге және адам құқығын сақтауға ықпал жасау, Қазақстандағы демократиялық және нарықтық реформалардың табысты жүргізілуінің жағдайы мен тетіктерін зерттеу.

Жылдам өзгеріп жатқан тарихи жағдай негізінен, қоғамдық сапаның демократиялану жолымен қалыптасуы мен дамуын .шықтады. Демократия және еркіндік ұғымдары адамдардың арасында өзінің даму жолынан өтуде. Демократия мен еркіндік либералдық құндылықтар деген түсініктерден демократия мен еркіндік тұлғаның өзіндік дамуы мен өзіндік жүзеге асуының мүмкіндігі дегенге дейін өрбуде. Демократия категориясы және оның адам өміріндегі рөлі әр түрлі тұжырымдалады. Қазіргі Қазақстандағы демократияның даму мәселесі өз бойына демократияның табыстары мен сәтсіздіктерін қатар енгізеді, түрғындардың әр түрлі қабаттарының оған деген әр түрлі емес қатынастарын енгізеді. Бұл жай ғана саяси және философиялық абстрактілі ұғым емес, бірақ ол нақты индивидтің күнделікті өміріне, оның қоғамдағы іс-қимылына, оның дүние танымдық тұғырлары мен бағдарларына, сенімдері мен басқа адамдармен қарым -қатынастарына тікелей әсер етеді.

Демократия тікелей аударғанда "халық билігі" дегенді білдіреді. Демократияның дүниеге келуі антикалық полистің пайда болуымен байланысты. Полис азаматтық өзін басқарушы қауымдастықтың элементтерін ұстады және жекеменшік дами бастаған қалалық құрылымның бөлігі болатын. Геродот өзінің "Тарих әкесі" шығармасында "демократия" ұғымын кіргізді және афиналық демократияның негізін қалаушы екі принципті анықтады: сөз еркіндігін және барлық азаматтардың заң алдындағы теңдігін.

Аристотельдің өз заманында демократияны мемлекеттік құрылыс "дұрыс емес" формаларына жатқызғаны қызғылықты. Ол демократия мен охлократияның, яғни, тобырдың билігі арасына теңдік белгісін қойды. Аристотельдің пайымдауынша, егер қоғамдық пайданың мүддесі үшін көпшілік билейтін болса, онда оны полития деуге болады. Оның ойынша, полития басқарудың ең үздік формасы. Демократиялық принциптің негізі заңнан үстемдігі. Жаңа кезеңде "демократия" ұғымы азаматтық, жаратылыстық, әлеуметтік және саяси құқықтар мен еркіндіктердің жиынтығы ретінде нақтыланады. Демократия мемлекеттік билікті шектеу талабының формасына айнала бастайды: халықтың егемендік идеясы және оның революциялық төңкеріске құқылығы (Т.Пейн), тұлға мен меншік еркіндігі, "биліктің бөлінуі" принципі (Ш.Монтескье), мемлекетті қалыптастырудағы халықтың қатысуы (Ж.Ж. Руссо), сауда мен өндірістік іс-әрекеттердің еркіндігі (А. Смит) және т.б. Бір адамның абсолютті билігін жеңу үшін биліктің бұтақтарын заң шығарушы, атқарушы және сот етіп болу идеясы пайда болады. Адамзаттың прогрессивті ойы әділ және тіптен, адамның гуманистік өзін-өзі бекітуге мүмкіндіктері бар идеалды мемлекетті қалыптастырудың жолдарын іздеді. Философия мен саяси ойдың тарихында қоғамның еркіндік, теңдік және әділеттілік идеяларының жүзеге асуы жөнінде көптеген теориялар мен концепциялар бар. Әлеуметтік мұрат қалыптасады және оған жетудің жолдары мен тәсілдерін анықтаудың әрекеттері жасалынады. Демократияны еркіндікпен, тұлғаны құрметтеумен, құқықтарды қорғаумен, әділдікпен және мүмкіндіктердің теңдігімен және т.б. байланыстырады.

Демократияның антиподы тоталитаризм болып табылады. Тоталитаризм - қоғамдық өмірдің барынша идеологиялануымен және саясаттануымен, биліктің шектен тыс өсуімен және оның азаматтық коғамды жұтып қоюымен, тұлға еркіндігінің жоқтығымен, партиялық-мемлекеттік аппараттың барлық жағын бақылауымен, барлық әлеуметтік жүйені ұжымдық идеологиялық тұтастыққа бағындыруымен сипатталатын саяси жүйенің және қоғамның түрі. Көбінесе тоталитаризмді қоғам мен адам өмірінің барлық салаларына мемлекеттің тотальді бақылау жасауымен танылатын саяси режимнің түрімен сәйкестендіреді. Оған бір жетекші партияның монополиясы мен үстемдігі, барлық оппозицияны жою, меншіктің мемлекеттенуі, белгілі бір идеология тән болып табылады. "Тоталитарлық режим тек құқықты шектеп, немесе, негізгі еркіндіктерді доғарып қана қоймайды, сонымен қатар біздің кейбір шектеулі біліміміз бойынша, адамдардың жүрегінен еркіндікке деген махаббатты өшіреді. Ол келген еркіндіктің ең қажетті жағдайын талқандайды. Әрбір адам үшін әлеуметтік кеңістікте қажет еркін қозғалысқа деген қабілеттілікті жояды", - деп атап өтеді X. Арендт.

Ең қиыны өткенмен айырылысу деңгейін анықтау. Қоғамдық санадағы өзгерістер өткеннің негізгі көзқарасындағы өзгерістермен байланысты. Швейцариялық философ Ю.Бохенский "өткеніміздегі немен қоштасуға тиістіміз?", - деген сұрақ қояды. "Алдымен дүниетанымдар туралы айтуға негіздер бар сияқты. Әрине, қазір олар дағдарысқа ұшыраған және бір ғана дүниетаным, немесе негіздер туралы айтылып отырылған жоқ. Жалпы дүниетанымды таңдау еркін дүние - оны ешкім зорлап таңа алмайды, бірақ екінші жағынан ешкім кез келген нәрсеге бас ұра қалатындай соншама еркін де емес. Бұл тұрғыдан алғанда, біздің еркіндігіміз шектеулі." Біздің мәселеміз туралы айтатын болсақ, онда біздер тоталитарлық өткенімізбен, бұрынға дүниетанымымызбен және ескі тұрғыларымыз және бағдарларымызбен қоштасудамыз. Дегенмен, адам санасы мен ойлауы өте баяу өзгереді, мінез-құлық пен ойлаудағы ескі таптаурындар үстемдігін жалғастыруда. Өзіндік жеткілікті тұлғалардың пайда болуына, қоғамдық игілік үшін, яғни, прогрессивті мақсаттарға, мүдделерге, құқық пен заңның ауқымындағы жеке және жалпы мүдделердің негізіндегі құндылықтарға жету үшін конструктивті өзара әрекеттестікті жүзеге асыруға қабілетті шынайы және нақты субъектілерге қажеттіліктер туындайды.

Субъектінің осындай автономиясы демократиялық жағдайларда, ажырамас құқықтар мен еркіндіктерді бергенде мүмкін. Демократия ортаңғы тапты дамыту арқылы, кіші және орташа бизнесті қолдау арқылы нағыз меншік иелері қалыптасқанда ғана нығаяды. Бірақ ескеретін бір жайт, Қазақстанда батыстық дүниеге қатынас пен дүние түсінігінен айырмашылығы бар менталдылықтың басқа әлеуметтік-мәдени, саяси, діни және басқа дәстүрлері мен формалары үстемдік етеді. Қазақстандық қоғамдағы жүріп жатқан қоғамдық сананың эволюциясын талдау демократизациялану үрдістері жалпы халықаралық заңдылықтарға тұтас алғанда сәйкес келеді, бірақ, айрықша қазақстандық ерекшеліктермен сипатталған күйде.

Демократияға саяси-әлеуметтік шындықтың нақты өзгеруі және осы оңды өзгерістерді жүзеге асыруға қабілетті субъектілерді қалыптастыру жолдарымен келу мүмкіндігі бар. Бұл жол өте күрделі және бірқалыпты емес, адам әр түрлі сипаттағы қайшылықтармен, кедергілермен, мәселелермен кездеседі. Қоғамдық сана тоталитарлық өткеннің мұрасынан арылып, бірте-бірте батыс еуропалық сипаттағы либерализмнің идеологиясы мен философиясына бейімделе бастайды. Қоғамдық сана алдымен өзіне тән консерватизм мен кейбір керенаулықтан арылуы тиіс. Көптеген жылдар бойы үстемдік еткен марксизм-ленинизм идеологиясы тұлға еркіндігін теріске шығарған жоқ, бірақ оның дамуы әрқашанда әлеуметтік-экономикалық және саяси құрылымға байланысты болды, адам белгілі бір кызметтерді атқаруға тиіс еді. Тұлғаның жан-жақты және үйлесімді дамуы кеңес заманының мұраты болатын. Бірақ мемлекет оның барлық жағдайын жасады, тұлғаны бақылады, оны бойкүйез етті, ол тәуелді, қорқақтау, жоғарыдан айтылғанды орындаушы ғана болды. Әр уақытта бірінші орында ұжымның, топтың, елдің мүдделері болатын. Бірақ тарихтың жолы осындай болғанмен, нақты шындық демократиялық либералды құндылықтардың қажеттігін көрсетті. Ал оның негізінде индивидтің шынайы еркіндігі жатқаны белгілі. Марксизм классиктері ұсынған өмірде еркіндікке, теңдікке, әділеттілікке жету жолдары күштеу тәсілімен және индивидтің өзінің дербес, өзіндік құндылығын жоғалтуымен астасып жатты. Жақсы идеялар тежелді және кеңес адамның жаны мен тәніне сіңіп кеткен тоталитарлық режим орнады. Көпшілік пен бұқараның үстемдігі кез келген абсолюттік режимнен тиімді жеке адамды басып отырады. Жеке санада құлдық психология терең тамыр жайған болатын және ол адамдардың мінез-құлқы мен іс-қимылында байқалып отырды. Белгілі ойшыл Э.Фромм былай деп жазады: "Бірақ "Еркіндіктен қашудағы" талдау көрсеткендей, қазіргі адам әзірге қобалжудың құрсауында және ол өзінің еркіндігін кейбір диктаторларға беруге дайын, немесе, машинаның кішкентай тетігіне айналып, оны жоғалтқысы да келеді: еркін адамнан гөрі жақсылап тойған және жақсы киінген автомат болғысы келеді". Сондықтан демократияға өту өте ұзақ болады және оған сабақтастық, шыдамдылық және сынақтан өту үшін үлкен уақыттың қоры мен мықтылық керек. "Адам тәуелсіз, зерделі, объективті болу үшін ол әзірге көп жағдайда пісіп-жетілген жоқ. Адам өзінің дербес күштеріне арқа сүйеу қажет екендігін, өзінің өміріне өзі мағына беру керек екендігін әзірге пайымдай алмайды. Оны жоғарғы күштерден алғысы келеді, сондықтан адамдарға пұт пен аңыздар керек... Ол биліктің, ақшаның, егеменді мемлекеттің, ұлттың алдында бас иеді және ол сөз жүзінде болса да Будда, пайғамбарлар, Сократ, Иса, Мұхаммед сияқты адамзаттың ұлы рухани көсемдерінің ілімдерін мойындайды және ол бұл ілімдерді наным мен пұтқа табынудың жиынтығына айналдырып жіберді". Көп нәрсе әлеуметтік жағдайға ғана тәуелді емес, ол жеке адамның даму деңгейіне де байланысты. Біз ескі нанымдарға сенудің тұтқынындамыз, біздің белсенділігіміз жеке бастың қамын ойлауға бағытталған және жеке мүдделер мен қажеттіктердің әлемі өте тар. Ірі тұлғалар мен батырлар жоғалып жатыр, олар ұлы тарихтың еншісінде.

Кенжелеу дамыған елдердің "батыстануы" барысында қоғамдық өзара әрекеттесудің тұрпайы түрлерінің пайда болуы мен дамуы қаупі бар. Адам өзінің табиғаты бойынша қоршаған ортаға өзімшілдік қатынастарын таныту қасиеттері бар. Батыс мәдениеті өз мәні бойынша тұтынушы болып табылады. Сананың жеке және қоғамдық деңгейлерін әлемге деген тұтынушы - пайдалылық қатынастар билеп алады. Қоғамдық және жеке өмірдің практика жүзінде барлық саласына саудалану енеді. "Әрқайсымызды нарықтық типтегі адамға айналдырмақшы болған либерализмнің қазіргі идеологиясы біздің барлық талпыныстарымыздың аш - көзденген түпкі астарын ашып береді... әрбір жеке адамнан өз басының ғана пайдасын көздейтін өзінің экономикалық санасын жарыққа шығаруын талап етеді, адамдардың жеке және ұжымдық түп санасында жасырын жатқан дүниелерді шығарды және пайданы көздемегеннің өзінде адамдарды әр түрлі іс-қимылдарға итермеледі" . Жеке адамның өзіндік өмірінде материалдық мүдделер үстемдік етеді, онда адам "өзінің аман-есендігінің езіп-жаншуында" (Токвилль А.) Ондай жеке адам ұжымдық мүдделер мен жалпы мақсаттарды түсінуге қабілетті емес, ол өзі мен өзінің отбасына назар салады. Сондықтан, адамның жеке өмірі - бұл еркіндік пен шығармашылықтың саласы емес, ол бір өлшемді қатал детерминация.

Қоғамдық өмірдегі тоталитаризмнен демократияға өту күрделі процесі қоғамдық сана мен қоғамдық болмыстағы көптеген догмалар мен әдеттегі таптаурындардан бас тартуды талап етеді. "Өркениеттік" тұрғының ауқымындағы әңгіме жалпы адамзаттық құндылықтар, оның ішінде либералды - демократиялық құндылықтар туралы болып отыр. Жалпы Қазақстан индустралдыға дейінгі дәстүрлі өркениеттердің қатарына жатады. Оған ұжымдық, тұлғасыз құрылымдардың үстемдігі, қауымның басымдығы, тұтастың бөліктен жоғарылығы, жеке таңдаудың, адам егемендігінің жоқтығы және т.б. жатады. Бұл бұрынғы дәстүрлі мәдениетке жақындығы Қазақстан Республикасының тарихи дамуындағы кеңестік кезеңге тән нәрсе. "Транзитті қоғам: өзін сәйкестендіру аясындағы әлеуметтік дискурс пән ретінде" деген еңбекте төмендегідей тұжырымдар келтірілген: "Макроэкономикалық құрылымдардың өзгеруі және егемендік алғаннан кейінгі уақыттағы жаңа саяси институттардың құрылуы тек "жалған қазіргі кезеңді" қалыптастырды" (П.Штомпка), немесе, өткеннің әр түрлі типтерінің бірлігінің антогонистік формасы. Бұл даму тәсілінің мәдени-өркениеттік ресурстары тіптен жартымды емес. "Өтпелі қоғамдардың" динамикасы мен социумдық құрылымын сипаттау үшін қолданылатын терминдерді ұсынатын прогрессивті идеологиялардың лексиконы (модернизация, демократиялану, орнықты даму, реформа және т.б.) тек әлеуметтік дискурстың феноменологиялық тұрғылардың мағыналық бостығын көрсетеді. "Жалған қазіргі кезеңге" реформалар жолы алып баратын болашақтың жай-күйі арқылы қарау керек. Бірақ, нақты шындық негізсіз, дербес емес, онтологиялық тірегі жоқ, шынайы түрдегі -транзитті бірдеңеге айналады. Жасалынған қорытынды демократиялық идеяларды практика жүзінде енгізу барысында маңызды нақты қауіптер мен теріс нәтижелер болатындығын ескертеді. Ұлы Платон ескертіп кеткендей, тоталитаризм биліктің көптігімен, демократия еркіндіктің көптігімен қауіпті. Сондықтан бұл екі шектен шығудан гөрі "алтын ортаны" ұстану керек.

Халық "демократия" терминінің халық билігі деген тікелей мағынасына сеніп 1990-1991 жылдары "демократтардың " артынан ерді. Ол билік басындағы коммунистік номенклатураға өзінің риза еместігін білдірді. Ол халық билігін ерекше мәртебеге ие болған азшылықтың билігімен алмастырғандықтан оған сенбейтінді. Осындай ұлттық иллюзияның кезеңінде алдыңғы қатарлы теория өзінің қарсы еместігін білдіріп халық жағында болды". 1998 жылдан қоғамдық сананың дамуындағы жаңа кезең басталады. Ол алдымен өз кезегінде 1999 жылы елде көппартиялы негіздегі Парламент сайлауын өткізумен байланысты. Мемлекеттік және қоғамдық өмірге қатысу мен ішкі саясатқа әсер ету мүмкіндігін зерделеуде біршама өзгерістер болып, саяси белсенділік арта бастайды. Қоғамдық сана барлық қоғамдық күштер мен Қазақстан Республикасының барлық халқының бірігуі үшін қоғамның даму кезеңіне сәйкес болып жатқан оқиғаларды тұтас түсінуді қалыптастыруға қабілетті бола бастайды. Демократияның саяси идеясы қоғамдық сананың орталық идеясына айналады. Демократия мен еркіндікке қарай қозғалыс -мемлекеттік және азаматтық құрылыстың елеулі міндеті. Шектен шыққан ұжымшылдық пен жеке еркіндікті шектеуді жеңу маңызды мәселе болып табылады, бірақ, басқалардың еркіндігіне нұқсан келтіретін шектен шыққан жекешілдікті жеңу де маңызды.

Қоғамдық сананың динамикасы дәстүрлі және либералды құндылықтардың зерделі және үйлесімді қатынасын білдіретін бірте-бірте алға басқан оңды үрдістер жөнінде, жеке мүдде мен ұжымдық еріктің келісімін куәландырады. Жүргізілген талдау қоғамдық санадағы екі негізгі үрдісті анықтауға мүмкіндік береді: жеке меншікшіл қатынастар мен адам құқығын жақтайтын "прагматик - батысшылдар" және ұжымдық қатынастарды (патерналистік сана) жақтайтын "мемлекетшілдер". Тежеуші фактор - төменгі мәдени және саяси деңгейі бар "тоғышарлардың" үлкен қабаты, атап айтқанда, нарықтық қатынастар жағдайындағы өзін-өзі сақтап қалу мүддесінен аспайтын, болып жатқан оқиғаларға немқұрайлы қатынастылар. "Сөйтіп, азаматтық қоғамды дамыту үрдісіндегі дүниетанымның өзгеруі тоталитарлық өткеннің архетиптерінен құтылу адамның дүниеге қатынасының негізінде жататын дүниетанымдық әмбебаптықтардың түбегейлі ауысуын тұжырымдайды. Жағдайлар мен шарттардың ауысуы дүниетанымның өзгеруіне алып келеді деп біржақты айтуға болмайды, өйткені, бұл жағдайларды жасайтын адамдардың өздері және олар бір-бірімен өзара байланысып жатады. Сананың эволюциясы керек, яғни Т.Кунның терминологиясы бойынша парадигмалардың түбегейлі ауысуы қажет".

Әлемдік экономикалық жүйеге Қазақстанның кірігуі қоғам өмірінің барлық саласының либерализациялануын әрі қарай кеңейту мен тереңдетуді міндетті етеді. У.Черчиллдің атақты сөздерін еске түсіруге болады: "Демократияда кемшіліктер көп, бірақ басқа одан артық еш нәрсе ойлап табылған жоқ." Құқықтық мемлекет пен азаматтық қоғамның қалыптасуы кезеңі мен қоғамдық сананың эволюциясында әлеуметтік тепе-теңдікке жетіп, оны сақтау үшін демократия мен еркіндіктің азаматтық либералдық құндылықтарын дәстүрлі, тарихи өзара көмек, ынтымақтастық және ұжымшылдық принциптерімен біріктіру міндеті тұрады. Демократия идеяларын жүзеге асыру үшін мемлекетпен ынтымақтастық, елдің басшыларының даналығы қажет. Жеке және қоғамдық сананың өзгеруімен және дамуымен және оның артында тұрған әлеуметтік-экономикалық қатынастармен Қазақстандағы шынайы ізгілікті коғамды қалыптастыруға үміттенуге болады.

Сонымен, коғамдық сананың екі өлшемі - этникалық және саяси - әлеуметтік салалар тарихи кезеңдегі қазақстандықтардың дүниетанымы мен құндылықтар жүйесінің өзгеруінің мәні мен бағытын анықтады. Қоғамдық сананың қайшылықтарын жеңу үшін барлық этностар мен әлеуметтік қабаттарды біртүтас қазақстандық халыққа біріктіруге қабілетті жалпы қазақстандық ұлттық идеяның концептуалды негіздерін қарастыру қажеттілігі туындады.

Бірақ, "Жалпы қазақстандық ұлттық идея деген не?" деген сұраққа жауап беру үшін қазақ халқының рухани бастауларына назар аудару, мәдени дәстүрлерді қайта жаңғырту, қазақтың ұлттық рухының бай қазынасына жақындай түсу керек.





ЕКІНШІ БӨЛІМ

ӨТПЕЛІ ҚОҒАМ ФИЛОСОФИЯСЫНЫҢ ҚАЛЫПТАСУЫ

ТРАНЗИТТІК ҚОҒАМ ФИЛОСОФИЯСЫ ЖОЛЫНДА

Ә. НЫСАНБАЕВ

Бірінші қадам: қайта құру жылдарындағы философияның бейнесі туралы толғаныстар

Бүгінгі баспасөз беттерін парақтайтын болсақ, бір қарағанда, әлемнің философиялық, ал философияның әлемдік болатынындай дәуір міне келіп қалғандай көрінеді. Шындығында, "философия" сөзі ғаламдық мәні бар нәрселерді де және өкінішке орай, бір сәттік, кейде айқын конъюнктуралық нәрселерді де білдіретін интеллектуалдық сәнге айналды. Бүгінгі күні философиялық тұжырымдармен көбіне жазушылардың, ғалымдардың, әртістердің, журналистердің, белсенді өмірлік ұстанымы бар қарапайым адамдардың айналысатыны ғана таңғаларлық болып көрінеді. Көптеген ресми, жартылай ресми, тіпті жай сахнадан тыс пікірсайыстардағы олардың дауыстары философиялық ғылымның кәсіби өкілдерінің сирек шығатын дауыстарын басып тастап отырады. Қоғамның кең қауымдастығының көз алдында консерватизм мен догматизм рухының әлжуаз сақшысы ретіндегі философияның қорытылған бір кейпі пайда болды. Бұл бейнеге біз қалай қатынассақ та, бір нәрсе күмәнсіз: қоғамдық пікірдің барометрі көрсетіп отырғандай, біздің сан салалы әлеміміздің философиямен әуестігі күрт өскен сайын, сонымен бір мезгілде кәсіби философияның нақты танымалдығы құлдырай түсуде.

Бірақ кәсіби философиялық ортадағы жандануды да аңғаруға болады. Алайда бұл пікірталасқа қатысушыларға үңіле көз тастасақ, мына бір сөз орамдары еске түседі: "бұл адамдардың өрісі тар" және "олар халықтан алшақ". Оның үстіне, біздің бірқатар әріптестеріміздің ұстанымы бір қырынан гегельдік ұстанымды еске түсіреді. Аңыздың айтуынша, өз көзқарасыңызды француз тіліндегі танымал басылымға баяндап беріңіз деген ұсынысқа немістің ұлы диалектигі Гегель өз философиясының қысқаша да, танымал да, оның үстіне француз тілінде баяндала алмайтынын айтып, тәкаппарлықпен жауап берген көрінеді. Дегенмен ол уақыттан бері "бұқараның интеллектуалды бас көтеруінің" жүзеге асқаны сондай, гегельдік дәлелдеме енді көпшілікті сендіре қоймайды.

Философия тұйық және ақсүйектік болмауы керек, ол қандай да бір дефиницияның (анықтаманың, Б.С.) нәзік қырлары туралы ғылыми сөз таластарда, мәтіндерде ғана өзін жүзеге асырып қоймай, ең алдымен қоғамдық өмірде, біздің қоғамымыздың онан арғы тағдыры үшін жауапкершілікті өз мойнына алатын адамның тұлғалық болмысында іске асуы қажет. Бұл жағдайда философияның өмірмен байланысын тағыландыру, тұрпайыландыру өте қауіпті, өйткені бұл жерде және жалпы адами әрекеттің кез келген саласында түпкі табыс кәсіби шеберлікпен анықталады. Бұл кәсібиліктің біздің философиялық ғылымда мақтанарлықтай емес екендігі белгілі. Дәл осы жағдай, біздің пікірімізше, адамдардың бір бөлігінің ондаған жылдар бойы философияның мәні ретінде беріліп келген оқулықтардың сыңаржақ қағидаларына деген жағымсыз қатынасын айқындайды.

Мүмкін, қазақстандық философияның жеткілікті түрдегі жоғары кәсіби деңгейі жоқ шығар? Көп жағдайда, қоғам мен тұлға мәселелерін ешқандай дүниетанымдық ой -толғамдарсыз, әр түрлі техникалық үлгілер мен сызбалар арқылы түсіндіруді ұсынатындар осыған сенімді. Өз орталарында "қазіргі философия" кейде тікелей түйрелеуші реңге ие болатын гуманитарлық саланың көптеген қоғамтанушылары мен адам танушылары да осыған ұқсас сенімді бөліседі.

Сонымен, философия ғылымында не болып жатыр? Мұндай ахуал белгілі бір қырынан спортты еске түсіретіндей. (Пифагордың айтуынша, "философия" сөзінің күнделікті өмірдің күйкілігі туралы толғамдарда, спорттық бәсекелерде пайда болғанын оқу залдары мен кабинеттердің тылсым түкпірінде отырып алып ұмыта бастаған біздің қадірменді әріптестеріміз мұндай теңеуіміз үшін бізді кешірер деп үміттенеміз). Бізде талантты, дайындығы мол философтар болды және қазір де бар, бірақ қоғамдық мұқтаждықтар ауқымында олардың жетіспейтіндігі анық, оның үстіне олардың көпшілігі сыртқы әлемнің қамынан бөлектене отырып, өздерінің тар кәсіби болмысында толығымен тұйықталып алады. Мұның қай жері спорт емес? Бір жағынан кәсіби жұлдыздар, ал екінші жағынан бұқаралық дене тәрбиесі, яғни қоғам сол арқылы өмір сүретін миллиондаған адамдардың айналысатын еңбектері.

Ахуалды түсіндірер болсақ, миллиондаған адамдар мектептегі қоғамтану курсынан бастап, кейіннен жоғарғы оқу орнында немесе, өзге оқу орындарында бұқаралық философиялық деуге келетін білімнің негіздерін игереді. Басқа-басқа, бізде статистика бойынша барлығы түгел орнында: жыл сайын көптеген әр түрлі профильдегі оқу орындарының қабырғаларынан оларға берілген аттестат, диплом немесе, басқа да қадірлі құжат әшекейлеп, куәландырып көрсететін миллиондаған өте жақсыға, ең болмағанда қанағаттанарлыққа бітірген жаңа түлектер ұшып шығады.

Мұның бәрі жақсы ғой, бірақ мына жұмбақтың шешімі қайда: осындай "бұқаралық философияны" оқып үйренгеннен кейін жастардың, тек жастардың ғана емес, басқалардың ортасында онан бір де кем емес бұқаралық ассоциалды (әлеуметке жат, Б. С.) қылықтар орын алады? Жалпы адамзаттық құндылықтардың эрозиясының (іріп-шіруінің, Б.С.) түбірі қайда жатыр, неге жастар тобының бір бөлігінің мақсат-мұраттары мен өмірлік бағдарлары тұрпайы гедонизммен, төмен прагматизммен, ақшаға деген құмарлықпен сипатталады? Жартылай ашық статистиканың мәліметінше, жас шамалары әрқилы топтар арасында өзін өлімге қиятындардың саны бірқатар батыс елдерімен салыстырғанда анағұрлым артық болатындай біздің қоғамымыздағы өте қорқынышты өмірден түңілушіліктер қайдан келіп шықты? Қазір іс жүзінде әрбір ойлана алатын адамды толғандыратын мұндай сұрақтардың жауабын табуға әбден оқытылған, көбіне жаттап қана алынатын кеңестік "бұқаралық философия" көмек бере ала ма?

Біздің терең сеніміміз бойынша көмек бере алмайды! Өйткені, мұндай философия, былайша айтқанда, даналыққа немесе жалпы адамзат руханилығының өзге де өлшемдеріне деген құштарлықты емес, тек қатып-семген догмаға деген сенімді ғана білдіреді, Мыс салт атты сияқты адамның тұлғалық байлығын, ойдың кез келген 'дербестігін тұншықтырып езіп тастайды, адамды тізбектеп басып шығаратын әлеуметтік зат деңгейіне дейін төмен түсіреді.

Иә, бізді ұзақ жылдар бойы кез келген күдікке төзбеушілікке, бөтен ойға, кейде тіпті стандарттық емес көзқарасқа қатысты қарсы шығуға үйретті. Алайда, тағы бір қызық уақытқа тап келдік: өсек өрім жастарымыз ондаған жылдар бойы барлық оқулықтарда өзгеріссіз жазылып келген, тыңдармандарға дәріс жазбаларының сарғайған парақтары арқылы жеткен нәрселерге күмән келтіреді. Оның үстіне, олар біздің үйреншікті философиялық толғамдарымызды олар туралы сол оқулықтарда мүлдем ештеңе де айтылмайтын өмірдің қандай да бір айғақтарымен байланыстыруды талап етеді. Бұл қандай заман десеңізші, біздің бұрынғы "құндылықтарымызды" сақтап қалу үшін біреулерге бірігу де керек шығар!

Бірақ бөтен ойлаушылыққа дұшпан емес, өзге ойлау қисынындағы басқа дүниетанымдық ұстаным да бар. Философияда, руханилықтың басқа да салаларындағы сияқты, екі қарама-қарсы дүниетанымдық және өмір мәнділік бағдарлардың бір-бірінен алшақтауы жүзеге асуда. Олардың бірі біздің барлық міндеттерімізді шешу үшін догматтық дерек көздерден бастау алатын, "бұқаралық философияның" беретін логикасы (қисыны) да жетіп жатыр. Мұндай қисын мынадай ұстанымға әкеледі: біз оны қабылдай алмайтындай қорқынышты "постдогматика дәуірі" келді, өйткені, бұл бүкіл осы өткен жылдар бойы қызғыштай қырылып келген ақиқаттарды жеккөрушілікті, принциптердің қирауын білдіреді. Біз көріп отырғанымыздай, бұл жерде редукция тәсілі жұмыс істейді, яғни басқаша айтқанда, күрделіні қарапайымға және бұқаралық сана үшін түсініктіге теңгеру орын алып отыр.

Қарапайым болған сайын жақсы, оны басқа оңай сіңіруге болады. "Бұқаралық философияны" оқытудың нәтижесінде олар үшін ақ қаралы әлем мен бізге жат бос кеңістік қана өмір сүріп, ал қалғандарының барлығы алдамшы, бос әурешілік, т.б. келетін әлеуметтік атомдарға ғана ие боламыз. Ешқандай плутондар керек емес: бізбен бірге еместердің бәрі бізге қарсы, өйткені, олар жалпы қабылданған құндылықтарға күмән келтіреді, өзін басқаша ұстайды, басқаша киінеді, керек емес ән-күйді тыңдайды және т.с.с.

Басқаша айтқанда, догматизм "бұқаралық философияның" жалпы ұғымдық сипаттамасын білдіреді, яғни өзінің жаңалығымен қорқытатын, стандартты емес, әдеттен тыс нәрселерді лақтырып тастай отырып, күрделіні мейлінше қарапайымға, тұрпайылыққа принципиалды төмендетіп, редукционизм арқылы іске асатын істің мәнін білдіреді. "Бұқаралық философияның" туындайтын логикасы, өзінің мәні бойынша, орасан зор әрі күрделі жалпы адамзаттық руханилықты қабылдамайтын логика, бөлектенудің, әлеуметтік қиялпаздықтың және қоғамның стагнациясының логикасы.

Алайда, догматизммен, аксиоматизммен және схоластика рухымен суарылған мұндай "бұқаралық философия" біздің қоғамымызда қалайша таралып кетті? Кейінгі орта ғасырлар дәуірінен алынған дәлелдеу тәсілдері бар осындай рухани феномен қайдан шықты? Қалайша қайдан шығады? Әрине, ондаған жылдар бойы бізде қайта басылып шығарыла берген философия оқулықтарынан туындады. Бұл оқулықтарды тоқырау жылдарының өзінде Алматыда диалектикалық логика жөнінде өткен симпозиумда марқұм Б.М. Кедров "қағида - мысалдар" үлгісі бойынша құрастырылған "эклектика мен софистиканың" оқулықтары деп атаған болатын. Оқытушылардың мыңдаған армиясының жетекшілігінің қол астында миллиондаған адамдар философияның негіздерін осы оқулықтардан алды, ал бұл оқытушылардың әрқайсысы осы оқулықтардағы әрбір сөйлемге әулиенің сөзіндей иланып, өз оқушыларынан да осыны талап етті. Ал егер шамалы бір нәрсе дұрыс болмаса, кейбір батыл оқытушылар біздің классиктерімізді кінәлады. Олардың пікірінше, бұл классиктер өздерінің жұмысбастылығы себепті маркстік философия бойынша тайға таңба басқандай мәңгілік анықтамалары бар өте қарапайым және шыншыл оқулықтар жазып үлгіре алмады, сондықтан тіпті, оқулықтардың әрбір жаңа басылымы сайын азая түсетін шығармалар жинағынан алынатын сілтемелерден де ауытқушылықтар кездесіп отырады.

"Бұқаралық философияның" әріппен емес, Маркстің өзі үйреткен рухпен қаншалықты сәйкес келетінін мұқият қарап көрейікші. Оның үстіне, кейбір авторлар көбіне әлеуметтік теорияға катысты құрылыспен аналогия жүргізуге құмар болып келеді және егер оның теориялық жобасы қанағаттандырарлық болмаса, мықты ғимаратты қалайша тұрғызуға болады деген риторикалық сұрақты қойып, шарасыздықтан қолдарын жаяды. Эвристикалық құндылығының аздығын сылтауратып қоғам туралы ғылымды жаратылыс танымдық ғылыми салаға беру туралы, кейде, тіпті, қоғамдық даму туралы біздің философиялық үлгілеріміздің күйреуі туралы барынша радикалды сипаттағы ұсыныстардың бұқаралық баспасөз беттерінен бой көрсетуі бекерден-бекер емес болар.

Мәселенің басын айқынырақ ашып алу үшін бізге философиялық ортада таралып кеткен кейбір пікірсайыстарға тоқталуымыз қажет. Оның үстіне тек соңғы жылдары ғана ашық айтыла бастаған біздің қоғамымыздың материалды және рухани салаларының дағдарыстық жағдайдың алдында тұрғандығы қазіргі қоғамтанулық теорияның жоғарғы деңгейі туралы қиялды сейілтті.

Есімдері кей жағдайларда "бұқаралық философия" феноменімен де байланыстырылатын марксизм классиктерінің теориялық мұрасы туралы сұрақтан бастайық. Бұл түсінікті де, өйткені, күдіктену мен көңілі қалуды білмейтін көсемдер мен әлемдік пролетариат ұстаздарының бұқараға ондаған жылдар бойы сіңірген канондалған және догматталған бейне осыған мәжбүрлейді. Классиктер осыншалықты табынуға тұрарлық адамдар емес.

Марксизмнің негізін қалаушылар туралы қажетті шындық саналы түрде жартылай шындыққа, ал кейде ашық әлеуметтік мифке айналдырылды. Сондықтан адамдардың бір бөлігі шынайы тарихи ақпараттан есеңгіреп қаларлықтай сезімде қалатын. Мұндай ахуал қараңғы үңгірден жарыққа шығарылған тұтқынның үйренбеген күн сәулесіне шыдай алмай зағип болып қалғаны туралы платондық мифті еске түсіреді. Осыдан үйреншікті қараңғылықта дымқыл болғанына қарамастан жанға жайлы және ондаған жылдар бойы догматизмге, жеке басқа табынушылық пен тоқырауға дағдыланып қалғандықтан жанның рақаты осы деген ой пайда болады, ал осындай кезде кенеттен барлық үңгірлік "принциптердің" күйрегенін білдіретін "постдогматизмнің қорқынышты заманы" туды. Жоқ, онан да философияны бұқаралық санаға қажетті догманы сіңіру үшін идеологиялық балға ретінде қайта бейімдеген дұрыс болар, ал егер оның барысында шошаңдағандардың басы жарылып жатса, бұл да жақсы, өйткені, қалғандары бірден аңғарады да үндемейді, бірақ біз өз принциптерімізді сақтап қаламыз.

Маркстік ілімнің мәдениет дамуының заңды нәтижесі ретінде пайда болғанын еске түсірейік және марксизмнің классиктері әлем мәселелеріне деген теориялық көзқарастарының мейлінше көпварианттылығы мен төлтумалылығына қарамастан, олардың гуманизм идеясын практикалық енгізу қырынан алғанда адамзат руханилығымен болатын мыңжылдық сұхбатын жалғастырды.

Егер Карл Маркстің өзін алсақ, ол – жалпы адамзаттық ауқымдағы ойшыл, оның шығармаларының толық байлығын, шындығын айтқанда, біз әлі толық игере қойған жоқпыз. Мынадай қайшылықты картина пайда болды: "бұқаралық философия" үнемі

Маркстің атынан және оның цитаталарымен сөйледі, бірақ өзімізді марксшілдер деп атай отырып, біз әлі де оның толық шығармалар жинағына ие болған жоқпыз. Неге? Оның негізгі себебі, біздің пікірімізше, "бұқаралық философияның" бекітілген шеңберіне сыя қоймайтындай Карл Маркс мәтіндерінің шығармашылық болмысының көп деңгейлі болғандығы сонша, жеке басқа табыну дәуірінде олардың көпшілігі оларды "дұрыс түсінбейді" және олар "идеологиялық зиян алып келеді" деген қорқыныштан аударылмады және басылып шықпады.

Тіпті 1950 жылдардың орта тұсында, "хрущевтік жылымық" кезінде марксизм негізін қалаушылардың шығармаларының соңғы жинақтарын жариялау басталған кезде, жұмыстардың бір бөлігі "жеткілікті піспеген" деп саналып, бастапқыда бұл басылымға енген жоқ, тек кейінірек, идеологиялық цензураның бәсеңдеуі барысында соңғы томы 1981 жылы жарияланған он бір томдығымен қосылып, басылып шықты.

Мамандарға жақсы таныс мұндай ахуал адамдардың бүтіндей буындарының теориялық мұраның тұтастай қабаттарымен таныла алмауына әкеліп соқты. 1950-60 жылдары шынайы маркстік философиялық проблематиканы қайта түлету үшін үлкен күш - жігер жұмсалғанымен, бірақ ұзақ жылдар бойы - іс жүзінде бүкіл тоқырау дәуірінде, — жұмсартып айтқанда, Маркстің қойған анағұрлым өзекті және қоғамдық маңызды мәселелерін философиялық зерттеу қолдауға ие болған жоқ. Мысалы, мынадай мәселелер: әлеуметтік жүйелердің әр түрлі типтеріндегі әлеуметтік бөлектену және тұлғаның өзіндік бөлектену феномендері, жалпы адамзаттық руханилық және таптық құндылықтар, тұлға мен тарихи үдеріс мифологиясы, әлеуметтілік және оның құбылмалы формалары, ғаламдық, әлеуметтік және тұлғалық өлшемдеріндегі ғылым, өмірдің тұлғалық мәні және құндылықтар теориясы, маркстік тәрбие теориясы, бюрократиялану феномені мен құқықтық мемлекет тұжырымдамасы және басқалары. Егер біз кеңес дәуірінде біржақты түрде ревизионистер қатарына жатқызған батыстағы зерттеушілердің үлкен тобы марксизм негізін қалаушылардың мәтіндерін тереңдете зерттеп, оның барысында "Шын мәнінде Маркс не айтты?" деген мүлдем риторикалықтан алшақ сұрақты қоя отырып, бұл ілімге жаңа түсіндірмелер берсе, ал біздің ресми философия ақиқатқа деген монополияны берік ұстанып, өздерін күдіктену рухымен қинамады. Мейлінше ащы, бірақ мамандарға жақсы таныс оқиғалардың қатарына талантты авторлардың төлтума философиялық жұмыстарының барынша елеусіз тиражбен басылуын, кейде тіпті, басылымның мүмкін емес жағдайында, жекелеген қызықты қолжазбалардың Мәскеудегі қоғамдық ғылымдар бойынша ғылыми ақпараттар Институтында депонированиемен шектелген жағдайларды жатқызуға болады. Таяу арада мамандардың бірі ресми басылып шыққан шығармалар жинағынан маркстік ұғымдардың тұтас бір қатарының орыс тіліне аударылған тәржімасының дұрыстығына күмән келтіруі "өзін ақтайтын" шешім болып шығуы әбден мүмкін... Егер, оның үстіне, Маркс мәтінінің өзіндік түсіндірмесін "бұқаралық философияның" уағыздайтын мәтінімен диаметралды алшақтайтындай етіп түсіндіруге батылы жетсе. Мұндай жұмыстар үшін олармен марксизмнің негізін қалаушылардың теориялық мұрасы қызықтыратындардың "кең қауымы" таныса алатын арнаулы қойма, немесе, депонирование "табиғи түрде" лайық келеді. Міне осындай жағдайларда көптеген жылдар бойы үстемдік еткен "бұқаралық философия" нағыз шынайы маркстік болды деп айта аламыз ба, ал қоғамның ондаған жылдарда қалыптасқан құндылықтары Маркс шығармаларының рухына сәйкес келе ме?

Олардың жұмыстары бойынша мейлінше дәлелдеп көрсетуге болатындай, марксизмнің негізін қалаушылар, шын мәнінде, жеке басқа табынушылыққа қарсы шығып, халықтың алуан түрлі қабатының мүдделерін ескеретін демократияны жақтады. Олардың жалған революциялық демагогияға деген, соңғы инстанцияға ақиқатты таңудың кез келген ұмтылыстарына, теориялық талдауды "коммунистік" ұрандармен алмастыратын "революциялық фразерлікке" деген қатынастары онан сайын төзімсіз болды. Авторитарлық биліктің идеологиясы басымдылық алған оқиғалардың онан арғы дамуы, әкімшілік - әміршілдік жүйенің таңған жеке басқа табынушылық дәуірі мен тоқырау кезеңі - мүлдем басқа әңгіме.

Егер ол үшін адам дұрыс идеологиялық кесіндідегі тез алмастырыла алатын бұранда ғана болатын әкімшілдік-әміршілдік жүйеде табысты түрде қызмет еткен біздің қоғамымыздың революциялық жаңғыруы жағдайындағы логиканы біз жеткілікті деп есептесек, онда кез келген әлеуметтік жағдайлардағы оның соңғы нәтижесі тығырық болады. Қайта құру біздің қоғамдық дамуымыздың түбірлі жаңа жағдайы болып табылады, ал оның мәні догматизмді лақтырып тастап, жалпы адамзаттық мәдениет пен руханилықтың байлығына қайтып келіп және оны игеру болып табылады. Жаңа әлеуметтік ойлаудың негізі күрделі, тез құбылмалы әлемдегі, жаһандану жағдайындағы дүниетанымдық, өмір мәнділік және практикалық бағдарлардың логикасы ретіндегі диалектика болып саналады.

Егер біздің заманымызды өте қысқаша сипаттасақ, онда бұл кезең - өткір жалпы адамзаттық сұхбат кезеңі, біздің жер бесігіміздегі өмір сүрудің өзі солардың шешімінің табылуына тәуелді ғаламдық экологиялық мәселелер, экономикадағы, саясат пен рухани саладағы диалектикалық ойлау, әлемдік мәселелердің жаһанданған заманы. Біздің уақытымыз – ядролық - ғарыштық ғасырда әлемнің диалектикалық тұжырымдамасынан көрініс табатын зерде мен дүниетанымдық негізі қарапайым сананың мифологиясы болып табылатын догматтық ақылсыздық логикасының қақтығысқан дәуірі.

Біз үшін "бұқаралық философияның" догматизмі логикасынан еркін ойлаудың мүлдем жаңа типіне көшу, өз мәнінде, адамның жалпы адамзаттық руханилық әлемінен қалыптасқан бөлектену тетіктерін игерумен байланысты. Дамудың тарихи спиралінің мүлдем жаңа орамасында біз шығармашылық ізденістің қажеттілігіне, диалектикалық ойлаудың негізінде бір ғана бекітілген ақиқаттардың мәңгі қайталанатын монологы емес, үздіксіз әлеуметтік және гуманистік сұхбат, мызғымас догматтық қағидалардың кеңістігінде кезіп кетуге мүмкіндік бермейтіндей, адамзаттың мүмкін анағүрлым алыстағы дүниетанымдық бағдарларын анықтау мен өтіп кеткен дәстүрлермен қайта қауышуға зәруміз.

Диалогтың (сұхбаттың) монологтан басты айырмашылығы, біз өзге ұстаным өкілдерінің үндерін естіп қана қоймай, оларды тыңдай да білеміз, ондағы ең басты нәрсе цитатаға сілтеме жасай отырып, соңғы инстанцияда сыңаржақты және түпкілікті ақиқаттарды ғана айтатындай емес, барлық пікірлер ескерілетін, қарама-қайшы пікірлерді талқылауға, келісімге келуге мүдделілік болатындай ойлаудың мүлдем өзге тәсіліне бой үйрете бастаймыз. Біздің қоғамымыз қазіргі кезеңде ішкі пікірталастар үшін, бұрын тыйым салынған кез келген мәселелерді барлық мүдделі ұйымдармен және қалың бұқарамен талқылау үшін ашық. Ал бұл догматизм логикасынан толығымен бас тарту жолында ғана мүмкін болады.

Екінші қадам: жаңа философия л ық бағдарлардың пайда болуы

Нарық жағдайында қандай философия өмір сүре алады деген сұрақ жиі қойылады? Біздің көзқарасымыз бойынша мұндай сұраққа өмірдің өзі ғана толығымен жауап бере алады, бірақ пікір алмасу қызықты болады және тек кәсіби қоғамтанушылар үшін ғана пайдалы болып қоймайды. Біздің рухани өміріміздің көптеген салалары сияқты терең дағдарысты бастан кешіріп отырған философия ғылымының бүгінгі жағдайын өте қысқаша және субъективтіліктен арыла қоймаған бағалаудан бастағымыз келіп отыр. Оның бастапқы көздері оның ерекше белгілері туралы біз жазып өткен бұқаралық философия деп аталған алдағы ондаған жылдар бойы зорлықпен және идеологиялық түрде рұқсат етіп кіргізілген монополизммен байланысты.

Өкінішке орай, көптеген әріптестеріміздің әлі күнге дейін нарықтық типтегі дүние танымдық және саяси плюрализмі жағдайында осы жалғыз үстем философияны сақтап қалуға қатысты үміттерін жоғалта алмай отырғандығын ескерте кету керек. Біздің пікірімізше, мұндай көзқарас көбіне біздің қоғамымыздың рухани ауа райының қалыптасуына шешуші ықпал еткен сол ойлау жүйесінің алғышарттарымен байланысты. Біздің мамандарымыздың кез келгенінен сұрасаңыз, олардың әрқайсысы дерлік марксизмнің, әсіресе оның философиялық ілімінің теориялық қайнар көзі ең алдымен Гегельдің бейнесіндегі классикалық неміс философиясы екендігін айтады. Шын мәнінде, мыңдаған жылдар бойы жалпы адамзаттық мәдениеттің даму тәжірибесін бойында қорытқан бүкіл классикалық батыс - еуропалық философиялық дәстүрді осындай бастапқы дерек көз ретінде санауға болады. Сондай-ақ, XIX ғасырдың екінші жартысынан бастап кенеттен бұл жалпы адамзаттық рухани тәжірибе дағдарысқа тап келді, тек неміс философиясының ғана емес, жалпы классикалық философияның бастапқыда үзілу, кейіннен күйреу дәуірі жүзеге асады. Бұл неге жүзеге асты және жалпы адамзаттық ойлаудың классикалық тәсілінің өзіне неге күмән келтірілді? Гегельден және соңғы замандағы анағүрлым ірі ойшылдардың абсолюттік логикасынан не теріс айналдырды?

Мұның бір себебі, ең алдымен философияны жүргізудің классикалық типінің өн бойын алып жатқан "пәрменді теоретизмде" (ірі ресейлік ойшыл Михаил Бахтиннің терминологиясынан алынған) жатыр. Басқаша айтқанда, ұлы неміс ойшылы Гегель толығымен философияны "даналыққа құштарлықтан" "білімге құштарлыққа", ал кейінірек оны өзі сезініп, "рух феноменологиясында" жазып қалдырғандай, өз заманының ғылыми міндетін іске асыра отырып, оны ғылымға айналдыра білді. Мұндай жағдайларда философия абсолютті жалпы адамзаттық ойлаудың тәсілі мен жалғыз шынайы жолының постулаты ретіндегі принципиалды монологизммен ерекшеленетін әлемге қатынастың теориялық рухани тәсілінің шеңберінде тұйықталып қалды. Тіпті гегельдік диалектика да, ол Абсолюттің атынан сөйлегендіктен, монологикалық болып қалды.

Абсолюттік және теориялық тұрғыда екшелген Ақиқаттың көлеңкесінде индивидуалдық тұлғалық Сенімді айтпағанның өзінде, Қайырымдылықтың бүрісіп және Сұлулықтың солып қалатындай болатынын көптеген кейінгі ойшылдар аңғарған еді. Осыған орай, философиялық ізденістерді ғылыммен салыстырғанда, руханилықтың дүниетанымдық типтерінің өзге ерекшеліктерін айқындау беткейіне қарай кайта бағдарлау үдерісі іске асты және бұл әсіресе, Батыстың да, революцияға дейінгі Ресейдің де интеллектуалдық атмосферасы үшін тән болып келетін адамгершіліктік және діни ізденістерден көрініс тапты. XX және XXI ғасырларда дәстүрлі абсолюттер мен кұндылықтар әлемінің күйреуімен, тез құбылмалы индустриалдық өркениет жағдайында адамның ғаламдық наразылығымен, осының негізінде бүкіләлемдік болмыстың алдағы келешегін қайта пайымдауға ұмтылыстарымен сипатталатын рухани мәдениетте әлемдік қатынастардың сілкінісі жүзеге асты. Ойлаудың классикалық философиялық дәстүрі қандай да бір әлеуметтік абсолютті және монологизмді теріске шығару, тұлғалық дүниетанымның таңдауына сәйкес адамның ажырамас құқықтары мен еркіндіктерін мойындау тән болып келетін ойлаудың қазіргі формасына ауысты.

Әрине, классикалық руханилық дәстүрлерінің мұндай сипаттамасы бәрін қамтитын толықтыққа таласпайды. Бүтіндікті абсолюттендіру барысында классикалық философияның көбіне бұл әлемге тек өзінің тез ағатын уақытымен, тек өзіне ғана белгілі үміттерімен және ұмтылыстарымен келген жеке, жалғыз және қайталанбас адамның даусына және тіпті оның қайғысының индивидуалды көрінісінің өзіне құлақ түрмейтін керең күйінде қалады. Ал осы адамның сағаты жеткен кезде, ол әдетте, өзге адамдарға қажет болмаған микрокосмосын өзімен бірге алып, естілмеген күйінде кетті. Шындықпен шөлін қандыру үшін өзінің көзін саналы түрде ойып алған Демокриттің аңызға айналған бейнесінен, менің ойымша, әлемге деген теориялық қатынастың шекарасынан тыс ешнәрсені де көруге қабілетсіз классикалық философияның өзін тануға болатын сияқты. Әрине бұл философтың тарихи фигурасымен көбіне сай келе бермейтін антикалық ойшылдың осы бейнесі екі есе қайшылықты, өйткені, ол сондай-ақ ғылым кейпіндегі редукционизм дәстүрлерінің, мәселен, мәліметтер, қарабайырландыру және тұрпайыландыру және т.б. рухани бастауларын айшықтайды: атомдар мен бос кеңістік,

Буржуазиялық пролитарияттың қызылдар мен ақтар. біздер мен "халық жаулары".

Үлгілі мемлекеттің платондық утопиясынан бастап әлемді әлеуметтік қайта құрудың барлық жобалары да классикалық теорияландырудың рухани әлемінде дүниеге келді және онда әлеуметтік реформатор деп жарияланған Ақиқаттың оның зағип көздерінде абсолюттік Қайырымдылықпен және Сұлулықпен араласып кеткені соншалық, ол болмыстың теориялықтан өзге өлшемдерінде өмір сүретіндерді түсіне алмайтын. Осыдан олардың бүкіл адамзат үшін ашып берген әлеуметтік шындығына мүдделері сай келмейтін, кейде қарсы келетін барлық филистерлерге, бөтен ойлаушыларға, тіпті жай ғана бейтарап адамдардың орасан зор бұқарасына деген жеке жек көрушілік сезімінің туындайтыны түсінікті де. Мұның барысында екі әлемде бір мезгілде өмір сүретіндей қабілет назарға алына бермейді: адамның физикалық өмір сүретін жерінде ол әлеуметтік қиялында да мекен ету - екінің бірінің қолынан келе бермейді. Мәселенің өзге қырына келер болсақ, әлеуметтік мифтің ауа райын тудыра алатын әлеуметтік тетіктер болады, онда экзальтацияның күштілігі сонша, ой-толғамы тар адамға, "жарқын болашақтың" ұшы-қиыры жоқ жолының оның сүйектерімен төселетініне қарамастан, ол өзін қазірдің өзінде-ақ келешектің кең сарайының қожайыны ретінде сезінеді. Әлеуметтік миф үстемдік ететін қоғам үшін бірегей ойлаудың әлеуметтік өмір сүрудің қажетті шарты болатынын айтудың қажеті бар ма: барлығы бірдей құндылықтарды бөлісуі керек, бір бейнеде ойлануы қажет немесе, ең болмағанда, басқа барлығы сияқты олар да сұрғылт және стандартты болып көрінулері тиіс.

Маркс үшін әлемді түсіндірудің классикалық теориялық - рухани тәсілін тұйықтауға тырысу тән болды және осы мағынада, шын мәнінде, оның ілімі соңғы мақсат ретінде қоғам мен адамның өзін түбірлі революциялық өзгертуді қоятын әлеуметтік практиканың философиясы болып табылады. Өз шығармашылығының ерте кезінің өзінде, докторлық диссертациясының беттерінде Демокрит пен Эпикурдың философияларындағы екі диаметриалды қарама-қайшылықты тәсілдерінің қақтығысын талдай отырып, Карл Маркстің сөзсіз Эпикурдың адамгершілік философиясын таңдауы бекерден бекер емес, өйткені, тұлғалық әрекеттің саласына қарай шықпай, даналыққа құштарлық ол үшін жансызданады. Философияның мәнін бейнелейтін ойшыл ретінде Маркстің Сократты атауының өзі қызықты жайт. Ал, бұл болса классикалық философия жүргізу дәстүрлерінің тек басымдау көздері ғана. Теориялық монологизм әлі жоқ, оған қоса, Сократтың диалектикалық ойлау типінің өзі өзіндік ерекшелігімен көзге түседі, өйткені ол үшін иронияның субъектілік диалектикасы мәтінде беріле алмайды, тұрлаусыз философиялық қолжазба және канондаудың нысаны, жаңа аян бола алмайды және осының әсерінен жақын шәкірттері мен жаңадан пайда болып келе жатқан діни ілімнің анағүрлым алыс әдептері үшін дайын өмірлік рецепт бола алмайды.

Сократтық диалектиканың шығармашылық болмысы өз бойындағы дүниетанымдық сұхбаттағы және шәкірттермен терең сырласудағы және солар арқылы тартылатын өмірдің философиялық тәртібін білдіреді. Қайырымдылықпен және Сұлулықпен сәйкес келетін Ақиқатты тек сөз дәйек ретінде ғана білуге болмайды, өйткені, ол жанның ерекше ішкі кернеуінде игеріледі, даналықты жақсы көретін адамның ерекше өмір тәртібі ретінде қалыптасады.

Классикалық өлшеммен алғанда тосын көрінетін бұл философия іс жүзінде платонизммен және аристотелизммен жұтылып кетті, христиандықпен симбиозында ағартушылық дәуіріне дейін Еуропаның интеллектуалдық ауа райын айқындаған монологиялық руханилықтың осы екі үстем қырына сіңіріліп кетті. Бірақ классикалық философия өзінің уақытша ақырына жақындасымен-ақ, сол сәтте дүниетанымдық диалог идеясы кайта тіріледі. Ал біздің XXI ғасырымызда монологиялық руханилықтан өзінің шеңберінде әлемді жеке тұлғалық көруге деген адамның ажырамас құқығы мойындалатын диалогтық руханилыққа қарай дүниетанымдық бетбұрыс жасалды.

Өзінің дәстүрлері Сократтан бастау алатын диалектиканың типі Сократтың сол заманда үстемдік еткен нақты болмысқа деген қатынастың діни-рухани тәсілін алмастыратын, адамның тұлға ретіндегі іс жүзіндегі жалғыз игерілетін даму жолын анықтайтын нақты тарихи баламасын құрастыра алуы Маркстің назарын бұрған болар. Дәл осы сократтық диалектикада еуропалық мәдени дәстүрде алғаш рет өмір тәртібін діни талдау және философиялық талдау арасындағы өзіндік айрықшалық, принципиалды жағдай айтылған болатын. Сократтық иронияның бұл принципі: шынайы діни сенім ирониясы бола алмайды, ал нағыз философия соқыр сенімді теріске шығарады.

Батыс-еуропалық мәдениеттегі классикалық руханилықтың шайқатылуында қоғамның интеллектуалдық өмірінің әр түрлі салаларына нарықтық тетік әсерінің ұлғаюы маңызды рөл ойнады. Философия діннен бөлектеніп шыққаннан кейін, мысалы, гегельдегі сияқты ресми "мемлекеттік философия" рөлін атқаруды доғарды, ол барған сайын индивидтің жеке ісіне айнала бастады. Қандай да бір философиялық ұстанымды таңдау көбіне дүниетанымдық идеялар нарығындағы сұраныстармен және ұсыныстармен анықталды, ал олар өз кезегінде көзқарастарға, әлеуметтік-мәдени және кәсіби мүдделерге, тіпті жай ғана адамдардың психологиялық темпераментінің ерекшеліктеріне тәуелді болды.

Бізде батыстық философияның өкілдерін, оның дәл осы "саудагерлік" рухы үшін сынап-мінеуге ұмтылушылардың саны қашанда аз болған жоқ. Бұл рухты біз нарықтық конъюнктураның тек шығармалардың мазмұны тұрғысынан ғана емес, кітаптар мен мақалалардың ерекше, қызықтырушы тақырыптарымен, аудитория мүдделерінің дәл есептелуімен міндетті түрде ескерілетінінен көрдік. Бірақ бүгінгі күні біртүтас "мемлекеттік философияның" монополизмі жоқ кезде, қатаң дүниетанымдық немесе жай ғана коммерциялық бәсекелестік жағдайында өзіміздің өмір сүруіміз үшін басқа жолдың жоқ екенін ұғынуымыз қажет.

Қазіргі кездері біз шетелдік ойшылдардың, әсіресе, біздің елімізден тыс жерлерде шығармашылықпен айналысқан философтардың төлтума шығармаларына деген орасан зор сұраныс барысында философиялық әдебиеттің еркін нарығы барған сайын қыза түскен жағдайында отандық авторлардың шығармаларына деген сұраныстың мүлдем қысқарып отырған жағдайымен сипатталатын өзіміз үшін дабыл қағарлықтай істің ахуалымен бетпе-бет келіп отырмыз. Неге бұлай болып отыр? Неге біз үшін нарыққа көшу осы жаңа жағдайларда өзіміздің өміршеңдігіміз туралы мәселені алға тартуға мәжбүрлейді?

Әрине, мұндай ауыр ахуалдың қалыптасуының алғышарттарын сипаттайтын бірқатар себептер де бар. Бұл жерде ұзақ уақыт бойы идеологиялық тыйымның астында қалып келген әдебиетке деген сәнқойлықтың ерекше жарқылы туралы да, ұлттық сана-сезімнің күрт өсуі туралы да айтуға болады. Алайда, біз ең алдымен, дүниетанымдық идеялардың қалыптасқан еркін нарығында осы уақытқа дейін жоғары сұранысқа ие болып үлгірген философиялық және дүниетанымдық бағдардағы сол әдебиеттердің сапасына көңіл аударғымыз келіп отыр. Өкінішке орай, өзге салалардағы сияқты, мұнда да сапа бойынша салыстыру, кейбір сирек жағдайларды еске алмағанда, біздің отандық өнімнің пайдасына шешілмейтінін мойындау қажет.

Шындығында, кеңестік философиялық ғылымның тағдыры 1920 жылдардың аяғында жалпыны қамтыған идеологиялық қоғамның барлық қуатымен қолдаған біртұтас "мемлекеттік философияға" ие болғанымызға қарамастан, өте трагедиялық тұрғыда қалыптасты. Осының аясында марксизмнің негізін қалаушылардың барлық рухани күмәндары мен ізденістері жойылып кетті, ал олардың өздері "ВКП(б) - ның Қысқаша курсында" шоғырланған күйінде баяндалғандай, өз ілімдерінде соңғы инстанциядағы ақиқатты аян еткен әлеуметтік пайғамбарлар ретінде қабылданды.

Маркстің теориялық мұрагерлеріне тарихи прогресті түсіндіру үшін экономикалық фактордан шыға отырып, қоғамдық өмірдің барлық басқа заңдылықтарын түсіндіру мақсатында философиялық күмәнді ішіп-жеудің, киімнің, баспананың және т.с.с. бастапқылығын мойындауға келісетін тіршілік қамының айқындылығымен айырбасталатын идеологиялық сананың қарапайым деңгейінің өзі жеткілікті болды. Іс жүзінде экономикалық детерминизм теориясының нұсқасына теңгерілгендей марксизмді осылайша тұрпайыландыру, шын мәнінде, әлеуметтік құрылымдарды табысты түрде түбірімен өзгертудің міндетті шарты ретіндегі адамның тұлғалық өзіндік өзгерісінің ықтимал жолдары туралы Маркстің философиялық ой-толғамдарының барлығын сызып тастады. XX ғасырдағы көптеген революциялық қайраткерлердің дүниетанымындағы материализм болса, ол едәуір деңгейде XVIII ғасырдағы француз буржуазиялық төңкерісі дәуіріндегі классикалық көзқарастарды қайталады. Оның үстіне бұл сәйкестік тек теория жүзінде ғана емес, идеалды әлеуметтік жобаны жүзеге асыру үшін елді мекендеген миллиондаған адамдардың бұқаралық экономикалық, әлеуметтік және рухани мүдделерін біртіндеп қайта бағдарлаудың ұзақ жолы керек екендігін, ал абсолют деңгейіне көтерілген революциялық зорлықтың құлды тез арада еркін азаматқа айналдырудың орнына, жалпы ұлттық апатқа әкелетін жағдайын ескермейтіндей революциялық практика жүзінде де болды.

Диалектикалық ептіліктен жұрдай әлемге деген монологикалық көзқарас нақты әлеуметтік картинаның барлық байлығын идеалды ақ пен қараның ажыратылуына қарай бұрды, нақтылықтың бұл жобасы бойынша "халықтар көсемдерінің" өзінің субъективті өзіндік кемелдігі мен тарихи маңыздылығы сезімін сақтай отырып, қулықпен көлгірсімей-ақ орасан зор өзгертуші "ғасыр жобаларын" құрастыруға мүмкіндік берді. Бұл тұрпайы материализм болса, кейде логикалық тұжырымдар кез келген жолмен коғамның тұтастай ойлауына қол жеткізу қажеттігіне және тек бұқаралық зорлықтың ғана қатаң билікті тудыратынына күмәнсіз сенетін қандай да бір кесемнің ашықтан-ашық демагогиясының ыңғайына қарай жасалатындай тарихтағы тұлға мен халық бұқарасы рөлінің арақатынасы туралы алуан түрлі көзқарастармен жымдасып кете білді.

Мұндай жағдайларда философия өзінің сыншыл функцияларын толығымен жоғалтты және 1950 жылдардың орта тұсына дейін, шын мәнінде, тоталитарлық қоғамның әлеуметтік мифологиясымен қосылып кетті. Тек хрущевтік "жылымық" дәуірінен кейін ғана философиялық зерттеулердің өзіне қарай белгілі бір бетбұрыс жасалып, шектен тыс идеологияландырылған "бұқаралық философиямен" катар, біздің әлеуметтік болмысымыздың дүниетанымдық сұрақтарына дұрыс жауап берудің ұмтылыстары пайда болды. Философиялық ойдың сол кездегі интеллектуалдық жарықшағы жақсылықтарының әлі күнге дейін біздің ғылымымыздың дамуына қалыпты ықпал етіп келе жатқанын атап өту қажет.

Алайда біздің философиялық ғылымымыздың кінәсі ғана емес, соры біздің елімізде философияны қайта түлетуді біз, әр түрлі себептер, ең алдымен, идеологиялық себептер бойынша, басым көпшілігінде гегельдік типтегі классикалық маркске дейінгі дәстүрлерді кайта түлетумен ғана теңгердік. Ал бұл кезде Батыс Еуропаның өзіндегі классикалық философия табиғи түрде XIX және XX ғасырлардағы қайшылықты және трагедиялық рухани тәжірибені белгілі деңгейде ескеретін мүлдем өзге казіргі типтегі дүниетанымдық тұжырымдамаларға алмасты.

Егер біздің тақырыбымыздың бір қырынан қарастырсақ, біз еш күмәнсіз ревизионистер қатарына жатқызған батыстық марксистер сұраныс пен ұсыныс қоғамдық тұтыныс пен анықталатын философиялық және дүниетанымдық идеялардың нақты нарығының болуы жағдайында орналасты. Әрине, белгілі бір идеологиялық диктат Батыста да сақталған дүниетанымдық саладағы мұндай нарықтық қатынастардың әділеттілігін абсолюттендіруге болмайды. Алайда, дүниетанымдық плюрализм жағдайында философиялық тұжырымдаманың өміршеңдігінің негізгі өлшемі оның замана рухына сәйкес келуі, қандай да бір тарихи кезеңде қалыптасқан қоғамның интеллектуалды бөлігінің мұқтаждықтарына сай келуі болып табылады.

Бізде де философиялық ғылымның ішінде іріктеу жүргізілді, бірақ оның тетігі түбірлі түрде антинарықтық болды, яғни идеологиялық тазалық пен марксизмнің негізін қалаушылардың әрпін сақтау негізгі өлшем болып танылды. Мұндай талаптар біздің қоғамымыздың ғаламдық мүдделерінен шыға отырып, "бұқаралық философияны" оқыту мен жүргізілетін философиялық зерттеулердің жоғары деңгейі мен сапасын қамтамасыз етуі тиіс сияқты. Оның үстіне, біздің ресми философия сөз жүзінде марксизм негізін қалаушылардың іліміне адал берілгенімен, іс жүзінде тек батыстық неомарксизм шеңберінде ғана қазіргі қайта пайымдалуға ие болатын көптеген философиялық идеялардың шығармашылық дамуын тежеді.

Нарықтық типтегі демократиялық мемлекеттерде консенсустың сақталуын, яғни, тәуелсіз мамандарды тарта отырып, қандай да бір қоғамдық жобаға сараптаманы жасай келе, әр түрлі таптардың, әлеуметтік қабаттардың, топтардың т.б. мүдделерін келістірілуін қадағалайтын арнаулы құқықтық тетіктер қызмет етеді. Тағы бір маңызды фактор бұл жерде билік өкілдері мен сайлау органдарының өкілдеріне қоғамдық бақылау жүргізуге, яғни, әлеуметтік таңдау құқығын іске асыру үшін сайлаушыларға қажетті мәліметтер алуға мүмкіндік беретін бұқаралық ақпарат құралдарымен де байланысты. Биліктің заң шығарушы, атқарушы және сот биліктеріне бөлінісінің, сондай-ақ билікті бір адамның немесе, ат төбеліндей топтың қолына монополияландыруға мүмкіндік бермеу мен ротация мерзімдерін шектеудің тетіктері мұқият ойластырылған. Әрине, мұндай қоғамда әлеуметтік дамудың заңы жекелеген топтар мен индивидтердің мүдделерінің қақтығысы, бәсекелестік болып табылады, адамдардың бөлектенуінің, өзіндік бөлектенуінің нақты үдерістері орын алады.

Сонымен бір мезгілде нарықтық типтегі қоғамдарда пайдалылық қатынастарының жалпыға ортақтығына негізделген халықтың мейлінше орнықты әлеуметтік-саяси тұтастығы бар. Қандай да бір дамыған мемлекет ең алдымен несімен мақтана алады деген сұраққа ол елдің жетекшілерінің біржақты түрде адамдарымызбен деп жауап беретіні кездейсоқ нәрсе емес. Иә, еңбектерінің арқасында қоғамның материалдық болсын, рухани болсын, байлығы мен жоғары өмірлік деңгейі қалыптасатын сол еңбекшілердің және іскер адамдар мақтанудың нысаны болып табылады.

Халықтың орнықты әлеуметтік-саяси тұтастығына қол жеткізудің өзге, бізге жақсы таныс жолы тұтас ойлау қатынастарының идеологиялық түрде бекітілген жалпыға ортақтылығына негізделеді. Оның үйреншіктілігі бізге ұзақ уақыт бойы, ең бастысы тиімді түрде мынаған сендіруімен сипатталады: адамның негізгі абыройы - бұл оның саяси бейнесі, мүлтіксіз анкетасы мен сипаттамасы, ал оның қандай маман екені - төменгі деңгейдегі мәселе. Марксизмнің классиктері оны сынағаны бізге белгілі

болғанменен "казармалық коммунизмнің" теңестіруші идеалдары біздің қоғамымызға барынша аяусыз түрде сіңірілді. Бірақ бүгінде біздің қоғам тұтас ойлауға негізделген әлеуметтік-саяси тұтастықты жұмылдыруға мүлдем шамасы келмейді, өйткені, өз еңбегінің сапасына мүдделіліктен жаппай бөлектену, теңестірушіліктің үстемдігі мен ықпалды экономикалық ынталандырудың жоқтығы нәтижесінде мамандардың деградациялануы, өмір деңгейінің төмендеуі және оның жаппай әлеуметтік апатия салдары осының бағасы болып шығады.

Біз оны қаласақ та, қаламасақ та, тоқырау, немесе, көпшілік жайбарақат деп қабылдаған өмірдің уақыты қоғамтанушылар үшін келмеске кетті. Идеологиялық торларды серпіп тастап, классикаға дүниетанымдық плюрализм көзімен қарайтын, ал ең бастысы - XX ғасырдағы әлемдік философияның дамуының нәтижелерін және өзіміздің отандық рухани мұраны қабылдамайтын және философия тарихын ақ пен қара деп бөлуден туындайтын принципиалды философиялық дилетантизммен ақырында айырылысатын уақыт келді.

Қазіргі кездегі мейлінше әр алуан дүниетанымдық бағыттардағы басылып шыққан философиялық кітаптардың бұқаралық тираждары мен арнаулы қоймалардың ашылуы қоғамның рухани саласындағы біздің философияның бұрынғы монополиясын жоғалтатындай мүлдем жаңа ахуалын тудырады. Қазірдің өзінде үдемелі жылдамдықпен марксизмге баламалы дүниетанымдық, ең алдымен, діни - философиялық сипаттағы бағдарламалары бар әр алуан философиялық бағыттар пайда болуда. Таяу жылдардың өзінде біздің еліміздің ішінде философияны жүргізудің мейлінше әр алуан типтері арасында дүниетанымдық полемика көрігінің күрт қыза түсетіні және әлемге деген қатынастық идеялардың кеңейген нарығы қалыптасары даусыз. Мұндай жағдайларда қалыптасқан нарықпен интеграциялану үшін қомақты күш-жігер жұмсаумен ғана шектелмей, бәсекелестік күресті кәсіби түрде жүргізе білудің қандай да болмасын дүниетанымдық тұжырымдаманың өміршеңдігінің аса маңызды шарты екендігін мойындауға тура келеді.

Қандай да бір философиялық ұстанымды таңдаудың өзі индивидуалдық өмірлік әлемі қайталанбастай нақты адамға ғана тәуелді болады деген көрнекті неміс ойшылы И.Г. Фихтенің идеясының белгілі бір дұрыстығын мойындау керек. Философияның белгілі бір руханилық деңгейдің болуын талап етуімен қатар, адамзаттың интеллектуалдық мәдениетінің дәстүрлерін мұраланған тұлғаның мәні жағынан әр түрлі дүниетанымдық таңдауын да талап ететіндігінің өзі ғана, оның дінмен және әлеуметтік мифологияның әр түрлі формаларымен салыстырғанда қоғамның барлық мүшелері үшін бірдей бола алмайтындығын байқатады. Ал тұлғаның рухани дамуының ықтимал жолдары мейлінше көп болып шығады және әрбір шынайы философия руханилықтың жалпы адамзаттық кристалының бір қыры ғана болып табылады.

Белгілі бір идеологиялық кесіндінің бұрандасы болу үлесінен қашуға ұмтылған кез келген адамның мейлінше әртүрлі философиялық бағыттармен танысуының тек пайдалы ғана емес, қажет екендігін XX ғасырдың қасіретті әлеуметтік, мәдени және рухани тәжірибесі көрсетіп берді. Ал бұл бағыттардың бірін таңдау едәуір дәрежеде біздің әрқайсысымыздың жалпы адамзаттық мәдениеттің құндылықтар әлемімен принципиалды түрде аяқталмаған сұхбатында алатын тұлғалық рухани тәжірибемізбен анықталады. Мұндай жеке тұлғалық таңдаудағы ең бастысы - өзара түсіністік, өзара толеранттылық және біздің өркениетіміздің онан арғы тағдыры мен мәдениеттің сақталуы үшін адам мен қоғамның жауапкершілігі болуы тиіс.

Үшінші қадам: түркілік рухани дәстүрлерді жаңғырту жөнінде

Тәуелсіз Қазақстанның бастан өткізіп отырған өтпелі кезеңі әлеуметтік және гуманитарлық ғылымдарды түбірлі реформалаудың күрделі міндетін қойды. Нарықтық типтегі жүйеге өту барысында терең әлеуметтік-экономикалық және саяси өзгертулердің негізінде жалпы әлемдік өркениетке органикалық түрде енуі үшін ұлттық мәдениет пен руханилықты қайта түлету жобаларын іске асыру үшін материалдық мүмкіндіктер туындауы тиіс.

Кеңес дәуіріндегі бұл ғылымдардың дағдарысының басты себептерінің бірі олардың шектен тыс идеологияландырылуы болды. Философия идеологиямен біріге отырып, мемлекеттікке айналды және соның барысында әлеуметтік болмыстың нақты қайшылықтарын сыни және объективті талдау мүмкіндігін жоғалта отырып, апологетикалық доктринаға құбылып шықты.

Тұжырымдамалары әлеуметтің өмір қамының қоғамдық шарттарын практикалық өзгерту үшін жасалатын әлеуметтік және саяси технологияларды даярлаудың негізіне жатуы тиіс болатын философиялық антропология, салыстырмалы философия, әлеуметтік, саяси және құқықтық философиялар анағүрлым нашар жағдайда қалды. Философиялық білімнің дәл осы салалары

Қазақстандағы "кеңестік" қоғамтанудың шеңберінде мейлінше аз өңделген болып шығуы бекер емес.

Қоғамтанулық, оның ішінде философиялық дағдарыстың тағы бір терең алғы себептерінің бірі қазақ халқының ұлттық дүниетанымының бастаулары мен тамырларының өзгешелігін теріске шығаратын рухани мәдениетті унификациялау (бірыңғайландыру) болды. Қоғамтанулық теориялар тек ресми мәдениеттің идеологияландырылған кеңістігінде ғана өмір сүре алатын әлеуметтік дамудың абстрактылы қайшылықсыз схемалары ретінде даярланды. Шынайы нақтылықпен, оның ішінде, қазақ халқының рухани әлемі мен ұлттық психологиясының қайшылықты сипатымен бетпе-бет келгенде, бұл теориялар міндетті түрде бір-біріне қайшы келетін бірқатар түйіндерге ыдырап кететін. Бір қарағанда, абстрактылы тұрғыда адал көрінетін болғанымен, халықтың өмірлік әлемінен оқшауланған принциптер өздерінің қарама-қайшылықтарына айналып, дүниетанымдық маңыздылығы мен әлеуметтік құндылығын жоғалтты.

Философиялық теорияны мемлекеттік идеологияға бағындыру, ұлттық рухани мәдениеттің өзгешеліктерін саналы түрде кері итеру отандық философиялық ғылымдарды халықаралық ғылыми қауымдастықтан принципиалды оқшауландырумен тығыз өзара байланысты болып шықты. Халықаралық философиялық мектептердің барлық жетекші бағыттарымен бітіспес идеялық конфронтация ұстанымы өзара тиімді дүниетанымдық және әдістемелік сұхбаттың барлық мүмкіндігін жауып тастады. Біздің философиямыздың тұйықтығы көп ұзамай оның догматизміне және практикалық әлеуметтік мәселелерді шешудегі әдістемелік әлсіздігіне айналып шыға келді. Екінші жағынан, мұндай догматтандырылған философиялық теория коғамның бағдарын бұзады, әміршіл-әкімшіл жүйенің елді әлеуметтік-саяси басқару үдерісіне дөрекі араласуын ақтайды.

Қазақстандағы философиялық ғылымдарды реформалау жолдары алдыңғы жылдардағы дамудың идеологиялық түрде канондандырылған принципінің соңынан қатаң регламентті түрде ілесуден принципиалды түрде бас тартумен анықталады. Философияны осылайша идеологиясыздандыру республикадағы жүріп жатқан трансформациялық үдерістерді объективті зерттеуге ұмтылумен, соқтықпалы өтпелі кезеңнің ықтимал қақтығыстары мен нақты қайшылықтарын талдауға деген сыни және конструктивтік қатынаспен сәйкес келмейтін идеологиялық цензура мен саяси шешімдердің диктатын, философиялық танымның тыйым салынған аймақтарын жойып жібереді.

Қазақстандағы философиялық ғылымдардың барлық аталған осы сорларының тамыры терең, себебі жалпыға ортақ және барлығын қамтитын бөлектенумен, меншіктен бөлектенумен, адамның өзінің көпдеңгейлі болмысынан, өзінің ұлттық философиясынан, тарихынан, мәдениетінен тілінен және дінінен бөлектенуімен сипатталады және осы бөлектенудің нәтижесінде адамдар әлеуметтік үдерістердің объекті мен құралы жағдайында қалады. Догматизм мен монополизм дәл осындай топырақта пайда болады. Сондықтан қазіргі философиялық ғылымдардың басты міндеті әлеуметтік бөлектенудің ерекшеліктерін және оны игерудің жолдарын ашумен айқындалады: бұрын тыйым салынған бұл тақырыпты қазақстандық философия белсенді түрде зерттеумен айналысуда.

Нарықтық типтегі әлеуметтік-экономикалық жүйеге көшу жағдайында қоғамның тұтас ойлау мен рухани тұрақтылыққа деген бағдары индивидуалдық және қоғамдық сананың дүниетанымдық және құндылықтық плюрализмімен алмасады. Мұның барысында, бір жағынан саяси волюнтаризм игерілсе, екінші жағынан халықтың өзінің жеке философиясынан және саясатқа саналы түрде атсалысуынан бөлектенуі игеріледі. Бұқаралық сананы жұмсау үшін қолданылатын теориялық догмалар, идеологиялық мифтер мен стереотиптер қоғамның мұқтаждықтарымен және қалыптасып келе жатқан әлеуметтік-экономикалық мүдделерді реттеудің нарықтық тетіктерімен сәйкес келмей қалады. Философтар теория мен практиканың бірлігі принципі туралы көп жылғы бос әңгімелерден халықтың дәстүрлі рухани мәдениетінің әр түрлі қырларымен біздің ұлттық тарихымыздың өтпелі кезеңінде қазақстандық қоғамның тұрақты, орнықты кызмет етуінің және дамуының бүгінгі қажеттіліктерімен өзара байланыста кең әрі терең зерттеулерге көшуі қажет.

Рухани мәдениеттің бірыңғайлылығын игеру мен қазақ халқының ұлттық өзіндік санасын қайта түлету міндеті философиялық ғылымдардан Шығыстың түркі тілді өркениетінің тарихи тамырлары мен ерекшеліктерін жалпы әлемдік тұтастықпен байланыстыра отырып, кешенді зерттеулерге бет бұруды талап етеді. Бұл жерде тарихи және философиялық ғылымдардың, біздің республикамыз бен кең халықаралық ғылыми қауымдастықтың барлық ғалым - қоғамтанушыларының, оның ішінде Шығыстың шетелдері мәдениетінің өкілдерінің кәсіби мүдделері тығыз тоғысып кетеді.

Дәстүрлі ұлттық мәдениеттің және оның дүниетанымдық әмбебаптығын, түркі халықтарының дәстүрлі дүниетанымын және әлемге деген қатынасын зерттеу үшін Орталық Азияның және өзге түркітілдес халықтардың ғалымдарымен үйлестік пен ынтымақтастық үлкен маңызға ие болады. Біздің мәдениетіміздің тарихи тамырлары мен өткен дәуірлердің көрнекті ойшылдарының рухани мұрасында ортақ нәрселер өте көп: Қорқыт ата, Әл-Фараби, Ж. Баласағұн, М, Қашқари, Қ.А. Иасауи, Ә. Науаи және т.б. Ғылыми зерттеулер мен басылымдардың орта азиялық қорын ашса, Орталық Азияның философтарының ассоциациясын құрса, сондай-ақ "Түркі халықтарының философиясының тарихы", "Орталық Азия халықтары философиясының тарихы", "Түркі философиясы", "Қазақ философиясы" бойынша жоғары оқу орындарына арналған жаңа оқулықтар мен оқу құралдары жарияланса - олардың келешегінен мол үміт күтуге болар еді. Философтардың біріккен күш-жігеріне сүйене отырып, бізге ұлттық руханилықтың әлемге қатынас құрылымдарын кешенді түрде халықаралық зерттеулерге көшудің уақыты келді. Бүгінгі күні философия ғылыми ізденістің жаңа және басым бағыттарын таба отырып, өзінің бейнесін түбірімен өзгертуде. XXI ғасырдың ойлауы шығыстың мәдениеттің логикасында рационалды ұғынылып, пайымдалуы керек. Оның үстіне, егер еуропалық мәдениет XXI ғасырдың басында логикаға бағынатын әрекеттің көптеген формасын білдірсе, ал шығыстық мәдениет адамның әлемге деген біртүтас қатынасы логикасына бағынады.

Философиялық зерттеулер бүгіндері аса маңызды міндеттерді шешуді алға тартады: қазақстандық халықтың бұқаралық санасын азаматтық қоғам мен құқықтық мемлекет құндылықтарына қарай бүру, батыстық және шығыстық дүниетанымдық стратегиялармен танысу, батыстық және шығыстық мәдениеттердің өзара әрекеті байланысында ғылымның методологиясын салыстырмалы түрде зерттеу. Мұнан өзге, бүгінгі өтпелі мобильді қоғамның сипаты, негізгі қайшылықтары мен экономикалық сапасы ерекше зерттеледі, Қазақстанның әлеуметтік болашағы мен орнықты дамуы, қазақстандық демократияның үлгісі, орнықты адами дамудың мүмкіндіктері мен нарықтың арақатынастары болжанады, қазақстандық коғамның рухани-адамгершілік жағдайы мен оның онан ары түбірлі трансформациялануы мен модернизациялануының келешектері талданады.

Тәуелсіз және егеменді Қазақстан Республикасы жағдайында философия әлемдік мәдениеттің, ғылым мен техниканың барлық жетістіктерін өз бойына жинақтай және өз бейнесінде жалпы адамзаттық рухтың логикасын білдіре отырып, біртұтас әлемдік философияның құрамдас бөлігіне айналып отыр. Демек, ол әлемдік және қазақтың ұлттық философиясының өзара байланысы мен өзара түсіністігінің кең ауқымында қалыптасуы тиіс, қашан және қайда пайда болмасын адамзаттық сана мен рухтың тамыры терең жарықшақтарын бойына сіңіріп және оған сезімтал болуға қабілетті болуы керек, еркін және адамгершілікті болуы қажет.

Профессор М. Орынбековтың әділ атап өткеніндей, дәл осы әлемдік философия аясында қазақтың ұлттық рухының, әлемдік бейнесі мен менталитетінің қалыптасу мен даму тарихы терең әрі тұтастай пайымдалып, тұжырымдалуы тиіс. Басқаша айтқанда, қазақ философиясының тарихи субъектілері ретінде қазақтың дана хандары, билері, жыраулары, ақындары, ойшылдары, жазушылары мен ғалымдары көрінетін қазақ ғарышының, мәдениетінің уақыттық және кеңістіктік өлшемдерінде орналасқан сол әлемдік философияның тарихымен бірдей болуы тиіс. Осылайша түсінілген, еркіндік пен әмбебаптылықтың шексіз деңгейіне ие тәуелсіз Қазақстанның философиясы адамзат рухының кез келген абыройлы көріністерін қамтуға қабілетті, толыққанды адамзаттық болмысты біріктіруші негіз болуға лайықты.

Қазақстандағы қазіргі рухани ахуал философияның алдына жаңа әлеуметтік нақтылықты, өтпелі кезеңнің ерекшеліктері мен қайшылықтарын, нарыққа өтудің қазақстандық жолының үлгісін, тәуелсіз Қазақстанның әлемдік өркениеттік қауымдастыққа интеграциялануының мәдени-тарихи алғышарттарын, азаматтық қоғам мен нарықтық экономиканың құндылықтарына қарай сананы кайта бағдарлауды білдіретін жаңа білім берушілік, ғылыми-техникалық, экологиялық, ұлттық және мәдени саясатты қалыптастырудың мәселелерін, Қазақстанның демократиялық дамуы үшін қоғамды әлеуметтік серіктестік жолында шоғырландыруға қабілетті жаңа құндылықтық бағдарларды қалыптастыруды, республикада этносаралық, әлеуметтік және саяси тұрақтылықты жан-жақты нығайту мәселелерін тереңдетіп пайымдау міндетін қойды.

Қазақ халқының ұлттық мәдениеті мен руханилықты кайта түлету, экологиялық осалдықтан Қазақстанның орнықты дамуына көшудің, адамның асқақ руханилығы тұрғысынан ғаламдық экологиялық мәселелерді, адам экологиясы философиясын халықтың ұлттық мәдениеті шеңберінде зерттеу мәселелерін терең әрі тұтастай талдауды жүргізу ұйғарылып отыр.

Республикада қалыптасып келе жатқан принципиалды жаңа рухани ахуал құндылықтарды түбірімен қайта бағалауға, тұжырымдамалық және әдістемелік плюрализмге бет бұруға итермелейді. Бүгінгі күні зерттеушілік бағдарламаның алдыңғы қатарына салыстырмалы философияның компаративистикасының, саяси және құқықтық философияның, түркі халықтарының тарихы мен мәдениетінің мәселелерін даярлау міндеті шығып, философиялық антропология жағына, адам онтологиясы жағына қарай бетбұрыс жүзеге асуда. Мұндай зерттеулер адам болмысының тарихын, қоғамдық ой тарихы мен халықтардың философиясын ыждаһаттылықпен зерттеуге негізделеді. Бұл жағдайда философия тарихы ерекше мәнге ие болады, өйткені ол шынайы руханилықты, оның тамырларын, ұлттық ойлаудың төлтумалылығы мен ерекшелігін ұғынуға, қоғамның әлеуметтік сипаттамаларын пайымдауға мүмкіндік береді.

Біздің алдымызда көне заманнан бүгінгі күнге дейінгі, қазақ диаспорасы ойының тарихын қоса алғанда, қазақ философиясы тарихының көптомдығын басып шығарудың күрделі міндеті тұр. Егеменді мемлекет ретіндегі Қазақстанның қалыптасу стратегиясынан және оның жаңа Конституциясынан қазақ халқының үздіксіз ойының шынайы тарихын қалпына келтіру қажеттілігі туындайды. Мұның барысында шығыстық, оның ішінде қазақтың философиялық ойы тарихының мәні мен ерекшеліктерін ашпайтын, біздің бұрынғы зерттеулеріміз бен оқулықтарымызда кездесетін еуропацентристік көзқарастардан бірте-бірте арылып, тарихи-философиялық зерттеулердің лайықты методологиясын құруымыз қажет.

Өркениеттік тәсіл дәстүрлі емес шеңберлердегі қазақ қоғамының кызмет етуі мен дамуын қарастыруға, оның генезисінің алыс-жақын тамырларын оқып-үйренуге, өткен мен бүгінгінің арасындағы тарихи сабақтастықты, әр түрлі дәуірлердегі мәдениеттердің сұхбаты мен өзара түсіністікті зерттеп білуге мүмкіндік береді. Дәл осындай тәсіл көшпелі қоғам мен оның рухани өндірісінің ерекшелігін, ондағы экономика мен саясатқа қарағанда мәдениеттің маңыздылығын ашып бере алады.

Философия және саясаттану институты жоғары оқу орындарының философтарын тарта отырып, "Қазақ даласының ойшылдары" деген жалпы атаумен көне заманнан бүгінгі күнге дейінгі қазақ философиясы тарихы бойынша еңбектер сериясын жазуға кірісті.

Көне заманнан XVIII ғасырға дейінгі уақыт кесіндісі белгілі деңгейде зерттеліп қалды.

Біздің кейінгі кеңестік уақытымызда қазақ философиясы мен шығыс философиясы ойларының өзара байланысы туралы, сондай-ақ XXI ғасырда Батыс йен Шығыста қалыптасқан философияның жаңа типтерін игеру мәселелері өте өзекті болып отыр. Дәл соларда демократиялық менталитеттің қалыптасуы мен азаматтық қоғамның құрылуының бай тәжірибелері қорытылған, классикалық және тоталитарлық ойлаудың деконструкциясы жүзеге асқан, рационалдылықтың баламалы үлгілері ұсынылған. Біздің ұлттық ерекшелігімізді ескергенде, бұл тәжірибе құнды болып табылады, өйткені ол өзге мәдени кеңістіктермен консенсусқа, тұтастық пен өзара түсіністікке қол жеткізу барысында ұлттық мәдениеттің барлық өз төлтумалылығын сақтай отырып даму мүмкіндігін теориялық тұрғыда анықтайды.

Жаңа дүниетанымдық және әдістемелік ұстанымдарда Шығыс пен Батыс философиясы тарихының аса бай мұрасын оқу мен түсіндірудің, исламдық рухани дәстүрдің өзгешелігін айқындаудың, түркілік рухани тәжірибе мен қазақтың ақындық философиясын реконструкциялаудың жаңа мүмкіндіктері аңғарылады. Догматталған марксизмнен бас тарту әлемдік өркениеттік үрдістің сұхбаттылығына ден қоюға мүмкіндік береді. Қазақстанның философиясы қазақтар мен республикада тұратын өзге этностардың рухани дәстүрлерінің синтезі бола отырып, әлемдік философиялық мәдениетпен сұхбатқа түседі.

Қазақстан Республикасы өз тәуелсіздігінің он жылдығын басынан өткеріп, екінші келесі он жылдыққа аяқ басып отыр. Өткен он жылдық болмысымыз тарихқа айналып барады. Сонда осы он жыл ішінде еліміз кемелденудің қандай сатысына көтерілді деген сұраққа жауап іздейтін болсақ, Қазақстанның дербес мемлекет атанып, ішкі және сыртқы саясатын тәуелсіздік тұрғысында жүргізіп келгені шындық, тәуелсіздіктің он жылдық тарихы бары рас.

Тәуелсіздіктің басты ұғымы - Мемлекет. Себебі, тәуелсіздік дегеніміздің өзі этностың ұлттық мемлекет құру туралы қиялынан, арманынан, мақсатынан, мұрат биігінен туындайтын - дүниетаным. Осылай болғандықтан тәуелсіздіктің нақтылы саяси жетістігі, биігі - ұлттық мемлекет. Саяси билікке қолы жетпеген халықта тәуелсіздік туралы тек арман, қиял, утопия ғана болмақ. Тәуелсіздікке жеткен халық, ұлт өз мемлекеттігінің іргетасын құрудан бастап, өзін жаңа сапа биігіне көтере бастамақ. Мемлекеттікке ие халықтың тәуелсіздік туралы философиясы, мемлекет философиясымен табиғи түрде бірігіп кетуі түсінікті әрі қалыпты жағдай. Біз қазір осы саяси жағдайда өмір сүріп жатырмыз.

Тәуелсіздікке оның саяси жеңісі мемлекеттікке әр халық, әр қилы тарихи жағдайларда келмек. Қазақ халқы үшін мемлекеттік идея тәуелсіздік идеясынан бұрын келген.

Тарихи белгілі жағдай, қазақтың қазақ болып, яғни халық, этнос болып қалыптасуы (консолидациясы) Қазақ Хандығының құрылуына тікелей катысты болған. Халқымыздың біртүтас этнос болып қалыптасуына саяси фактордың шешуші болғанын ашық айтқан тарихи шындыққа үйлесімді." Керей мен Жәнібек құрған тұңғыш қазақ мемлекетінің типі - Орда болатын, сондықтан ол, "Қазақ Ордасы" - деп аталды. Орда бөлігінің басында хан, одан төменде хан кеңесі т.т. Керей мен Жәнібек жаңа құрылған мемлекетті "Орда" деп атағанда еш жаңалық ашқандары жоқ, дәстүр жалғастырды, олардың жаңалығы өздерінің ықпалында болған түрік тайпаларының басын қосып Жаңа ұлт қалыптастыруында еді. Тарихқа жаңа мемлекетпен бірге жаңа ұлт - қазақ ұлты енді. Бұл жаңалық болатын. Жаңалық қашанда болмасын жаңа ілімді қажет етеді. Сондай ілім Асанқайғының "Жерұйығы" болатын. Бес ғасыр өткен соң, өткенге баға беру жеңіл. Асан Сәбитұлы заманында Әбілқайыр Ордасында жік шықты, оны қазіргі тілге салсақ сеператизм деуге де болады, яғни "бүлікшіл" сұлтандар Керей мен Жәнібек бұрын болмаған "Қазақ хандығын" құруға кірісті, ел жарылды, сонда ғұлама Асанның қарекеті қандай болмақ!

Сұрақ жауапты талап етеді. Оқиғалар тым қауырт өте бастады. Асан Сәбитұлының бір жаққа шығуы керек еді. Хандар ісі бір бөлек, данышпан ісі бір бөлек болса не болмақ, кім ұтпақ, кім ұтылмақ? Осы сұрақтарға жауап іздеп, оны табу ісінде Асан Сәбитұлы, ендігі жерде халық санасына Асанқайғы болып енді.

Сондағы Асанның қайғысының мәнісі не? Оны қайғыға салған жер мәселесі, жаңа мемлекетке жаңа жер керек және де ол тек әншейін жер емес ұлт, халық топтасып, құт-береке болатын "Жерұйық" болуы керек.

Жерұйық деген екі сөзден құралған, олар жер және ұйық. Жер деген географиялық термин ретінде баршамызға түсінікті, бірақ Асанға керегі мемлекеттік құрылысқа қажетті жер. Бұл мәнде жер географиялық емес, саяси мәнде аталып отыр. Сонау Алтын Ордадан келе жатқан телегей-теңіз жер мәселесі Асан Сәбитұлы заманында проблемаға айнала бастады. Алтын Орда әлсірей келе жаңа мемлекеттерге ыдырай бастады. Алтын Орданың соңғы билеушісі Шейһ Ахмед хан өлген соң (1502 ж.), оның территориясында: Қырым (1428-1792), Қазан (1437-1556), Астрахань (1466-1557), Сібір (1563-1656), Басқұрт (1656-1738) -хандықтары (мемлекеттері) пайда болды. Атақоныс Еділ-Жайық өңірі ендігі жерде тұтасымен келер ұрпақтардың қонысы болмайтыны белгілі болды. Жаңа ұрпаққа жаңа жер керек, ол құт мекенінің аты "Жерұйық". Тіліміздегі "ұйық" деген сөздің түбірі "үю". Демек, жаңа мемлекет - Қазақ хандығы, жаңа халық ұйитын жер керек. Жер мемлекеттіктің іргетасы. Осы мақсатты орындау үшін аңызда

Асан Сәбитұлы желмаясына мініп алып, жер шарлап кетеді. Асан Сәбитұлын "утопист" етіп қойған осы аңыздық (мифтік) сарын, әйтпегенде Асан утопист емес, ол нақтылы мемлекет құру ісімен айналысқан қайраткер, ғұлама.

Асанқайғыны Кампанелла, Томас Mop сияқты утопистермен салыстыра қарастыру оны мадақтау емес, керісінше Асанқайғыны түсінбеуден туған теріс көзқарас. Кеңес заманында қазақтардың дербес мемлекет болуы шынында қиял болғанында Асанқайғыны утопист етіп көрсету сол заман идеологиясына өте тиімді болатын. Сол теріс дәстүр тәуелсіз Қазақстанда шығып жатқан әдебиеттерде де әлі орын алуда. Асанқайғыға тәуелсіз Қазақстан тұрғысынан жаңаша көзқараспен келетін мезгіл жетті. Асанқайғы туралы кезінде айтылған жалған қағидалардан тазаруымыз керек.

Асанқайғының "Жерұйық" ілімі Керей мен Жәнібек сұлтандардың құрған мемлекетінің философиясы. Сол себепті қазақ халқының тұңғыш әрі төл хакімі сөзсіз - Асанқайғы.

Асанқайғының мемлекеттік ілімінің формасы - Орда болды. Керей мен Жәнібек қазақ хандығын құрғанда, оның мемлекеттік формасы "Орда" атанды. Әдебиеттерде қазақ хандығын "Қазақ Ордасы" деп дұрыс атап жүр. Орда деген мемлекеттің басқару формасы ретінде арнайы зерттейтін тақырып. Жошы хан және оның ұрпақтары құрған мемлекет Алтын Орда деп аталса, кейін "Ақ Орда", "Көк Орда", "Қазақ Ордасы", "Ноғай ордасы" болып кете берді, ғасыр басындағы мемлекет ілімін либералдық-демократиялық бағытта жасауға ниеттенген Әлихан Бөкейханов бастаған саяси топ, өздерінің мемлекеттік ұғымын "Алаш Орда" деп атаған. Мемлекеттің осы формасы ұлттық менталитетке айналғанына дәлел, қылышын сүйретіп "қызылдар" келгенінің өзін де ел астанасын "Қызыл-Орда" деп атаған. Қазіргі Қызыл-Орданың осылай аталуы, оның Қазақстанның астанасы болуына қатысты екені тарихи факт.

Сонымен біз Асанқайғының "Жерұйық" туралы ілімін "Орда" деп аталатын мемлекеттік басқару формасының теориясы деп қабылдаған жөн. Ордада билік кімнің және кімдердің қолында болғаны туралы Ілияс Есенберлиннің "Алтын Орда", Әбіш Кекілбаевтің "Үркер", Мұхтар Мағауиннің "Аласапыран" т.б. тарихи романдарда біршама бейнеленген.

Асанқайғының "Жерұйық" туралы ілімі, қазіргі саяси тілмен айтсақ, геополитикалық саясат. Мемлекеттілік жер мәселесінен басталатыны анық. Жерсіз ел де, мемлекетте жоқ. Қазақ мемлекеті қай жерден басталмақ деген геополитикалық мәселесімен нақтылы айналысқан данышпан Асанқайғы болатын. Сондықтан бізге Асан Сәбитұлының жыраулығынан оның мемлекет қайраткерлігі қымбат. Жыраулықты ол биліктің "технологиясы" ретінде пайдаланған. Асанқайғы негізін жасаған жер туралы мемлекеттік саясат I 156 жылдан 1726 жылға дейін, яғни Керей мен Жәнібек хандардан бастап Болат ханға дейін үзілмей айтарлықтай жүріп келді, бұл іс, әсіресе ерекше тарихи орын алатын хандар: Қасым (1511- 1518), Хақназар (1538-1580), Тәуекел (1582-1598), Есім (1598- 1645), Жәңгір (1645-1680), Тәуке (1680-1718) т.б.

Хандық биліктің әлсіреуі Болат ханның тұсына келді. Хандық билік неге әлсіреді дегенге тарихшылар сыртқы және ішкі факторларды көлденең тартады. Оның үстіне Болат ханның ұжеке басының кемшіліктері қосылды. Міне, осы кезде қазақ мемлекетінің тарихына билер билігі алдыңғы қатарға шықты. Былайша айтқанда 'билер революциясы" жүзеге асты. Қазақтың ортақ ханын сайлау билер билігіне тиді. Осы саяси жағдайдың жетістігі де, кемшілігі де болды. Неге дейсіз ғой. Дәстүрлі мемлекеттің ордалық басқару формасында билер билігі тек кеңесшілік дәрежесінде болатын. Осы тәртіп бұзылып, билер билігі хандық биліктен асып түсті. Хан (сайлау билер құзырына қалды. Әбілқайыр ханның өкпесінің бір себебі де осыда болатын. Билер билік үстемдік жасаған кезде, қайтадан шыққанын дөп басып айту қиын, регионалдық сепаратистік идеология өз күшіне ене бастады, оны сырт көзге соншама күдік келтірмейтін, бірақ ішкі мәнінде регионалдық (жүздік дей беріңіз) саясат жатқан қазақ менталитетіне мынандай түсінік қалыптаса бастады Ұлы жүзде - Төле би, Орта жүзде - Қазбек би, Кіші жүзде Әйтеке би. Қарап отырсыз, үш жүзге үш биді бөліп берген, немесе, үш жүзді үш би бөліп алған. Жарар, мүмкін кезінде осындай тарихи қажеттілік болды делік, енді одан бергі заманда қазақтың үш биін үш жүзге бөлуді тоқтату қажет еді, олай болмады, осы жалған сана әрі қарай өрши берді, сірә ол әлдекімдерге аса қажет болғанға ұқсайды. Біртүтас қазақ мемлекетін үш аймаққа, үш регионға, үш жүзге бөлу тек қазақтардан өзгелерге ғана қажетті геополитикалық саясат еді. Асанқайғы тауып берген Жерұйықты үш бөлікке болу қазақтың мемлекеттігіне ауыр соққы еді. Осы заманда тәуелсіздік проблемаға айнала бастады. Орда мемлекеттік басқару формасы ретінде өз қуатын әлсіретті. Региондық хандар пайда бола бастады. Мұны бәрі 1731 жыл оқиғасына, яғни қазақтардың Ресейдің қол астына өту үрдісіне әкелді. Тек XVIII ғ. екінші жартысындағы Абылай хан саясаты ғана ордалық билікті қалпына келтіруге арналды, бірақ тарихи уақыт заман кеңістігінен өтіп кеткен еді. Ордалық билік қайтып орныға алмады, Абылай хан азып-тозып, шашырап кеткен халықты жинап алып, ақтық рет басын біріктірді. "Ақтабан Шұбырынды, алқа көл сұламадан" қалған ел, соңғы рет ортақ қазақ хандығының (1771 ж.) туын көтерген. Абылай хан Ренессанстық тұлға болатын. Ол қазақ халқына қолынан кетіп бара жатқан мемлекеттігін кайтарды, сөйтіп Асанқайғының "Жерұйығын" келер ұрпақтарға сақтап қалды. Алайда, Ресей мен Қытай империясының геополитикалық саясаты арасындағы қақтығыста қазақ хандығының, яғни мемлекетінің тағдыры шешіле бастады, бұл істегі соңғы харакет Кенесары Қасымовтың саясаты болды. Оның тарихи мәнісі Жерұйық үшін соңғы саяси күрес болатын.

Ресей қол астындағы бодан елге билік жүргізудің бірнеше үлгілерін жасады, соның бірі Бөкей хандығы (Ордасы) болды, бірақ ол Ресейге уақытша тәсіл болып, 1882 жылы патша жарлығымен "Сібір қырғыздары туралы устав" қабылдап, Қазақстан территориясында (Жерұйықта) хандық билік мүлдем жойылды. Ауру қалса да әдет қалмайды дегендей, Қазақстанның әр жерлерінде өздері қолдап хан сайлаушылық та болды, бірақ оның бәрі дәрменсіздіктің белгісі болатын. Қазақстан территориясы округтерге, губернияларға бөлінді, оны әскери генерал-губернаторлар басқарды. Халқымыздың тәуелсіздігі жойылды, ол жыр, аңыз дастандарға кешті. Ендігі жерде Асанқайғы айтқан Жерұйық туралы ойлардың айтылуына тыйым салынды. Осы саясат республиканы Г.Колбин басқарған кезде де жалғасып, тарихи тақырыпқа шығарма жазған жазушыларға кінә тағыла бастады. Тарихи тақырыпқа шығарма жазу мемлекет тарапынан теріс саясат деп аталды. Себебі, тарихи шығармалар халықтың нағыз тарихын, өзінің мемлекеті (Ордасы) болғанын, оның дана кемеңгері Асанқайғының болғанын, оның мемлекеттік туралы "Жерұйық" деген ілімі болғанын, бір сөзбен айтқанда тарихи санасын оятпақ. Тарих бетін жауып қою, ұрпақты тарихи санасыз қалдырушылықтың нәтижесі кезінде жеміс берді. Заман өзгерді, бірақ кезінде теріс қалыптасқан көзқарас бүгін де бой көрсетуде.

Біздің заман Ренессанстық заман, тәуелсіздік қайта орнады. Ренессанс тарихы, ол мемлекеттігіміздің тарихы, тәуелсіздік тарихы.

Қазақстан Республикасы мазмұн жағынан бұрын болған Ренессанстық мемлекет. Керей мен Жәнібек хандардан бастап Абылай ханға дейінгі қазақ мемлекетінің тарихы ел есінен кетпеген, демек, халқымыздың тәуелсіздікті аңсау қуаты да сарқылмаған, сол қуат 1991 жылдың 16 желтоқсанында қайта күшіне еніп, халқымыз өзінің саяси тәуелсіздігіне қолы жетіп, Асанқайғы жырлаған Жерұйыққа толық ие болдық.

Қазақстанның нағыз "Жерұйық" екені ешкімге де күдік туғызбас. Қойын-қонышы кенге толы байтақ өлке атадан балаға ауысып келе жатқан атамекен. Біздің жер мәселесінде ешкімге сұрағымыз жоқ, бізге де ешкімнің сұрағы болуы мүмкін емес. Тәуелсіздіктің бірінші қағидасы жерге иелік. Туған атамекен жерұйықта қазақстандықтар мейлінше кемелденуіне толық мүмкіндік бар. Мәселе, тек "технологиялық мәдениетте", шикізаттың молдығы бір жағынан жақсы болса, екінші жағынан бөгет болып тұрғанын мойындамасқа амал жоқ. Өркениетке бастайтын жолда "технологиялық мәдениет" тұр, одан өтпеген халық өркениеттік, әсіресе техногендік өркениеттің өгей баласы сияқты болмақ. "Технологиялық мәдениетсіз" ғылым мен техника кең өріс алмақ емес, натуралдық қалпымыз көп өзгеріске түспейді. Дәстүріміз сақталды деп ырза болғанымызбен, өзге алдыңғы қатарлы ұлттардың бізден алыстап бара жатқанын қалайша білмеген-көрмегенсіп отыра бермекпіз. Бұл проблеманың бір жағы болса, оның екінші жағында ұлт болып сақталуға қауіп төніп тұрғанын да ескерген жөн болмақ. Қазақтардың қазіргі заманда қазақ еместерге айналып бара жатқаны да шындық. Тегінде осындай қауырт этникалық үрдістер метаморфозасына түскен кезде бір сұрақты анықтап алу керек сияқты, ол осы "қазақ" деген кім, "қазақылық" дегеннің өзі не?

Бұл сұраққа менің жауабым, Асанқайғы жырлаған Жерұйыққа ие болу, яғни, саяси билік (мемлекеттілік) қазақылықтың бірінші талабы. Одан арғы мәселелердің бәрі даулы. Ана тілін білу де қазақылыққа даулы, олай дейтінім тіл туралы жаны ашыды-ау дейтін азаматтардың бір парасы, өз балаларымен орысша сөйлесіп, ана тілінің қажеттілігін тіптен керек етпейді, осы жайға қарап, оларды қазақ емес деуге қалай болады, сірә олай шолақ қорытындыға келе қоюға болмас. Ауру кейде әдетке айналып кетеді демеуші ме еді халқымыз. Қазіргі орысшамыз сол әдетке айналған дерттің бірі. Сондықтанда мен тәуелсіздіктің де, қазақылығымыздың да басты қағидасы Жерұйық - Қазақстанға деген иелік сезіміміз болса керек деген ойға айналып келе бергенді ұнатамын. Бұл өз тарихын, өз табиғи болмысыңды қадірлеу болмақ. Бұл сезімнен айырылғанда ұшарын жел, қонарын сай білетін қаңбаққа айналмақпыз. Қаңбақтың философиясы, қайда ас болса - сонда,қай жерде күйлі тұрмыс болса - сонда, қай жерде көңілге сая болса сонда болу. Осы дүниетаным құрсауына түскен талай қазақтар каңбақ болып Жерұйықты Қазақстаннан тыс жерден іздеп кете берер, ондайлар әр заманда болған, әлі де бола бермек, оларға Тәуелсіздік елден кетуге мүмкіндік болып, жол ашып берді.

Біз болсақ, яғни, елде қалғандар әлі басымыздан талай қиыншылықтар өткермекпіз, себебі, Тәуелсіздік саяси тәуелсіздік, экономикалық тәуелсіздік болып бөлініп кетеді. Соңғысы алғашқысының негізі болмақ. Экономикалық дербестік болмаса, саяси билік толық болмақ емес.

Қазіргі экономикалық ахуал халқымыздың басым көпшілігіне күйзеліс әкеліп отыр, оның себептері туралы басылым беттерінде үздіксіз айтылуда, менің айтпағым, экономикалық дағдарыс туралы емес, тәуелсіздікті тұрмыс қиыншылығы арқылы түсіндірудің қауіптілігі. Тұрмыс қиыншылығы тез арада түзеліп кететін шара емес, оған біршама уақыт қажет. Тұрмыс қиыншылығының өз тарихы бар. Табиғи түрде өмір сүріп жатқан адамдарға қолдан жасалған "мәдени социалистік" тұрмысты зорлап енгізуден басталған. Ендігі жерде халық сол баяғы табиғи тұрмысына қайтып келе алмай қиыншылыққа түсуде. "Социалистік жалған" тұрмыс адамдардың әдет-дәстүріне айналып, санасын құрсауға салып, өз бетімен өмір сүру қабілетінен айырған. Адамдар "өз тағдырың өз қолыңда" деген прагматистік философияны меңгеріп кете алмай қиналуда, бұл тұрмыстағы емес, адамдардың санасындағы қиналыс. Сананың болмыстан озатыны да бар, көбінесе одан қалып қоятыны да бар. Сананың осы соңғы сипаты жаңа тұрмысқа етудегі қиыншылықтың бірі болып отыр. Тәуелсіздік - сана. Тәуелсіз елдің .адамының санасы да тәуелсіз болуы шарт. Саяси тәуелсіздік әрбір адамның дербес санасына айналғанда күшке енбек. Саяси істерге немқұрайлылық, ел тәуелсіздігіне сын. Халық өз еркін саясаттандырмай "айтқанға көндік" деген философияға салынса, саяси билік авторитаризмге тіптен Диктатураға айналып кетпек. Ондай жағдайлар XX ғасырдың болмысында көптеген елдерде болған. Ол жөнінде Г.Маркестің "Патриархтың күзі", М.Астуриастың "Сеньор Президент" деген үлгі боларлық романдары әлем жұртшылығына әйгілі.

Тәуелсіздік тарихы әріден басталған. 1917 жылғы Қазан Төңкерісін қабылдамағандар тәуелсіздік үшін күрескендер еді. Оларды кейінгі Кеңес жылдарындағы тарихта, әдебиетте, өнерде мүлдем жексұрын адамдар ретінде көрсетті. Қызыл Армиямен соғысқандардың бәрі "бандылар" деп аталынды, сөйтіп, нағыз бандиттер туралы ашық сыр айтылмады. Осы көзқарас сарқыны әлі күнге дейін сақталған, оның бір көрінісі 1986 жылғы "Желтоқсан оқиғасы" күндері-ақ байқалды. Сөзімізді жалғастырсақ 20-30 жылдардағы кеңестік тәртіпке көнбей қарсылық, наразылық көрсеткендердің дені осы тәуелсіздік үшін күресушілер еді. Кешегі тың көтеру ісінде наразы болған, Ақмоладағы неміс автономиясын құруға қарсы болғандар, ұлт мектептерінің жаппай жабылғанына наразы болғандар тәуелсіздік үшін күресушілер болған. 1986 жылғы "Желтоқсан оқиғасы" болса, олар тәуелсіздіктің саяси күресте көрінген алғашқы қарлығашы. Осылайша тәуелсіздік үшін күреске көптеген мысалдар келтіре беруге болады, мен жинақтап бір сөзбен айтпағым тәуелсіздік бізге 16 желтоқсанда 1991 жылы бірден есік ашып кіріп келген жоқ, оның ауыр-ауыр жолдардан өткен, қилы-қилы тарихы болды.

Тәуелсіз елдің философиясы да тәуелсіз болуы керек. Ой тәуелділігінің не екенін біз басымыздан кештік. Гегелдік-маркстік диалектика философияда монополия жасап, өзге философиялық ойлардың өріс алуына жолды жауып тастады. Кеңестік дәуірдегі философия дегеніміз Гегель, Маркс, Лениндерді түсіндіруден аспады, сөйтіп философия схоластикалық мәнге айнала бастады. Гегель философиясына сын айту болмайтын іске айналды, оның себебі, Ленин "диалектика марксизмнің жаны" - деген болатын. Марксизмнің жаны туралы сын айту, әрине шектен шығушылық. Гегель болса диалектиканың ең көрнекті "авторы" атанған.

Философия тарихында қалыптасқан осы дәстүрден қазақстандық философтардың арылуы, бүгінгі күнде, проблемаға айналып отыр. Дәстүр бұзушылық қай заманда болмасын оңай шаруа емес. Кезінде "пайғамбарлыққа" дейін көтерілген Гегель, Маркс, Ленин сияқты тарихи тұлғалар, адамзат тарихында тек өздеріне тиісті ғана орындарын алуы ақылға сыйымды іс. Бұларды әсірелеу күні өткен тақырып. Тарихта әркімнің өз орны бар. Әлемдік мәдениетті, философияны оның көрнекті өкілдерін оқып, танып, білуіміз қажет іс, бірақ оларды өз шамаларынан тыс бағалау ғылым емес, идеологиялық тәсіл. Осы мақсатта атқарылатын бірнеше ауқымды істер бар.

Біріншіден, Көне Үнді, Грек замандарынан бастап, одан беріде Сократ, Платон, Аристотель т.б. көрнекті тұлғалардың еңбектерін ана тілімізге аударуды тез арада қолға алу күн тәртібіндегі жұмыс. Бұл мәдениетті халықтың атқаратын басты шаруасы. Мұндай істе бірнеше мәселелер шешілмек, олар: философиялық лексика, нақтылы анықталмақ, ойлау мәдениетіміздің кеңістігі ашыла түспек, ұлт философиясының жетілуіне жол ашылмақ. Бұл істі орындайтын біздер философтармыз, ендеше іске кірісуіміз керек, бағытымыз анық.

Екіншіден, әлемдік философия тарихында еленбей келе жатқан проблема, ол "фәлсафа" яғни араб тіліндегі философияның тарихы. Философияның бұл тарихи формасы X ғасырдан XVII ғасырға дейін әлемдік мәдениеттің озық үлгісі болған, оның Еуропалық ойлау мәдениетіне әсері де шешуші болғанын көптеген Батыс ойшылдары мойындаған. Бұл кезінде ұмыт болған Грек, Рим философиясына Ренессанстық мазмұн беріп, Платон, Аристотель шығармаларын қайтадан жарыққа шығарған. Олар бүкіл грек философиясын араб тіліне аударып, соның нәтижесінде араб тілін біліп, сол тілдегі философиялық еңбектерді оқу мәдениеттілік пен білімділіктің биік дәрежесі деп қабылданған. Еуропаның алғашқы схоластары және Роджер Бэкон сияқты белгілі ғалымдар араб тіліне жетік болған. Осындай нәтижеге жеткізген аударма мәселесі. Бағдадтың халифы әл-Мамун "Аударма үйін" салғызып, дүниежүзіндегі бар кітаптарды араб тілінде аудартқан. Соның нәтижесінде Мұсылман Ренессансы мүмкін болды. Ана тіліміздің болашағының бір арнасы осы араб тіліндегі философияны өз тілімізге аударып, оқып, зерттеуіміз қажет. Бұл жұмыс басталған бірақ қарқын керек. Өткен жылы Қазақстанда тұңғыш рет "Фәлсафа тарихы" деген оқулық-хрестоматия жазылып, онда араб тіліндегі фәлсафаның типологиясын жасап, оны үш салаға бөліп қарастырдық, олар: Араб халифатының ойшылдары; Орта Азияның араб тіліндегі ойшылдары және Кордова халифатының ойшылдары.

Араб халифатының ойшылдарынан әл-Киндидің (IX ғ.) "Аристотельдің кітаптарының саны және философияны меңгеруге не кажеттілігі туралы трактатын" және "Бес мән туралы кітабын", "Таза ағайындардың" еңбегінен үзінді аударылды.

Орта Азия араб тілді ойшылдардан: Әл-Фарабидің "Мәселенің мәні", "Ғылымдардың шығуы туралы", ибн Синаның "Ақыл иесі жан туралы", Ф.Аттардың "Бұлбұл намасын", әл-Ғазалидің "Оған қойылған сұрақтарға жауаптар", "Тура таразы", "Адасудан арылдырушы" деген шығармалары тілімізге аударылды.

Бізге беймәлімдеу Кордова халифатының ойшылдарынан ибн Туфейлдің "Хай Якзанұлы туралы" философиялық романын, ибн Рушдтың "Жоққа шығаруды жоққа шығару"-дан үзінді, ибн Арабидің "Данышпандық мөрі" деген шығармаларын аудардық. Әрине, мұның бәрі әлі аз.

Үшіншіден, біз Батыс философиясын біршама білгенімізбен Шығыс философиясына жетік емеспіз, әсіресе Жапон философиясы, Тибеттің діни философиясы, өзге Азия халықтарының философиясын зерттеуіміз қажет.

Қазақстандық философияның негізгі бағыттары осылай болған күзде, біз ұлттық философияның кемелденуіне жол ашамыз, бүгінгі күнде "қазақ философиясы" деген ұғым ғылымда қалыптаса бастады. Бұл да Тәуелсіздікке тікелей қатысты іс.

қыркүйектегі АҚШ-тағы болған террористік оқиға көптеген .аналитиктердің айтуынша, қатардағы оқиға емес, ол заманымыздың келбетін өзгертетін саяси проблема басы. Мен осы пікірге қосыламын. Бұл оқиға әншейін жасалған шара емес, оның арғы жағында ғаламдық зор проблема жатыр. Қалай дегенмен де, бұл, өркениеттер қақтығысының басы болатындығы, күннен-күнге .айқындалып келеді. Осы қақтығыс мерзім жағынан XXI ғасырды толық қамти ма деген қауіп бар. XX ғасыр социализм мен капитализм арасындағы саяси-әлеуметтік қайшылықтармен анықталған еді. Ендігі кезекте XXI ғасыр үлесіне христиандық және исламдық әлемдер қақтығысы күн тәртібіне ұсынылып отыр. Бұл ем немесе кімдерге керек? Ол көп ұзамай анықталмақ.

Террор алғашқы қарлығаш, енді оның соңын ала дүниеге осы оқиғадан бастау алатын жаңа ілім пайда болатынына еш таңғалуға болмайды. Бұл жұмыс тиісті орындарда жасалып жатқанына күдік келтіруге болмас. Тарих толқынына назар салсақ, өткен ғасырдағы қалған ілімдер Батыста жасалды, осы үрдіс тағы да қайталанатынға ұқсайды. Оның үлгісі өткен ғасырда болды. Интернационалистік деген ілімді бетке ұстап СССР көптеген дербес елдердің ішкі саясатына араласты емес пе? Тіптен Ауғанстанда соғысқандарды күні бүгінге дейін "интернационалист-жауынгер" демейміз бе? СССР-дің Ауғанстанға әскерін кіргізуі "интернационалистік борыш" деп насихатталмап па еді. Болашақта өмірге келетін жаңа ілімді осы бағытта өзіне "ғылыми дәлелдер" табатыны анық.Сондықтан, батыстан келетін жаңа ілімге тағы да табынуға даяр Гюлуды қойып, өзіміздің отандық түсінігімізді калыптастыру қажеттілігі ұлттық қауіпсіздіктің басты мәселесінің бірі екенін санамызға сіңдіру үшін, бөгде ілімге деген рухани болмысымызда иммунитет қалыптасуы қажет. Қауіпті жұқпалы ауруларға жасалатын вакциналар сияқты, бізге тұрақты рухани иммунитет қажет. Ол үшін Қазақстан халқына ортақ құндылықтар жүйесі тұрақты субстанцияға айналуы қажет. Осы проблеманы түсіну әрі оны шешу Ұлттық қауіпсіздікке тікелей қатысты.

Жалпы, террор деген мәселеге келсек, оның тарихта жасалған "тәжірибесі де, теориясы да" болған. Террорды саяси құрал ретінде пайдаланбаған мемлекетті мен білмеймін. Социализмнің бар тарихы террордан тұрды. Террорды мемлекеттің өзі ұйымдастырып отырды. Енді XXI ғасыр басында террор бөтелкеден шыққан жын сияқты мемлекеттердің қолынан шығып кетті. АҚШ-тағы қыркүйек оқиғасы, соның классикалық үлгісі. Террор мемлекеттен тыс күшке айналды. Бұл да заңдылық, себебі қолында қаражат, техникасы, соғыс құрал-жабдықтары бар саяси күштерге террормен айналысуға әлемдегі әлеуметтік жағдай өте қолайлы. Жер бетіндегі елдердің 70 пайызы кедей мемлекеттер, оның үстіне қағажу көрген ислам дініне сенушілер миллиардтан асып отыр. Әлеуметтік, діни келісімге келетіндерден гөрі конфронтацияға жақын елдер, региондар жеткілікті. КСРО тарқағаннан кейін "дүниені қайта бөлісу" - деп аталатын геополитикалық саясат өз дегенін жасап жатқаны ешкімге де құпия емес. Қазақстан Республикасында "ұлттық келісім" және "әлеуметтік келісім" деген принциптер қазақстандық өркениеттің негізгі арнасы болуы тарихи-мәдени қажеттілік, себебі, елімізде көп этностар мен конфессиялар бар. Ол деген сөз, ортақ құндылықтарды қалыптастырудағы объективтік қиыншылықтар. Түркілік мәдениет, славяндық мәдениет осы феномендерге сай мұсылмандық және христиандық құндылықтар бар, демек "келісім" ауадай қажет.

Қазіргі христиандық және исламдық өркениеттер қақтығысына құрылған әлемдік схеманы біз қабылдай алмаймыз, бізге қажетті бейбітшілік және келісім. Бұл өмір сүрудің ешқашан бұлжымайтын тұрақты қағидалары, осыларды әлемдік саясатта бұзғысы келетін саяси күштер, идеологиялар күннен-күнге өсіп әрі күшейіп келеді, соның ең айғақты көрінісі қыркүйекте Нью-Йорк пен Вашингтонда болған террористік оқиға және оның жалғасы АҚШ- тың бастауымен НАТО күштерінің әлемдегі кедей ел Ауғанстанды бомбаның астына алуы, сау ақылға сыйымды шешім емес, бұл бір жағынан АҚШ-тың шарасыздығы, екінші жағынан "әлде кімдердің" сценарийі бойынша болып жатқан, ғасырға созылатын өркениеттер қақтығысының басы. Америка супер держава ретінде әлемдік оқиғаны өз қолына алды, бірақ оның өз әрекеттерін құқықты түрде ақтайтын не жаңа ілімі, не жаңа идеологиясы жоқ.

Террормен күресу үшін елдерді бомбалау деген әділ саясат емес. Мұндай саясат өміршең болмайды, демек, Америка өз саясатын өзгеше теориялық арнаға түсіруі қажеттілік, ондай теория түптің-түбінде жасап шығарылады, тек қолдан жасалған жалған ілім негізінде ғана ол өзінің супер державалық оқиғаларын ақтап алуына мүмкіндік туғызады.

Сондықтан бізді тәуелсіздіктің өткен тарихынан гөрі, оның болашақ тарихы қатты алаңдатып отыр. Мәдени өмірге мықтап енген вестернизацияның уақыт өте қандай нәтиже беретінін де болжау жеңіл шаруа емес. Әлеуметтік және діни келісімге келу де Қазақстан үшін кемеңгерлікті қажет ететін саясат. Осы тұста қандай мемлекеттің болмасын тағдырын шешетін іс сыртқы саясат емес ішкі саясат екенін естен шығармаған жөн. Халқымыздың 30 пайызының қалы күн көру деңгейінен төмендігі шешімін қажет еткен әлеуметтік проблема. Жоқшылық, кедейшілік болған елде терроризмнің әлеуметтік тамыры бар деген сөз. Кезінде Лениннің пролетариат өз мойнындағы бұғауынан өзге еш нәрсені жоғалтпайды деген ұранмен Ресей империясының тас-талқанын шығармады емес пе? Пролетариат дегеніміз тақыр кедейлер, ондайлар елімізде отыз пайыздан асып жығылады. Бұл тәуелсіз елдің болашағына қауіп. "Деловое обозрение" апталығында еліміздің Ұлттық Банкісінің жетекшісі айтты деген мынандай тұжырым басылған. Қазақстан экономикасы мынандай екі факторға тәуелді: бірі мұнай мен металдың әлемдік бағасы және Ресейдегі экономикалық жағдайға байланысты. Осы тұжырымға сүйенсек Қазақстан экономикасында тұрақтылық жоқ. Мұнай бағасы күнде өзгеріп жатады, металл деген әлемде көбейіп кеткендіктен, біздің ел металл бұйымдарын шетке шығаруға қиналыс үстінде. Ресей экономикасы туралы айтсақ, ол ел экономикасы аса қарқынды түрде болса да біз үшін қауіп, тым дағдарысқа түссе де қауіп. Ресей экономикасына тәуелді болу тәуелсіздіктің саяси-экономикалық мәндерінде шектеулі болып табылмақ. Бұл жұртқа түсінікті жағдай. Демек, сыртқы факторларға тым тәуелді емес, тұрақты отандық, Қазақстандық экономика болуы керек.

Әрине, Тәуелсіздік философиясы pyx тәуелсіздігімен анықталмақ. Менің түсінігімде халықтың рух тәуелсіздігі - ұлттық мемлекетке қатысты. Біздер, яғни, қазақстандықтар рухани тәуелсіздігіміздің көрінісі саяси еркіндігімізді Мемлекетке келісім түрінде өткіздік. Сол үшін бізді мемлекет қорғауға, өмір сүруге жағдайлар жасауға міндетті. Бірақ осы келісімді мемлекет қалай атқарып отыр, оны біз қалай түсініп күн көріп жатырмыз, оның бәрі проблемалар.

Проблема бар .жерде айтыс бар, тартыс бар, шындық бар, жалған айту да бар, бәрі де болмақ, себебі, өмір сүру қиын, ал ұлт, халық, мемлекет болып, мынау додаға түскен XXI ғасырда өмір сүру қиынның қиыны, алайда Асанқайғы анықтап берген Жерұйық -Қазақстанға иелігіміз тек біздің ғана емес, ұрпақтар қамы екенін сезініп, соған сай қаракетіміз болса екен деген игі үміт сөнбесе екен.

ТАРИХИ-ФИЛОСОФИЯЛЫҚ ТӘЖІРИБЕ ЖӘНЕ ҰЛТТЫҚ ДІЛ

А. ҚАСАБЕК

Жиырма бес ғасырлық тарихында философия дүркін-дүркін тығырыққа тіреліп, өзінің негіздері мен онтологиялық жүйелерін өзгертіп отырған.

Қоғамдағы, мемлекет пен жеке адам өміріндегі болып жатқан жаңалықтарды, ғылым мен құқық табиғатын, мифология мен утопия, идеология мен мәдениет карым-қатынасын жете зерттеген философия XX ғасыр соңында қоғамдық сананың барлық түрлеріне зор әсерін тигізді. Сонымен бірге философияның өзі де рационалды-логикалық бағдарларын барған сайын пайымдау жолдарына бағындырып, өзінің шынайы болмысын әлемнің техникалық әлуетімен алмастыруға негіз қалауда. Осы бағытта философия өнер түрлеріне бейімделіп, адам болмысының өмірлік мәнді мәселелерін және өзгермелі мәдениет белгілерін түсіндіруде, таразылауда көркемдік-бейнелеу әдістеріне көбірек бой ұруда.

Классикалық философияның үлкен жетістігі ретінде адамды теориялық және практикалық зерденің объектісі ретінде қарастыратын субъектіліктен арылтқанын атауға болады. Осының негізінде тұлғаны кеңістік, уақыт, себептілік терминдерінсіз, трансценденция ұғымдары арқылы көрсетуге қол жеткізілді. Бұрынғы тұжырымдамалардағы жеке адамның дербестігі орнына зерденің үстемдігі орнықты. Адам санасын зерттеуде гносеологиялық қадам басымдық көрсете бастады.

Қазіргі философия адам туралы арнайы ғылымдардан іргесін бөліп алған соң "субъект", "тұлға", "жеке адам" ұғымдарына баса назар аударуда. Ал философиялық ойлаудың онтологиялық жүйелері өзіндік психологизмі, рефлексивтілік және сыни күмәнділігі, әдістемелігі мен рационалдығы мол эпистемологиямен ауыстырыла бастады. Осыдан келіп гносеология өзінің практикамен, лингвистика, когнитология, әлеуметтану, мәдениеттану ілімдерімен және өнермен тығыз байланысын бәсеңдетіп, логикалық-рационалдық сипатынан айырылып, мәдени-тарихи негізге айналды. Сайып келгенде, әмбебаптыққа ұмтылған философия өзіне көп тән емес интерсубъектілікті, логикалық негіздеушілікті қамтуға ұмтылды. Кемелденген қазіргі бұқаралық мәдениет субъектіні шынайы білімнен ғана емес, әлемнің толық рефлекциясынан тым алшақтатты.

Экзистенция, сөз, музыка, мәтін ретінде қарастырылып отырған онтология мәселелері табиғатының өзгеруіне байланысты тұйыққа тірелген классикалық метафизикаға философия білімінің ерекшелігі туралы мәселені көлденең тартуда. Философия пәнін қалай пайымдауға болады? Қазіргі кезде бұл проблема бойынша әр түрлі пікірлер қалыптасты. Ой, миф (аңыз), рефлекция, метафизика, гноезис, ғылым, дүниетаным, т.б. анықтамалар қазіргі философияның зерттеу объектісі және пәні болады деген тұжырымдар орын алды. Тарихи-философиялық үрдістен байқайтынымыз, қашан да болмасын философиялық теория - бұл өзгермейтін абсолют емес, керісінше әр түрлі пәндік-мәндік рефлексия, құндылықты көзқарас пен ғылыми коннотациялардың өзгермелі жиынтығы.

XX ғасырдың соңына таман пайда болған постмодерн қазіргі заманның өзін-өзі тануындағы рухани бетбұрыстың көп өлшемдік теориялық бейнеленуі ғана емес, субъективтіліктің ауқымын ұлғайтудың жаңа ерекшеліктерін қамтитын философиялық жүйеге айналды.

Дегенмен, осындай полифониялық көптілікті қамтуға бейіл философия оларды бір жүйеге бағыттап, тұтастық пен таным және қызмет субъектісінің табиғатын ашуға жол сілтеді. Оның әмбебап түрі ретінде мәдениет екені байқалды және одан философия алшақтап кете алмай, өзінің қолданбалы философияға айналғанын сезінуде.

Бұдан практикалық зерденің теориялық пайымдаулардан жоғары тұрғандығы байқалады, ал философия салаланып - ғылым, техника, онтология, тарих, қоғам, жыныс, т.б. философияларына айналды. Дәстүрлі классикалық философия дүниетанымдық мүмкіндіктерінен айырылып, таза теорияға, ал көп жағдайда ғылымға айналып кетті.

Философия ілімін зерттеу дін ілімімен тікелей байланысты. Жалпы философиялық мектептердің негізінде адам баласының рухани байлығының, сенімдерінің қатысы мол байқалады. Осы тұрғыдан алғанда, Орталық Азияда болған діндердің дүниеге келуі мен таралуын анықтау философия тарихы мен дін философиясы ілімдері үшін аса манызды міндет. Қазақстан жері қауымдардың көші-қоны мен әр түрлі діндер таралуының аймағы болғанын ескерсек, қазақ халқының дүниетанымында, философиялық жоралғыларында, діннің алатын орны ерекше. Әл-Фараби секілді әлемдік деңгейдегі философтың еңбектерінде діни сенімнен туындаған бай және терең мазмұнның кезігуі осының айғағы.

Қазіргі философия өткендегі дүниеге көзқарастың өзекті мәселелері идеялар әлемінде өз орнын таба қойған жоқ. Философиялық шығармашылық көп жағдайда болмыстың сыртқы көріністерін ғана жанап өтіп, ішкі мәнділіктеріне бойлай алмайтын дәрежеде қызмет атқаруда. Ал бұдан философтар мәңгілік, жалпылық, әмбебаптық мәні бар құбылыстардан алшақ кетті деген ой тумаса керек. Бірақ көпшілігі өткендегі мен келешекті бағалағанда орта ғасырдағы ықтималдықты романтикалық түрде, утопиялық кейбір идеяларды адамдардың жемісті қызметінде үлкен нәтиже береді деген бағыттарды ұстауда.

Еліміздегі философиялық біршама зерттеулер бөтен елдің топырағында пайда болған идеологиялық қатаң өлшемдердің көлеңкесінен шыға алмады. Оған уақыт кінәлі болғанмен, санаткерлік және адамзаттық отансүйгіштік жетіспеді. Мәселен, қазақтың қоғамдық-философиялық ойлау жүйесі жөнінде объективті түрде зерттеу жүргізілмеді, ал оқу үрдісінде оған уақыт мардымсыз ғана бөлінді. Қазақ ағартушылары туралы арнайы курс болғанмен, оған қажетті дәрежеде мән берілмеді. Еуропоцентристік идеялар басым болды, студенттерге тек классикалық философия тұрғысынан дәріс берілді. Ал бізге көршілес Шығыс елдерінің философиялық ой-жүйелері ескерместен, шет қақпай қалды. Бұл сайып келгенде, философиялық білім жүйесінде сыңаржақтылыққа әкеп соқтырды, ал ұлттық философиялық ойлау туралы ешқандай да бастамаға жол ашылмады. Тек тоқсаныншы жылдардың басында ғана елімізде қазақ философиясын зерттеуге және оқытуға бетбұрыс жасалып, нәтижелі табыстарға қол жеткізе бастады.

Қазіргі кезде еліміздің рухани өміріндегі өзекті мәселелердің бірі отандастарымыздың философиялық мәдениетін өркендету болып табылады. Оған қоғамның басынан кешіп отырған қайшылықтар проблемаларын әлемдік философия тарихының өзекті мәселелерін танып, талдап, зерттеу арқылы шешіп, бұған казіргі заманның ерекшеліктерін халыққа ашып көрсету арқылы қол жеткізуге болады. XX ғасырдағы Шығыс және Батыс философиясының компаративтік тәсілдерге бой ұруы арқылы ұлттық философия ілімін зерттеуге мүмкіндік туды. Түркі тілдес елдер философиясы рухани байлығына терең зер салып, зерделеу міндеті тұр.

Еліміз дүниежүзілік экономикалық кеңістікке кіру үшін алдымен экономикалық құрылымын ілгерілету арқылы қайта құрып, технологиялық артта қалушылықты жеңуде, дұрыс мемлекеттік бағдарламаларды жүзеге асыруда. Енді рухани өмірдің рөлін арттыру қажет болып отыр.

Философияның дамуы барлық әлеуметтік-мәдени өркендеуімізге де байланысты. Мазмұндық жағынан оның жүйелік-танымдық байланысын біртұтас құбылыс ретінде ашып көрсету маңызды. Осы тұрғыдан алғанда қазақ философиясы тарихын жаңа методология тұрғысынан зерттеу қажеттілігі туындап отыр. Басты мәселе - философиялық тақырып ретінде қандай ауызша және жазбаша әдебиеттердің, құжаттардың деректемелік негіз болуын жан-жақты зерделеп алу. Осымен қоса вербальдық және вербальдық емес ескерткіштерді философия тарихын зерттеуде қалай қолдануды анықтамайынша, бұл үрдіс күрделене түсуі мүмкін. Сциентизм, логоцентризм және тар өрісті вербальдау қазақ рухани өмірін танып-білуде казіргі ғылым үшін оның өткен кезеңі деп қарастыруға болады.

Шығыс және Батыс философияларын әрбір заманға қарай тікелей салыстыру методологиялық қателік болар еді. Ал қазақ философиясы тарихи жағдайында мүлде бұрыс нәтижелерге әкеліп соғады. Отандық философия мәдениет аясында өмір сүріп, ойлы сөзді бағалай отырып, ізгілік, ақиқаттық, антропологиялық және тарихи мәселелерге ден қойды. Осыларды қазақ философиясының жетістіктері ретінде қарастырып, оның дамуында кедергі келтірген методологиялық айшықтарды белгілеп, олардың рөлін ашып көрсету казіргі кездегі басты міндет.

Шығыс, Батыс елдерінде және еуразиялық кеңістіктерде қалыптасқан рухани құндылықтардың тұтастығы мен сапа жағынан айырмашылықтары адамзат философиясы тарихының бүгінгі таңдағы келелі мәселелерінің бірі болып табылады. Өйткені, әлемдегі халықтардың, ұлттардың, нәсілдердің бәріне тән жалпы адамзаттық құндылықтарымен қатар, әр халықтың өзіне тән тарихи қалыптасқан рухани, мәдени байлықтарын адамгершілік қасиеттерін, яғни, өзіндік құндылықтарын ескеру аса қажет. Тарихтың қазіргі белесінде осы құндылықтарды жандандыру, солардың негізінде жаңа белеске көтерілу бүгінгі таңның талабына айналуда. Сондықтан да белгілі бір жағдайға байланысты қазақ халқының тоқыраған философиялық және тарихи құндылықтарын терең зерттеу, олардың ішкі мәнін айқындау, жалпы адамзаттық өркениет аясындағы даму бағыттарын зерделеу қоғамдық ғылымдардың алдында тұрған басты мәселелердің бірі.

Бұл аталып отырған проблеманың маңызы өзінің ғылымға қажеттілігімен, немесе, қазақ халқының сана-сезімін оятуға бағытталуымен ғана шектелмейді. Тәуелсіздік жағдайында еліміз нарықтық экономика, азаматтық коғам мен құқықтық мемлекет құру мақсатын алдына қоюда. Олар тарихи тамырлас рухани негізде қалыптаспаса, өрісі тарылып, ішкі және сыртқы күшке төтеп беруі қиынға соғуы мүмкін.

Рухани тәуелсіздіктің философиялық мәнін адамның дүниеге көзқарас жүйесінен іздеу қажет. Біздің рухшылдығымыздың бастауы сонау ежелгі қытай философы Конфуцийден, орта ғасырдағы Әл-Фарабиден, кейінгі Абай мен Шәкәрім идеяларынан нәр алды. Олардың негізгі ойлары антропоцентризм философиясының әлемнің тірегі адам деген тұжырымның төңірегінде болды.

"Өзіңді таны және өзгерт" - бұл даналықтың үлгісі, халқымыздың ойлау жүйесінің өзекті мәселесі. Әрбір адам үшін болмыс сол адамның өзінің тіршілік ету ауқымы. Ал оның өмірінің бағыты мен мазмұны "мен қалай ойлаймын, солай тіршілік етемін" деген қағидалық үлгіге саяды. Өзін-өзі шыңдау, жасампаздық - адамның өзіндік дамуының мәңгілік үрдісі. Абайдың философиялық идеясы осыған меңзейді. Жігер, ақыл, жүрек үштігінде жүрек негізгі орынды алады. Ал Шәкәрімнің "арлы ақылға" ден қоюы да бекер емес.

Әркім өзіндік философиясына ең сенімді, басты ізгілік идеяларды, қағидаттар мен мақсаттарын белгілеп алуы абзал. Ол үшін адамның рухани кемелділігі өршіл көзқарасты қалыптастыруға, бақыт пен құштарлыққа қол жеткіземін деген мақсатын шыңдауға көмектесуі қажет.

Батыс философиясында осы мақсат басқаша түсіндіріледі: абсолютті ақиқатты ақыл, логикалық ойлау үрдісі арқылы ұғынып, іске асыруға болады. Осы мақсатты түсіну қатардағы адамға мүмкін емес, ол қызық та емес, ал күнделікті мәселелерді осы философияның принциптерімен шешу керісінше әсер етуі де ықтимал.

Абайдың айтуынша, дана адамдағы білім, ақыл және жігер жақсылыққа, ізгілікті істерге, адамдарға деген сүйіспеншілікке бағытталуы тиіс. Даналық жандылықпен, арлы ақылмен, әділеттілік және ақиқатпен ұштасып жату керек.

Рухани жаңару - өте күрделі және қиын үрдіс. Халықтар өзіне тиімді рухани мұратты іздеп, сарылды және оны тапты да. Біздің халық осы мұрат ретінде даналық пен түсінікті белгілеп, адамзаттың сара жолына шығуға талпынған жалпы адамзаттық құндылықтар -антиномиялары мынадай: "өмір - өлім", "махаббат - жеккөрушілік", "еркіндік - еріксіздік", "сенім - сенімсіздік", "әдемілік - сұрықсыздық", "ақиқат - адасушылық", "шындық -жалғандық", "бақыт - бақытсыздық", "әділеттілік - әділетсіздік", "байлық - кедейлік" және т.б. Олар рухани тәуелсіздікті анықтауда өзінің методологиялық маңызын әлі де атқарады.

Рухани кеңістікті құрайтын элементтер көп. Солардың ішіндегі оның мәнін терең де ауқымды анықтайтындар бұл ұлттық философия мен әдебиет мәдениет пен оның түрлері, рухани қазынаның басқа да элементтері осы екі үлкен тұғырлардың айналасында өрбиді, дамып отырады. Олардың даму деңгейі, қоғамдық өмірге тигізетін әсері және коғамдық сананы белгілеудегі алатын орны ерекше. Дамыған елдердің тәжірибесі осы ойды айғақтап отыр, оған көптеген мысалдар келтіруге болады.

Қазіргі кезде көптеген ғылыми және адами мәселелерге түбегейлі жаңаша қарауға мүмкіндіктер туды. Философиядағы бұрынғы жетістіктерімізді толық жоққа шығару емес, тек жаңа дүниетанымдық тұрғыдан тарихи құндылықтарға сараптау жасау, ақиқатты шынайы, нақты сипатта іздеуге ұмтылу болып табылады.

Қоғамның рухани өміріндегі құндылықтардың өзіндік келбеті мен сипаты көп өзгерді. Бұл құбылысты қоғамдық, тарихи үрдістегі әр түрлі көріністер, көрнекті тұлғалардың іс-әрекеттерімен байланыстырмай терең түсіндіру мүмкін емес.

Діни құндылықтардың ерекшеліктерін, олардың ғылыми, этникалық дүниетанымға тигізген ықпалын жаңаша сараптау керек. Осы жолда еліміздің мұсылман қауымы атқаратын істер өте ауқымды және ғалымдардың көмегінсіз оны атқару қиындыққа түседі.

Рухани тәуелсіздігіміз басқа елдің зерттеушілерінің бізді бағалаған еңбектеріне тәуелді болуы шарт емес. Осы уақытқа дейін рухани құндылықтарымызды солардың айтқан ойларына сәйкес пайымдаушы едік, әлі де сол үрдіс жалғасуда. Өзімізді өзіміз бағалайтын, өз пайымдауларымызды бөтен жұртқа телитін кезіміз жетті. Қазақтың болмысына, мәдениетіне, табиғатына сай келетін, соны айғақтай түсетін рухани тәуелсіздік дәрежесіндегі дүниетанымдық көзқарас тәжірибелеріне, әлемдік және ұлттық мәдени тарихына арқа сүйегенде зерттеу мазмұндырақ шығары сөзсіз.

Халқымыздың сан ғасырлар бойындағы даму тарихында соңғы он жылдың алатын орны ерекше. Ата-бабамыздың армандаған Қазақстан тәуелсіздігіне, өз мемлекеттігімізге қол жеткіздік. Қазіргі және келер ұрпақтар алдындағы, XXI ғасырдың табалдырығын аттар кездегі аса зор жауапкершілік осы тәуелсіздігімізден айырылып қалмай, еліміздің келешегін қамтамасыз ету. Осы тұрғыдағы зәру мәселелердің бірі - ұлттық ділімізді дәріптеу дер едім.

Әрбір халық тарихи даму кезеңінде өз болмысын ойлау жүйесі жөне дүниетанымы арқылы зерделейді. Ұрпақтан-ұрпаққа рухани құндылықтарды жеткізу ұлттық құндылықтардың тұрақты жүйесін жасайды. Сыртқы дүниедегі өзіне ұқсас қоғамдық өлшемдерді ішкі қажеттіліктерге жаратып, ұлттық діл негіздерін қалыптастыруға мүмкіндіктер ашады. Осыдан келіп дүниетанымның негізгі мәні тек дүниені тануда ғана емес, оның мәнді мақсатын адамға байланысты пайымдау екені көрінеді.

Дүниежүзілік қауымдастыққа ұлтымыздың терең дүниетанымдық ойларын, өзінің шынайы болмысын және бай мәдениетін көрсетуде діл табиғатын дұрыс зерделегеніміз қажет. Бұл мақсатты іске асыру жолында бұрыннан қалыптасқан, сіресіп қалған көптеген ұғымдар мен қағидаларды сын көзбен қарап, жаңаша методологиялық шешімдер жолын ұсынғанымыз абзал Осы мәселе арнайы және кешенді түрде қарастырылып, қазақ дүниетанымының күрделі де ажырамас бөліктері бірқатар құнды зерттеулерде өз орнын тапты. Ал осы зерттелінген мәселелерді қазақ философиясы тарапынан байыта түсіп, халқымыздың ішкі рухани дүниесінің өзекті проблемасы ретінде көрсете білгеніміз аса қажет екені айдан анық.

Қоғамдық ойдың ұлттық және әлемдік қарым-қатынасы қазіргі заманда, әлеуметтік қақтығыстар мен мемлекетаралық қайшылықтар бүкіл адамзатты қамтып отырған шақта маңызды мәнге ие болып отыр.

Осы қатынастың әлеуметтік және мәдени-психологиялық алғышарттары ретінде қоғамдастықтың қалыптасуын атауға болады. Қоғамдастық өзінше бір тарихи институт, оның пайда болуы арқылы қоғам өз мәніне, діліне ие болуының қабілеті деп қараған жөн.

Қоғамдастықтағы ділге ие болған тұлғалардың әлеуметтік белсенділігін, өзін-өзі көрсете білудің бейнелерін олардың рухани тектілігі арқылы айшықтауға болады. Осы мәселеге арналған Әл-Фараби бабамыздың еңбектерінде атап көрсетілгендей, ілкі қазақ рухани жүйесі әрқашан "нақты адам қоғамына", бақытқа, теңдікке жету жолдарын қарастыруға бет бұрған.

Халқымыздың ділін оның тарихынан бөліп қарастыру мүмкін емес. Оның тарихи даму жолы діл табиғатын бірге қалыптастырған. Сонау ертеректе-ақ, еңбек үрдісіндегі ортақ қарым-қатынас толыса келе, бірте-бірте өмір нысандарын туындатуға, жеке меншіктік және мүліктік теңсіздікке негізделген қоғамдық құбылыстың орнауына жағдай жасайды. Бұл материалдық өндіріс үрдісінде танымдық және бағалаушылық сарынның қосарлануына әкеліп соғады. Осының өзі, жалпы алғанда, кейіннен тіршіліктің дүниетанымдық бағдарына қарай икемделеді. Сөйтіп, қоғамдық санада әлеуметтік мінезқұлықтың салты, ережесі, дәстүрі ретінде тіркеледі де адамдардың тарихи қауымдастығының, сондай-ақ, қазақтың ата-тегінің өмірін реттеп отырады.

Қауымдық сана қоршаған ортаның ерекшеліктеріне, қауымдық болмыстың тіршілік тынысына байланысты дамып отырады. Табиғатты игеру барысында адамдардың практикалық іс-әрекеттерін бейнелейтін алуан түрлі әдет-ғүрыптары, әпсаналары, қарапайым түсініктері пайда бола бастады. Олардың бәрі қауымдық өмірдің күнделікті тәжірибесін жинақтаудың, танымның, көбінесе, сезімдік сатысына тән нәтижелерін қорытудың негізінде дүниеге келді.

Қауымдық болмыстың бейнесі - қауымдық сананың негізгі өзекті мазмұнын құрайтын жеке адамдардың, яғни қауым мүшелерінің мінез-құлқын қалыптастыруға ықпал жасайтын, олардың нақтылы іс-әрекеті үшін жетекшілік, жолбасшылық, реттеушілік рөл атқаратын әпсаналық ой кешу үрдістерінің жиынтығы танымдық тәжірибесі мол, көргені мен көңіліне түйгені көп ру ақсақалдарының құзырында болды. Оларды қазақта "жазып қойған хатпен тең" деп бекер айтпаған.

Қауымдастықтың өзі саналылықтың нәтижесінде емес, ғұмыр кешудің жандалбаса стихиялық ұмтылысы, жан сақтаудың табиғи түйсікке негізделген мүдделеріне сәйкес қалыптасқан. Осы рулық тайпалық қауымдастыққа тән ұжымдық сипаттағы ой кешудің әпсаналық үрдістері, жеке адамдардың санасы мен мінез-құлқының, іс-әрекет құдіретіне табынатын қасиет сайын даланың төл перзенттері - қазақтарға тән және олардың тарихынша әр түрлі орынға ие еді. Мәселен, қазақ ақын-жыраулары халық өмірінің алмағайып-аласапыран, тарихта қалу-қалмауы екіталай кезеңінде тұрмыс кешіп, өз толғауларында сол тарихи кезеңдегі көкейтесті, күрделі де қиын мәселелерге жауап іздеп, соның бірден-бір жоқшысы бола білді. Біле-білсек, қазақ халқы - бүкіл түркі-халықтарының ата қонысын "найзаның ұшы, білектің күшімен" сақтап қалған жауынгер де жомарт, ауызбірлікті, білімдар халық. Өз табиғи болмысынан табиғатқа, өмір құбылыстарына таңдана да танып біле қараған, терең философиялық ой толғай білген халық. Сөзден күмбез соққан шешендері мен "қара қылды қақ жарған" тура билері, хандары, болашақты болжай білген қарттары, ойшыл философтары болған. Мұны ғасырдан-ғасырға, атадан мұра болып қалған көне жазба мәдени ескерткіштеріміз, рухани мұраларымыз растайды.

Мыңдаған жылдарға созылған жартылай көшпелі, көші-қон кеңістігі, жылы оңтүстік, суық солтүстік аймақтары, ер жігіт пен қалыңдық, тағы да басқа көптеген ұғым атаулары тек қана тікелей өндірістік қатынастардың ықпалы ғана емес, қоғамдық мәдениеттің, рухани болмыстың арқасында, яғни, белгілі бір өмір салтының әсерімен туындады.

Қазақтың болмыс шындығына, бақыланушы және қабылданушы әлемге жақындығы, бұл болмысқа етенелігі уақытты, кеңістікті адамның ішкі әлемін, тіршіліктің басқа әлемін, болмыс мәнін, ар-ождан бастауларын түсінулерінен көрініс тапты. Мұның барлығы дүниенің негізі - шындық орнығып, ерекше ұлттық ілімі, дүниетанымы туындайды деген қағидаға келіп саяды.

Ұғымдар жүйесінің қалыптасып, дамуы ой кешуінің сезімдік-деректік нұсқасынан арылу барысында жүзеге асады. Себебі, заттар мен құбылыстардың өзара қатынастарын, байланыстары мен жалпы қасиеттерін көзбен көріп, қолмен ұстауға болмайтындықтан тек ақыл қуатымен тұшыну, пайымдау арқылы ғана танып-білуге болады. Жалпы ұғымдар жүйесінің қатары неғұрлым көбейіп, олардың таным ауқымдылығының барынша кеңеюі табиғат сырларынан адамды алшақтата беретіні сияқты пікір туғызады. Ал, шын мәнісінде ұғымдар байлығы адамдарды әлемнің тылсым сырын танып-біліп, табиғат күштерін игеруге итермелейді.

Сонымен, ұлттық ділді объективтік жағдай қалыптастырады. Оны қазақтың көшпелі өмір тұрмысынан, көшпелі мал өсірушілердің өндіріс тәсілінен, тұрмыстық болмысынан анық көруге болады. Халықтың ділі - әдет-ғүрып, діни сенімдер, ырымдар мен пайымдар, жыл айыру мен мал бағудан туындайтын астрологиялық көзқарастар, мал анатомиясының ерекшеліктерінің білгірлігі, сәндік ою-өрнек өнеріндегі көшпелі тұрмыс бейнелері және күрделі рухани болмыс құрылымындағы осы көріністердің бейнеленуі.

Оның материалдық негіздерінің дамуы рухани ерекшеліктеріне де біршама әсері бар. Дегенмен, ұлттық ділдің ішкі заңдылықтары қай жағынан алғанда да рухани айшықтардың мол әсері арқылы өзгеріске ұшырап отырады. Адамдардың нақты қоғамдық қатынастарда қалыптасатын ойлау жүйесі, өмір салтының санасында берік орын алған ақпараттық өрістері ұлттық ділдің қалыптасуына, дамуына және өзгеруіне зор ықпал етеді. Мұны жоғарыда атап өткендей, қазақ халқының ата-тегінен, бергі замандағы тарихынан айқын көруге болады.

Қазіргі өтпелі дәуір деп атап жүрген кезде ғасырлар бойына қалыптасқан әдет-ғұрып, дәстүр, дүниетанымдық көзқарас күйзеліске ұшырап, олардың орнына қоғамда қалыптасып жатқан жаңа жағдайларды түсіндіретін тың көзқарас кең өріс ала бастады. Соның бастысы ретінде ұлттық ділге қажетті болып отырған текті адам идеясы, оның табиғатын және мазмұнын ашып көрсету болып табылады. Ұлы қытай ойшылы Конфуций "текті адам" тек қана этникалық ұғым емес, ол саяси-мәдени ұғым деп кезінде жазған еді. Ол халықты басқарады, ал басқарудың негізгі қайнар көзі - басшының өз басының әдептілік қасиеттерін өзінен төмен тұрғандарға мысал ретінде көрсету. Конфуцийдің осы идеясы қазіргі біздің халық үшін өте қажет. Текті адамды, текті әулеттерді қалыптастыру ізгілікті қоғамның басты міндеті, ол ұлттық ділдің алтын арнасы болып табылады.

Ал нарық экономикасына көшкен кезде объективті құбылыс ретінде әлеуметтік теңсіздік текті адам мәнін толығырақ ашуға негіз болуы мүмкін. Адамдардың теңсіздігі-талғам -мүдделерінің әр түрлілігінің салдары. Көп адамдар өз түсінігімен өмір сүреді. Ондай адамдар өз ынтызарлығының билігінде болады. Бірақ олар бір нәрсені түсінбейді. Мысалы, олардың барлық материалдық тілектері орындалса да, жағдайлары соншалықты жақсармас еді. Оған себеп - рухани болмысын материалдық мүдделеріне бағыттау, объективтілік заңдылықтарды елемеу. Жалпы алғанда, мемлекеттік құрылымның да, табиғаттың да негізін қалайтын объективті заңдарға мойынсұну арқасында адамдар жанын тыныштыққа бөлеп, өз тектілігін айқындайды, сөйтіп Шығыс халықтарында негізгі орын алған идея - бақытқа қарай бастайды.

Ұлттық ділдің қасиеттері қоғамда да, жеке адамдарда да мол орын алған. Ізгілікке, рақымшылдыққа талпыну қабілеті барлық адамдарда бар, бірақ, ізгіліктің, рақымшылықтың өзі туа біткеннен болмайды. Сондықтан оған адамдарды оқыту, үйрету керек. Егер адамдар өздері соған талпынса, онда ізгілікті, рақымды болып шығады. Осыған орай айта кететін бір жайт, жамандықтың өзі жақсылықтың не екенін білмегендіктен болатын құбылыс.

Жұрттың бәрі рақымшыл болуға қабілетті, бірақ, оған өз құмарлығын шектей алатын адамдар ғана жете алады. Олардың мұраты - өздерін күнделікті талап-тілектермен шектеп, табиғатпен үйлесімді өмір сүру. Осы ретте адамдардың рақымшылыққа, бақытқа, шынайы бостандыққа жеткізбейтін кемшіліктерін сынап, құмарлықты жек көрудің өзі - ләззат. Оның бірден-бір жолы өз еркіңмен қол жетпейтін немесе, қасірет әкелетін құмарлықтардан бас тарту ғана емес, оларды танып-білу бағдарларын қарастыру болып табылады.

Адам үшін құмарлықтың қайсысының болса да жамандығы жоқ, бірақ, сан алуан құмарлықтың ішінде - рухани құмарлықтың орны ерекше, себебі ол басқаларға қарағанда өте тұрақты және сыртқы әсерлерге тәуелді емес. Ал рухтың негізгі мақсаты - танып, білу. Адамдар сезімдік түйсіністер арқылы алынған деректер негізінде заттардың қасиет -сипаттарын таныса, ақыл-ой арқылы осы алынған деректер негізінде жалпылылықтың мәнін түсінуге ұмтылады. Ұлы бабамыз Әл-Фараби адам баласын жаратылыстың, бүкіл жан иесі атаулының биік шоқтығы, сондықтан да оны құрметтеу, қастерлеу керек деген идеяны ұсынған еді. Ол жасаған қорытындының басты түйіні - білім, мейірбандық, сұлулық, міне, үшеуінің бірлігі. Көркемдік - адамның денесі мен рухани жан-дүниесінің адамгершілік қасиетінің сұлулығын көрсететін белгі.





Адамның жетілуі мінез-құлықтың жетілуімен үйлес келеді, осыдан келіп бақытқа жету мен мінез-құлықтың жетілуі арасында байланыс туады. Адам ұдайы рухани жағынан өзін-өзі жетілдіріп отыруы тиіс. Бұл өзі қазіргі кезде сарыуайымға салынған кейбір зиялы топқа арналған бабамыздың ескертпесі іспеттес.

Ұлттық діл мен діни сенімдер арасында тығыз байланыс бар. Тарихымызға үңілсек, осындай байланыстар халқымыздың санасында кең орын алғанын аңыздар аңғартады. Аңыздардың негізгі өзегі мәңгілік, мәңгі-бақи өмірлік, жанның мәңгі-бақи екеніне сену, оны мәңгілік етуге талпыну болып келеді. Осындай сенім арқылы адамның рухани түп қазығы бекіп, ділі нығайған. Рухани тұтастық бар жерде текті адам белсенділік арқылы қоғамдық қатынастарды шыңдайды.

Қазақ. дүниетанымындағы сопылық саланы негіздеген ұлы ғұлама А. Иасауи дін мен ділдің арақатынасын айқындай отырып, адам бойындағы кездесетін даңққұмарлық, күншілдік, екіжүзділік, надандық, кекшілдік, алдау сияқты жаман әдеттердің болатынын, адамның рухани дүниені физикалық болмысқа бағындырғанынан деп түйіндейді. Сараңдық - жомарттық, көнбістік - тәкаппарлық нәпсі - қарыз, қайырымдылық -қайырымсыздық, жуастық - қаталдық, қасірет - қуаныш - әдептік ұғымдар ретінде ғана емес, діл мен дін арақатынасын физикалық - рухани қатынастары бағытында қарастырған еді. Бұл жеке зерттелетін дүние және өзекті де ауқымды мәселе.

Ілкі қазақтардың ұлы ойшылдарының кейінгі ұрпақтарға айтып қалдырған ұлттық ділімізді дамытудағы атқаратын рөлі үлкен нақты өсиеттері баршылық. Мысалы, А. Иүгінеки "Мінездің жақсысы - әдептің мінсізі, ал жомарттық - ол сараңның айнасы" - деп бағалаған. Иүгінеки дүниенің сырын, құпиясын ашатын кілті көкірегі ояу, көзі ашық оқыған, білімді адамдардың қолында деген. Көзі тірісінде сараңдықпен достарына дұрыстап дәм бере алмасаң, өлгеннен соң дүрлігіп жүрген жауларыңа жем боларсың дейді. "Сараң адам - өзі жинаған байлықтың құлы", "Білім - сарқылмас бұлақ", "Ақымақтың тілі өзіне жау болып жармасады" - деп біздерге ұлағатты ойлар тастаған.

Ұлы бабаларымыздың өсиеттері мен ақыл-пайымдауларын зерделесек, ұлттық ділімізді түсінуге жол бастайтын көптеген идеяларды байқаймыз. Солардың бірнешеуін ғана атап өтейік. Адам туғанда басы бос, ерікті болып туады, бірақ, ол - ылғи да шынжыр тұсаудан шыға алмағанына қарамастан ең жоғарғы құндылық, барлық мәдени жетістіктерді жаратушы, ал жеке тұлға қоғам дамуының мүмкіндіктерін жүзеге асыру құралы, сондықтан барлық әлеуметтік және әдептілік (этикалық) қатынастарды жетілдіру қажет.

Ұлы ойшылдарымыз, ақын-жырауларымыз ұлттық ділді калыптастыру туралы жиынтық ойларын былай тұжырымдауға болар еді. Қоғамдық өмірде әлеуметтік қарама-қайшылық елеулі орын алады. Ал, осындай қоғамда әркім шексіз бостандыққа ұмтылғандықтан, олардың бостандығы бір-бірімен қарама-қайшылыққа түседі де, әр азаматқа тең табиғи қасиеттерінің дамуына мүмкіндік туады. Осы негізде қалыптасқан мәдени өркендеу жеке адамдарға қайғы-қасірет, жамандық әкелуіне қарамастан, жалпы адамзат үшін ілгері басып, үдей түсуі қажет, онсыз ілгерілеу болмайды. Ал мемлекет болса, қолына шоғырланған билікке сүйеніп, адамдардың тұлға ретінде қалыптасуына жағдай жасай бермейді. Сондықтан мемлекеттік билікті құқық арқылы шешу керек. Қазақ тарихында Тәуке ханның атқарған қызметін атасақ та болады. Ішкі саясатта Тәуке хан бар мүмкіншіліктерді пайдалана отырып, рулар арасындағы алауыздықты тыйдырумен қатар ол басқару ісін жақсартуды жолға қояды. Бір орталықтан басқарылатын қазақ мемлекеттігін құру үшін бірінші санатта тұрған мәселе - Шыңғысхан ұрпағынан тараған сұлтан, төрелердің және ерекше мәртебеге ие болған қожалардың қазақ қоғамындағы құқық жағдайларын өзгертуге ден қойды. Ондағы мақсаты мемлекет басқару ісіне әр ортадан шыққан қабілетті, туа біткен дарынды адамдарды тарту еді. Осының нәтижесінде басқару үрдісіне бұрын беймәлім болған "Билер кеңесі" енгізілді. Ол сайланған алқалы орган ретінде талқылаған, қаралған мәселе бойынша қайта айналып қарауды қажет етпейтін шешім кабылдау дәрежесіне дейін көтеріле алған. Хан билік жүргізуді мұрагерлік жолмен қабылдағанымен маңызы бар мәселелер бойынша "Билер кеңесінің" ұйғаруынсыз шешім қабылдай алмайды, бөлігі шектелген. Осындай көріністі байқаған орыстың көрнекті ірі зерттеушісі В.В. Вельяминов-Зернов өз еңбегінде: "Қазақстанда билікті бөлу принципі өзіндік формада орта ғасырда қалыптасқан", - деп атап көрсеткен.

Қазақ мемлекеттігінің даму тарихында әр қилы кезеңдерді өте отырып, түбінде құқықтық, азаматтық қоғамның қалыптасуына қол жететіні кәміл. Текті адамды, жеке тұлғаны өз құқығын білмейтін, құқық заңдылықтарын түсінбейтін әлеуметтік жағдайларда қалыптастыру мүмкін емес. Оған біздің кешегі өткен тарихымыз куә. Ал қоғамның нарықтық экономикаға көшуі жалқаулықты, жайбарақаттықты, енжарлықты, боссөздікті көтермейді, керісінше әр адамның іскерлік, әрекеттілігі, тапқырлығы, ізденімпаздығы, білімі мен ойлау өрісінің биіктігі қажет.

Адам бостандыққа ие болады, ал рухтың бостандығы - адам табиғатының негізгі қасиеті. Осы қағида әзірше тек сана арқылы түсінілуде, ал оны жүзеге асыру тарих деп аталатын ұзақ уақытты талап етеді. Ұлттық ділдің бастауы тарих, осы арқылы оны күшейту бүгінгі күннің мұраты. Тарихта ақыл-ой белгіленген жоспармен әлемдік рух басқарады. Ал ұлттық ділдің, дүниетанымның негізгі мақсаты осы жоспарды біліп, тарихтың ішкі логикасын анықтау.

Текті тұлғалар өз уақытының жасырын шындығын алғашқылардың бірі болып белгілегендерінің аркасында ұлы бола алады. Ал халық, осы уақытқа дейінгі тарих сабақтары көрсеткендей, өз мақсатын, мәнін тек мемлекетте ғана табады. Адамның құқылылығы, оның рухани нақтылығы тек мемлекетке байланысты өмір сүреді. Сондықтан қазір қазақ мемлекеттігін жан-жақты дамыту басты мәселеге айналып отыр.

Қазіргі нарық жағдайында жеке адамдардың бостандығы дегеніміз жеке меншіктің бостандығы. Меншіктің мөлшері - жеке тұлға өлшемінің куәсі, оның еңбегінің, талантының салдары. Жетілген азаматтың демократиялық қоғамдағы қалыпты жағдайы осындай, ал біздің елде бұл алдағы уақытта қол жеткізетін мұрат болып отыр. Осындай коғамда меншікті теңестіруге болмайды, ол заң шеңберінде қорғалып, адамдардың санасында, тіпті, әдет-ғүрыптары мен күнделікті кызметінде берік орын алуы керек. Бұл жағдайда ұлттық ділді, жеке адамдардың тектілік негіздерін нығайтуға мемлекеттік және қоғамдық тараптардан әлеуметтік саяси және құқықтық-мәдени жағдайлар жасауы тиіс. Сонда ғана ұлттық ділді қауымдық және қоғамдық деңгейде қалыптасқан ойлау құрылымын, сана болмысы мен іс-әрекет түрлерін және осылардың жеке адам бойындағы қасиеттер ретіндегі жиынтығын толық та жан-жақты қалыптастыруға мүмкіндік туады.

Қоғамдық-саяси, философиялық, құқықтық ой-пікірдің дамуын біртүтас мағыналық ұлттық діл дәрежесінде зерттеп, мәдениеттану, әлеуметтану және саясаттану бағыттарында оны ұғыну және тұжырым жасау кең де ауқымды ақиқатқа қол жеткізеді. Қазіргі кездегі ойлау жүйесінің шеңбері ұлғайып, ауқымдалып, ғылымды, қоғамды және адамның өзін дұрыс бейнелеу белесіне жетуге мүмкіншілік бар. Оның басты бағыты, зерттейтін объектісі осы заманнан бастау алып, өткенді, қазіргіні, келешекті жүйелі ақыл-ой сарабына салу, оны ой елегінен өткізіп, сол арқылы өз бойындағы жаңаша ойлау мәнерін, өрнегін таразылау, сақтау және жақсарту. Осы мақсатқа қоғамдық келісім және демократиялық даму, адам және қоғам, нарық және ғылым байланыстарын зерттеу арқылы жетуге болады. Ерекше бөліп қарайтын мәселе, азаматтық коғам қалыптасуындағы казақстандық идеологияның өзіндік орны дер едік. Оның орталық, негізгі құрамдас бөліктерін діл, тіл, дін болуға тиіс. Бұлардың тұтастай бірлігі ұлттық идеологияның басқа да құрамдас бөліктерін өзінің маңайына топтастыра алады. Егерде Шығыс және Батыс ділінің ерекшеліктеріне зер салсақ, онда қазақтың ұлттық идеясы ділді, тілді, дінді біріктіріп тұрған ұғымдар жүйесі ретінде "Еркіндік түбі - бірлікте!" деген идея қазақстандық идеологияның қағидатына айналар еді.

Соңғы жылдары халықтың санасы мен мәдениетінде жаңаша әлеуметтік дүниетаным қалыптасып келеді. Осы кезеңге сәйкес келетін саяси-құқықтық ойлау жүйесін жасау және оны философиялық проблема ретінде өрбітіп, шыңдап, жоғары деңгейде дамытып, ұлттық демократиялық үрдісті түсінетін жағдайға келтіруде үлкен талпыныс байқалады.

Алда тұрған негізгі дүниетанымдық идея - бұл өркениет адамының ұлы ойшылдар мен халқымыздың тұтастай дамып келе жатқан ойлау жүйесін бұзбай, соның шеңберіндегі қиын да ұзақ үрдістегі ұлттық ділдің қалыптасуын, гуманитарлық құндылықтар аясындағы философиялық тұжырымдамалардың пайымын дәлелді таразылау, жан-жақты зерделеу мен пайымдау. Басқа сөзбен айтқанда, ең үлкен ерекшелік әр түрлі тарихи, мәдени, діни, әлеуметтік-қоғамдық мәселелерді адами тұрғыдан, оның тарихи - нақтылық өмір салты мен ойлау тәсілінің тұтастығына байланысты қарастыру. Осы үрдістен шыға білсек, XXI ғасырда еліміз ауқымды да жемісті рухани қадам жасап, үлкен әлеуметтік даму жолына түсер еді.

БОСТАНДЫҚТЫҢ БАҒАСЫ

Ғ. ЕСІМ

Дүниеде бағасы жоқ нәрсе болмайды. Сөздің де, ойдың да, идеяның да бағасы бар. Бағасы жоқтың мәні жоқ. Бостандықтың бағасы оның растығына да, идеяның іске асқандығында. Тәуелсіз халықтың саяси еркіндікке жеткендігінде. Арман болған істің нақтылы өмір шындығына айналғандығында. Иә, бостандық идеядан шындыққа ауысты, оның ендігі жердегі бағасы қалайша анықталмақ? Қолға түскен алтынның қадірі өз құнынан азайып кетпес пе екен деген де үміт пен күдіктің араласып бара жатқанын да, бүгінгі саяси өмірден аңғарып отырмыз.

Бостандық саясаттан биік ұғым. Бостандықты тек саясатпен түсіндірсек, оның болмысын бұрмалауға, теріс ұғындыруға мүмкіндіктер ашып алмақпыз. Мұндай әрекеттер болған, оның аталуы - идеология, яғни жалған сана. Бостандықтың шын болмысын ізгілік пен парасат арқылы түсіндірген абзал Ізгілік адамзаттың мәңгілік асыл қасиеті. Ол жоғалған кезде адам, адам емес, өзге сапаға айналып кетуі ықтимал. Ізгілік жаратушының, жаратылыстың, табиғаттың өзегі. Барша жан-жануар, хайуанаттар әлемі ізгілікке құралған, оның мәнісі, олардың ұрпақ қамы үшін жасайтын жанкешті қаракеттерінен анық көрінеді. Ұрпақ үшін қамқорлық ізгіліктің нақтылы өзі.

Кешегі, бүгінгі тарих саяси қателіктерге толы. Болашақта саяси қатемізді аз болса екен, бірақ жаңа жыл санауын бастаған XXI ғасыр келбеті оптимизмге бастамай-ақ тұрғанын да айтпасқа болмас. Демек, алдағы болар қиыншылықты сезіне білсек, одан қорғану тетігін құра білеміз деуге де болады. Кеңес заманында болашақ жарқын яғни, "жұмақ қоғам" -коммунизмге барамыз деп өзімізді-өзіміз алдап, енді міне әлем елдерінің соңында салпақтап келе жатқанымыз. Жерде жұмақ жоқ, алда белгісіздік, мүмкін қиыншылық, мүмкін қауіп барын сезіну, түсіну, білу бізді әлсіз етпей, керісінше, қайратымызға қуат беретін күш.

Тәуелсіздіктің он жылдығын Президент Нұрсұлтан Назарбаевпен өткіздік. Егемен елдің он бес жылы жазба тарихқа айналды. Алда көп жылдық болашақ тарихымыз тұр, соны қалайша жүріп өтпекпіз. Бұл айтулы проблема. Ертең олай болады, бұлай болады деп сәуегейлік жасау бір жағынан қоғамдық пікір үшін керек те шығар, екінші жағынан ол өзімізді-өзіміз жұбатуға айналып кетпегені жөн. Жұбату сөз адамды жасытып жіберетіні шындық. Бізге жұбату сөз емес, қайратымызды қуаттандыратын жігер қажет. Қысқаша айтқанда қамшылау керек. Тау басындағы тас ылдиға өзі-ақ домалайды, бізге ылдидағы тасты тау басына домалатып шығаратын Сизифтің қуаты, соның оптимизмі қажет. Біз жасықтаумыз, әрі жалтақтаумыз осы екі нәрседен мүлдем құтылатын заман келді, себебі, біз егеменді елдің ұл-қыздарымыз. Өзімізді-өзіміз бағаласақ, биіктен көрсек, артық санасақ бостандықтың да бағасы биік болмақ. Бостандық деген әркімнің бет-бетімен босып кетуі емес, бостандық деген әрбір азаматтың өз еліне деген тәуелділік санасы болса керек. Халқын құрметтеген адам ғана бостандық идеясын қабылдап, оны өзінің өмір салтына айналдыра алады. Бостандық деген туған елімен, жұртымен қандай жағдайда болмасын бірге болу.

Мәселенің күрделілігі сол, бізге Бостандық пен Нарық бірге келді. Заң бойынша осылай болуы керек пе еді?! Әлде қалай болуы керек еді? Жауапты асықпай берген жөн болар. Нарық бостандығымен ел бостандығы бір ұғым ба? Осы тұста өткен он жылдықта үкімет тарапынан, зиялы қауым тарапынан біршама қателіктер кетті. Ең бастысы, бағыт анықтау қиынға соқты. Ескі терминологияны қолдансақ, оның объективтік және субъективтік жағдайлары, себептері болды. Соның бірі тәуелсіз мемлекет ретіндегі тәжірибеміздің жоқтығы еді. Өткен XIX ғасырда мемлекеттік тәжірибеміз болмады, XV-XVIII ғғ. болған тәжірибе бірте-бірте жойылды. Бізде болған "мемлекеттік тәжірибе" - бағынышты болу, бұйрықты орындау тәжірибесі. Енді ғана айта аламыз, тәуелсіз мемлекет ретінде он жылдық тәжірибеміз бар. Ат жалын тартып мінетіндерге ендігі жерде жеңілірек болады. Жол салынды, мемлекетіміз құрылды, оның тарихы бар. Тарих деген оқу алаңы. Тарих -тәжірибе, тарих - бүгінгі болмысымыз - барымыз. Бұл болашақтың іргетасы. Әрине, тарихты тану әр қилы көзқарасқа, пікірге негіз болатынын да айтпасқа болмайды, ол да заңдылық.

Қоғам болмысындағы плюрализм демократияның өзі десек те болғандай, себебі, нағыз демократияның қандай екенін ешкім де білмейді. Білем деп жүргендер демократияға үйренушілер, оған өз өлшемін ұсынушылар. Әлемде мінсіз демократиялық қоғам, ел жоқ. Нағыз демократиялық ел деген Америка Құрама Штатының сыртқы саясатына қарасаң, мұндай демократиясы құрысын деуге келесің. Сонда әлемде нағыз демократияның үлгісі болатын қандай ел?! Қолдан жасалған яғни, мәдени істің бәрінде мін бар, мінездік табиғатқа жарасымды. Демократия да адам баласы ойлап тапқан мәдени шара болғандықтан, оның алдымен ізгілікке үйлесімді болғаны табиғи іс. Нарық демократия негізі десек, одан ізгілік болмысын табу қиынға соғады. Нарық табиғи сұрыптау тәсілі. Демек, одан зардап шегетіндер аз болмайтыны түсінікті. Социализм идеясы нарықтың осы осал тұсына негізделген еді. Сірә, нарықтың бостандық идеясына да сәйкес келмейтіні осы тұста болса керек. Бұл жөнінде кезінде Америка жазушылары жақсы көрсете білген, оған мысал ретінде Теодор Драйзер және Нобель сыйлығының лауреаттары: Уильям Фолкнер, Джон Стейнбек шығармаларын келтіруге болады.

Біздің басымыздан өткен кемшіліктеріміздің тағы бір себебі, Бостандық пен Нарықтың келетінін білдік пе? Оған дайындығымыз болды ма? Әлде ешқандай әзірліксіз, болған оқиғаның куәсі ғана болдық па?!

СССР-дің империя ретінде тарих бетінен жойылатыны туралы алпысыншы жылдардан анық біліне бастады. Социалистік құрылыстың қате екенін санаулы топ біледі. Ол жөнінде әңгіме жетпісінші жылдарда ашық айтыла бастады, оның негізінде зиялы қауым өкілдері көтерген жаңаша ойлау принциптері болатын. Ғылым мен техниканың орасан сапалы жаңалықтары, (оларды кезінде ғылыми-техникалық революция деп атағанбыз) адамзат баласын жер бетінен мүлдем жойып жіберу қаупін туғызды. Осыған орай атақты ғалымдар Рассел-Эйнштейн - Жюлио-Кюри 1955 жылы өз манифестерін жариялады, оның толық мазмұнын совет ғалымы, академик М.А. Марков "Мир науки" журналының 1979 жылғы үшінші санында жариялады. Кезінде оған біреу мән берді, біреу мән бермеді.

Жаңаша ойлау туралы әлемге әйгілі философ Бертран Рассел 1954 жылы 23 желтоқсанда Ұлы Британ радиосынан былай деп сөйлеген еді: "Мен сіздердің алдарыңызда ағылшын да, еуропалық та емес, Батыс демократиясының да өкілі емес, бұдан әрі өмір сүруіне катер төнген адамзат ұрпағының өкілі ретінде сөйлеп тұрмын. Бүкіл әлем қайшылықтарға толы: арабтар мен еврейлер, үнділер мен пакистандықтар, Африкада ақ нәсілдер мен негрлер, қала берді, коммунизм мен антикоммунизм арасындағы алапат тартыстар жүріп жатыр. Әрбір саяси саналы адам казіргі жағдайда, мүмкіндік болғанша, осы қарама-қарсы күштердің бір жағына шығып кетпей, тамаша биологиялық тарихы бар жан иесінің өкілі ретінде іс-әрекет жасап, өзінің жойылып кетпеуіне күш жұмсау керек. Жер бетіндегі бар халыққа біркелкі қауіп-қатер төніп тұр. Тек соны түсіну қажет. Сол үшін бәріміз бірігіп, тізе қосып, күш жұмсап, апаттан аман сақтаудың жолын іздестіргеніміз жөн".

Социализмге негізделген социалистік елдер одағы (ол кезде "лагерь" деп аталды) әлемге қауіп болды, жаңаша ойлауға қарсы болды. Осындай халді сезген философтар "Вопросы философии" журналының бетінде жетпісінші жылдардың соңында "Социализмнің қайшылықтары" деген тақырыпта мақалалар сериясын жариялады. Социализмнің қайшылығы туралы ашық айту, ол коғамның күні жақын деген ойға бастайтын сана. Мұны да біреулер қабылдады, ал көпшілік сол ескі дүрмекпен ұрандатып жүріп, Бостандық пен Нарықтың қалай келіп қалғанын білмей аң-таң болысты. Тіптен, Бостандық пен Нарықты кабылдау керек пе деген дау көтеріп, қирап суға батып бара жатқан КСРО деген алып "кеме-титаникті" құтқарып қалудан дәмелілер болды. Бұл өнбейтін істен өнім алмақшы болған ескі сана әрекеті болатын.

Сондықтан бізге бейімделу (адаптацияға) біршама уақыт керек болды, ойлаймын, осы жаңа заманға нарық және бостандыққа бейімделуіміздің бірінші сатысынан өткенге ұқсаймыз. Енді оның келесі сатысы туды, ол нарық әлеміне толық ену, оның дүниетанымын және мінез-құлқын, әдеп-дәстүрін қабылдау. Бұл әрбір жеке адамнан үкімет басшыларына дейін катысты әңгіме. Кентаврлық мінезбен яғни, жартымыз -социализм, жартымыз нарық болып өмір сүру қиын.

Мұның бәрін ескермеске болмайды, мысалы "Отан" партиясының саяси өлшемдері сол социалистік идея төңірегінде. "Жас демократтардың" тілі, лексикасы халыққа аса түсінікті болып жатқан жоқ. Зиялы қауым күнкөріс төңірегінде. Жастардың бір парасына нарық керек, бірақ оларды Бостандық, Тәуелсіздік идеялары қызықтыра қоймайды. Коммунистер сөзі көп жыл сақталып, жазуы өшіп бара жатқан кітап сияқты, әсері жұртқа күннен-күнге азайып барады. Сондықтан да оларды өздерінің "ата-жауы" демократтармен бірге митингтерден көріп қалып жүрміз. Бұл да саясаттың бір құйтырқылық көріністері.

Саяси болмысқа екі ұғым қатар еніп тұр, олар асығу және кешігу. Жас демократтар өкілдері асығуда. Олар біз әлемдік үрдістен кешігіп қалып отырмыз, тез арада жаңа өзгерістер, қысқасы жаңалық керек дейді. Әрине, жаңалықты жасайтын яғни өмірге әкелетін оны тұрмысқа, санаға, әдетке енгізген де жастар. Мұндай шұғыл саяси шараларды жүзеге асырмақшы ниеттегілерді ғылыми тілде радикалдар деп атайды. Қазақстанда сондай радикалдар бар ма? Жауапты ойланып айтқан жөн, ал егер басылым беттеріндегі деректерге сүйенсек, олар өткен жылдың соңында саяси кеңістікке шыққан Қазақстандағы демократияны таңдау қозғалысы және соның негізінде күні кеше жаңа өкіметпен қосарлана өмірге келген "Ақ жол" саяси партия өкілдері. Олардың мақсаты не дегенге келсек, мақсат сөзбен емес іспен анықталатынын айтқан жөн. Саяси іс болса, ол жаңадан басталды, сондықтан шұғыл әрекетке кіріскендер туралы әңгіме алда. Қоғам болған соң, көзқарастардың көп, әр түрлі тіптен қарама-қайшылықта болуы негізінен, қалыптағы жағдай. Қоғам болмысында "саяси жел" деген үнемі болып тұрады. Табиғатта жел болмаса ескі сынып, жаңа көктемей қалатыны сияқты, қоғам өмірінде де саяси желдер қажеттілік. Мәселе, оның қара дүлей дауылға айналып ескіні де, жаңа көктеп келе жатқандарды да қиратып кетпеуі естен шықпағаны жөн. Радикализмнің ең қауіпті түрі революция, оны басымыздан өткергендіктен радикализмге де күдікпен қарайтын болғанбыз. Сондықтан алға асыққанда қайда асықпақпыз деген де бір философиялық ой келе береді. Асыққанда алда айқын бағытымыз бар ма, әлде бір әлемдік дүрмекке түсіп кете бергіміз келе ме? Оны да бір ойлап қою керек. Мақсат не? Жеке мүдде мен ұлттық (халықтық деп түсінеміз, Ғ.Е.) мүдделердің орны ауысып кеткен жоқ па, олай болғанда демократия саяси авантюраға тура бастап апармақ. Сол себепті аңдамасаң қайдағы бір саясаттың құрығына түсіп қалуың қиын емес. Қазіргі Қазақстандағы саяси партиялар, қозғалыстар осындай іспен айналысуда. Халық саяси толқуға бірден түсіп кетпей сабыр сақтауда. Әзірше халық бәрін сана-сезіміне "құйып" жатыр, оның бір кезде толып, асып-төгілуі де ғажап емес.

Социолог-ғалымдар бұрынғы "тап" деген ұғымды, "страта"-мен ауыстыруда. "Страта" (латынша) - қабат деген сөз. Қоғамдағы әлеуметтік қабаттар (страталар) көп қабатты үйге ұқсас. Бір қабатынан екінші қабатқа өту біреулер үшін жеңіл болса, екіншілер үшін тіптен мүмкін емес. Төменгі қабаттан жоғарғы қабатқа шығу үшін лифт керек, бірақ ондағы орындар санаулы, сондықтан көпшілік төменгі қабаттарда қалып қоюда. Ең төменгі қабатта өмір сүрушілер люмпендер. Қазақстанда люмпендер бар ма, әрине бар, солардың жалпы жұртқа шаққандағы үлес салмағы қандай? Халықтың люмпенденуі тоқталды ма, жоқ па? Мұның бәрі бостандықтың бағасын анықтаудағы қажет істер. Қолымыз жеткен тәуелсіздікті есік-терезесі ашық жел үрлеген, еркін кіріп-шыға беретін сарай деп түсінушілік, бостандықтың шын бағасын білмеушілік немесе, білгісі келмеушілік болып табылмақ. Бостандықтың бағасы болғанымен ол тауарға айналып, нарыққа тәуелді болмауы керек. Бостандық саяси ойын немесе саяси жарнама емес, ол халқымыздың бүгінде бар болуының, болашақта да бола беруінің кепілі болмақ. Мұның бәрі де ел азаматтарына тұлғаларға қатысты.

Тұлға деген кім? Тұлға деген - Жаратушысы берген қасиеттерін ізгілік істерге пайдаланып, өзін парасат жолына бағыттаған адам. Мен осындай адамдарды тұлға деймін. Адам Жаратушысы берген қасиеттерін ізгілік іске, парасат жолына пайдаланбаса, ол қалайша тұлға болмақ. Әдебиеттерде, Александр Македонскийді, Наполеонды, Шыңғысханды тағы басқаларды да тұлға деп жазып жүр. Бұлардың әрекетінде ізгілік пен парасаттылық болды ма? Жоқ, болмады, олар адамзат санасында зұлымдық істері арқылы сақталған. Зұлымдықта қандай тағлым бар. Турасын айтқанда Наполеоннан, Гитлерден, Сталиннен алатын "тағлым" бар, ол зұлымдықты насихаттау "тағлымы". Оны тағлым дей аламыз ба? Әрине жоқ. Тарихта нағыз тәлім алар тұлғалар болған, айталық Платон, Аристотель, Фараби т.б. Бұларды біз данышпандар-энциклопедистер деп атаймыз.

Сондықтан біз қайта-қайта сол энциклопедистерге: Конфуцийге, Сократқа, Фарабиге, ибн Рушқа, ибн Синаға т.б. орала береміз. Бұлар дүние туралы толық сөз айтқан адамдар. Олардан кейін ғылым жеке-жеке салаға бөлініп кете бастады. Ғылымдағы тұлғаларды тануда интеграция, дифференциация деген ұғымдар орныға бастады. Осы кездері ғылымдарды тұтастырушы философия болды, ғалымдар өз саласында кемелді ойға, жоғары деңгейге жеткен кезде философияға, философиялық ортақ ойға құштар болды. Сол кезде энциклопедиялық ойды аңсау басталды. Әдебиет болсын, физика, математика саласы болсын, ғалымдар өз ғылым саласына тереңдеген сайын оларға энциклопедиялық ынта пайда бола бастады. Сөйтіп физиктер өлең жазды, ақындар сурет сала бастады, т.т. Демек, тұлғалар өзінің іштей қажеттілігімен басқа нәрселерді іздей бастайды. Мәселен, физик бір уақыттарда өз саласынан кетіңкіреп, басқа ғылымға икемделе бастайды. Сонда ол нені аңсады? Ол сонау энциклопедиялық білімді, бәрін білсем дегенді мақсат тұтты. Бұл барлық ғалымдарға тән емес, тек тұлғаларға ғана тән құбылыс.

Тұлға деген үкімет басындағы, саясаттағы, ел басқарып отырған адамдарға да қатысты құбылыс. Қазір әкім мен хакімді шатастырып жүрміз. Әкім - билікке қойылған адам. Хакім болса - дана. Тек даналық сөз айта алатын адамды Хакім дейді. Иасауи хикмет айта алатын адам хакім деген. Хикмет, даналық сөзді кім айта алады? Табиғатында даналықты қабылдай алатын, ерекше қасиеті бар және тылсым табиғатымен байланысы бар адам ғана хакім бола алмақ. Сондықтан әкім мен хакімді шатастырмау керек. Бірақ, кейде әкімдердің ішінен хәкімдікке талпыныс жасаушылар болады. Мұндай талпыныстар тарихта болған. Мысалы, араб халифтерінің біразы хакімдікке талпыныс жасаған. Оған әл-Мамун, Харун-Рашид сияқты халифтарды жатқызуға болады.

Хакімдікке талпыныс кезінде ондайлар тұлғалық, кемеңгерлік, мемлекеттік қайраткерлік жағын көрсете бастайды. Бұл сирек болатын құбылыс, себебі биліктің мақсаты өзге.

Тұлға туралы осы сөздерге кей адамдардың келіспеуі де мүмкін, өйткені, қазір тұлға деп кім көрінгенді айта беретін болдық. Кезінде ол адам үлкен қызмет істеді, лауазымды болды. Енді оны тұлға еді деп жатамыз. Ол тұлға болып не жасады? Лауазымды болса қажеттіліктен болды, ол болмаса, ол орынға басқа болады. Демек, тұлға деген міндетті түрде болатын нәрсе емес, міндетті түрде болатын нәрседен тыс қажеттіліктің табиғатынан тұлғалық шығады. Тұлға деген әркім емес. Кейде жеңіл-желпі мынау "тұлға", анау "пайғамбар" деп жатамыз. Кейде "Ұлы" деп сөйлейміз. Ал, ұлылық деген пенде болып жаратылған адамға жараспайды, ол Жаратушының эпитеті. Сол сияқты тұлға болу да әркімнің үлесіндегі нәрсе емес. Сондықтан тұлғаны, оның тағылымы арқылы анықтаған дұрыс. Адам өзіне атқаруға тиісті міндет көлемінде әрекет жасады ма, әлде сол міндеттен тыс, тағылым боларлық іс жасады ма? Егер тағылым арқылы келер болсақ, біздің тұлға деп жүргендеріміздің көбі тұлға болмай қалады. Мәселен, Кеңестер дәуірінде біз нешеме адамдарды тұлға деп әспеттедік. Ал, егер сол өмір идеологиялық, мақсаты мен мазмұны жағынан қате өмір болса, әуелгі бастан ізгілік жағында болмаса, парасаттылық жолы болмаса, қызметін ізгілікке бағытталмаса, соны мұрат қылмаса қайдан және қалай тұлға болуы керек? Ойлану керек. Біз Сталинді "тұлға" деп келдік. Бірақ, Сталиннің тағылымы не? Оның қандай тағылымын осы өмірге қолдануға болады? Ақын Темірхан Медетбек Сталин туралы былай толғайды:

Иосиф Виссарионович Сталин!

Сен бізге не істемедің?!

Сен бізге не көрсетпедің?!

Қазақ дегенде

Солтүстік Мұзды мұхиттай

Көкпеңбек боп безеріп

Қатып жаттың.

Қаһарыңды төгіп,

Асып жаттың,

Атып жаттың.

Халқыма

Екі дүниеде кешірмейтін

Қастық алып келдің.

Бұрын-сонды Көз көріп,

Құлақ естімеген

Аштық алып келдің.

Атандай азаматтарым

Жүні жидіп түскен

Көтерем тоқтыдай

Қаңқа болып қалды.

Шашылған сүйектері

Жаңқа боп қалды.

Сонда да Құдайға емес

Саған жалындым.

Саған табындым .

Осы тағылым ба, ол керек пе бізге? Тұлғаны тағылым арқылы анықтасақ, тұлға деп жүргендеріміз тұлға болмай қалады. Қазіргі қазақ басылым беттерінде Шыңғыс хан туралы көп сөз болып жүр. Бұл турасында Мұхтар Шахановтың алған бағыты дұрыс. Мен "Шыңғысхан вирусы" деп "Егемен Қазақстанда" .05.2001 ж. арнайы мақала жазғам. Мәселе, Шыңғыс ханда емес, мәселе зұлымдықта.

Ол әлемге зұлымдықты әкелді. Шыңғыс хан - деген соғыс, қырып-жою. Сонда Шыңғыс ханнан қандай тағылым алмақпыз? Ол әскери қолбасшы, әскери стратег, бірақ, соның осы қасиеттері ізгілікке қызмет етті ме? Сол сияқты Ақсақ Темірден не тағылым аламыз? Гитлерді тұлға дейді, одан не тағылым аласың? Империя құрды, фашистік вирусты (немесе, Шыңғысхандық вирусты дей беріңіз) жер жүзіне таратты.

Менің айтпағым, тұлға болмысында ізгілік пен парасаттылық болуы керек. Ізгілік пен парасаттылығы болмаса, ол қалай тұлға болмақ. Осындай ойды басшылыққа алсақ, көптеген тұлға деп жүргендер тұлға болмай қалады. Қазір "Хабар" - де "Бірінші" деген фильм жүріп жатыр, оны артист Жолжақсынов жүргізеді. "Бірінші" - деп отырғанымыз кезінде Қазақстанды басқарған саяси басшы - коммунистер. Өткен тарихымызды білу үшін, бұл хабар керек, бірақ керек нәрсе мен тағылымды шатыстырмаған жөн. "Біріншілердің" бәрін білуіміз керек. Бірақ, осы "Біріншілердің" бәрінен тағылым бар ма? Жоқ, бірінші болу деген тұлға емес. Мемлекеттік-машинаның ішінде бірінші болатын бір адам болуы керек, ол болмаса басқа болады. Тұлға деген қажеттіліктің сыртынан тыс қажеттіліктен шығады.

Сондықтан тұлға дегенде, өлшеміміз - ізгілік пен парасат жолы болғаны жөн. Ал, бұл жолға қалай түсеміз? Кейде мемлекетке қажетті емес, сол қажеттіліктен тыс қажеттілік шығады, сол басқалар айта алмайтын ойды айтатын, басқалар жасай алмайтын нәрсені жасайтын адам болады, соны тұлға деп айтуға әбден орынды. Кабинетте отырып, өзінің міндетіне сай нәрсені атқарып отырған адамды тұлға деу орынсыз. Қазір Қазақстанның саяси өмірінде тізімде жиі аталып жүргендер аз емес. Солар тұлға ма? Тұлға болса, тағылымы қайсы? Ел жадында сақтарлық әрекеттері, ел санасында сақтарлық сөздері бар ма? Тұлға болуы үшін тағылымы болу керек. Тұлғалар санаулы. Тұлға өз заманынан үнемі озық тұрады. Сондықтан тұлғалардың әрекеті біздің өмір сүріп отырған заманымыздың түсінігінен ілгері болуы табиғи іс. Саясат, билік деген консервативтік нәрселер. Тұлға консервативтік ой шеңберін бұзып, жаңа үлгі ұсынбақ, оның ұсынған үлгісі дәп қазіргі жағдайға қажет болмауы да мүмкін. Сондықтан тұлғаларды заманында түсінбеушілік, соның нәтижесінде оларға қарсы репрессия жүргізілуі де мүмкін. Мысалы, кезінде Бруноны отқа жақты, ойшыл-ақын Насимидің тірідей терісін сыпырды. Тарихта мұндай деректер көп. Неге бұлай болады, себебі тұлғалардың ой-пікірлері билік басындағылардың мүдделеріне сәйкес келе бермейді? Сол кезде қайшылық басталады. Кезінде Әлихан Бөкейхановты, Ахмет Байтұрсыновты, Мағжан Жұмабаевты тағы да басқа халқымыздың аяулы да асыл азаматтарына "халық жаулары" деген кінә тағып, олар "үштік" сотының шешімімен атылды. Большевиктер өз мүдделері үшін дұрыс жасады. Мұндай репрессия саясаты болмаса, большевиктер өз билігін орната алмас еді. Жоғарыда айтылған тұлғалар және оларды қолдаушылар большевизмге ерік бермес еді. Алаш азаматтарының өркениеттік өлшемі большевизм саясатынан жоғары болған. Қазіргі заманға қатысты тарихи оқиғаны мысалға келтірсек, ойыма 1986 жылғы "желтоқсан оқиғасы" оралады. Желтоқсан оқиғасынан кейін, СОКП ОК-нің арнайы қаулысы шықты, онда "қазақ ұлтшылдығы" деген анықтама болды. Қазақты "ұлтшыл" деді деп бәріміз қызарақтадық. Шындығында, қаулыда дұрыс айтылған. Біздің жауларымыз, біздің кім екенімізді дұрыс анықтап берген. Ұлтшылдықтың несі жаман? Ұлтшыл болу орталық үшін жаман. Біз үшін дұрыс. Ұлтшыл деген халықшыл деген сөз, біз ұлтшыл болмасақ, егемендікті аңсамаған, оған келмеген болар едік. Жастардың ісі дұрыс болды. Тәуелсіз мемлекет болудың басты идеясы - ұлтшыл болу. Біз ұлтшыл дегенді интернационализмнің альтернативасы ретінде, яғни, лениндік қате түсінікпен анықтап келдік. Анығында 1986 жыл қозғалысы ұлтшылдықтың көрінісі болатын. Ұлтшыл емеспіз деп шулағанымыз, сол кездегі түсінігіміздің деңгейі еді. Тұлға оқиғадан шығады, қаһарман ініміз Қайрат Рысқұлбеков сондай тұлға. Ол жаңа өлшем әкелді, бірақ омың өлшемі сол уақытқа сыймады. Заманына сыйып тұрса, ол тұлға бола ма? Заманына қарай адамы, адамына қарай заманы деген бар. Заманға билік айтқаннан тұлға болмысы білінеді. Осы мәселені кезінде Абайда көтерген еді:

Әркімді заман сүйремек,

Заманды қай жан билемек?

Заманға жаман күйлемек,

Замана оны илемек.

Заман сүйреп жүргендерден тұлға шықпайды. Тұлға заманды билейтіндерден шықпақ. Жаман үшін бәріне кінәлі - заман. Ойланатын мәселелер. Кеңседен кеңсеге көшкен, мемлекет машинасының механизміне қызмет еткен әлдекімдерді тұлға дейміз. Осынымыз дұрыстыққа жата ма?

Көзі тірі тұлғалар туралы сөз айту қиын. Пендешілікпен тұлғалар мен тұлға болмайтындар бой таластыра береді. Сондықтан да әдетте тұлға дегенде дүниеден озғандар туралы айтып жатамыз. Дүниеден озған адамның әдетте пенделігі ұмытылып, жақсылығы молыға, толыға түсетіні белгілі. Қазір Дінмұхаммед Қонаев туралы көп айтылып жатыр. Кейбірлері ол кісінің пенделігін айтады. Кейбірлері сол арқылы өзін алға ұмсындырады. Шыны Қонаевты заманы арқылы бағалаған жөн. Ол заманына қарсы тұра алды ма, оны кейінгі ұрпақ айтады. Заманның ішінде болды ма, сыртында болды ма? Заманын билей алды ма, әлде заманы оны сүйреді ме? Ойлаймын, оның нақтылы жауабын келер ұрпақ бермек. Ол заманда тұлғаға қойылатын тағылым өлшемдері қандай болмақ! Біз бүгінде мән беріп, ойланбаған нәрселерге, келер ұрпақтың ерекше мән беретінін не бермейтінін болжау қиын, бірақ әр ұрпақтың өз дүниетанымы, соған негізделген философиясы болатыны анық.

Тұлғалардың өнер, әдебиет, мәдениет саласында көп кездесетіні түсінікті. Өнер адам бойындағы ізгі қасиеттерді шығаратын құбылыс. Ақындық деген - періштелік. Зұлымдық поэзияға жат. Поэзия әуел бастан ізгілік жағында, сондықтан да онда тағылым мол. Ғалымдықта демондық орасан қуат бар, сондықтан да Шәкәрім кезінде ғылымды һәм түзеуші, һәм бұзушы деген. Ғылымның осындай екі сипаты бар, мысалы, атом қуатын ашқан - ғылым, оны адамға қарсы пайдалануға да қол үшін берген - ғылым. Орасан маңызды ғылыми жаңалықтар нәтижесі адамзатқа қауіпке айналып отыр. Демократ Андрей Сахаровтың трагедиясы осында. Ол кезінде ғылымды адамзат игілігіне, ізгілікке пайдалану керектігін айтқаны үшін диссидент атанған еді.

Тұлғаны дер кезінде тану осал шаруа емес. Тұлғаны тану үшін уақыт және ізгілік пен парасаттылық туралы түсінік керек.

Өткен жыл қазақстандықтар үшін ерекше жыл болды. Тәуелсіздігіміздің он жылдығы атап өтілді, бұдан асқан қуаныш бар ма?

Турасы, қазақ халқының осыған дейін де мемлекеттігі болған: 1456 жылы Жәнібек пен Керей мемлекет құрды. Сол мемлекеттің теоретигі Асанқайғы болды. Осы мемлекеттігіміз Абылай заманына дейін келді. Бұл уақыт қазақ хандығының "алтын ғасырлары". Абылайдан соңғы уақытта біз тәуелсіздіктен айырылып қалдық. 1991 жылы желтоқсанда сол тәуелсіздігімізге қайтып келдік, яғни, жаңа Қазақстан ренессанстық мемлекет. Тәуелсіздіктің онжылдығы ішінде меніңше екі нәрсенің басы ашылмай қалып бара жатқан тәрізді. Бірі - осы тәуелсіздік қалай келді, оны нақты әкелгендер кімдер еді? Егемен Қазақстан тәуелсіздік туралы тұрақты жазып келді. Жақсы бастама. Бірақ, соның бәрін оқи отыра осы тәуелсіздікті әкелген адамдар туралы тегіс айтылды ма - деген ойға қаламын. Әлде тәуелсіздікке жетіп алған соң, біреулер арбаға отыра салып, соны біз әкеле жатырмыз деп жүр ме? Жолдан пойызға отыра салуға болады, бірақ, сонау бастапқы жолаушылар кімдер еді? Бұл әлі ойланатын нәрсе деп түйемін. Әлде бұл біраз уақытты қажет қылатын нәрсе ме екен, қайтседе мен осы мәселе әлі толық айтылды дей алмаймын. Екінші мәселе, кешегі желтоқсан оқиғасы туралы ақиқат та аяғына дейін айтылмады-ау деп ойлаймын. Оның да негізгі қозғаушы күші кімдер еді? Мәселе әлі толық ашылмаған тәрізді.

Осы екі мәселені қазір айтып алмасақ, тәуелсіздіктің келесі онжылдығында біраз мәселелерде дағдарып қалуымыз мүмкін. Келесі онжылдықта мәселе болмайды деп кім айтты. Оның, осы өткен онжылдықтан да ауыр болуы да ғажап емес.

Он бірінші қыркүйекте Америкада болған оқиға көп нәрсені аңғартты. Бұл оқиғаны тек терроризммен ғана анықтауға қарсы адамның бірімін. Бұл жерде де үлкен ақиқаттар айтылмай жатыр. Терроризм деген ұсақ топтардың басын біріктірген күш қана болады. Ондай күш мұндай әрекет жасай алмайды. Демек, әлеуметтік, саяси, экономикалық дүмпулер болып жатыр. Оның заңдылығы бар. Бұл оқиға соның көрінісі. Жалғыз террор жарты дүниені билеп отырған Американы бұлай сілкіндіре алмайды. Ал бұл оқиғаны терроризм делік, онда сол Американың өз ішінен оны жақтаушы шықпаса, террористер соншама лаң салар ма еді? Демек, іштен қозғаушы күш бар. Бұл үлкен ісіктің көрінісі. Сондықтан XXI ғасыр қазір өзінің күн тәртібін айқындап келеді. XX ғасырдың күн тәртібіндегі нәрсе социализм мен капитализмнің арасындағы қақтығыс болды. Енді осы қақтығыс екі өркениеттің христиандық және ислам өркениеттері қақтығысы болып кетсе -мәселе жаманға айналмақ, себебі бүкіл әлемдік саясат Орталық Азияға ауысып жатыр, демек осы саясат тікелей Қазақстанға да қатысты болмақ.

Осы тұста мынандай мәселеге баса назар аударғанымыз жөн. Ол Американың кіндік Азияға орныға бастауына қатысты әңгіме. Ойлаймын, әскери күштің соңынан "жаңа ілімдер"-де көп ұзамай жете ме деймін. Жаңа теорияны Батыстан алу бізге дәстүр болған. Марксизм батыстың ілімі, ленинизм оның заңды жалғасы.

Бүгінде Америка Ауған жерінде өз идеологиялық нормаларын орнықтыруға әрекеттеніп жатыр, соған сай Батыста жаңа концепциялар жасалып жатқанға ұқсайды. Қазір қарулы күштер келсе, енді ілімдер келеді. Сонда, сол ілімді марксизм тәрізді қағып аламыз ба, әлде оған қарсы қоятын өз іліміміз бола ма? Философ ретінде мені осы мәселе толғандырады. Сондықтан біз қазір отандық тауар дегенді қалай айтсақ, отандық біліміміз, теориямыз дегенді де қоса айтуымыз керек. Сонда біз не істеуіміз керек? Осындай сырттан келетін идеялардың мәнін ашатын, түсіндіріп бере алатын қауқарымыз болғаны жөн. Бұл жаңа концепция қазір де Қазақстанды барлап, аралап жүр, ол глобализация теориясы. Мұны американизация деп түсінуге де болады. Біз глобализацияны түсіндіріп әуреленудеміз, сірә, оның қажеті шамалы, себебі, ол бізге өз түсінігімен келіп тұр. Біз оны түсіндіруге тырысамыз. Шеттен келген қай нәрсе болмасын өз ұғымымен, өз философиясымен келеді. Олардың ойында біз олардың насихатшысы болуымыз керек. Бізге де сірә иммунитет керек шығар. Өзімізді-өзіміз танитын дәрежеге келдік. Бізде түркілік негіз бар, исламдық негіз бар, парсының әсері бар, еуропалық білім алдық. Осының бәрінен синтез жасауымыз қажет. Қазақстанның ішкі мәселесіне келсек, оны тек Қазақстанның ішкі мәселесі деп қарауға болмайды. Ол Ресейдің ішкі мәселесімен байланысты. Жалпы әлемдегі болып жатқан үрдістерге қатысты болып шығады. Қазақстандағы оқиғалардың көбі Ресейге қатысты, себебі біз солардың информациялық кеңістігінде өмір сүріп жатырмыз. Аналитикалық хабарларды Ресейден аламыз, тыңдаймыз, ойланамыз. Ресейде әр түрлі нәрселер болып жатыр.

Бостандықты бағалау - өз-өзімізді бағалау, кім екенімізді анықтап алу. Сондықтанда ғылымға "Қазақстандық өркениет" деген ұғымды енгізудің мезгілі жетті. Біздің өмір сүріп отырған өркениет кеңістігін қазақстандық өркениет демегенде не деуіміз керек? Біз "өркенің өссін" деп бата алған ұрпақ емес пе едік. Ендеше неге сол айтылған тілекке сай болмауымыз керек. Өркеннің өсуі деген өркениетті тұрмыс құру деген емес пе? Егемен ел болған Қазақстан Республикасы өркениет кеңістігі емес пе? Латын Америкасы елдерінен оннан аса жазушылар Нобель сыйлығының лауреаттары болды. Бұл не? Қалайша өркениеттің еуропалық үлгісінен кенже қалған Чили, Аргентина, Колумбия, Гватемала, Куба, Бразилия т.б. Латын Америкасы елдерінен Нобель сыйлығын алған немесе, оған татитындай еңбек еткен қаламгерлер шықты. Солардың әлемге кеңінен әйгілілерін атап өтейін, олар: Габриэла Мистраль (Чили) Нобель сыйлығына 1945 жылы ие болды, Пабло Неруда (Чили) 1971 жылы Нобель сыйлығын алды, Хорхе Луис Борхес (Аргентина), Хулио Кортасар (Аргентина), Габриэль Гарсиа Маркес (Колумбия) Нобель сыйлығын 1982 жылы алды, Мигель Анхель Астуриас (Гватемала) Нобель сыйлығын 1967 жылы .имам, Алехо Карпентьер (Куба), Жорж Амаду (Бразилия) сияқты аса көрнекті жазушылар болған. Неліктен жағдай солай болды, оның басты себебі, Латын Американдықтар біздер сияқты еліктеу философиясына салынбай тыңнан өздері өркениеттің өлшемін ұсына білді. Олар әлемді "үнділік өлшеммен" өлшейміз деп биік нысана алды, соны орындап шықты. Бізге неге сөйтпеске. Еліктеушілік өркениетті өсірмейтін, көркейтпейтін тәсіл. Еліктеу дегеніміз біреудің соңынан салпаңдап ере берушілік. Ал, әлемге "өз өлшемін ұсына білу ол жаңа сапалық тың өркениеттік сұраныс. Біз осы сұранысқа сай болуымыз үшін көптеген мәдени, оқу, білім, ғылым, өнер салаларында жаңа сапаға өтуіміз аса қажет.

Тың сапалық кеңістікке шығу үшін біз өркениеттің жаңа өлшемін ұсынуымыз керек. Жағдайды айттық, еліктеу және әлдекімдерден үнемі шәкірт болып оқу, оқи беру өркениеттілікке жеткізбейді. Абай айтқандай "болмасаң да ұқсап бақ" деген өлшемді ұстаған жөн. Қазақстандық өркениеттің, құдайға шүкір, бар құрамды қажетті алғышарттары, толықтырылулары бар. Бастысы саяси еркіндік, мемлекетіміз бар, мол тарихи-мәдени мұрамыз бар, тамаша халқымыз бар. Геополитикалық жағынан алғанда еуразиялық кеңістік, Шығыс пен Батыстың арасы, түркілік, мұсылмандық славяндық, еуропалық мәдениеттердің тоғысқан жері. Республика халқы XX ғасыр бойы "бір қазанда" мейлінше қайнады, соның нәтижесінде Қазақстанда ортақ жаңа мәдени капитал орнығып келеді. Қалыптасу үрдісінің үнемі үміт пен күдікке толы болатыны белгілі. Мәдени үрдісте дәстүрлік те, вестернизация да, модернизация да бар. Мәселе солардың қай тармағы мемлекеттік мүддеге сәйкес келеді, соны қолдау болашаққа бағытталған сана (болмақ. Адам болмысы қызық қой, қазіргі көзі тірі біздер кейде Пар әлемдік оқиға бүгін болып өтетіндей, оның бәрін өзіміз куә болып көретіндей ынта білдіреміз, бұл пенделік. Тарих бізбен басталмайды, бізбен аяқталмайды, әлі соңымыздан талай-талай ұрпақ келмек. Солар біздер туралы не демек, деп те қоюымыз керек. Осы мәселені кей-кейде ойлап қойғанымыз да жөн. Ертең не айтылатын сөз болуы керек. Бүгінмен тарих бітпейді. Ұрпақтар алдындағы жауапкершілік сірә, бостандықтың нағыз бағасын түсіну шығар.





ҮШІНШІ БӨЛІМ

ҚАЗАҚ ФИЛОСОФИЯСЫ - ЕЛІМІЗДІҢ РУХАНИ ТӘУЕЛСІЗДІГІНІҢ КӨРІНІСІ

ФИЛОСОФИЯНЫҢ МӘНІМЕН ЕРЕКШЕЛІГІ

Т. РЫСҚАЛИЕВ

1. Философия – даналық

Философияның өзегі, басты мазмұны, негізгі бағыты - даналық. "София", "софиялық" деген сөздер даналықты білдіреді. "Даналықтың ауылы қайда?" - десек, біз ең алдымен философияны, философтарды атар едік. Біздің дәуіріміздің I ғасырында өмір сүрген александриялық Филон деген ғұлама философияны "даналықтың күңі" деп атаған екен.

Философия даналыққа құмарлық, құштарлық қана емес, сонымен бірге ол даналық жөніндегі ілім. Философия ғасырлар бойы даналықтың мән-жайына үңіліп, табиғатын танумен келеді. "Даналық дегеніміз не?" деген мәселе философиядағы негізгі мәселелердің бірі.

Философия даналықты танып қана қоймай, даналықты уағыздайды, адамдардың санасына, қарым-қатынасына, өмірге енгізуге, таратуға ат салысады.

Көпшілік әлбетте даналықты біліммен байланыстырып, біліммен өлшемек болады. Бұл, әрине, орынды. Білім - даналықтың бір тамыры. Бабалар айтқан екен: "Тәрбие негізі -ғылым, даналық негізі - білім" деп. Білім даналыққа бастайды. Бірақ даналық біліммен шектелмейді. Екеуін шатастыруға болмайды. Білім қашанда нақты болып келеді, нақты нәрселерді бейнелейді: анау жөнінде, мынау жөнінде. Физиктің білетіні - жекелеген құбылыс.

Химиктің білетіні де - сол. Ғалымдардың білмейтіні жоқ. Бірақ солардың бәрі бірдей дана болып келе ме? Гераклит айтқан екен: "Көп білгеннен дана болмайсың" - деп. Абайдың сөзін білеміз: "Ғалым бар, дейді, ол, хаким (яғни дана) бар. Әрбір ғалым хаким емес, әрбір хаким - ғалым". Оппенгеймер деген физик өзі жасап шығарған атом бомбасының жарылғанына қарап тұрып, мақтанышпен: "Қандай тамаша көрініс!" деген екен. Данышпан солай деп айтар ма еді?

Даналықты білімнен гөрі ақыл-парасатпен өлшеген дұрыс. Білім оқумен келсе, ақыл-парасат тоқумен келеді; білгеніңді ой елегінен өткізіп, өлшеп-пішіп, тәжірибеге ұштастыру арқылы ақыл толысады. Білім жеке нәрселерді қамтыса, парасат жалпыны, жекелердің байланысын, тұтасты бейнелейді. Көпті көріп, байқау, алысқа көз тастау, тереңге бойлау, заттардың, құбылыстардың мәніне үңілу - парасаттан, даналықтан күтеріміз осы.

Білім қашанда өткінші, уақытша, белгілі бір нәрсеге қатысты болып келеді. Даналық болса ешқашанда құнын жоймайды, тозбайды, ескірмейді. Сократтың, Конфуцийдің сөздері қай кезде де жөн, өзекті. Абайдың айтқаны ескірді деп кім айта алады? Тап қазіргі біздің хал-ахуалымызды көзбен шолып білген сияқты.

Естілер де ісіне қуанбай жүр,

"Ел азды " деп надандар мұңаймай жүр.

Ала жылан, аш бақа күпілдектер

Кісі екен деп үлкеннен ұялмай жүр...

Бір күшті көп тентекті жыға алмай жүр,

Іште жалын дерт болып шыға алмай жүр.

Арақ ішкен, мас болған жұрттың бәрі,

Не пайда, не залалды біле алмай жүр...

Жасы кіші үлкеннен ұялмай жүр,

Сұрамсақтар нәпсісін тыя алмай жүр.

Сәлем борыш, сез қулық болғаннан соң,

Қандай жан сырттан сөз боп сыналмай жүр.

Артық кеткен жері жоқ, жекеге де, жалпыға да қатысы бар ауыр да тауып айтылған сөз. Бәріміздің басымызда бар нәрсе.

Білім қашан да объектімен болады, объектіні бейнелейді. Даналық - адамның сөзі, ісі, адамға бағытталған, адамның кісілігін, субъектілігін аша түседі.

Даналық өмірден, өмірдің талас-тартысынан, қайшылықтарынан туады. Ол - өмір сабағы. "Өмір - үлкен мектеп", "Өмірдің өзі - ұлы ұстаз" деп бекер айтылмаған. Максим Горькийдің "Менің университеттерім", С. Мұқановтың "Өмір мектебі" деген кітаптарын оқып өстік. Әңгіме даналық мектебі жөнінде болып отыр.

Даналық тәжірибемен келеді. Көпті көрген қариялардың оқығанынан тоқығаны, көргенінен көңілге түйгені көп. "Жақсы менен жаманды көп жасаған жан білер", "Алпысқа келгеннен ақыл сұра" дейді халық.

Белгілі қоғам қайраткері, ғалым Д.А.Қонаевтың естеліктерінде мынадай өнегелі оқиға сөз болады. 1949 жылы Сыр суы тасып, қаланы су басып кететін қауіп туады. Қала сыртындағы үлкен бөгет тасқын судың күшіне шыдамай бұзылады. Суды тоқтату үшін үкімет көп күш шығарады, көп адам, техника жұмсалады. Бірақ бірнеше күн алысқанмен олар суды тоқтата алмайды. Бір күні, дейді Қонаев, қасымызға бетін әжім басқан еңкіш тартқан шал келді. Ол: - Босқа әуре боласыңдар. Бүйтіп жырынды суды тоқтата алмайсыңдар, оны қарабуралау керек, - дейді. Түсінбей аңтарылған адамдарға ол: - Он бес құлаш келетін арқанның төртеу-бесеуін жерге қатар жаю керек. Аралары шамамен бір метрдей болсын. Үстіне сабан төсеп, оның арасына шым (құм, тас) салу керек. Сосын киіз шиыршықтағандай етіп сабанды арқанмен орап бойлап, су жырған жерді бітеу керек. Айтқандай, шалдың ақылымен он шақты адам кешке дейін тоған жасап, алып-қашып жатқан тасқын суды тоқтатады. Даналық деген, міне, осындай өмір сабағында.

Даналықтың, ақылдылықтың, тапқырлықтың ерте жалт етіп көрінетін кезі де болады екен. Сондай да халық "ақыл жастан" деп бір қайырады.

Даналық - тоқсан ауыз сөздің тобықтай түйіні. Жүйесін тапқан ой, пікір, адамның ақыл-ойын билеп, іске бастайтын шешім. Даналық - халық мұрасы. "Халық қалт айтпайды" дейді қазақ. Анау өлмейді, мынау өлмейді деп даналарды атап жатамыз. Өйткені, олардың сөзі, ісі халыққа тараған. Халық бұларды ұрпақтан-ұрпаққа жеткізеді.

Қазір педагогикада халықтық тәлім-тәрбиеге көп көңіл бөлінуде. Педагогикада ғылыми жетістіктер, мектептер, бағыттар жетеді. Әлемге аты әйгілі ұстаздар да баршылық. Соған қарамастан ертеден келе жатқан әдет-ғүрып, салт-сана, дәстүр маңызын әлі жойған жоқ. Халықтық педагогикада білім берумен бірге адам тәрбиелеуге ерекше мән беріледі. Тәрбие саласында имандылық, қайырымдылық, ар-ұят, намысқойлық бетке ұстар нысана болады. Жастарды күшпен, зорлап оқытуға болмайды. Олардың оқуға, білімге деген ынтасын ояту керек. Өздері ізденсін, қармансын, ұмтылсын.

Халықтық педагогика ғылым, біліммен бірге даналыққа, ұрпақтар тәжірибесіне, тарих тағылымына ерекше көңіл бөледі.

Медицина саласында да айтарлықтай жетістіктер бары белгілі. Адамды қолдан жасай алады деуге болады. Соған қарамастан халықтық медицина өріс алып, халық емін қолданатын емшілер көбейді. Олар емдеу ісінде адамның өз қажыр-қайратына, сана-сезіміне, жаратылысына, табиғи мүмкіндіктеріне арқа сүйейді.

Сол сияқты халықтық философия да бас көтере бастады. Ежелгі Қытай, Үнді, Грек философияларында халықтық мазмұн басым орын алады. Олар мифпен, дінмен, ауыз әдебиетімен, өнермен, халық дәстүрімен, тарихымен тығыз байланысты. Халық философиясы даналыққа негізделген. Қазақ халқының да осындай өзіндік философиясы бар.

Оқымыстыларға, философтарға қызмет ететін арнаулы тілі, категориялары, принциптері бар кәсіби философияға қарағанда, халықтық философия әркімге, көпшілікке, бұқараға бағыт ұстайды, солар үшін ақылшы, кеңесші болуға тырысады.

Философия әркімнен, әр нәрседен, әр саладан даналықты іздеп, табуға тырысады. Даналықты танып, айыра біледі, бағалай біледі. Даналықты танып білудің өзі даналық, адамның кісілігін, түсінігін аңғартады. Даналық, ұлылық сияқты, - қарапайым нәрсе. Ол "мен мұндалап" көрініп тұрған жоқ. Кейде тап қасымызда, аяқ астында болып шығады. Қасынан талай өтіп жүрсек те елемеппіз, байқамаппыз. Кеңес дәуіріндегі белгілі кинорежиссер А. Довженко мынаған көңіл аударады: Екі адам аяқ астына қарап тұр. Біреуі алдарынан тап болған шалшық суды көрсе, екіншісі оған сәулесі түскен аспандағы жұлдыздарды көреді. Даналықтың осындай көрегендігі, зеректігі болады. Ол биікке, алысқа меңзейді; заттардың, құбылыстардың қатпар-қатпар қабаттарын көруге мүмкіндік береді.

Даналықты бойына жинай білген философия адамдарды даналықты елеуге, тани білуге үйретеді, даналық мектебінен өткізеді.

Ертеде өркениет өрістеген елдерде даналық жоғары бағаланды. Өмірде - тәрбиеде, саясатта, адамдардың қарым-қатынасында - даналық орын алып, жүзеге асып жатты. Жас та, кәрі де, қара да, патша да даналардың сөзіне құлақ асып, істің жөнін, ретін айыра білді. Кейінірек, әсіресе біздің заманымызда даналықтың бәсі төмендеп кетті, бұған дұрыс көңіл бөлінбейтін болды. Қазір, құдайға шүкір, не көп, оқыған, құжаты бар білімді мамандар көп: мұғалім, адам және мал дәрігері, құрылысшы, инженер, агроном т.т. Олар өз ісінде көбіне білімге ден қояды, білімді тәжірибеден жоғары қояды, бірақ білім мен тәжірибені, теория мен практиканы ұштастыра алмайды. Оқу, тәрбиелеу, мал бағу, егін егу саласында олар елдегі, ауылдағы үлкендермен, көпті көрген қариялармен ақылдаса бермейді. Ел билеген әкімдер де өмір жайлы, - тұрмыс жайлы, ел басына түскен қиындықтарды жеңудің тиімді жолдары хақында үлкендермен кеңесе бермейді.

Ғылым мен техниканың, өркениеттің дамуы философияның даналық жолынан ауытқып, басқа жолға - ғылым мен методологияның, идеологияның жолына түсуіне әкеліп соқтырды. Философияға даналық тұрғысында қарау артта қалғандықтың белгісі деп танылды. Даналық - философияның өткен шағы, алғашқы қадамы, жаңа философияның құндылығы басқада деп есептелді.

Философияның өзі де XVII ғасырдан бастап ана ғылымдарға, айталық, механикаға, математикаға, биологияға, логикаға, кейін мына ғылымдарға - социология, психология, генетика, кибернетика т.б. - еліктеп, өзінің қадір-қасиетін, ерекшелігін жойып алды; өзіне жат, өзімен үйлеспейтін нәрселермен айналысып кетті. Сократтың, Платонның іліміндей шынайы философия емес, логикаға, социологияға, психологияға ұқсас бірдеңе болып шықты. XVII-XVIII ғасырларда философияға "механицизм" деген ат танылды, "механистикалық материализм" деген шықты. Философияға мұның, бірақ қандай қатысы бар? Мұның жайын білуге тырысқан ешкім болмады. Философия сол кездегі жете дамыған ғылым саласы механикаға еліктеп, бәріне де - табиғатқа, қоғамға, адамға -механика тұрғысынан қарады. Белгілі француз философы Ламетри "Адам - машина" деген еңбек жазды. Голландияның белгілі философы Спиноза өзінің атақты "Этика" деген еңбегін геометриялық тәсілмен жазып шықты. XIX ғасырда кейбір философтар физиология саласындағы ғылыми жаңалықтарға арка сүйеп, сананы мидың жемісі деп білді, сананы мидан іздеп әуре болды. Сөйтіп, дөрекі "физиологиялық материализм" пайда болды. XX ғасырдың орта кезінде жаппай кибернетикаға еліктеу орын алды. Бұл "науқаннан" философия да шет қала алмады. Сол кезде "болашақта машина, техника адамның орнын басады, адамды алмастырады" деген сандырақ философиялық тұжырым бұрқ ете қалды. Адамды түзететін, жөнге салатын әдебиет, өнер, мораль, философия емес, машина болып шықты.

Философияның осылайша өз ісімен - тел ісімен айналыспай, механикаға, физикаға, биологияға т.б. еліктеуі оның ғылым, мәдениет саласындағы беделін түсірді. Зиялы қауым арасында философияға немқұрайлы қарау, оны менсінбеу белең ала бастады; "философияның уақыты өтті, енді ғылым өзіне-өзі философия болып, дәстүрлі философияның ықпалынан құтылады" деген пікір тарады. Философияның ролін жоққа шығаруға тырысқан позитивизм деген ғылымды бетке ұстайтын жаңа философия пайда болды. Философияның мұндай күйзеліске ұшырауына, ең алдымен философияның өзі кінәлі еді. Өзін-өзі елемеу, бағаламау осыған әкеліп соқтырды.

Философияның даналықтан алшақтап, ғылымға бет бұруы, даналыққа мән бермеуі қоғам мен адам өмірінде, мәдениетте, ғылымда, педагогикада, саясатта көп қиындықтарға душар етті. Мамандар, ғалымдар көп болғанмен, олардың ішінде Шоқан мен Марғұландай, Сәтбаев пен Әуезовтей, Капица мен Сахаровтай даналары аз болып шықты. Қазір екінің бірі саясатпен айналысады. Бірақ олардың ішінде Рузвельт, Черчилл, Брандт, Дэн Сяопин сияқты кемеңгерлер көрінбейді. "Ел билеуші философ болсын" дегенде Платон оған бір ғана талап қойып еді: даналыққа бейім болсын.

2. Философия – түсінік

...Бұл философиядағы қатардағы жай ұғым емес, философияның мән-жайын, ерекшелігін аша түсетін өзекті ұғым .

Философия адамға және дүниеге қатысты жай біліммен, пікірмен, информациямен шектеліп қалмайды. Онда дүние, адам, тарих, уақыт, өмір, өлім, шындық, жалған жөніндегі терең түсінік бар. Біз философиядан осы түсінікті іздейміз, осы үшін оған ден қоямыз. Осыған орай философияға былай деп анықтама беруге болады: философия -өмірді, шындықты, тарихты, мәдениетті зерттеуден, игеруден, топшылаудан туған адамның, адамзаттың сыртқы және ішкі дүниені, өзін, өзінің дүниеге, басқа адамдарға, тарихқа қатынасын танып түсінуі.

Түсінік даналықпен тығыз байланысты, даналықтан туады, соның жемісі, көрінісі болып табылады. Даналығымен, түсінігімен философия адамға бет бұрып, адамға жақын тұрады. Нағыз, шынайы философия қашан да адам атынан сөйлейді, адамның ойын, тілегін, арман, мүддесін білдіреді.

Философия ежелден бері заттарды, құбылыстарды танумен шектеліп қалмай, оларды түсінуге тырысып келеді. "Көп білгеннен ақылды болмайсың" деген Гераклиттің сөзі осыны меңзейді. Заттарды түсінуге тырысқан ниетін Сократ мынадай ғажап формуламен білдірген екен: "Менің білетінім - ештеңені білмейтінім". Мұнда білім түсінікке айналып отыр. Басқаша айтқанда, адам өз білімінің тайыздығын, жеткіліксіздігін біледі, түсінеді, қалай еткенде де соны толықтыруға, тереңдетуге тырысады. Білімнің тайыздығы -адамның біліммен шектеліп, оның ар жағындағы, тереңдегі түсінікке жете алмауында. Конфуцийдің ойынша, адамдардың қарым-қатынасындағы ең қиын, ең маңызды нәрсе -түсіністік, адамдардың бірін-бірі түсінуі. Ата-аналар мен балалардың, ұстаздар мен шәкірттердің, басшылар мен қызметшілердің мақсат-мұраттары, тілектері бір. Алдарында тұрған ортақ міндеттерді олар бірге шеше алады. Алайда, олар аққу, шортан, шаян құсап, әр жаққа тартып, біріне-бірі бөгет болып жатады. Неге? Не жетпейді оларға? Бір ғана нәрсе - түсінік, түсінісу жетпейді. Бірдеңені, тіпті бәрін білу - аз, мәселе білгеніңді өз игілігіңе айналдыруда. Затты түсіну деген сөз - оны рухани билеу деген сөз, ол енді саған жат емес.

Философия дүниеге білім түрінде емес, даналық түрінде келді. Оның негізгі мақсаты сыртқы дүниені тану емес, адам деген жұмбақ жанды тану, адамның дүниедегі орнын анықтау болды. Философия "Меннен", адамды ашудан, адамның басқа дүниеден айырмашылығын анықтаудан басталады. Мифте, дінде, ғылымның өзінде бөлек жан, дара тұлға, "Мен" ретіндегі адам жоқ. Олар адамды басқа дүниеден - рухтан, табиғаттан, құдайдан - шығаруға тырысады.

Адам да "Меннен", өзін-өзі танып, өзінің бұл дүниеге не үшін келгенін, дүниеде қандай орын алатынын, не үшін өмір сүретінін білуден басталады. Ежелгі грек ойшылдары Фалестің, Сократтың адамның басты, негізгі мақсаты - өзін-өзі танып, өзін-өзі жүзеге асыру деп білуі тегін емес. Бұл сұрақты адам, философиясыз шеше алмайды. Сондықтан, ол философияға жүгінеді. Философияның пайда болып, дамып жетілуі де осы мақсаттан туады. Философияның әркімге де қатысы болатыны осыдан. Адам да, адамды бетке ұстайтын философия да адамды танып қана қоймай, оны түсінуге тырысады.

"Адам", "философия", "даналық", "түсінік" деген ұғымдар бірімен-бірі байланысты, бірін-бірі аша түсетін ұғымдар. Бірақ біз тек қана философия арқылы даналық әлеміне ене аламыз. Діннің де, өнердің де, әдебиеттің де, өмірдің де даналыққа бастайтынын, даналыққа алып баратынын айттық. Бірақ даналықтың шын мәні философия арқылы ашылады. Даналық дегеніміз не? Даналықтың мәні неде? - деген сұрақтарға Сократтан артық тура, дәл жауап берген оқымыстыларды өз басым біле бермеймін. Оның ойынша, даналық деген дүниені, өзіңді, басқаларды түсіну, түсінуге тырысу, бәріне де түсінікпен қарау. Даналық дегеніміз, сонымен, түсінік. Біз даналықты қалай бағаласақ, түсінікті де солай бағалауымыз керек.

Түсінік дегеніміз не? Түсіну деген қандай болады, не береді бізге? Философиялық тілмен айтқанда, бұл субъект пен объектің бірлігі. Әрине, бұл бірден болмайтын, ұзақ үрдіс: субъектіден объектіге қарай, сосын объектіден субъектіге қарай кері жүру. Түсіну деген адамның өзін басқа нәрсенің, басқа адамның орнына қойып, дүниеге басқа адамның көзімен қарау; сырттан емес, іштен, объектің емес, субъектің позициясынан қарау.

Батыста герменевтика деген мерейі үстем болып тұрған, беделі артқан философиялық бағыт бар . Ол негізінен бір мәселемен ғана - түсінік мәселесімен айналысады; түсінудің жолдарын, тәсілдерін қарастырады. Оны кейде "түсінік философиясы" деп те атайды. Герменевтика өкілдерінің пікірінше, түсінік, түсіну деген (басқа адамның, философиялық, әдеби, діни, өнер туындыларының, классикалық дүниелердің "ішіне кіріп шығу", мазмұнына терең бойлау. Хайдеггердің ойынша, түсінік - адамның сыртқы дүниені танып-білу тәсілі емес, сол дүниеде өмір сүру тәсілі. Адамның дүниедегі орны қандай? Ол қалай өмір сүріп келеді: өзін-өзі білетін есті адам, субъект ретінде ме, әлде басқаның айтуымен жүретін робот, объект ретінде ме? Парасатты адам дүниеге терең түсінікпен қарайды. Былайша айтқанда, адамдардың, заттардың, дүниедегі, өмірдегі орнын, рөлін түсінеді, осы тұрғыдан оларды бағалайды. Философияның негізгі мазмұны - адам, адам өмірі, адамның дүниеге қатынасы. Олай болса, түсінік философияның да дүниеде, адамдар арасында, мәдениет саласында өмір сүру тәсілі, заңы болып табылады.

Кеңес дәуіріндегі маркстік-лениндік философияда түсінікке философияның осы жағына, осындай ерекшелігіне, кызметіне - мән берілмеді. Сол кездегі философиялық еңбектерден, сөздіктерден, оқулықтардан түсінік деген ұғымды іздеп табу қиын болатын. Ұғым жөнінде, таным жөнінде айтылады, ал түсінік жөнінде әңгіме болмайды. Яғни, түсінік ұғыммен, таныммен шатастырылып келді. Мұның өзінде ұғым істің мәнін білдіретін нәрсе болса бір жөн, онда ол түсінікке жақын болар еді; жоқ, олай емес, заттың, құбылыстың бір белгісін, мейлі, елеулі белгісін бейнелейтін нәрсе деп есептелді. Мысалы, адам - хайуан, роза - өсімдік т.т. Сонда олардың мәні тек осы белгілерге сая ма?

Түсініктің ұғымнан басты айырмашылығы - ол заттың бір жағын, бір бөлегін ғана бейнелеп қоймайды, оны жан-жағынан тұтас күйінде бейнелейді. Соның өзінде, түсінік кез келген затты емес, адамға қатысы бар, адам мәнін аша түсетін, адам қолынан шыққан затты бейнелейді. Ал танымды алсақ, ол маркстік-лениндік философияда объектіні бейнелеуге және суреттеуге ғана қажет құрал есебінде ғана қаралды. Танымның басты мақсаты, міндеті - объектіні сол күйінде, аудармай, өзгертпей бейнелеу адамды, қоғамды объективтік біліммен қаруландыру. Кезінде аса дәріптелген бейнелеу теориясының талабы осы болды. Танымның мақсаты, әрине, ақиқатты ашу. Ал ақиқат - әрқашан да объективтік ақиқат болуы керек, яғни, Ленин айтқандай, адамға да, адамзатқа да тәуелсіз, субъективтік белгілерден бұратала арылған білім болуы керек. Ал мұндай ақиқаттың адамға қандай қатысы бар, оған қалай қол жетеді, ол адамға не береді? - деген орынды мәселелер ғылым жолына түскен философияны әсте де қызықтырмады. Бір кезде Сократ айтып еді: менің астрономияны білгенімнен не пайда, егер мен өз қалауыммен ауа райын өзгерте алмайтын болсам?! Дұрыс айтқан!

Түсінік, әрине, таныммен тығыз байланысты, танымнан туатын дүние. Қазақта "оқу бар, оқығанды көңілге тоқу бар" - дейді. Оқып қана қоймай, оқығанымызды көңілмен тоқып отырсақ, біз таным арқылы түсінікке жетеміз. Түсіну деген танымды, білімді ой елегінен өткізу, бойға сіңіру, қорыту, санамен ғана емес, жүрекпен қабылдау. Дей тұрғанмен, түсінікті танымға апарып телу дұрыс болмайды. Түсінік пен танымның арасында елеулі айырмашылық бар. Таным деген субъектіден объектіге, "сыртқа" қарай жүретін үрдіс. Түсінік, керісінше, кері қарай - объектіден субъектіге, адамға қарай жүретін үрдіс. Түсінік - танымның жалғасы, таңылғанды тану. Түсінік танымның артындағы, тереңдегі құбылыс. Түсінікке жету үшін, Абай айтқандай, "тереңге бет қою" керек. Танымда субъект өзінің идеясына сай субъективтік жақтарын қоя тұрып, объектіге сіңіп кетуі керек. Гераклит таным талабын былай білдірген болатын: "Маған емес, Логосқа ден қоя тұрып" қимылда. Логос деп тұрғаны дүниенің объективтік заңдары. Бұ да керек, бұ да маңызды, бірақ физика, математика, химия, биология сияқты ғылымдар үшін.

Философияның алдында тұрған міндеттер басқа: таным үрдісінде субъект көзден таса қалмау керек; ол әруақытта көз алдымызда нысана болып тұратын болсын! Ал ғылыми танымда - физикада, математикада, биологияда - адам, субъект жоқ деуге болады, адам жөнінде әңгіме болмайды; ол көзден таса болады, оны есепке алмауға тырысады. Физикамен, математикамен, химиямен айналысатын да адам ғой, оның көңіл-күйі қалай екен, өміріне, тұрмысына ол риза ма екен, не үшін ол ананы, мынаны танығысы келеді екен деген сұрақтар таным үрдісінде қойылмайды. Философия болса, ол мұндай экзистенциалдық мәселелерден аттап өте алмайды.

Философия да, сөз жоқ, таным үрдісімен айналысады. Әңгіме оның нені, қайтіп, қалай танитындығында. Философия жөнінде айтуға болады: ол сыртқы дүниені - табиғатты, қоғамды - танумен шұғылданбайды. Мұнымен айналысатындар табиғаттану және қоғамтану ғылымдары. Философияны қызықтыратын нәрсе - адам. Бірақ адам - абстракт емес немесе, иесіз аралда өмір сүретін Робинзон емес; адам табиғат аясында, адамдар арасында, қоғамда өмір сүреді. Сондықтан философия табиғатты, қоғамды зерттейтін арнаулы ғылымдардың жетістіктеріне сүйенеді, сол арқылы адамның сыртқы дүниемен, басқа адамдармен, мәдени ортамен байланысын түсінеді. Сонымен, философияның "ермегі" - танылғанды тану, басқа ғылымдар ашқан жаңалықтарды сараптау. Осы үшін зиялы қауым, ғалымдар ортасы, қарапайым адамдар кейде философияны "арамтамақ" деп айыптап жатады; яғни ол өздігінен табиғатты, коғамды зерттеп әуре болмайды, тек басқа ғылымдар ашқан әзір тұрған қағидаларды, идеяларды пайдалана салады. Әрине, бұл философияның мән-жайын, атқаратын қызметін түсінбеуден туған пікір.

Басқа ғылымдар объектіні танып қана қояды, объект жөнінде ор алуан информация жинайды. Философия болса, ол объектіні де, субъектіні де бірдей түсінгісі келеді; сол үшін де таным жемістерін пайдаланады, яғни, таныммен айналысады.

Бірақ философия объектінің шеңберінде қалып қоймайды, онымен шектелмейді. Философия үшін объект мен субъект тығыз байланысты, бірінсіз-бірі болмайды. Сондықтан философия басқа ғылымдар арқылы объектіні танып, объектіден субъектіге қарай "ішке қарай" жүріп отырады.

Философия жөнінде осы айтқандарымыздың біздің қарастырып отырған мәселеміз -түсінікке тікелей қатысы бар, түсінікті сипаттау болып табылады. Өйткені, тағы қайталауға тура келеді: философия -түсінік, нақты және жан-жақты түсінік.

Кейбір құбылыстарды, заттарды ғылым арқылы танып қоюдың өзі жеткілікті. Мысалы, табиғат құбылыстары түсінуді керек қылмайды. Олар қашан да объект болып қалады. Ал адамды танып қою жеткіліксіз. Адам тануда біз физиканың, химияның, биологияның, медицинаның т.б. сол сияқты арнаулы ғылымдардың жетістіктерімен шектеліп қала алмаймыз. Олар адамның адамға тән ерекшеліктерін елемейді. Жеке ғылымдар адамға объект деп қарайды. Шындығында адам объект те, субъект те болып табылады. Адам -сана-сезімнің, ақыл-ойдың, іс-қимылдың субъект. Осы жағынан оны танып қана қоймай, түсіну керек. Бұл - өте қиын нәрсе. Адам - жұмбақ және жұмбақ болып қала береді, егерде біз ғылымға ғана үміт артсақ. Адам жайын түсіну үшін ғылымнан басқа, ғылымнан тыс "құралдарға" сүйену керек. Бұлар - дін, өнер, әдебиет, өмір тәжірибесі және философия.

Қоғамтанумен айналысатын ғылымдар көп: тарих, социология, экономика теориясы, құқық, саясаттану, этика, эстетика т.т. Бұлардың айтарлықтай жетістіктері де бар. Бірақ олар коғамды өз тұрғысынан бөлшектеп қарастырады: тарих қоғамның өткеніне көңіл бөледі; экономика - материалдық жағына, саясаттану - басқарылуына, құқ тану - заңның орындалуына, социология - қоғамның өмір сүру және даму заңдарына көңіл бөледі. Шын мәнісінде, қоғам біртұтас, тірі, жанды организм. Оны сол тұтас күйінде қарастыру керек. Бұл - тек философияның қолынан келетін іс. Бұл арада ол, сөз жоқ, барлық қоғамтану ғылымдарына арқа сүйейді. Сонымен бірге қоғамды да түсіну керек. Өйткені мұнда өзара қарым-қатынаста болатын, өз мүдделерін көздейтін адамдар өмір сүреді, әрекет қылады. Олар әр түрлі руға, тапқа, ұлтқа, топқа бөлінген. Олардың қарым-қатынасы еңбекпен, өндіріспен, бақталастықпен болмаса ауыз бірлікпен, теңдікпен не теңсіздікпен, идеологиямен, саясатпен, қоғамдық сананың басқа да түрлерімен анықталады. Әр алуан мүдделер, ниеттер бірігіп келіп, шым-шытырық, асты-үстіне шыққан қоғамдық болмысты құрайды. Мұның бәрін қалай байыптауға болады? Қазір біз өздеріміз өмір сүрген қоғам жөнінде ойланып, толғанудамыз. Не болды оған? Әлемдік саясатты анықтап отырған алып елдің осындай кіріптар халге түсіп, күйреп, ыдырауына не себеп болды? Неғып біз айдың аманында тапшылыққа, жоқшылыққа тап болдық? Неге біз соцализмнен, коммунистік партиядан бас тарттық? Қазір қайда бара жатырмыз? Қай жағаға барып тірелер екенбіз? Бұл - ғылымды да, философияны да толғандырар мәселелер. Мұны тану да керек, түсіну де керек.

Тарих тағылымы, тарих сабақтары деген қанатты сөздер бар. Қай мағынада айтылған? Адам неге тарихқа құштар болады? Қазір біз ұмыт болған билерімізді, хандарымызды, батырларымызды еске алып, аруақтарына бас иіп жатырмыз; жабылып қалған тарих парақтарын ақтарудамыз. Не үшін? Елдігімізді, кім екенімізді, қайдан шыққанымызды, қандай жолдардан, асулардан өткенімізді айыру үшін. Тарихымызды тек қана танып қою үшін емес, түсініп сабақ алу үшін, күнделікті күйбің-күйбің қарекетімізге мән-мағына, бағыт беру үшін.

Тарих ғылымы алдымызға талай-талай оқиғаларды, тарихи тұлғаларды, Монблан фактілерді үйіп-төгіп, жайып салады. Бірақ мән-мағына, жөн-жосық, қисын қайда, логика қайда - бұған тарих ғылымы, тарихшылар жауап іздеп жатқан жоқ - Олардың қолынан келетіні тарихты суреттеу, баяндау, болған нәрсені тізіп, теру. Тарих ғылымын эмпиризм билеп алған. Оған теориялық талдау, рефлексия жетіспейді. Тарихты бас-аяғы жоқ, кездейсоқ оқиғалар тізбегі деп есептеу дұрыс емес. Тарих та тұтас үрдіс. Тарихты құрайтын нәрселердің бәрі де бірімен-бірі байланысты, бірінен бірі туып жатады. Тарихта кешегі мен бүгінгі, бүгінгі мен ертеңгі байланысты болады. Тарихтың тұтастығын сезіну үшін тарихқа философиялық көзқарас қажет. Міне, осы арада тарих ғылымы - қаласа да, қаламаса да - философияға жүгінеді. Гегельдің философияны "тарихты оймен шолу" деп сипаттауы тегін емес. Тарихты ой елегінен өткізіп, ақыл таразысына салу керек. Сонда ғана біз тарихтың өткен жолын, жеткен биігін, барысын, бағытын. заңдылығын көреміз.

Философия тарихтан не іздейді? Даналықты, тағылымды. тәжірибені іздейді, даналардың ақылы мен өсиетін, үлгісі мен өнегесін іздейді. Философия қашан да, өне бойы өткенге, артқа. тарихқа көз тастаумен келеді. Философияның позициясын, Ленин сөзімен, "бір адым алға, екі адым кейін" деп сипаттауға болады. Философияның тағы бір ерекшелігі, басқа ғылымдардан айырмашылығы - оның тарихшылдығы. Басқа ғылымдар өне бойы алға қарай жылжи бергісі келеді; бір белестен асып, екінші белеске жеткенше асығады. Философия болса, ол өткен жолына, тарихқа, дін, әдебиет, өнер, таным тарихына, адам, қоғам тарихына үңіліп, ойланып-толғанумен болады. Барлық философиялық идеялардың, қағидалардың, категориялардың негізінде тарих жатыр. Философия мен философия тарихы - біртүтас. Философияның тарихқа әуестігін сипаттай келіп, Гегель оны Минерва дейтін даналық құдайының аяқ жағында мүлгіп отыратын үкіге теңейді. Бұл теңеуде қандай мән бар? Үкі түнде қарекет қылатын құс. Тарих та - түн. Тарихи оқиғалардың бәрі де бір кезде болып, кейін ұмыт болған немесе, есте қалған нәрселер. Олар кайтып оралмайды.

Тарих ғылымы тарихи үрдісті өздігінен, стихиялы түрде жүзеге асатын үрдіс ретінде суреттейді. Қарапайым адамдардың, халықтың тарихқа ешқандай қатысы жоқ сияқты болып көрінеді. Әрине, атағы әлемге жайылған, тарихи адамдарға тарихтан орын беріледі. Басқалар бірақ көзге ілінбейді.

Ғылымдағы Маркс ашқан екі ұлы жаңалықтың бірін Энгельс "тарихты материалистік тұрғыдан түсіну" деп атайды. Бұған дейін Гегель тарихты идеалистік тұрғыдан түсіндірмек болып еді. Гегель тарихты рухтың қалыптасып, дамып, жетілу үрдісіне апарып тіреді. Оның ілімін рухты идеалистік тұрғыдан түсіну деп сипаттауға, болады. Тарихты идеалистік тұрғыдан және материалистік тұрғыдан түсіну - біріне-бірі қарама-қарсы, сондықтан сыңаржақты көзқарас болып табылады. Тарихи үрдістің негізі, мазмұны ретінде біреуі (Гегель) рухани факторларды (pyx, идея, ақыл, сана) алса, екіншісі (Маркс) объективтік материалдық факторларды (еңбек, материалдық өндіріс, өндірістік қатынастар, халық бұқарасы) алады. XX ғасырдың басында неміс философы Макс Вебер осы екі көзқарасты біріктіріп, "түсінуші социология" ("понимающая социология") деген тарихтың жаңа жалпы философиялық түсінігін ұсынды. Батыста оны "буржуазиялық Маркс" деп атады.

Түсініксіз өмірдің, мәдениеттің көп салаларында түк те бітіре алмайсыз. Мысалы, философияда өне бойы талас-тартыс, пікір алысу, диалог орын алады. Мұнсыз философия өмір сүре алмайды Егерде философтар бірін-бірі түсінбесе, түсінгісі келмесе, олардың арасында қандай диалог болуы мүмкін? Кеңес дәуірінде философтар бірін-бірі кінәлап, біріне-бірі жала жауып жатты емес пе? Өнердің, әдебиеттің, мәдениеттің, философияның өкілдері олардың пікірлерін, идеяларын түсінбеудің салдарынан көпке дейін бейтаныс, түсініксіз жандардың қатарына қосылып келді. Бір кезде Гераклиттің қысқа да нұсқа сөздерін түсінбеген замандастары оны "түсініксіз Гераклит" деп атаған екен. Біздер, марксистер, күні кешеге дейін Платонды теріс түсініп келдік, сынаумен, кінәлаумен болдық. Неге біз идея затқа сәйкес келуі керек деудің орнына Платонға еріп: зат идеяға сәйкес келсін деуіміз керек? Неге біз көз алдымыздағы нақты затқа, шындыққа арқа сүйемей, қайдағы бір идеяға, идеалға үміт артуымыз керек? Материалситік дәстүрде тәрбиеленген адамға Платонның көзқарасы ақылға сыймайтын нәрсе болып көрінуі даусыз. Канттың алдында да біз өте қарыздармыз. Біз оның субъективтік идеализмін, дуализмін, агностицизмін кешіре алмадық. Шынтуайтқа келгенде, шындыққа біз емес, Кант жақынырақ болып шықты: философия объектіге емес, субъектіге бағыт ұстап, субъектің пікірін білдіруі керек; дүние шексіз, сондықтан ол тұтас күйінде ешқашан да толық танылмайды; дүниеде танылмаған, танылмай келген, Кант айтқандай, "өзіндік заттар" болған, бар, бола береді; адам тек өзімен байланысқа енген, өзінің іс-әрекетінің объектісіне айналған затты ғана тани алады; Канттың білім шеңберін тарылтып, наным-сенімге орын қалдырмақ болған әрекеті де орынды болған; адамға біліммен бірге наным да қажет. Чаадаевты, оның өз заманында Ресейді жайлап алған рухани құлдыққа қарсы күресін кезінде кім түсінді? Қастары да, достары да - бәрі де одан безіп шықты емес пе? Марксті біз жете білеміз деп жүр едік. Мектепте де, институтта да, тіпті жұмыстан бос уақыттарымызда да (кешкілік саяси сабақтарда) оқитынымыз Маркс болды. Маркстің шығармалары қай үйден де табылатын. Дегенмен де, Марксті біз түсіне алмаппыз. Оның өзін және басты туындысы - "Капиталды" оқудың орнына, ол жөніндегі жеңіл-желпі әдебиеттерді оқумен шектелдік. Бүкіл дүние жүзіне рухани ықпал еткен Маркс маркстік ілімге "шын берілген" біздерге айтарлықтай көмек көрсете алмады. Неге? Себебі, біз одан керегімізді ала алмадық керісінше, уақытшаға, өткіншіге көңіл бөлдік, саяси тұжырымдарын ғана пайдаландық. "Капиталда", - деп ойладық біздер бір кезде, - бізге жат капиталиста дүниенің өмір сиқы бейнеленген. Біздер болсақ, басқа социалистік дүниеде өмір сүріп жатырмыз. Сондықтан "Капиталдың" экономика, өндіріс, қосымша құн, бәсеке, нарық, ақша, тауар жөніндегі негізгі идеялары бізге жарамайды. Бізге керегі - тек ондағы саяси идеялар. Бұл көзқарасты қалай бағалауға болады: балалық па, әлде шалалық па? Абайды біз жатқа білеміз, аузымыздан тастамаймыз, дүбірлетіп тойларын жасап жатырмыз. Ал бірақ ісімізден, тұрмыс-тіршілігімізден, қам-қарекетімізден, қарым-қатынасымыздан Абайдың әсері әлі байқалмайды. Еріншектік те, мақтаншақтық та, көре алмаушылық та, надандық та басымыздан арылмай қойды. Неге ол өзін "жалғызбын" дейді, неге ол қырық жасында "қартайдым" деп, елуінде Алладан өлім тілейді? Неге Абайдың шығармаларында кекесін, әжуа, сын басымырақ? Меніңше, біздің заманның Абайы да - егер ондай тұлға табылар болса - тап сондай күй кешер еді. Абай халқының болашағынан түңілді, қайран елін, қазағын рухани биіктен көре алмай қиналды. Қазір де біз Абайдың ойынан шыға алмай келеміз.

Мағжан Жұмабаев та біз үшін жұмбақ тұлға. "Батыр Баянда" ол: "сұм өмір абақты ғой саналыға" - дейді. Өмірден қымбат не бар? Қалайша ол "сұм" болады, "абақты" болады? Неге ол:

Бетімнен тәтті бір сүйіп,

Алдыңа алшы әлдилеп

Келші, өлім, тезірек —

деп өлімді аңсайды. Неге ол өмірден түңілді екен? Неден оның тауы қайтты? Саналы, ойлы адамға өмір ойыншық, ермек, мереке емес. Өмір - азап.

Біздер, кешегі коммунистер, көпке дейін діннің жайын түсінбей келдік. Бізде дінге саяси, ғылыми, идеологиялық, таптық тұрғыдан қарау орын алды. Өйтіп, діннің қоғамдағы қызметін, орнын білуге болар, бірақ оның адам жанына әсерін түсіну мүмкін емес.

Педагогикада әдетте неге көңіл бөлінеді? Түсінуге ме? Жоқ. Құрғақ, жаттанды білімге. Оқушылар жаттап алып, судыратып соғып тұрса болды, оқытушының төбесі көкке жеткендей болады. Оқушы оқығанын қалай қабылдады? Оқығанынан ол не түсінді? Оқығаны - әдеби туындылар, тарихи оқиғалар, табиғат құбылыстары - оған қандай әсер етті? Мұның бәрін ескеріп, елеп жатқан ешкім жоқ.

Саясатта да түсініктің болмауы талай-талай тартысқа, теке-тіреске, қантөгіске ұрындырып отыр. Не жетпеді грузиндер мен абхаздарға, тәжіктерге, шешендер мен орыстарға? Түсінік жетіспеді. Даналық жетіспеді.

Міне, осындай жайлардан түсініктің өмірде алатын орнын пайымдауға болады. Түсінік -саналы адамдарға баға жетпес қазына, зор байлық болып табылады. Түсінік - адамды адамшылыққа итермелейтін күш.

Түсінікті, даналықты, былай қарағанда, ештеңемен өлшеуге болмайтын сияқты. Санасыздарға олардың құны - көк тиын. Саналы мен санасыздың арасын олардың даналыққа, түсінікке қатынасымен өлшеуге болады.

Түсінікке жетудің қиындығы, түсініктің тапшылығы неге байланысты? Бұ дүниеде қарапайым нәрсені таба алмайсыз; бәрі де күрделі, қайшылыққа толы. Жан-жануарларға құдай қырағылықты, ұшуды, жылдамдықты, сезгіштікті, ептілікті сыйға бергенде, адамға соның бәріне қол жеткізетін ақыл-парасатты мұра қылыпты. Сол арқылы бүкіл дүниені танып-білуді тапсырыпты.

Түсіну тәрбиеге, білімге, мәдениетке байланысты: адам өз бойына қандай қасиеттерді сыйғыза алады; адам басы, миы қалай қалыптасқан, қандай оймен, информациямен, ниетпен толы; адам үшін айналада көңіл бөлер басқа біреу бар ма, жоқ па? Түсінік адамға өздігінен қонбайды, тек тәрбиемен-үйретумен, көрсетумен келеді. Түсінікке адамды жас шағынан баулу керек. Бұл арада ғылымдағы, өнердегі, әдебиеттегі, философиядағы классикалық дүниелердің орны ерекше. Өкінішке орай, қазіргі жастар арасында классикаға ынтықтық, әуестік байқалмайды. Оның орнын жүрекке жетпейтін, ойлауды керек етпейтін сезімді ғана оята алатын өткінші, уақытша дүниелер басып кеткен. Түсінуге арифметикаға, тілдерге, тарихқа үйреткендей үйрету керек.

Түсіну деген өнер, құдай қосқан қабілет. Бұл қабілетке не болған адам — бақытты және басқаларды да бақытты қыла алады. Сонымен бірге түсінік, түсіну - басқалардың -алыстың, жақынның барлық күйттерін, проблемаларын, қуаныш-ренішін, мұң-зарын, өкінішін жан-тәнімен қабылдау. Түсіну, сөйтіп, олар қуанса, қуанып, қапаланса бірге қапалану. Түсінген адамға Құдай тағала жайбарақат, қаннен-қаперсіз өмір сүруді жазбаған.

Түсініктен басқаның бәрі жалықтырады - деген екен Вергилий. "Түсінген адамға жетіп жатыр" - деген даналардың тағы бір сөзі және бар. "Ресейді, - дейді көрнекті орыс ақыны Ф.Тютчев, - ақылмен түсіну мүмкін емес! Ресейге тек сенуге болады". Дұп-дұрыс. Қазір де орыстардың психологиясын, ділін, саясатын түсіну оңай емес. Орыс ақыны Н. Гумилев -"Біз түсінуге тиісті нәрсемізді ешқашанда түсінбедік" - дейді. Оның сөзін қазір де қайталауға болады. Ұлы физик Эйнштейн заманымыздың рухын дәл сипаттаған: "Білетініміз қандай көп, түсінгеніміз қандай аз". Дәл солай.

Адамға өмірден қымбат нәрсе жоқ, өйткені, ол оған бір-ақ рет беріледі. Соны да біз көбіміз түсінбейміз, бағаламаймыз. Қалай болса солай өмір өтіп жатыр. Бүгінгімен шектеліп, алдағыны, ағып жатқан ғұмырды, уақытты ойламаймыз. Адамның, қоғамның жетілгенін олардың уақытқа қатынасымен өлшеуге болады. Уақыт - негізгі байлық. Біз үшін уақыт шексіз сияқты; күндер, айлар, жылдар, із қалдырмай өтіп жатсын -қайғырмаймыз. Біз өмір сүруге асығамыз: тезірек күн өтсе екен, тезірек демалысқа жетсек екен, тезірек жаз шықса екен... Не бітірдік бір күнде, бір айда, бір жылда? Қайда асығамыз? Алда бізді ақтық сапар күтіп тұр. Бұрынғылар данышпан екен: олар әр күнді өкінумен өткізеді екен, бір күнге ғұмырымыз қысқарды, бір күнге о дүниеге жақындадық деп. Өмірдің мәнін біз бұрынғылар, даналар арқылы түсіне аламыз.

ҚАЗАҚ ФИЛОСОФИЯ ТАРИХЫНЫҢ НЕГІЗГІ ДАМУ ТЕНДЕНЦИЯЛАРЫ ЖӘНЕ ӨЗІНДІК ЕРЕКШЕЛІКТЕРІ

Н. БАЙТЕНОВА

Қазақ философиясы ұзақ тарихи кезеңнен еткен, кейбір зерттеушілердің пікірі бойынша XXI ғасырлық тарихы бар, әлемдік философияда ерекше орны бар біртұтас философиялық жүйе болып табылады. Бірақ, өкінішке орай, арнаулы ғылыми білім ретінде қазақ философиясының тарихы өзінің қалыптасуының бастапқы сатысында. Осы және басқа да нақтылы жағдайларға байланысты қазақ философиясын зерттеушілердің алдында күрделі методологилық мәселелерді айқындау қажеттілігі туындап отыр.

Біріншіден, қазақ философиялық ойдың қаншама көне тарихы бар екенін айқындау; екіншіден, және де бұл өте маңызды мәселе қазақ философиясының әлемдік философиядағы орны, осы әлемдік философияның даму барысына елеулі әсер ете алды ма, жоқ әлде оның маргиналды, шеткі көрінісі болып табыла ма; осыған орай, үшіншіден, басқа халықтар философиясымен сабақтастық, өзара әсері болды ма; төртіншіден, қазақ философиясына шығыс жөне батыс философияларының тигізген әсерлерін неғұрлым нақты айқындау, осы сұраққа байланысты, парсы және қазақ философияларының байланыстылығы, сабақтастығы, өзара әсері туралы, бір кездегі осы екі халықтың арасындағы саяси, экономикалық және рухани байланыстылықтың әсері, оның творчестволық, философиялық нәтижелері, үзілген қатынастарды қалпына келтіріп, жаңғырту мәселесі, маңызды философиялық еңбектерді екі тілге аудару мәселелері туындап отыр; бесіншіден, қазақ философиялық ойдың даму тарихын зерттеуді тереңдету, оны нақтылы тарихи кезеңдерге жіктеу; алтыншыдан, әрбір тарихи кезеңнің дамуын әлемдік философияның даму тенденцияларымен және қазақ философиясының өзінің даму барысымен байланыстылықта қарау. Бұл мәселелер қазақ философия тарихын зерттеудегі неғұрлым маңызды методологиялық мәселелер болып табылады.

Біздің тәуелсіздік алуымызға байланысты, соңғы жылдан астам уақыт ішінде қазақ философия тарихын жан-жақты зерттеу басталды. Сол зерттеулерді қорытындылай келе, қазақ философиясының дамуын төменгідегідей негізгі кезеңдерге бөлуге болады.

Бірінші кезең - ерте заманнан IX ғасырға дейінгі тарихи кезеңді қамтиды және осы кезеңді қазақтардың ата-тегінің алғы философиясы немесе философияның алдындағы философия болып табылады. Осы тарихи кезеңде казіргі Қазақстан жерінде көптеген діни бағыттар тарады, ол Тәңірге табыну, бақсылық, буддизм, зороастризм, манихейшілік, христиан діні. Діндердің көп түрлігі және олардың синтезі дүниеге деген ерекше көзқарастың қалыптасуына және оның плюралистік сипатта болуына негіз болды.

Екінші кезең - түрік тілдес халықтарының философиясы, ол IX ғасырдан XV ғасырға дейінгі тарихи кезеңді қамтиды. Қазақ философиясына байланысты ерекше ескертетін мәселе, ол XIV ғасырға дейін біртүтас түрік мәдениеті болғандықтан, сол кездегі философияны біртұтас түрік тілдес халықтарының философиясы деп, ал оның өкілдерін: Анахарсис, Қорқыт ата, Әл-Фараби, Ж.Баласағұн, М.Қашғари, Қ.А.Иасауиді бүкіл түркі тілдес халықтарының рухани мәдениетін, соның ішінде философияны дамытушылар деп есептелінеді. Осы тарихи кезеңге Анахарсисті енгізудің бірнеше себептері бар. Әрине, тарихи тұрғыдан алатын болсақ Анахарсис өмір сүру кезеңіне байланысты бірінші тарихи кезеңге жатуға тиіс, себебі ол б.э.д. VI-VII ғасырларда өмір сүрген. Осы тарихи фактіге қарамастан Анахарсисті екінші кезеңге жатқызудың себебі, біріншіден, оның көзқарасын философияның алдындағы философияға жатқыза алмаймыз, оған көптеген тарихи дәлелдер бар, ол туралы Аристотель, Секст Эмпирик, Диоген Лаэртский еңбектерінде жоғары баға берілген. Мысалы, Платон оны жеті ғұламалар қатарына енгізген. Анахарсистің еңбектері бізге жетпегенімен, өзінің замандастарының пікіріне арқа сүйесек, оның өз заманында белгілі философ болғанын білеміз. Екіншіден, екінші кезең түркі тілдес халықтарының философиясы ретінде тарихқа енгендіктен, ал Анахарсис түркі тілдес халықтарының өкілі болғандықтан да осы кезеңге енгізіп отырамыз. Әрине, болашақта қазақ философия тарихының зерттелуінің нәтижесінде көптеген "ақ таңдақтар" жойылып, жаңа деректермен толықтырылған кезде мүмкін аралық тарихи кезеңмен, жаңа аттармен толықтырылуы мүмкін. Осы тарихи кезеңнің келесі бір өте маңызды ерекшелігі -бұл кезде нақтылы өзіндік философиялық көзқарастар қалыптасты және олар әр түрлі бағытта дамып отырды. Осы кезеңнің өзіндік ерекшелігі философиялық ойлар, категориялар мен принциптер, ілімдер арқылы айқындалып, негізінен жазба түрінде сақталып отырды. Аяқтап келгенде, осы кезеңді түркі өркениетінің, түркі тілдес халықтары философиясының "Алтын ғасыры" деп айтуға болады, себебі нақтылы осы кезеңде, жоғарыда көрсетілгендей, біріншіден, нақтылы өзіндік философия қалыптасты, екіншіден, ең маңыздысы, түрік философиясы араб тілдік мұсылман философиясы құрамында әлемдік философияда ерекше орынға ие болып, Анахарсис, Қорқыт ата, Әл-Фараби, Ж.Баласағұн, М.Қашғари, ҚА.Иасауи сияқты ойшылдардың философиялық ілімдері арқылы әлемдік философияның даму барысына өзіндік үлес қоса алды деп айтуға болады. Мұны кезінде, антика заманының әйгілі философтары да мойындаған. Мысалы, Анахарсисты алатын болсақ, ол туралы Платон, Аристотель, Секст Эмпирик, Геродот, Плутарх, Диоген Лаэртскийдің еңбектерінде антика заманының данышпан философтарымен қатар аталып отырған. Немесе, Қорқыт ата философиясын алатын болсақ, оның өлімді музыка арқылы жеңу мүмкіндігі туралы ойы оның философиясына өзіндік сипат беріп әлемдік философияда бүгінгі күнге дейін кездеспейтін идеяны негіздеу арқылы өз үлесін қосты деп айтуға болады. Ал, Әл-Фараби философиясының әлемдік: әрі шығыс, әрі батыс философиясының даму барысына әсер еткеніне ешкім күмән келтірмес деп ойлаймын. Егер де Ж.Баласағұн өзінің "Құтты білік" атты еңбегінде жалпы ел, мемлекет басқару мәселелерін, этикалық, саяси-әлеуметтік мәселелерді қарастырса, М.Қашғари "Диуани лұғат ат-түрік" атты еңбегінде түрік дүниетанымының өзіндік ерекшелігін сипаттайтын категориялар жүйесін айқындаса, Қ.А.Иасауи "Диуан-и-хикмет" еңбегінде - суфизмнің ерекше бір тармағы болып табылатын Иасауизмнің басты идеяларын негіздейді. Үшінші кезең - қазақ хандығы дәуіріндегі философия, ол XV-XVII ғасырлар аралығындағы тарихи кезеңді қамтиды. Оның өзіндік ерекшелігіне ең алдымен, қазақтардың этнос ретінде қалыптасуы, қазақ хандығының нығаюы жатады, сондықтан осы кезеңнен бастап біз нақтылы өзіндік қазақ философиясы туралы айта аламыз. Осы тарихи кезең философиясының келесі ерекшелігі, ол әлемдік философияға өзіндік сипат беріп тұрған "халықтық" философия сипатында болып, негізгі үш бағытта дамыды, ол: /жыраулар философиясы, оның алғашқы негізін Қорқыт ата негіздесе, сол дәстүрді әрі қарай дамытқан Қазтуған /XV ғ./, Доспамбет /XVIF./, Шалкиіз /1465-1560/, Ақтамберді /1675-1768/, Тәттіқара /XVIII/, Үмбетей /1706-1778/, Бұқар /1668-1781/ сияқты ақын-жыраулар болды. /билер философиясы, оның ең көрнекті өкілдеріне Төле би, Айтеке би, Қаз дауысты Қазбек билер жатады, олар философияның ерекше түрі - шешендік философияны негіздеді; билердің шешендік философиясының өзіндік ерекшелігінің негізгісі мысалы, батыстағы риторика, оратарлық философиядан ол ерекше поэзия формасында дамып, орын алды; зар заман философиясы, оның негізін салған Шортанбай ақын /1818- 1881/ деп айтуға болады. Оның "Зар заман" атты өлеңінде осы зар заман философиясының негізгі идеялары, соның ішінде ел қамы, отаршылдыққа түсіп, қазақ хандығының өзінің саяси тәуелсіздігінен айырылуына байланысты зарлана айтқан ойлары. Проф. Ғ.Есімнің пікірі бойынша зар заман философиясы "отаршылыққа қарсы бағытталған тұңғыш саяси, рухани наразылық" болатын.

Төртінші кезең - XIX ғасыр философиясы, ол қазақ философиясының тарихында ағартушылық философия ретінде мәлім. Оның көрнекті өкілдері Ш.Уәлиханов, Ы. Алтынсарин сияқты ойшылдарымызды ерекше айтып өтуіміз керек. Ағартушылық философияда зар заман философиясы әрі қарай дамытылды, онда азаттық, тәуелсіздік идеялары орын алды. Осы тарихи кезеңде Абай философиясы ерекше орын алады және де оның философиясы кең ауқымды, Абай философиясын антропоцентристік, экзистенциалистік, гуманистік сипатта деп айтуға болады.

Бесінші кезең - XX ғасырдың 20-40 жылдарында қазақ философиясы. Осы тарихи кезеңдегі қазақтың саяси-әлеуметтік және философиялық көзқарастарының сарыны ең алдымен қазақтың ұлт-азаттық қозғалысымен тікелей байланысты болды. Көрнекті өкілдері А.Байтұрсынов, А.Бөкейханов, М. Дулатов, М. Жұмабаев, М. Шоқай, Ж. Аймауытов, Ш.Құдайбердиев және т.б. Осы кезеңдегі қазақ философиясы негізінен саяси философия тұрғысынан дамыды, оның негізгі мәселелері - тіл мәселесі, бостандық, тәуелсіздік және т.б.

Алтыншы кезең - совет дәуіріндегі қазақ философиясы - ол XX ғасырдың 50-60 жылдары мен 90 жылдарға дейінгі тарихи кезеңдерді қамтыды. Осы тарихи кезеңде қазақ философиясы көп жағдайда өзіндік ұлттық ерекшеліктерінен айырылып, советтік империя құрамында болған көптеген этностардың философиялары сияқты "унификацияланды" немесе, біртекті философиялық жүйеге айналды. Дегенмен, тек қана осылай баға беру, ол біржақты көзқарас болып табылады. Себебі, осы тарихи кезеңде қазақ философиясы негізінен, марксистік сипатта болып, сол марксистік - лениндік философия шеңберінде дамығандығына қарамастан, ол ең алдымен 50 жылдардың аяғы мен 60 жылдардың басында Қазақстанда кәсіби философияның қалыптасуы, оған себепші болған оқиға - ол 1958 ж. Қазақстан Ғылым Академиясының құрамында Философия және Құқық институтының ашылуымен тығыз байланысты. Сонымен қатар, осы мәселеге байланысты, ерекше айтатын нәрсе, кең тараған пікір бойынша, біздің кәсіптік философия XX ғасырдың 50-60 жылдарында қалыптасты деген біржақты пікір орын алды. Әрине, нақтылы өзіндік қазақ философиясына байланысты солай деп айтудың негізі бар шығар. Дегенмен, IX-XV ғасырлардағы түрік тілдес халықтардың философиясын алатын болсақ, онда философиялық ой-толғаныстар жазба текст түрінде болды және де сол тарихи кезеңде еркін ойшылдықпен қатар кәсіби философия да болды деп айта аламыз. Ол және де жай кәсіби философия емес, әлемдік философияда ерекше орны бар, оның даму барысына өте үлкен әсер еткен кәсіби философия, оның ең көрнекті өкілдеріның бірі -біздің жерлесіміз, отандасымыз, кезінде Аристотельден кейін "екінші ұстаз" атағын алған ұлы философ Әл-Фараби. Осы қарастырылып отырған тарихи кезеңге оралатын болсақ, қазақ философиясының даму барысындағы келесі жетістік, ол тотолитарлық жүйе шеңберінде дамып отырғандығына қарамастан академик Ж.М.Әбділдин бастаған дүние жүзіне мәлім бола бастаған философиялық ағым немесе, мектеп қалыптасуы. Олар жалпы таным теориясы, таным диалектикасы мен логика мәселелерімен шұғылданып, кәсіптік философиялық білімнің жоғарғы деңгейіне көтеріле алды.

Совет империясы кезінде қазақтың кәсіптік философиясының келесі елеулі жетістігі деп айтуға болады, ол Қазақстандағы 70 жылдары басталған Әл-Фарабидің шығармашылық мұрасын жүйелі түрде зерттеуді колға алу. Оны іске асырған қазақ философиясының осы заманының көрнекті өкілі профессор А.Х. Қасымжанов екенін ерекше атап өту керек.

Жетінші кезең - қазіргі заман философиясы, ол ең алдымен Қазақстанның Советтік империядан бөлініп шығып, тәуелсіздік алып, жеке өз бетінше мемлекет құруымен тікелей байланысты. Осы тарихи кезең XX ғасырдың аяғы (90 жылдар) және XXI ғасырдың басын қамтиды. Осы тарихи кезеңнің өзіндік ерекшелігі ең алдымен марксизм-ленинизм догмаларынан арылу, өзіндік қазақ ұлттық философиясын қалпына келтіру, осыған орай қазіргі кезде жаңа философиялық пән қалыптасуда - ол қазақ философия тарихы. Қазақ философиясы осындай ұзақ тарихи даму кезеңінен өтті. Осы қазақ философия тарихын жеке ғылым ретінде негіздеуде біздің Ғ. Есім, Ә.Н.Нысанбаев, А.К. Қасабек, М.С.Орынбеков, Т.Х. Ғабитов, С.Нұрмұратов, Н.Ж.Байтенова, Ж.А.Алтаев сияқты профессорларымызды ерекше атап өту керек.

Қазақ философиясының жалпы өзіндік ерекшелігі туралы айтқанда, ең алдымен оның персоналистік сипатта болғанын атап өту керек. Егерде антика және жалпы батыс еуропалық философия әрі философиялық мектептер, әрі жеке ойшылардың шығармашылық еңбектерінің нәтижесінде дамып отырса, ежелгі үнді философиясы тек қана философиялық мектептер арқылы дамып отырды. Ал қазақ философиясына келетін болсақ, ол негізінен, жеке ойшылдарының шығармашылық еңбектерінің нәтижесінде дамып отырды. Қазақ философиясына өзіндік ерекшелік беріп тұрған келесі нәрсе, негізінен ол кәсіпқой философтардың емес, ойшылдардың шығармашылығында, өлең-жырларда дамытылды, бізде жазба түріндегі классикалық философиялық жүйелер, текстер жоқтың қасы, өте аз.

Қазақ философиясына сипаттама берген кезде, оны антропоцентристік сипатта деп айтуға болады. Жалпы шығыс философиясы, соның ішінде қазақ философиясының да ортақ мәселесі және де соның ішінде шығыс дүниесінде кең тараған ілім - әлеуметтік идеал, жан-жақты жетілген адам мәселесі. Бұл мәселе көне қазақ философиясынан бастап бүгінгі күн философиясына дейінгі кезеңнің орталық мәселесі болып табылады. Бұл мәселе неғұрлым жинақталған түрде Әл-Фараби, суфизм Иасауизм, Абай философиясында кең орын алған. Егерде Әл-Фараби үшін жан-жақты жетілген адам дегеніміз парасатты, ақылды, адамгершілігі мол, білімді, ал суфизм, соның ішінде Иасауизм үшін ондай адам өзінің ішкі рухани дүниесіне үңілген, бар болмысы өзін жетілдіру арқылы құдаймен жақындасу, сұхбаттасу, өзінің Аллаға деген шексіз сүйіспеншілігін, махаббатын жеткізу. Осы ілім неғұрлым жан-жақты Абайдың "толық адам" ілімінде негізделген. Жалпы Абай философиясының орталық идеясы "Адам болу, ол өзінің бүкіл болмысын, өлеңдерін, қара сөздерін, жалпы философиялық ой-толғаныстарын адамның дүниеге адам болып келгендіктен, осы адамдық қасиеттерін жоғалтып алмай, адам атына кір келтірмей адамша өмір сүру мәселелерін қояды. Осы мәселелерге байланысты қазақ философиясын этикалық, адамгершілік сипатта болды деп айтуға болады. Жалпы мораль философиясы қазақ философия тарихында өте маңызды орын алады.

Батыс еуропалық философияда экзистенциализм философиялық ағым ретінде XX ғасырда ғана қалыптасса, қазақ философиясының бар болмысы экзистенциалистік сипатта болған. Өмірдің мәні, өмір мен өлім мәселесі, "жалған өмірін, оның өткіншілігі туралы мәселелер әр уақытта да қазақ философиясының назарынан тыс қалмаған, ол әсіресе Қорқыт ата, Абай, Шәкәрім, Мағжан Жұмабаев сияқты ойшылдардың шығармашылықтарында елеулі орын алады. Жалпы қазақ философиясын - "өмір сүру философиясы" деп қарауға толықтай негіз бар.

Қазақ философиясының келесі ерекшелігі ол негізінен араб-мұсылман философиясы шеңберінде дамығандықтан-рационалистік сипатта болып, адам өміріндегі ақыл-ойдың, парасаттылық пен білімділіктің рөлін аса жоғары бағалады. Оларға Әл-Фараби, Абайды жатқызуға болады. Бірақ қазақ философиясын тек рационализммен шектеу ол біржақты көзқарас болар еді, себебі қазақ философиясында рационализммен қатар иррационализм, мистика да орын алған. Қазақ философиясында иррационализм, мистикалық философия -суфизмде айқын көрінеді. Егерде оның алғашқы әсері Ж. Баласағұн философиясында байқалса, неғұрлым жоғары көрінісі суфизмнің Қазақстандағы тармағы Иасауизм немесе Қожа Ахмет Иасауи философиясында айқын көрінеді. Бірақ, Иасауи философиясы суфистік философия ретінде қазақ философиясында кең етек жаймаған, ол таза логикалық түрде емес, негізінен поэзия арқылы тараған.

Қазақ философиясына өзіндік мән-мағына беріп тұрған билер немесе, шешендер философиясы. Билердің ойлау тәсілі, сол ойды сөз арқылы жеткізуі ерекше. Батыстың шешендік философиясынан негізгі айырмашылығы қазақ философиясы астарлап сөйлеуге негізделген, ол түсінуді және түсіндіруді талап етеді, ал бұл қазақ философиясының герменевтикалық сипатта екендігіне дәлел бола алады. Сонымен қатар, суфизм, билер, жыраулар өз ойларын өлең, поэзия арқылы жеткізіп отырғандықтан, қазақ философиясын поэзия философиясы деп те атауға болады.

Қазақ философиясын қарастырғанда оның ағартушылық сипатын да атап өту керек. Бірақ, ескертетін нәрсе, Ғ.Есімнің пікірі бойынша біріншіден, ағартушылық тек XIX және XX ғасырдың басында қалыптасқан философиялық жүйелерге тән, екіншіден, егер XIX ғасырдағы ағартушылық Қазақстанның Ресей империясына тәуелді болуына байланысты болса, XX ғасырдың 20-40 жылдардағы ағартушылық, ұлт-азаттық қозғалыс, халықтың ұлттық сана-сезімін ояту, тәуелсіздік алып, жеке мемлекет құру, тым болмаса қазақ тілінің мәртебесін көтеру, оны мемлекеттік тілге айналдыру, ұлттық мәдениетті көтеру тұрғысынан дамытылды. Егер XIX ғасырдың қазақ ағартушыларына Ш.Уәлиханов пен ЬІ.Алтынсаринді жатқызсақ, XX ғасырдың басындағы кезеңнің ағартушыларына Ә.Бөкейханов, А.Байтұрсынов, М.Жұмабаев, М.Дулатов сияқты ойшылдарымызды жатқызуға болады. Бір жағынан қазақ ағартушылығы жалпы әлемдік ағартушылықтың бір түрі болып табылады, ол француз, неміс ағартушылары сияқты, қарапайым халық арасында білімді тарату, білімге табынушылық, білімнің қоғамдағы рөлін асыра бағалау. Сонымен қатар, қазақ ағартушылығының өзіндік ерекшеліктері де болды. Олар жоғарыда аталған нақтылы тарихи жағдайларға байланысты болды. Қазақстандағы XIX ғасырдағы ағартушылық көп жағдайда миссионерлік сипатта болды: орыс миссионерлері қазақ халқына білім беруді осы халықтың қамын ойлағандықтан емес, мәңгүрттерді тәрбиелеу үшін, яғни, өз тілін, дінін ұмыттыруға, өз саясатын мойындатуға бағытталған болатын. Өкінішке орай, бізде миссионерліктің теріс көріністері орын алды. Осындай ағартушылық саясатпен қатар, қазақ ағартушылары Ш.Уәлиханов пен Ы.Алтынсарин халық мүддесін ойлап, орыс мәдениеті арқылы батыстың және жалпы адамзаттың рухани мәдениеті арқылы халықтың сауаттылығын, білімділігін көтеріп, саяси және ұлттың санасын көтеруге болады деген сенімде болды. Ал XX ғасырдың ағартушыларының алдында біршама басқа мақсат тұрды. Сол кездегі нақтылы тарихи жағдайға байланысты, Ресей империясының құлауына байланысты жеке мемлекет құру, өз тәуелсіздігін орнатып, тілін, дінін, мәдениетін, әдет-ғүрып пен салт-дәстүрлерді қалпына келтіру мүмкіндігі пайда болды. Сондықтан, осы тарихи кезеңдегі қазақ ағартушылары Ә.Бөкейханов, А.Байтұрсынов, М.Дулатов, М.Шоқай сияқты қазақ зиялылары халықтың ұлттық және саяси сана-сезімін оятуға өздерінің барлық күш-жігерін жұмсады.

Келесі, ерекше назар аударатын мәселе, қандай да болмасын ұлттық философияның дамығандығының көрсеткіші болып оның өзіндік философиялық ұғымдар жүйесінің, категориялық аппараттың қалыптасуы негіз бола алады. Бүгінгі күнде мәлім деректерге арқа сүйейтін болсақ, өзіндік философиялық ұғымдардың қалыптасуының ұзақ тарихы бар екендігіне көз жеткізуге болады. Кезінде Дешті-қыпшақ мемлекетінің қалыптасуына байланысты профессор М.С. Орынбековтің пікірі бойынша, қыпшақ мемлекетімен қарым-қатынасқа түсу үшін қыпшақ сөздіктері құрастырылған екен, солардың ішінде бізге жеткені "Кодекс комманикус". Ол шамамен 1207 ж. басылып шыққан екен, онда халқымыздың дүниетанымын бейнелейтін негізгі ұғымдар қалыптасқан. Келесі елеулі оқиға - ол 1626 ж. поляк, армян, қыпшақ тілдерінде Андрей Торосович құрастырған "Философиялық тастың құпиясы" атты трактаты табылғанын зерттеуші ғалым А.Н.Гаркавец айтқан. Онда көптеген антика және араб мұсылман философтарының еңбектерінен үзінді келтірілген, осы еңбектің құндылығы оның қыпшақ тілінде аударылуында. Ал бұл сол кездің өзінде қыпшақ тілінде философиялық ұғымдардың жеткілікті түрде дамығандығына дәлел бола алады. Осы қарастырылып отырған мәселеге өз үлесін қосқан М.Қашқари болып табылады. Ол өзінің "Диуани лұғат ат-түрік" деген атақты еңбегінде түрік мәдениетінің өзіндік болмысын бейнелейтін өзіндік категориялар жүйесін негіздеді. Жалпы қазақ философиясы тарихының даму барысында ұлттық философиялық ұғымдар жүйесі дамып, жетіліп отырды деп айтуға болады. Оларға Тәңір, Тағдыр, Ел, Жұрт, адам-кісі-пенде, намыс, ар-ұждан, дүние сияқты философиялық ұғымдарды жатқызуға болады. Абайды зерттеуші профессор Ғ.Есімнің пікірі бойынша Абай философиясындағы ұғымдар мен түсініктер 200-ден асады және олар қазақ философиясының ғылыми терминдері міндетін атқара алады.

Әрине, қазақтың өзіндік философиялық ұғымдар жүйесінің дамып жетілуіне, оның басқа халықтармен мәдени байланыста болғаны негіз болды. Осы тұрғыдан алғанда, әсіресе суфистік араб-парсы философиясының әсері өте зор болды, соның нәтижесінде өте жиі пайдаланылатын ортақ философиялық ұғымдар қалыптасты: ақыл, ахуал, ақиқат, әлем, зат (субстанция), тәрбие, парыз, тәуекел т.б.

Бірақ, өкінішке орай, орыстану саясатының негізінде қазақ тілі, жалпы мәдениеті құрып кетудің аз-ақ алдында қалды, неше ғасырлар бойы қазақ тілі мемлекеттік тіл мәртебесінен ғана айырылып қалған жоқ, ол сонымен қатар ғылыми, соның ішінде философиялық ұғымдарды дамытып, байытатын тіл болудан қалды. Қазіргі кезде біздің алдымызда тұрған негізгі мақсат осы уақытқа дейін дамытылған ұттық философиялық ұғымдар жүйесін қалпына келтіру және жаңа заманға сай байытылған жаңа философиялық ұғымдар жүйесін дамыту мәселесі тұр.

ҚАЗАҚ ФИЛОСОФИЯСЫНЫҢ ІНЖУ-МАРЖАНДАРЫ

Ә. НЫСАНБАЕВ

1. Абай философиясы

Даналық өлшемі бола білген философ-ақынның рухани мұрасы шын мәнінде қазақ халқының зерделі ойы мен өмірінің энциклопедиясы секілді. Олай дейтін себебіміз, Абайды танып, белсенді игере отырып, сол кездегі қазақ коғамының экономикалық, саяси, құқықтық, отбасылық, мәдени-тарихи, моральдық хал-жайынан айқын да толық және дәл мағлұматтар алуға болады. Сондықтан ол туралы көп жазылуы да және өзінен ілгеріде өткендердің тәжірибесіне сүйене отырып, осынау бірегей энциклопедияны әрбір ұрпақтың, өзінше игеруі заңды деп ойлаймыз.

Абай қаламынан шыққан барша қазынаны, оның рухани мұрасын (поэзиясын, қара сөздерін) жүйелі зерттеп, тануда аса көрнекті ғалым, қазақ әдебиетінің классигі, данышпан қаламгер абайтанудың негізін сала отырып, оны қоғамтану ғылымының жаңа да тың саласына жеткізген, әлемге әйгілі эпопеяны дүниеге келтіріп, оны дүниежүзілік мәдениеттің ауқымында ала отырып, Абай өткен жолдың бүкіл адамзаттың маңызын сындарлылықпен аша білген Мұхтар Омарханұлы Әуезовтің орны ерекше. Ол қазақтың ұлы ойшыл ақынының рухани мұрасын өмір бойы, жүйелі түрде зерттеу үстінде болды.

Қазіргі таңда жалпы саны торт мыңға жуық атаудан тұратын Абай жайлы әдебиеттер тізімі - бұл ұлы ақынның рухани мұрасына деген терең де ауқымды іңкәрлікті ғана емес, сонымен бірге өз дәуірінің айнасы бола білген жанның рухани қазынасына назар салмай, сол халықтың шынайы тарихы мен дәстүрін, идеялық ынтасы мен ділін, қазақ халқының өткені мен келешегін тану мүмкін еместігіне кепілдік етеді.

Абайдың шығармашылық келбетін, дүниеге деген көзқарасын айқындаған үш қайнар көз туралы сонау отызыншы жылдардың өзінде-ақ М.О.Әуезов "Абай Құнанбаев қазақ халқының ұлы ақыны" атты еңбегінде белгілі бір жүйелі пікір қалыптастырғаны белгілі. Ол "ұлттық және бүкіл адамзаттық мәдениеттің үш түрлі мол арнасы данышпан ақынның творчестволық ісіне азық болды. Абайдың бүкіл ой-қиялына, әлеуметтік, ақындық ісіне дем беріп, шапағатты нәр алған арнаның бірі - халықтың өзі жасаған, ауыздан-ауызға тараған, баспа жүзінде сақталып келген қазақтың бағзы заманындағы халық мәдениетінің бай мұрасы... ақындығына рухани дем беріп, азық болған екінші арна - шығыс мәдениетінің тамаша мұрасы, араб, иран және түркі халықтарының классикалық поэзиясы, - дей келіп, - Үшінші арна - орыс мәдениеті, Еуропа мәдениеті", - деп жазған-ды.

Әйтсе де Мұхтар Омарханұлы сол кездегі әкімшіл-әміршіл қоғамдық жүйенің салдарынан Абайға қатысты айтқысы келген терең ойларын толық айта алмағаны белгілі. Оған бұрын абайтану бойынша жарияланбай келген, тек 1988 жылы ғана баспадан шығуға мүмкіндік алған еңбектер куә.

Абай қазақ елінің ұлттық рухы мен менталитетін, оның көкейтесті арманы мен данагөй ойларын абыздық көрегендікпен өлеңмен өрнектеуді қазақ эпосынан үйренді. Себебі, өмір мен өлімнің мәні мен мағынасын, қазақ халқының бірлігі мен тұтастығын, жеке адамның тәуелсіздігі үшін күресі, адам құқы және оның сүйіспеншілігі мен отаншылдығын өзінің басты тақырыбы етіп жырлаған "Ер Тарғын", "Алпамыс батыр", "Қобыланды батыр", "Қамбар батыр", "Айман-Шолпан", "Қыз Жібек", "Қозы Көрпеш-Баян сұлу" сынды ауыз әдебиетінің көркемдігі кемел, алып туындыларының ұлы ойшыл ақынның дүниеге деген көзқарасының қалыптасуына үлкен ықпал болғандығы даусыз еді.

Сондай-ақ, Абайдың жүйелі ойларының үлкен бір арнасын қалыптастыруына Шығыстың рухани қазынасының да ықпал-әсерінің аз болмағандығы сөзсіз. Өйткені, ол күллі араб пен парсының батырлық жырларын, Шығыстың атағы жер жүзіне мәшһүр классик ақындарын, ат-Табари, Рабғузи, Рашид-әд-Дин, Захиреддин Бабыр, Әбілғазы Баһадур ханның тарихи еңбектерін, сондай-ақ логика ғылымының негіздері мен мұсылмандық құқ, Шығыстың шариғат қағидаларын ұғындырар ғұламаларының еңбектерін жетік меңгерген-ді. Сол еңбектерді түпнұсқасында оқитын жан-жақты білімдар, ғұлама еді.

Исламның араб, парсы, түрік тілдеріндегі білім көздеріне Абай ерекше көңіл аударады. Өзінің айрықша қабілетінің арқасында, өз бетімен жүйелі түрде оқып, араб, парсы тілдерін игереді. Сөйтіп, ол Ә. Бөкейханов айтқандай, қасиетті кітаптардың білімпазы атанады.

Шығыстың Абайға тигізген ықпал-әсері туралы кезінде әр түрлі пікірлер болғаны белгілі. Олардың ішінде ақынның дүниеге деген көзқарасын қалыптастыруда Шығыс мәдениетінің елеулі орнын мойындаудан бастап, сол пікірді мүлдем теріске шығаруға дейін барды. Осыған байланысты ортағасырлық араб-парсы тіліндегі философиялық еңбектер мен араб мәдениетінің, жалпы араб-мұсылман Шығысының Абайдың дүниеге деген көзқарасын қалыптастырып-дамытуда орны елеулі болғандығын ерекше атау орынды деп білеміз. Бұл тұрғыда біздің рухани арналарымыздың негізгі көздерінің бірі -араб-мұсылман Шығысымен арадағы алтын көпір секілді "Әл-Фараби және Абай" сынды келелі тарихи сабақтастық мәселесінің қарастырылуы ел көңілін аударарлық деп есептейміз. Өйткені, бұл мәселе арқылы екі алыптың кейбір идеяларынан белгілі үндестіктер табылатындығы хақ.

Абай Шығыстың ұлы ақындары Фирдауси, Низами, Хафиз, Жами, Сағди, Науаи, Сәйхали және басқа да алыптардың сиқырлы әуез, биік рух, қиыннан қиысқан шынайы шеберліктің үлгісіндей ғажайып поэзиясының аясында тәрбиеленіп, өмір бойы солардың дәстүрлерінен қол үзген жоқ. Өйткені, Шығыстың сұңғыла ойшыл ақындарының адамның табиғатын тереңнен ұғатын ерекше қасиеттері, яки адамның болмысына, рухани жан дүниесіне, адамдағы адамшылыққа деген сүйіспеншілік қасиеттері күллі Абай поэзиясынан көрініс тапқан. Барлық Шығыс ойшылдары секілді ақынның "Адам бол!" дейтін үндеуден өріс алатын, оның бүкіл творчествосының өзегіне айналған адамды адамгершілік тұрғысынан жетілдіруге, сол арқылы қоғамды сындарлы кейіпке жеткізуге ниет ететін ақындық негізгі мұрат бұл тұрғыда оның ежелгі алып ой өкілдерімен рухани туыстығына куәлік береді. Сонымен бірге ақынның небір шұрайлы философиялық көреген ойлары да негізінен Шығыс ойшылдары мен ақындарының кемел де кемеңгер пікірлерін творчестволық айрықша шеберлікпен игергендігіне байланысты екендігі де даусыз.

Абайдың рухани әлемін қалыптастыруда ақынның әкесі Құнанбай ақсақалдың да кемеңгер тұлғасының аз рөл атқармағаны айдан анық. Атақты ақын Адам Мицкевичтің досы, біздің халқымыз туралы шындықты бұрмаламайтын шынайы естеліктер қалдырған, еліміздің тарихында сүйіспеншілікпен еске алынатын, поляктың жер ауып келген азаматы Адольф Янушкевичтің Құнанбай туралы ерекше ілтипатпен жазып, оны алып ойдың, үлкен ұйымдастыру қабілетінің иесі, қара қылды қақ жарған тура би, айрықша сыпайылыққа ие адам екенін, қазақ қырының әр атырабынан ақыл-кеңесін, әділ төрелігін есту үшін күндіз-түні жас пен кәрі, бай мен кедей болып, халықтың үзбей ағылып жататынын айтып, оны "Дала Цицероны" деп өте жоғары бағалауы тегіннен-тегін емес.

Орыс мәдениеті мен қоғамдық-философиялық ой жүйесінің Абайдың дүниетанымына еткен әсері орыс әдебиеті мен мәдениетінің ірі тұлғаларының төл шығармаларын өз бетімен оқып-танысуы арқылы жүзеге асқаны белгілі.

Осы кезге дейін белгісіз бір себептермен Абайдың дүниетанымына ерекше әсер еткен туысы Халиолланың сіңірген еңбегі өз дәрежесінде айтылмай келді. Ал, шын мәнісінде Абайдың алғаш рет Пушкин, Лермонтов, Тургенев т.б. орыс қаламгерлерінің шығармаларымен таныстығы Халиолла арқылы жүзеге асқандығы мәлім. Ал, Халиолланың кім екендігі белгілі: ол - өз кезінде Сібір кадет корпусын бітірген, еуропалық білім қайнарынан барынша мол сусындаған, тіптен сол тұстағы білімі жоғары қазақтардың арасында да ерекше озық тұрған, өз халқының бел баласы ретінде ұлтына беріле қызмет еткен азамат. Халиолла туралы академик Ә.Х.Марғұланның: "Ол өзінің қандастарын "қазақтан да" басқа әлем бар, білім мен ғылымның, рухани есеюге талпыныстың әлемі бар екендігіне үйреткен адам. Халиолла данышпан ақын Абайға үлкен ықпал еткен", - деп жазуы тегін емес.

Абайдың Семейге жер аударылған саяси тұтқындармен достығы және олардың ұлы ақынға жасаған әсер-ықпалы туралы аз жазылып жүрген жоқ, әйтсе де біздің ойымызша, осы тарапта қалам тартқан Ә.Бөкейханов, А.Байтұрсыновтардың еңбектері өзгелердің пікірлерінен гөрі тың көзқарастармен назар аударады. Олар Е.П.Михаэлис пен С.С.Гросстың Абайдың ақындық һәм философиялық творчествосына ерекше әсер етіп, оның дүниетанымын түп-тамырымен өзгерткенін баса көрсетеді. Абай өркениетті халықтарда поэзиялық және философиялық творчествоның ерекше құрметтелетіндігін, ал онымен айналысатын адамдардың сыйлы кісілердің санатында жүретіндігін білгенде, қазақта ақындық өнер ондай құрметке ие болмаса, оған кінәлі өнер емес,

сол өнерді тілемесктік-сұрамсақтық, мал табудың көзіне айналдырған ақындардың өзі екендігіне әбден көзі жетеді. Сөйтіп, ол Ахмет Байтұрсынов сөзімен айтқанда: "Ғылымды жұртта өлең жазу, сөз жазу нағыз қадірлі істің бірі екенін ұққан".

Орыстың қоғамдық-философиялық ақыл-ойы Абайдың эстетикалық көзқарасының қалыптасуына елеулі әсер етті. Сондай-ақ, басын сонау антикалық ежелгі заман мәдениетінен алатын Батыс Еуропа мәдениеті Абай дүниетанымының даму үрдісінде тарихи сабақтастық желісі болды. Қазақ кемеңгері Сократ, Платон, Аристотель еңбектерімен жақсы танысты. Оған ақын қаламынан шыққан туындылар куә. Сонымен катар ол Спенсердің "Тәжірибелерін", Льюистің "Позитивтік философиясын", Дрепердің "Еуропа ақыл-ойының даму тарихы" атты туындылары мен Милльдің, Бокльдің және тағы басқа көптеген авторлардың да шығармаларын оқыған. Бұған Ә. Бөкейханов пен Д. Кеннендардың өз кезінде жазғандары куә. Ақынның Байрон, Гете, Шиллер, Мицкевич және орыс ақындарының шығармаларын да қазақшаға аударғаны белгілі.

Батыстың өркениеті мен философиясы, қоғамдық ойдың үздіксіз тарихы, ғылымы мен мәдениеті қазақ данагөйінің рухани есею жолында елеулі рөл атқарып, Батыс пен Шығыс мәдениеттерін өз дүниетанымында тамаша ұштастырды.

Абайдың рухани әлемі - ерекше бір тылсым дүние. Оның негізгі зерттеу объектісі - адам. Сол адамның эстетикалық, этикалық бет пернесі, арман-мақсаты, өмірінің мәні, сезімі мен түйсігі, болмысы мен ұлттық ойлау ерекшелігі ұлы ойшылды терең тебіреністерге түсірген. Олардың негізінде адам және кісілік философиясы жатыр. Абай былай дейді:

"... Өлсе өлер табиғат, адам өлмес,

Ол бірақ қайтып келіп, ойнап-күлмес

"Мені" мен "менікінің" айырылғанын

"Өлді" деп ат қойыпты өңкей білмес..."

Өйткені, адам проблемасы, оның дүниемен қатынасы, адамның өмірі мен тұрмысының мәні философияның негізгі өзегін, басты проблемасын құрайды. Мәселен, бүгінгі таңда біз бастан кешіп отырған дағдарыстың өзі де сайып келгенде осы адамның дүниеге деген түбегейлі қатынасының дағдарысы.

Шығыс ойшылы ретінде Абайда қарастырылатын күрделі адам проблемасы үлкен ауқымда, яки қоғамдық, руханилық, құндылық, этикалық, эстетикалық жақтарда қаралады. Ал, бұл мәселелердің қайсысының да бір-бірімен тығыз байланысты екендігі күмәнсіз.

Абай адам табиғатын этикалық тұрғыда қарай отырып, оның тұтас алғандағы кісілік қалпын, ұжданды, "сегіз қырлы, бір сырлы" сырбаз адам, яки кемеліне жеткен, "толық адам" кейпінде алға тартады. "... Адам деген даңқым бар", - дейді Абай. Сол арқылы ол неден қашық, неге асық болуға үндейді, жақсылық пен жамандықтың, надандық пен имансыз адамның шынайы мәнін ашады. Мысалы, ақынның мына сөзі де осының бір дәлелі: "Тілеуді құдайдан тілемей, пендеден тілеп, өз бетімен еңбегімді жандыр демей, пәленшенікі әпер демек, ол құдайға айтарлық сөз бе? Құдай біреу үшін біреуге жәбір қылуға лайығы бар ма? Екі сөздің басын қосарлық не ақылы, не ғылымы жоқ бола тұра, өзімдікі жөн қыламын деп, құр "ой, тәңір-ай!" деп таласа бергеннің несі сөз? Оның несі адам?.. Оларды мұсылман деп, қалайша иманы бар ғой дейміз?"

"... Надандарға бой берме,

Шын сөзбенен өлсеңіз",

деп атап көрсетеді Абай. Абайдың ойшыл-дана ретінде негізгі ұсынар этикалық принципі - "Адам бол!" деген сөздермен кірігіп келетін кісілікке, адамгершілікке, имандылыққа жетелеу. Бұл - ақын шығармаларының басты өзегі. Осы арқылы ол адамның қоғамдық өмірдегі басты рөлі мен орнын анықтайды, ондағы сыншыл ақылды жоғары бағалайды. Соған ерекше мән береді. "Әсемпаз болма әрнеге" атты жастарға арналған өлеңінде Абай:

"... Сен де бір кірпіш дүниеге,

Кетігін тап та бар қалан!", - дейді.

Ақын философиясында адам ақыл-ой мен кісіліктің, еңбексүйгіштік пен білімділіктің, достық пен махаббаттың тоғысқан үлгісі болуға тиіс. Сондықтан да ол "Күн менен Айдың, аспанның, ағаштар мен жемістердің, таулардың сәні болғаны секілді, адам - жер бетінің сәні" деп ұғып, өзінің адам болып жаратылғандығын мақтан тұтады. Тіпті, мына бір өлең шумағында Абай қазіргі өтпелі кезең адамдарымен сырласқандай, оларға барлық ішкі сырын ақтарып бергендей:

"... Жүрегімнің түбіне терең бойла,

Мен бір жұмбақ адаммын, оны да ойла,

Соқтықпалы, соқпақсыз жерде естім,

Мыңмен жалғыз алыстым, кінә қойма!"

Абай адамдар жаратушының қаһарынан қаймыққаннан емес, өзінің арының, ұятының, халқының алдында сол істеген қылығы үшін жауапкер болғандықтан да қайырымды, мейірімді болуға тиіс деп біледі.

Абайдың этикалық концепциясында "еңбек" атанатын ұғым ерекше орын алады. "Адал еңбек, мал таппақ, жұртқа жақпақ", - дейді ол. Тіптен ақынның адал, шынайы еңбектің адам өмірінде зор орын алатындығын қозғамайтын шығармасы жоқ деп айтуға да болады. Өйткені, ол еңбек адамның азамат ретінде қалыптасуы үшін рухани тұрғыдан да, парасаттылық тұрғысынан да басты қызмет атқарады деп есептеген. Сондай-ақ, ақын еңбек кісінің жан дүниесін мейірімділікке бөлейді, ал оның қадірін білмейтін салбөксе жалқаулар көбіне теріс қылықты болып келеді деген тоқтамға кідіреді. Сол себепті ол: "Еріншектік - күллі дүниедегі өнердің дұшпаны, талапсыздық, жігерсіздік, ұятсыздық, кедейлік бәрі осыдан шығады", - деп жазды. Қыскасы, ақын еңбекті ең жоғары игіліктің көзі, адам қаракетінің ең биік өлшемі, халқыма қызмет етудің, оның ұлттық арман-мүддесін жүзеге асырудың, намысын қорғаудың басты көрсеткіші деп білді.

Адамның тұлға ретінде қалыптасу үрдісінде өскен ортаның, тәрбиенің роліне үлкен мән бере отырып, ұлы ақын әркімнің өзін-өзі жүйелі түрде тәрбиелеп отыруы керектігіне айрықша көңіл бөледі. Өзінің он бесінші сөзінде ол осы ойды былайша толғайды: "Егерде есті кісілердің қатарында болғың келсе, күнінде бір мәрте, болмаса жұмасында бір, ең болмаса айында бір - өзіңнен өзің есеп ал! Сол алдыңғы есеп алғаннан бергі өміріңді қалай өткіздің екен, не білімге, не ахиретке, не дүниеге жарамды, күніңді өзің өкінбестей қылықпен өткізіпсің. Жоқ, болмаса, не қылып, өткізгеніңді өзің де білмей қалыпсың?". Бұл арқылы ақын әркімнің өзін өзгелердің көзімен қарап, істеген ісіне талдау жасауға, өзінің іс-қимылына, өзіне-өзі баға беруге, өзін-өзі тексеруден өткізуге үндейтіндігі хақ.

Адамның тұтыну мүмкіншіліктері жайлы толғана келіп Абай, бұл мәселеде қанағатсыздыққа ұрындырмайтын мөлшер, шамадан асып кетпеу керектігін өсиет етеді: "Әрбір жақсы нәрсенің өлшемі бар, өлшемінен асса - жарамайды. Өлшемін білмек - бір үлкен керек іс... Ішпек, жемек, кимек, күлмек, көңіл көтермек, құшпақ, сүймек, мал жимақ, мансап іздемек, айлалы болмақ, алданбастық бұл нәрселердің бәрінің де өлшемі бар". Ал, сол өлшемнің шамасын қалай анықтауға болады. Ақын пікірінше, оның таразысы ұяттылық пен арлылық? Осы сезім бар жерде адам қанағатшылдық пен кісіліктің тізгінінен айырылмақ емес деген ойға жүгіндіреді.

Абай адамгершілік идеясын өмір бойы ту қылып көтеріп өткен. Ол азаматты шыққан тегі, атқарып жүрген қызмет-мансабы, атақ-даңқы мен дәулетіне қарай емес, оның жан дүниесіне, өз еліне, халқына көрсетер құрметіне қарай құрметтеуге үндейді.

Ұлы ақын жырлаған қоғамдық теңсіздіктің негізгі бір арқауы еңбекке, әрбір жұмыс басты пенденің еңбек арқылы өндірілген игіліктерді иеленуі дейтін мәселеге келіп тіреледі. Ақын еңбек адамдарды еркіндікке, бақытқа қол жеткізеді деп біледі, ал игілікке қол жеткізер еңбек, бейбіт өмір, қайырымдылық пен әділет, білім салтанат құрған қоғам оның әлеуметтік арман-мұраты болды.

Ақын азамат үшін үлкен бақыт - халықтың қайғысы мен ауыртпалығын иығына көтеріп, оған барынша мол пайда келтіруде деп біледі. "Өзің үшін еңбек қылсаң, өзі үшін оттаған хайуанның бірі боласың, адамшылықтың қарызы үшін еңбек қылсаң, Алланың сүйген құлының бірі боласың" - деп жазуы соның дәлелі.

Ғылым, философия, білім, тарих, әдебиет пен өнер барлық мүмкіншіліктерін жұмсай отырып, мемлекетке ықпал етуге, ондағы адамдардың адамгершілік тұрғысынан жетілуіне көмектесуге тиіс деп білді қазақ данасы. Оның философиялық-этикалық концепциясының, жалпы дүниетаным жүйесінің негізгі мәні, міне, осында.

Абай - қазақ философиясы мен әдебиетінің классигі ретінде қазақтың күллі рухани өмірінің тұтастығының тұғырнамасы, барша шығармаларында бүкіл адамзаттық мұрат пен арман-мүдделерді жыр еткен бір ұлттың әлемдік деңгейдегі терең ойлы асқақ философ-ақыны. Ол өзінің бүкіл творчестволық қажыр-қайратын адамгершіліктің биік мақсаттарын, нағыз кісіліктің, салауатты халық болудың жолдарын іздеуге және оларды іске асыруға, сөйтіп, тұлғаның адамгершілік тұрғысынан биіктерге көтерілуін насихаттай отырып, ол өмір мен өлім туралы кең мағыналы қорытындылар жасайды. Соның арқасында ол тек бір халықтың данышпан философ-ойшылы ғана болмай, бүкіл әлемдік мәдениеттің көрнекті өкіліне айналды.

2. Ислам философиясының қалыптасуы

Ислам әлемі өзіне өшпес даңқ әперген, адамзат мәдениеті, әдебиеті мен философиясы тарихындағы лайықты орнын белгілеп берген рухани мәдениет саласындағы ұлы жеңістерін шын мәнінде мақтан тұта алады. Мұсылмандардың киелі кітабы - Құранда тұжырымдалып, көрініс тапқан ислам діні қағидалары дүние жүзінің көптеген мемлекеттері мен аймақтарын қамтыды. Исламның рухани әсерінен Қазақстан да тыс қалған жоқ. Геосаяси жағдайына байланысты исламның ірі орталықтарына Қарағанда, Қазақстанды шеткері аймақ деп танысақ та, біз оның жалпы адамзаттық, мәнді сипаттарының Қазақстанда да орныққанын атап өтуге тиіспіз. Дегенмен ислам, ең алдымен көшпелі қазақ қоғамының шаруашылық жүргізу және тұрмыс ерекшелігіне байланысты белгілі өзгеріске ұшырады да. Сондықтан Қазақстандағы дүниетаным ретіндегі исламның өзіндік белгісі - оның жергілікті тәңірге табынушылық дәстүрімен тұтастығында. Ол ұлы қазақ даласына, дала өркениетіне еніп, бірақ мемлекеттік өмір мен саясаттың жетекші принципіне айналмай, қоғамның көзқарастық, дүниетанымдық бағыты ретінде, мәдениет құрамы және діни практиканың маңызды бөлігі ретінде тұрақтанып, бекіді.

Исламның дүниетанымдық, әсіресе, имандылық пен адамгершілік аясындағы сипаттары, оның қазақ даласына ену кезеңінен бастап және одан кейін де адамдардың күнделікті өмірінен ғана орын алмай, қазақ ойшылдарының философиялық ізденістерінен де көрініс тапты.

Ислам философиясы үшін әлем философиясында "Екінші Ұстаз" атымен әйгілі болған, қазақ даласының түлегі - түркі Әл-Фараби идеяларының рөлі мен маңызы ерекше. Еуропоцентристік бағыттағы көптеген деректер мен жарияланымдарда, әдетте, орта ғасырдағы ислам философтарының еңбегі олардың тек қана немесе көбіне гректер мұрасын жеткізуінде деп танылады. Біздіңше, бұл олай емес. Орта ғасырдағы ислам философиясының, соның ішінде Әл-Фарабидің де, жетістігін тек гректер мұрасын жеткізуден және ұғынудан көруге ұмтылатын зерттеушілер қателеседі. Классикалық кезеңдегі ислам философиясының жетістіктерін гректер мұрасын жеткізуден ғана емес, Пайғамбардан басталған өз дәуірін, оның тарихи тұрғыдан жаңа, рухани шындығын ұғынудан, адам өмірінің шынайы ақиқатын түсінуге ұмтылудан көрген жөн. Мұны философия тілінде жүзеге асыруға мүмкіндік берген әдіс - Платонның, Аристотельдің және олардың ізбасарларының ізденістеріндегі ойлар мен дәлелдер жүйесін түсіндірумен айқындалған. Сондықтан Әл-Фарабидің философиялық ізденістерінің осындай терең бағыттылығы оның көзқарасының энциклопедиялығын белгіледі. Оның зерттеулері логика мен грамматиканы, поэтика мен музыканы, математика мен этиканы және басқа ғылымдарды қамтыды.

Оның бұл ғылыми пәндерге қосқан үлесіне айрықша ілтипат білдіре отырып, меніңше, оның шығармашылық ізденісінің басты бағыты, оның философиясының жоғарғы мәні "Соңғы негіздері": болмыс проблемаларын, өмірдің бақыты мен мәнін зерттеу, Мейірімділік, Сана, Сұлулық пен Махаббат принциптеріне сәйкес келетін қоғамды қалай құру керек деген сұраққа жауап іздеу деп тану қажет.

Сол себепті, қоғамдық-саяси және адамгершілік мәселелермен көп айналысқан Әл-Фараби кіршіксіз ізгілікті мемлекет құру туралы өзінің әлеуметтік-утопиялық концепциясында адамның үйлесімділігі мен кіршіксіздігі, оның ағартушылық, рухани жағынан тазару және бақытқа қол жеткізу концепциясы, рационализм, сана, гуманизм, білім жеңісі және басқа да терең идеяларды тұжырымдады. Бұл идеялар Қазақстандағы философиялық және қоғамдық ойдың, Мұстафа Шоқай, Мағжан Жұмабаев, Шәкәрім Құдайбердиев және т.б. секілді алдыңғы қатарлы тұлғалардың, саясаткерлердің тек әлеуметтік-философиялық қана емес, практикалық қызметінің дамуына үлкен әсерін тигізді.

Әл-Фараби идеялары бүгінгі күнде де өмір сүруде. Қазақстан нарықтық қатынастар жүйесіне көшіп жатқан және өзіндік даму жолын таңдау үстінде тұрған қазіргі күрделі кезеңде олар ерекше маңызға ие болуда.

Әл-Фарабидің көп қырлы рухани мұрасының Қазақстанның қазіргі уақыттағы философиясы үшін де мәні бар бір ғана жағына тоқталайық.

ТМД елдері аумағында философияның дамуы, біз білетіндей, атойлаған атеизм туы астында өтті. Көптеген зерттеулердің ерекше белгісі - логикалық-гносеологиялық бағыт болды. Философия өзінің мәніне қарай өз бойында тек танымдық қана емес, адамгершілік, эстетикалық, діни мәдениеттер нәтижесін синтездейтін дүниетаным рефлексиясы болып отырғанда, бұл философиялық дүниетанымның когнитивтік қырының басым дамуын көрсетті.

Әл-Фараби үшін не философия, не дін деген альтернатива болған емес. Бұл екеуінің де коғамда өз орны, бірдей құқығы бар. Әл-Фарабидің ізгілік қаласы - бүкіл әлемге тән реттілік пен үйлесімді құрылым жиынтығы.

Әл-Фарабидің пантеизмі философия тілінде болмыс бірлігі концепциясын тұжырымдауға мүмкіндік берген принцип болды. Әлем Жаратушы қолымен жасалғандықтан, оған бағынышты болғандықтан, ол біртүтас. Құдайдан тыс әлем бірнеше объектілерге бөлшектеніп кетеді. Тек Жаратушыға қатысты ғана әлемдегі реттілік, әлемнің тұтастығы жөнінде сөз қозғауға болады, себебі бұл тұтастық Жаратушыға жақындық не одан алшақтық дәрежесімен айқындалады. Бастапқы себепке бағынышты заттық әлем иерархиясы гармонияға әкелетін принципке айналады. Сондықтан Әл-Фарабидің эманация теориясы заттық әлемнің Жаратушыға бағыныштылығын көрсетуге мүмкіндік берді. Сондықтан әлем жүйесінде заттардың, объектілердің бір-бірімен шартты байланыстылығы ғана билік құрды, себебі олардың бір-біріне бағыныштылығы және байланыстылығы Құдайға бағыныштылықтан туындаған. Мұндай ұғымдағы әлемнің тұтастығы концепциясын философия тұрғысынан жеткізуге неоплатонизм философиясы мүмкіндік берді. Сондықтан да ол, меніңше, Әл-Фараби жүйесіне теориялық құрал ретінде енгізілді. Қазіргі заман әдебиетінде оны бұл құралдан тыс түсіндіру әрекеттері дәлелсіз. Құдай біреу және ол жаратқан заттарды аллегориялық, символикалық ұғымдар көмегімен, логикалық дәлелденетін шындық арқылы жеткізуге және ұғынуға болады. Алайда, Әл-Фарабиге жүгінсек, Құдайды символ арқылы ұғындыру философиядағы дәлелдер жүйесімен түсіндіруге болатын оның мәніне пара-пар бола қоймас.

Практикалық тұрғыда Әл-Фараби үшін мемлекетте құдайға тән реттілікті бекіту маңызды болып табылады. Ойшыл мұндай жауапкершілікті кіршіксіз билеушіге жүктейді. "Бақытқа жету туралы" трактатында Әл-Фараби билік жүргізу өнері күш жағынан басым, билеушінің әділеттілігі күш жағынан басым, оның ойы мен білімі күш жағынан бәрінен басым, ал "философ", "бірінші басшы", "заң шығарушы" және "имам" ұғымдары бір мағынаны білдіреді дейді. Демек, Әл-Фараби пікірінше, кіршіксіз билеуші - билеушінің де, имамның да идеалы болып табылатын Мұхаммедтей, өз азаматтарының адамгершілік, рухани жайын ойлап, қам жейтін билеуші болуға тиіс. Ол мемлекетте Жаратушының қалауын іс жүзінде орындаушы және азаматтарды жоғары адамгершілік рухында тәрбиелеу идеясын іске асырушы, әрі адам кейпіндегі "таза сана".

Қазақстанның бүгінгі күндегі тәуелсіз дамуы адамның танымдық мәдениетке басым көңіл бөлуі, ғылыми білімді марапаттауы адам дамуының айтарлықтай маңызды, бірақ жалғыз ғана қыры емес екендігін көрсетті. Бұған қоса, ең алдымен адамгершілік және рухани қасиеттерді қамтитын адам дамуының басқа маңызды қырлары қосылмаған жағдайда, ол тәрбиедегі кемшіліктерге әкеледі. Адамның жиынтық мәдениетінің әрбір қырын саналы түрде елемеген, сциентистік бағыттағы философия мазмұндық жағынан жүдеді, себебі, оның зерттеулері басым көпшілігінде дербес, жеке адамдық мәнінен айырылып қалған болатын. Сондықтан Әл-Фараби философиясы бүгінгі күнде өзекті, маңызды тарихи-философиялық жетістік бола отырып, идеологияға бағынған, догмаланған бұрынғы кеңес философиясының көптеген кемшіліктерінің орнын толтыра алады.

Қазақстанда ислам философиясының қалыптасуына және дамуына түрік суфизмінің ұлы өкілі Қожа Ахмет Иасауидің рухани қызметі үлкен әсер етіп, өшпес із қалдырды. Оның айрықша "мәртебесін" және дүниетанымының ерекшелігін айқындаған философиялық және қоғамдық ойдың дамуына Иасауидің қосқан үлесі, меніңше, суфизмдік-исламдық Құдай концепциясын қазақ халқының дәстүрлі дүниетанымына енгізу болып табылады.

Қазақ философиясы жөніндегі қазіргі кездегі әдебиеттерде тәңірге табынуды не политеисттік, не монотеистік дін ретінде түсінушілікке қарай топталатын таласты пікірлер көп. Қандай да бір зерттеуші пікірінің дұрыстығын талқылап, баға бермей-ақ, тәңірге табынушылықта монотеизм басым екендігін атап өткен жөн. Ал, бұл болса, Иасауидің миссионерлік қызметінің көп бөлігін қамтыған ислам монотеизмін енгізу үшін белгілі дәрежеде жағдай жасады. Тек қана тәңірге табынушылық емес, зороастризм мен манихейлік, айға табыну діні және т.б. орын алған пұтқа табынушылық ортасына исламды енгізу тікелей, бірқалыпты бола алмады. Сондықтан оның "орнығуы" өзіндік жолмен жүзеге асты, бұған Иасауи көзқарасының сопылық бағыты жәрдемдесті. Ритуалдар мен табыну белгілері тұрғысынан "қарапайымдалған" (номадтық мәдениетте бұл үлкен рөл атқарды және тіпті белгілі дәрежеде көшпелі тұрмыс жағдайларына сәйкес келді) және шексіз даланың түкпір-түкпіріне дәруіштер мен муридтер таратқан суфизм халық сенімдері дәстүрі мен исламның негізгі қағидаларын синтездеді. Бұл үрдіс бір жақты емес, шын мәнінде екі бағытта жүрді: исламның рухани-адамгершілік мәні көшпелілердің жүрегінен орын алып, қабылданды, бірақ исламның тарихи нақты енуі исламға дейінгі табынушылықтың мына элементтерімен толықтырылды: далалықта терең тамыр жайған ата-баба аруағына табыну, бейіттерге және "киелі жерлерге" табыну және басқалар.

Иасауиге сүйенсек, әрбір адам өзінің ішкі рухани дамуында ең жоғары дәрежеге жете алады, сондықтан оның "Хикметтері" адамның Құдайға, Аллаға көтерілуінің рухани-адамгершілік "оқулығына" айналды. Бұған Жаратушы алдын ала жағдай жасаған, оған қоса, адамзаттың жаратылысының мәні - осында. "Жоғары дәрежеге жету жолы Құдайға, Аллаға деген сүйіспеншілік болып табылады. Сүйіспеншілікпен Құдайға және оған деген Сүйіспеншілікпен адамға - адамгершілікке сай рухани қозғалыстың бағыты осындай. Сондықтан Иасауидің діни концепциясының негізіне адамзатқа ортақ Мейірімділік, Адамшылық, Адалдық принциптері тұғыр болған, сондықтан да ол көрсетіп берген әлемге деген діни көзқарастың синтезделген түрі түрік ортасында терең түсінікпен қолдау тапты. Сөйтіп, қазақтың көрнекті ақындары Асанқайғы, Шалкиіз, Бұхар жырау шығармашылығында Иасауидің гуманистік мұраттары өз жалғасын тапты, бұған қоса оның әсері арқасында қазақ халқының бай ауызша поэзия мұрасында "Дариға қыз", "Зарқұм", "Мұхаммед Қанафия" және т.б. секілді поэмалар, дастандар, аңыздар енген діни-адамгершілік жанр туды және дамыды. Содан қазақ поэзиясындағы сопылық үрдіс басымырақ болды.

Суфизм Шығыстың классикалық поэзиясына да үлкен әсерін тигізді. Фердоусидің, Низамидің, Сағдидің, Науаидің және басқалардың көптеген поэзиялық шығармаларында суфизмге үндес немесе жақын идеяларды байқауға болады. Қазақ халқының кемеңгері -Абай дүниетанымының қалыптасуында, рухани әлемінің дамуында осылар маңызды рөл атқарды.

Қазақ философиясы тарихында Абай мұрасы көпқырлы және мазмұндық сипаты жағынан көп мәнді. Әрбір ұрпақтың әр кезде оның жаңа қырын танып, оны жаңаша оқып, ұғынатыны осыған куә бола алады. Философтардың әрбір ұрпағы оның шығармашылығынан ерекше сипаттар мен ерекшеліктер тауып отырады. Абайды Шығыста да, Батыста да әр қилы түсіндіреді. Ол біресе шығыс суфизміне, біресе батыс рационализміне жақын болады, ол біресе - теист, біресе - айқын көрінетін материалистік тенденциясы бар депті.

Мұның себебі - Абай философиясы қазақ халқының рухани байлығының жинақталған біртұтас көрінісі болуында. Оның шығармашылығы - экзистенциалды сұрақтарға жауап іздеген, халқының бүгінгі күні мен болашағы үшін қам жеп, қиналған оның жаны, ішкі дүниесі. Абайдың "Адам бол!" ұраны Батыс пен Шығыс мәдениеттерінің іштей синтезі, бірлігі.

Философия адам болмысының әдіс-тәсіліне байланысты, ол дәуірмен, әлеуметтік түрмен қатынас жасау жолымен, мәдениетпен және оны жеткізу жолдарымен, таным түрлерімен және т.б. айқындалады; философияның құндылық мәні де - осында. Абай философиясы әр түрлі мәдениеттердің, әр түрлі ой жүйесінің, олардың өзара қатынасының ортақ тұстарын көрсетеді. Кемеңгер философиясы қатынас полифониясын көрсетеді, сондықтан ол көп мәнді және уақыттан тыс жағдайда оның мүмкіндігі шексіз. Абайдың өзі жазғандай, "Адамның ғылымы, білімі ақиқатқа, растыққа құмар болып, әр нәрсенің түбін, хикметін білмекке ынтығу".

Міне, сондықтан да Абай мұрасы таусылмас түпсіз, әрқашан маңызды, ол - шабыттың мәңгілік қайнар көзі.

Абайдың дүниетанымдық жүйесінің Шығыстың әсерімен айқындалатын құралын атай отырып, оның дүниетанымының үш қайнар көзі туралы қазақ философиясындағы көпшілікке танымал көзқарас төмендегідей ықпалдар назарға алына отырып дамыды.

Абай көзқарасындағы Шығыстың жетекші рөлін мүлдем жоққа шығарудан бастап оны мойындау секілді Абайға Шығыстың тигізген әсері туралы әр түрлі пікірде бола отырып, Абай философиясының дүниетанымдық мәселелерін ислам философиясы проблематикасы арқылы қарау - әзірге бүгінгі күннің шешілмеген мәселесі екенін атап өткен жөн.

Дүниетанымдық негіздер тұрғысынан Абайдың философиялық көзқарасына сипаттама бере отырып, әр түрлі авторлар оларға әр қилы баға береді: пантеизм, теизм, деизм ретінде, тіпті, материализм ретінде де. Соңғы көзқараста, меніңше, кеңестік тоталитарлық кезеңде билік құрған таптық көзқарас белгілері көрінеді.

Абай атеист емес. Кеңестік философиялық әдебиетте Әл-Фараби философиясындағы дүниетанымдық бағыты атеизм тұрғысынан бағалауға Абай мұрасынан көрінген "қайшылықты ойлар" әсер етті, әсіресе, мұндай баға беруге Абайдың қазақ даласындағы молдалар мен имамдар әрекетін сынауы итермеледі.

Меніңше, Абайдың Алланы мойындайтындығы, оның ұлылығына, мейірімділігіне, сүйіспеншілігі мен күшіне сенетіндігі айдан анық. "Алланың өзі де рас, сөзі де рас". Жаратушы мен ол жаратқан дүниенің тұтастығы принципін сатылап көрсететін оның діни-философиялық концепциясының түйіні болып табылатын отыз сегізінші сөзінде Абай бұл жөнінде егжей-тегжейлі жазған.

Абай концепциясындағы Жаратушыға көзқарас пен оған қызмет етудің екі қырын, бағытын нақты және анық бөліп қарау қажет: біріншісі - сана күшіне сүйене отырып, сенімнің не үшін қажеттігін анық түсініп, оның принциптерін ұстанып, исламды қабылдау және екіншісі - исламды соқыр сенімге сүйеніп қабылдау. Қазіргі заман тілімен айтқанда, бұл дүниеге діни көзқарастың ішкі мазмұны мен оның сыртқы көрінісінің, дінге сенушілік пен табынушылық практиканың мазмұнды және формальды .жағының мәселесі.

Өзінің терең мазмұнында Абайдың бұл позициясы Әл-Фараби позициясына жуық. Абай сенім мен дін практикасының сыртқы жақтарынан ғана туындаған соқыр сенімнен және құдайдан қорқудан пайда болған құбылыстың бәрін сынға алады. Бұл Абайдың "Қара сөздерінде" жақсы айтылған.

Сондықтан, Абайға сүйенсек, әрбір адам үшін ең басты нәрсе мынадай күмәнсіз екі шартты сақтау: сенімнің күштілігіне сену және сенімді ұғынуға ұмтылу. Қазақ ойшылының айтуынша, адамға Алла берген сана оны Құдаймен жақындатады. Сондықтан Абай сана мәселесімен көп айналысты.

Сана концепциясы өзін қазақ халқының надандығын жою мақсатына арнаған ұлы қазақ ойшылына даңқ әкелді. Алайда, сана ғылымилықпен тең келмейді. Оқымыстылық пен нағыз білім арасындағы, ғылым мен сөзуарлықты даналық деп танытатын оның сырт көрінісі арасындағы ерекшелік секілді, сана мен ақыл-ой барабар ғылымилық арасында да айырмашылықтар бар. Абайдың сана концепциясы Құдай концепциясымен тығыз байланысты. Сана - объективті жалпыға ортақтық, оны ұстану саналы болу деген сөз.

Сана Абай насихаттаған адамгершілік принципіне міндетті байланыстағы өзіндік сана принципі ретінде көрінеді.

"Адам бол!" принципі оның дүниетанымдық ұмтылыстарының адам болмысының терең тамырлы негіздеріне бағытталғанын көрсетеді. Адамгершілік ("адам болу") ортақтық формасы, ол дәстүрлі қазақ қоғамының біртұтастық мәнін көрсетеді. Бұл қоғамда адамдардың өзара қатынас жасау формасы жетекші рөлде, адамгершілік нормалар мен дәстүрлерді экономикалық, саяси және т.б. қатынас емес, адамдық қатынас айқындады, сол арқылы дәстүрлі қазақ қоғамының ерекшелігін, оның айрықша рухани қасиеттерін белгіледі.

"Адам бол!" принципі адамгершілік қатынастар аясында сананың туу мәнін де түсінуге мүмкіндік береді, өйткені ол адамдардың өзара қатынасын тек адамнан адамға деген сыртқы бағыт позициясынан ғана емес, адамның өзіне деген, әрбір адамның ар-намысына деген ішкі бағытын, қатынасын сипаттайды. Абайға сүйенсек, адамгершілік әрекет тек сыртқы жағдайларға, нормаларға, дәстүрлерге ғана емес, саналы түрде өз санаңа бағынған ішкі қалауыңа, ниетіңе сәйкес болуға тиіс. Саналы іс-әрекет сондықтан да шынайы адами әрекет, имандылық, адамгершілік әрекет - саналы әрекет.

Абай өз көзқарасында сана адам сезімін, эмоцияларын еркін қадағалай алады, сондықтан адам өз "табиғатының" шырмауында қала алмайды және қалуға тиіс те емес, ол оның шегінен шығып, өз табиғатынан жоғары түр уға тиіс. Тәрбие, мәдениет, білім алу көмегімен адам өзінің табиғи қасиеттерін жоғары сатыға көтеруі қажет. Бұл - Абайдың ағартушылық философиясының негізгі тұғыры.

Абайдың адамгершілік туралы ойлары оның іс жүзіндегі өмірлік бағытынан алшақтаған жоқ, оның өзіндік сенімі болды, бұл - Абайдың өз басына қатысты маңызды тұсы. Оның ар-ұяты қазақ халқы тағдырын шынайы ұғынуды талап етті, халыққа оның өзі туралы, жағымсыз болса да, шындықты айтуды талап етті, өйткені Абайдың айтуынша, ұлы мақсаты немесе ортақ шындығы жоқ халық - рухани өлі халық. Ал шынайы өмір жоқ жерде жоғары дәреже де болмайды.

Өз философиясының "Адам бол!" деген адамгершілік талабын іс жүзінде жүзеге асырған, қазақ халқының рухани күшінің, оның жоғары сатыға көтерілуінің таусылмас қайнар көзіне айналған Абайдың өмірлік кредосы осындай.

Абайды қазақ халқының әлем өркениетінде өз орнын табу мәселелері қатты толғандырды. Сол себепті ол ез заманындағы қазақ қоғамының кемшіліктерін қатал сынады. Бірақ бұл Сана, Мейірімділік, Адамшылық жолындағы болашақ жетістіктерге аяқ басу үшін қажетті, жоюшы емес, жасампаз сын болатын.

Ислам философиясы идеяларын Шәкәрім Құдайбердіұлы өз шығармашылығында жалғастырып, одан әрі дамытты. "Мен үшін әрқашан үлгі болған Абайдан кейін, - деп жазды ол, мен адамшылық, тазалық және адалдық жолын жалғыз жол ретінде қабылдадым". Бұл жол оны "адам өмірінің мәні, сана көзімен көруге" болатын ақиқатты іздеу жөніндегі ойларға әкелді, себебі, Шәкәрім айтқандай, біздің ақылымыз болмыс себептерін ұғынбай тұра алмайды.

Шәкәрім үшін ақиқат іздеу - дүниетанымдық позиция таңдап алумен тең. Жол таңдауды Шәкәрім Жаратушыны және жанның мәңгілік өмірін мойындау жолында, немесе Құдайдың қатысуынсыз және денемен бірге жанның өлуінсіз-ақ дүниедегінің бәрі өздігінен пайда болады деп көрсететін жолда шешілетін мәселе ретінде қарады.

Шәкәрім жақсы меңгерген және өзінің "Үш анығында" көрсетіп берген философиялық зерттеу методологиясы ислам философиясын зерттеушілердің назарын аудартады. Бұл -Аристотель "Метафизикасында" және "Саясатында" пайдаланған әдіс, бұл - Ф.Бэкон санадағы "идолдарды" сынауда сөз болған мәселе.

Мұндай көзқарас қазіргі уақыттағы философиялық, әсіресе, тарихи-философиялық, әдебиетте жетекші болып орнықты. Сонымен, біз Қазақстандағы тарихи-философиялық концепцияның қайнар көзі Шәкәрім Құдайбердіұлынан бастау алды деп айта аламыз.

"Ақиқат жол" табу мәселесін белгілі методологиялық принциптерден бастайтын оның шығармашылығы қазіргі уақыттағы танымдағы қарама-қарсы позициялардың өзара арақатынасынан туындайтын өзінің рухани шабытының күшін көрсетеді, әр түрлі пікірлер мен көзқарастар үнемі өзара қақтығысып, бір-бірін теріске шығарып, бәсекеге түсіп, бір-бірін толықтырып және тереңдетіп отырады - жалпы алғанда, Шәкәрімнің позициясын одан әрі дамытады. Оның ойлау жүйесі тұрғанымен сұхбат іспеттес. "Үш анық" - "иә" мен "жоқтың" үнемі қақтығысы.

Философиядағы материалистік бағыт позициясын талдап, сынай отырып Шәкәрім мынаған келіп тірелетін ислам философиясының негізгі ережелерін қорғап, жария етті:

дүниедегі нәрсенің себепті негіздері - танымның өлшеусіздігінде, Жаратушының құдіреттілігі мен шеберлігінде; жан мәңгі және бастапқы кезден-ақ өмір сүреді және айналымның әрбір кезекті үрдісінде ол жаңа сапалы биіктікке көтеріледі; жанның ажырамас қасиеті - ар-ождан.

Ар-ождан адам жанын жоғары деңгейге көтереді және бұл өмірде де, жанның о дүниедегі өмірінде де оған қажет.

Осының бәрін жинақтағанда, бұл үш ережені қадағалау - адамның жоғары дәрежеге көтерілуінің ақиқат жолы. Шәкәрімге жүгінсек, әрбір адам жанның өлімнен кейінгі өміріне және ар-ожданның - оның ең басты қажеттілігі екендігіне сенгенде, оның жүрегі ешқашан қатуланбайды, ол жалғыз ғана дұрыс өмірлік жолға түседі. Шәкәрімнің өз ұрпақтарына қалдырған ұлы өсиеті осындай.

Көрнекті ойшылдар арқылы біз Қазақстанда ислам философиясының қалыптасуы мен дамуының негізгі кезеңдерін қысқаша шолып өттік. Қорыта келе, ислам философиясы дамуының мұнымен аяқталмайтынын атап өткен жөн, қайта оны тереңірек зерттеу үрдісі енді басталды деген дұрыс болар. Егемен Қазақстан ислам философиясын танып-білуге тыйым салған тоталитаризмнің рухани бұғауынан арылуда. Кеңес Одағы кезіндегі барлық әдебиет исламға деген теріс көзқарасты дәріптеді, өзінің мәні бойынша ислам реакциялық бағытта деп аталды.

Осы себепті ислам дүниетанымы мен ислам философиясының көптеген мәселелері мен қырлары зерттелмей қалды, сондықтан да ол тек қалың көпшілік үшін ғана емес, ғалымдар үшін де тыйым салынған сала болды. Ислам философиясының және ұлттық қоғамдық ойдың алдыңғы қатарлы өкілдеріне идеологиялық таңба салынды. Және тек идеологиялық қана емес. Исламдық бағыттағы көптеген саяси қайраткерлер, діни ойшылдар және қарапайым адамдар діни көзқарастары мен сенімдері үшін өмірлерінен де айырылды.

Мұхаммед Салым Қашымов та, панисламизм қозғалысының басқа өкілдері де, "Зар заман" кезеңінің ақындары да біздің назарымыздан тыс қалды. Алайда, бұл олардың идеялары мен дүниетанымы қазіргі замандағы философия үшін құнды емес дегенді білдірмейді. Бұл - ерекше зерттеуді және жеке әңгімені талап ететін болашақ жүйелі зерттеулердің жаңа да үлкен бағыты.

Кеңес дәуірінен кейінгі тәуелсіз Қазақстандағы ислам философиясы жөніндегі зерттеу өзінің бастапқы кезеңінде тұр, бірақ ол қазақ халқы ойының тарихында өшпес із қалдырған және идеалдары бүкіл адамзат идеалдарына сай келетін, әрі қазақ ұлттық мәдениеті мен рухани қайта түлеуінің қайнар көзі болып табылатын Әл-Фарабидің, Иасауидің, Абай мен Шәкәрімнің рухани өсиеттерінен нәр алған.

3. Мұхтар Әуезов дүниетанымы

Қоғамның қайшылықты даму жолында өздерінің күрделі қырларымен өшпес із қалдырған тұлғалар бар. Қазақ халқының дүние жүзіне аты мәшһүр ұлы ойшыл-жазушысы, ғалым-ұстазы, мәдениет және қоғам қайраткері, Лениндік және Мемлекеттік сыйлықтардың лауреаты, дүние жүзі әдебиетінің классигі, жаңа заманғы кәсіби қазақ әдебиетінің негізін салушылардың бірі Мұхтар Әуезовтің азаматтық, адамгершілік және шығармашылық тағдыры үстіміздегі ғасырда қазақ елінде қандай күрделі өзгерістер болғанын түсінуімізге көмектеседі. Оның өмір жолына зер салғанда біз жалпы өткен уақытқа көз жүгіртіп, бұрын байқалмаған қажетті жайттарды тереңірек көруге мүмкіндік аламыз. Мұндай тағдыр халықтың зердесіне нұр құйып, әділеттілік сезімін, ұлттың өзіндік санасын ұштайды.

Мұхтар Әуезов - рухани жаңару мен өрлеу ауқымындағы тұлға. Мұндай алып тұлғалар қоғамның рухани өмірінің көптеген салаларында жарқырап жарық жұлдыз кейпінде көрінеді. Олар тұтас алғанда бүкіләлемдік мәдениетке күшті ықпал жасайды. Қайта өрлеу дәуірінің биік міндеттері оларды әрі қоғам қайраткері, әрі жазушысы, әрі ғалымы, әрі ұстазы болуға ұмтылдырады. М. Әуезов - тұңғыш кәсіби драматург, театрдың тұңғыш режиссері, әрі ұйымдастырушысы, ол тұңғыш журналистер мен прозашылардың санында, тұңғыш әдебиеттанушы, абайтанушы, республика Ғылым Академиясының толық мүшесі болған тұңғыш жазушы.

Бір сөзбен айтқанда, оның шығармашылық қызметінің барлық қырлары туралы егжей-тегжейлі айту қиын. Сондықтан тақырыпта белгіленген бағытта ғана ой өрбітпекпіз.

Қазан төңкерісі тұсында М.О.Әуезов 20 жаста болатын. Оның қоғамдық қызметі мен мәдени-әдеби шығармашылығы, ғылымға ден қоюы патша өкіметі құлап, еліміздегі сан алуан өзгерістер қолдау мен қарсылыққа бірдей ұшырап, теориялық та, практикалық та істер жедел ұғылып кете қоймаған аласапыран заманға, қиын-қыстау кезеңге тап келді. Жазушының саяси-әлеуметтік көзқарасының, дүниетанымының қалыптасуына еліміздегі жаңа қоғам құру барысындағы идеологиялық күрес, қолдан жасалған тап тартысы, мәдениет пен өнер, философия мен әдебиет және тағы басқа салалардағы дау-айтыстар, сыңаржақ түсініктер әсер етпей қойған жоқ.

Бұл, әсіресе, жазушының 20-30 жылдардағы шығармашылығына тікелей қатысты. Дегенмен, М.Әуезовтің осы жылдардағы шығармашылығының XX ғасыр басындағы Қазақстандағы мәдени-ағартушылық, саяси-әлеуметтік ойдың, қоғамдық сананың, білімнің, өнер дамуының тарихи жолдарын танып-білуде зор мәні бар. Сондай-ақ, бұл шығармалар - XX ғасырдың екінші жартысы мен XXI ғасыр басындағы қазақ ойшылдарынан кейінгі дәуірдегі Қазақстандағы философиялық ойдың даму тарихын, қазақ философиясын зерттеушілер үшін де қажетті дүниелер.

Академик Әлкей Марғұланның деректеріне қарағанда, Мұхтар Әуезовтің қауым алдында, әдебиет жүзінде көріне бастауы 1917 жылдан басталады. Әсіресе, оның атын көпшілікке әйгілі еткен сол кездегі "Абай" журналы болған. Журнал ұйымдастырушысының бірі де, оның негізгі мақалаларын жазған да Әуезовтің өзі.

Журналдың әр санында шыққан М.Әуезов мақалаларының "Ғылым", "Ғылым тілі", "Қазақ ішіндегі партия неден?", "Мәдениетке қай кәсіп жуық?", "Мәдениет және ұлт", "Оқу ісі", "Философия жайынан", "Жапония" т.б. болып аталуының өзі-ақ осы тұстағы жас Мұхтардың терең таным-талғамынан біраз мағлұмат беріп тұрғандай.

М.Әуезовтің біздің көзімізге түскен ең бірінші шығармасы "Қазақтың өзгеше мінездері" атты мақаласы 1917 жылы Ташкентте шығатын "Алаш" газетінің 30 наурыздағы 16 санында жарияланған. Ал, келесі "Адамшылық негізі - әйел", "Қайсысын қолданамыз?" деген мақалалары осы жылдары Семейде шығып тұрған "Сарыарқа" газетінің қыркүйек, 19 қазандағы сандарында басылған. Ол бұл мақалаларында үлкен әлеуметтік мәні бар, сол кездегі қоғам өмірінің, қазақ тұрмысының көкейтесті мәселелерін көтеріп, соларды ғылыми тұрғыдан шешуге талпынған.

Айталық, "Қазақтың өзгеше мінездері" атты мақаласында автор халық тұрмысының осу, даму жағдайларын қозғап, соған кесір келтіріп отырған, қазақ арасындағы "ұйымсыздық, күндестік, парақорлық, партия, әділетсіз билік, әйелдің жолы жіңішке" деген сияқты түрлі кемшіліктерді сынап, сол кемшіліктерден құтылудың жолын іздестіреді, жұртшылықты соған шақырады. Мінез түзеу дегенді М.Әуезов нағыз прогрессивті жолмен түсінген. Алғашқы мақаласында оған арнайы түсінік бермегенмен келесілерінде: "Адам баласының жаман құлқы жаратылысынан емес, оны өскен орта, көрген үлгі, өнеге билейді", - деп ашып айтады. "Адамшылық негізі - әйел" атты мақаласында да Әуезов осы мәселені әрі қарай жалғастырып, халық тұрмысының, яғни мінез-құлқының өзгермей, өспей отыруының негізгі бір себебі - қазақ арасындағы әйелге деген көзқарасқа тікелей байланысты деп біледі. Автор бұл мақалада әйелдің қоғам өмірінде атқарар рөлін ғылыми жолмен, психологиялық, педагогикалық, философиялық дәйектермен дәлелдей келіп: "Адам болып қалғың келсе, тағылымыңды, бесігіңді түзе. Оны түзеймін десең, әйелдің халін түзе" деген қорытынды ойын айтады.

Ал, "Қайсысын қолданамыз" және тақырыбы жағынан соның тікелей жалғасы болып саналатын "Ғылым тілі" сияқты мақалаларында М. Әуезов ғылыми терминология мәселесін сөз етеді. Халықты ағарту жолында, ғылымды тарату, дамыту үшін ғылыми терминнің бір қалыпқа, бір жүйеге түсуінің маңызы өте зор. Сол кездегі қазақ зиялыларының бір тобы Ресейдегі, не Қазақстанның өзіндегі орысша оқу орындарынан шықса, екінші бөлігі Қазан, Уфа қалаларындағы медреселерді бітірген. Міне, осы жайларды оқығандар арасындағы екі ұдай алалықтан туар зиянды салдарды аңғарған М. Әуезов ғылыми термин мәселесін дер кезінде көтеріп көпшілік талқысына ұсынады, бұл бағыттағы өз ізденістері мен ғылыми негіздегі шешімдерін баяндайды.

М. Әуезовтің "Қазақ ішіндегі партия неден?" (Бұл жерде партия деген сөз жік мағынасында - Ә.Н.) деген мақаласында ел ішіндегі алауыздылық, жікшілдік сияқты теріс әлеуметтік құбылыстың шығу төркініне жауап іздеу бар: "Әрбір халықтың өзгеден өзгеше халықтығында екі түрлі шарт бар. Оның бірі - сол халықтың кәсібі, екіншісі - жұрт тәртібі", - дей келіп олардың қазақ даласындағы өзгеру, шығу тегінен хабардар етеді, осы жайлардың адам болмысы мен санасына, психологиялық қалпына, сол арқылы бүкіл көзқарасы мен тұрмыс-салтына қалай әсер ететіндіктеріне нақтырақ тоқталады, қоғамдық-әлеуметтік мәні бар тұжырымдар жасайды. Сондықтан жоғарыдағы екі шарттың екеуі де басынан аяғына дейін әлеуметтік әділеттік тұрғысынан шешілуі керек. Өйткені, "Әділеттік жоқ жерде ұрлық, жала, зорлық көбейеді, көптің азға, күштінің әлсізге көз алартуы туады, бұлар ел ішіне жік салып, жұртты қоздырады. Бұған басшылардың жуандық құмар, жем құмар мінездері қосылады, оларды қоршаған жағымпаздар пайда болады, осыдан барып, екінші партия (жік) шықпасына ешкім кепілдік бере алмайды".





М. Әуезовтің ойынша, осы жікшілдікке қарсы қоятын үш түрлі құрал бар. Біріншіден, ел басындағы кісі әділ, оқыған, кез келген істі тез бітіретін, жауапкершілігі зор адам болуы керек; екіншіден, кәсібі жоқ, жұмыссыз жүрген адамдарға жұмыс тауып беріп, оларды жалыныштылықтан құтқаруы керек; үшіншіден, жұмысшының еңбегі бағалы болсын, бұл оны еңбекке ынталандырады, жемісін көрсетеді.

"Мәдениетке қай кәсіп жуық?" атты мақаласында ол "осы күнгі адам баласы тұтынып жүрген кәсіптерді", оның ішінде "ертеден адам баласының ұзын-ырға тарихымен қол ұстасып келе жатқандарын" саралап өтеді. Мұнда М. Әуезов халықтың мінез-құлқына, сана-сезіміне, жалпы тұрмыс-халіне "сыртқы өмірдің ыңғайы, отырған жерінің табиғат жағдайы және тұтынған кәсібі әсер етеді" деген зор дүниетанымдық мәні бар пікірді ұсынады.

М. Әуезовтің "Абай" журналында жариялаған, көлемі жағынан шағын, бірақ оқырманға қоғам өміріндегі ғылымның алатын орны туралы терең мағлұмат беретін "Ғылым" атты мақаласының да орны ерекше. Бұл еңбегінде ғылымның даму жолдарымен диалектикалық байланыста алып қарап, ол жүйелі пікірлер айтады. Ол жалпы өмірдегі әлеуметтік саяси және рухани үрдістерді, соның ішінде ғылымды да материалдық өмірдің өндіріс әдістері туғызатынын нақтылы ескерткен. Мақалада ағартушылық бағыт ұстанған жас Мұхтардың кейбір сыртқы тілегінен туған тұстары да бар. Бұл жердегі ескеретін бір жай - адамның тілек талабынсыз, бағдар-мақсатынсыз ғылым жолында өрге басу мүмкін емес екендігі.

Әйтсе де, жас Мұхтар түгел субъективті позиция ұстаудан мүлде аулақ. Мұның дәлелі ретінде оның ауыл шаруашылығы ғылымдарының дамуы мен пайда болуы туралы ойын келтіруге болады. Ол адам баласының өсіп-өну, соған байланысты жер байлығын игеру, тамақ өнімдерін шығару қажеттігі туралы айта келіп, "... ел бұған амал тапты. Мал бағу, егін салу секілді кәсіп шығарды, бірте-бірте осылармен айналысатын шаруа ғылымы көркейіп гүлдене бастады", - деп көрсетті. Бұл "... адамзат өзінің алдына әрқашан тек өзі шеше алатын міндеттерді ғана қояды, өйткені анықтап қарағанда, әрқашан да міндеттің өзі тек оны шешуге қажетті жағдайлар болып отырған кезде ғана немесе, ең болмағанда, болып келе жатқан кезде ғана туатынына сай келеді.

Адам баласын табиғат құпиясын меңгерумен қатар өздерін де зерттеу мен тану, мінез-құлық, адамгершілік, ақтық пен шыншылдық, алауыздық пен арамдық, жақсы мен жамандық қайдан деген сұрақтар да мазалаған. Осыларға жауап іздеген ойшыл: "Адам баласының жаман құлқы жаратылысынан емес, өскен орта, көрген үлгі, өнеге білетіндігінен және түзелу, бұзылу жас уақытта болатынын, көпшілікті адамшылыққа тәрбиелеу үшін жас буынды тәрбиелеу қажет" екендігін айта келіп, "адамшылықты таза жүргізу үшін көп ой керек, ойлау үшін оқу керек және оқу әр тараптан мағлұмат беріп хақиқатқа баланың көзін жеткізіп, көңілін жақсылықпен тәрбие қылу керек ..." деп түйеді өз ойын.

Сол заман тұрғысынан қарағанда, жас Мұхтардың мәдениет мәселесі төңірегіндегі пікірлері де өте құнды. "Мәдениет деп адамның дүниеге алғаш келгеннен осы күнге шейін тапқан білімді, һәм сол білімге сүйеніп істеп отырған өнерін айтамыз", - деп жазды ол өзінің "Мәдениет және ұлт" деген еңбегінде. Әрі қарай ұлттың гүлденіп дамуы, оның өсіп өрбуі мәдениет, ғылым дәрежесіне тікелей байланысты, өйткені, "ғылым мен мәдениет барлық дүниенің алтын алқасы болып отыр. Осы күнде мәдениет жерді, ауаны, суды, аспанда ай-жұлдызды билейді".

М.Әуезовтің түсінігінше, ұлттың даму, оның жалпы мәдени өркендеуі өскен ортаға, тұрмыс-тіршілігіне, ұстанған жолдарына тікелей байланысты және мемлекет ұстанған экономикалық, әлеуметтік саясат осы мәселелерді шешудің негізгі тұтқасы болып табылады.

М. Әуезовтің "Абай" журналының екі санында (№ , ) жарияланған, жұртшылыққа Жапонияның екі ғасырлық даму жолынан нақтылы тарихи мәліметтер беретін келесі бір мақаласы "Жапонияны" кең көлемде жазылған әлеуметтік бағыттағы очерк десе де болғандай. Мақалада сол кездегі Азиялық мемлекеттердің ішінде нарықтық дамудың біркелкі жоғары сатысынан орын алған Жапонияның саяси, әлеуметтік-экономикалық және мәдени-рухани осу жолдары тарихи тұрғыдан талданады. Оның кемшіліктерін ашық сынап, жетістігін үлгі етіп ұсынады. Мәселен, ол бұрынғы Жапон патшалықтарының батыл саяси өзгеріс жасаудағы жасқаншақтығын, жаңалықты тез қабылдауға деген енжарлық сияқты осал жақтарын сынай келіп, олардың жеме-жемге келгенде "өз халқының жетілуіне зияндары тигенін, оны тежегенін" тілге тиек етеді. Айлалы, азулы жауға өзінің ұстап келген қаруларындай қару ұстап, өзінің сүйенген тәртібіндей тәртіпке сүйенбесе басқа лаж болмайтынын да ескертеді.

Жазушының пайымдауынша, елдің өркениетті жолмен ілгерілеуіне көптеген жағдайлар қажет. Жапонияның даму барысында әсер еткен нақтылы бағыттар: ұлттың намыс, патриотизм, басқа халықтарға ұлттық намысын жібермеу, елдің ішкі және сыртқы жағдайларын шеберлікпен үйлестіре білу, Конституция негізінде өзі сайлауы, әйелдердің әлеуметтік орны, сауданың өсуі, елдің кірісі мен шығысы, оқу жолына бөлінген қаражат, діннің таралуы, ғылым жайы т.б.

Осыларға байланысты сол тұста қыр қазағы үшін өте сирек және үлгі аларлық қажетті жағдай болып көрінетін Жапонияның жоғарыда айтылған салаларды дамыту барысы туралы нақтылы деректер келтіреді. Біздің ойымызша, бұрын-соңды қоғамтанушы ғалымдарымыз бен әдебиетшілеріміз назарына ілінбеген бұл социологиялық очерк арнаулы зерттеуді қажет ететін сияқты.

М.Әуезовтің жас шағындағы дүниетанымдық ізденістері мен шығармашылығының құндылық бағыттарын анық көрсететін мақалаларының тағы бірі - өз тұсында терең ізденіспен жазылған "Философия жайынан" мақаласы. Ол ғылымдар тарауының түйіскен жері философия деп есептейді, оны терең ойдың ғылымы, адамның ақыл аумағын кеңейтетін, ақиқатқа жетуге жол көрсететін, адам санасы мен танымын дамытатын ғылым деп түсіндіреді.

Жас Мұхтардың философия мен діннің арақатынасын ашуға талпынуы, әсіресе, дін ауқымының кеңдігін, оның ақылдан бұрын жүректі тәрбиелейтініне, мінездікке үйрететініне оқырман назарын аударуы танымдық тұрғыдан да құнды. Аталмыш жұмыста ол философияның мынандай бөліктері мен тарауларын қарастырады: гносеология, логика, психология, философия тарихы, метафизика, онтология, рационалдық теология, рационалдық космология, рационалдық психология деп бөледі. Әрі қарай философия тарихын: ескі және жаңа философияға бөліп, қазақ танымына ыңғайлап, Фалестен немістің классикалық философиясына дейін желі тарта отырып түсіндіреді. Өз мақаласын "философия адамшылық жолындағы қараңғы қалтарыстарда қолға ұстайтын шамшырақ" деп аяқтайды.

Жалпы біздің ойымызша, М.Әуезовтің 1918-1930 жылдар аралығындағы басылымдарда жарық көріп, белгілі себептермен ұзақ уақыт бойы ғылыми айналымға түспей, сондықтан да көпшілік игілігіне толық айнала қоймаған мақалаларына алдағы уақытта арнаулы зерттеу жасау - қазіргі уақыт талабы.

М.Әуезовтің жоғарыда аталған мақалаларында айтылған ойлары, теориялық тұжырымдары мен идеялық ізденістері қазіргі қауым үшін қарапайым болып көрінуі әбден мүмкін. Алайда, тоталитарлық замандағы идеологиялық күрес, таптық тартыс жағдайында жарық көрген жас Мұхтар туындылары біздер үшін өте құнды мұра. Сондықтан мұхтартану ісі дүниетанымдық тұрғыдан алғанда да көңіл аударуға тұрарлық іс.

М.Әуезов ең алдымен ғалым-жазушы, көркем ойдың, сол арқылы көркем идеяның алыбы. Бұл ой мен идея асқақ міндет, мұрат-мақсат ретінде оның бүкіл саналы өміріне, құлшынысы құштарлығына қанат беріп, өзекті тақырыбының арқауын анықтап берді. Ал Әуезов сынды ғұлама жазушы өзі үшін мұны бүкіл өмір жолының ең басында-ақ айқындап алған болатын. Ол - Абай тақырыбы. Жас Мұхтар Абай өлеңдерінің қолжазба жинақтарын оқып сауатын ашты, бала кезінен-ақ оның ақындық әлемінің құдіретті қуатын бойына сіңірді, сонан соң өзінің өлшеулі өмірін түгелдей ұстазының шығармашылығы мен мұрасын зерттеп, оны тануға, насихаттауға, басқаларға танытуға арнады. Бұл күндері Әуезовтің табандылығы болмаса оқырмандардың бүгінгі ұрпағы Абайдың ол арқылы сол замандағы қазақ қоғамының даму динамикасын танып біле алмаған болар еді деуге біздің толық хақымыз бар. Ғұламаны тек ғұлама ғана түсінеді және таниды.

Жоғарыда айтылған "Абай" журналында да ғылымның, саясат пен өнердің мейлінше әр алуан тақырыптарына арналған мақалаларымен қатар Абай шығармашылығы туралы да жазылған мақалалары кездеседі. 1927 жылы Мұхтар Омарханұлы "Қазақ әдебиетінің тарихы" деген монография шығарады, онда Абайға едәуір орын берілген. Бұл еңбек кезінде барынша танымал болды, жалпы ұлттық бас ақын ретіндегі Абайға деген қоғамдық көзқарасты қалыптастырды.

Бұрынғы Кеңес үкіметі тұсында орыс совет әдебиетінің 20-30 жылдардағы даму кезеңі белгілі дәрежеде жақсы зерттелген. Осы кезде оларда түрлі әдеби бағыттар мен мектептер де өркен жайғаны белгілі. Бұл жылдар да ұлт республикалары да творчестволық жалынға толы болды. Біздің Қазақ Республикасы да солардың қатарында еді, мұнда да Ахмет Байтұрсынов, Міржақып Дулатов, Мағжан Жұмабаев, Жүсіпбек Аймауытов, тағы басқалар сияқты жарқын таланттар жарқырай көрініп, қайталанбас тұлғалар халқына қызмет етуді алдына ұлы мақсат тұтып еді. Шіркін, қазіргі қазақ зиялылары да өз халқына осындай қызмет жасаса нұр үстіне нұр болар еді. Әйтпесе, Мағжан Жұмабаев:

"Азамат! Анау қазақ қаным десең,

Жұмақтың суын апар, жаным десең.

Болмаса, Ібіліс бол да у алып бар,

Тоқтатам тұншықтырып зарын десең!

- деп ашына жазып, Міржақып Дулатов: "Оян, қазақ!" деп жар салып, ал Ахмет Байтұрсынов ұлтын ояту үшін "Маса" болып шағар ма еді.

Бірақ күні кешеге дейін еліміз тәуелсіздік пен егемендік алғанша біз олар жайында үзік-үзік мәліметтерге қарап қана бағамдай алғанбыз. Бұл күндері олар жайлы жүйелі деректерді жүрегің сыздап оқисың.

Дәл осы жылдарда Абайдың бүкіл шығармашылығын, әсіресе, ұлттық философиясын "буржуазиялық қоқыс" деп тұрпайы-социологиялық тұрғыдан сынап жатты. Бірақ М.О. Әуезов Абай өмірін табандылықпен терең жырлай береді. Болашақ роман-эпопеяның алғашқы беттері Татьянаның Онегинге хатын аударуға арналған тарау дәл сол 1937 жылы жазылған еді. Алайда, осындай аумалы-төкпелі әлеуметтік кезеңде М.Әуезов алаңсыз творчестволық жұмыспен айналыса алмады. Тіпті, романға бірінші дәрежелі сталиндік сыйлықтың берілуі де сұмдық байбаламнан қорғай алмады. 1951 жылы шабуылдың жаңа толқыны басталып, М. Әуезов пен Қ.Сәтбаев Мәскеуге кетуге мәжбүр болды. М.Әуезов онда ММУ-де КСРО халықтарының әдебиетінен сабақ берді. Тек, 1954 жылы ғана отанына оралуға, алаңсыз шығармашылық жұмыс істеуге, өзінің ғаламат еңбегін аяқтауға тұңғыш рет мүмкіндік алды. Сөйтіп, бұл еңбекке 1959 жылы Лениндік сыйлық берілді. Екі жылдан кейін Мұхтар Омарханұлы дүние салды.

М.О.Әуезов тоталитаризмнің зардабынан айтайын дегенін айта алмай арманда кетті. Бірақ ол миллиондаған адамдардың санасында қазақтың ұлттық энциклопедиясы саналған ұлы ақын Абайдың жарқын бейнесін қалдырды, оны бүкіл түп-тамырымен дәстүрлі халық мәдениетінің қалың қойнауына бойлаған алып тұлға ретінде бейнелей отырып, өз ұлтының сана-сезімін жаңа сатыға көтерді, қазақ әдебиетін дүниежүзілік мәдени үрдіске қоса отырып, бүкіл Шығыс халықтарының, соның ішінде түрік әлемінің көркем ойына үлкен әсер етті. Шыңғыс Айтматов роман туралы былай деген болатын: "Бұл роман -бүкіл түркі тілдес халықтардың, оның ішінде өткендегі көшпелі халықтардың да адамзат мәдениетіне қосқан зор үлесі". Абай эпопеясы - біздің көркемдік және әлеуметтік энциклопедиямыз. Бұл - біздің ортақ мандатымыз, біздің ұлан-байтақ Еуразия кеңістігіндегі бүкіл бастан кешкен заманымыз тура келген бүкіл тауқыметіміз үшін, өз заманымыздың жүйесін, өзіміздің көркемдік және адамгершілік дүниемізді, өзіміздің ұлы поэтикалық сөзімізді жасап, қол жеткізе алған бүкіл игіліктеріміз үшін берілген есеп ... Әуезов бізді осы мағынада алғанда жалпы жұрт үшін маңызды көркемдік-тарихи ой-пікірдің дүниежүзілік деңгейіне көтерді. Дүниені көз алдына келтіру үшін, басқалардың көзіне түсу үшін, адам рухының қадір-қасиетін асқақтата көтеріп, жар салу үшін өз биігің - Мұхтар Әуезов сияқты асқар шыңың болу керек. Біз өзіміз жайында Мұхтар Әуезов көтерілген биікте тұрып ой түйеміз және басқа халықтармен сол биік арқылы араласамыз".

Ал біз шыққан осынау биік бұл күндер өткенге байсалды, мұқият зер сала қарауымызға, объективті ауқымдағы оқиғалар мен алып тұлғаларды көтеруімізге, оларды әсірелемей де, көмескілемей де көрсетуімізге мүмкіндік береді.

Абайды көтергенде, халықтың сана-сезімін самғатқанда Мұхтар Әуезов дүние жүзінің көз алдында өсіп-өркендеудің ең жақсы, ең адамгершіл тәсілі арқылы өзін де шырқау шыңға шарықтатты. Өйткені, бұдан басқа қандай да болсын әдіс жеке түлі алар мен халықтардың өмірлік тәжірибесінде өзінің өресіздігін дәлелдейді. Тек тізе қосып, бір-бірімізді қолдап, көтермелеген жағдайда ғана біз өзіміздің ұлттық биігімізге шыға алмақпыз. Ал адамның бүкіл әлеуметтік дүниемен диалектикалық өзара қатынасының осы формуласы Мұхтар Әуезовтің тағдырында мейлінше толық көрініс тапты, бұл тағдырдың жоғары типтік және бірегей сипатын айқындады.

Қазақ жазушыларының ішінде М. Әуезов алғашқылардың бірі болып, ұлы Абай тұлғасы арқылы халқының өткен заманына, өміріне, тұрмыс-тіршілігіне - бір сөзбен айтқанда, ұлттық тарихына көз салды. Ғылыми-көркем, тарихи ізденістер нәтижесінде ол бізге халық өмірінің тұтас бір ғасырын қайта тірілтті, жеке адамдар тағдырының бүкіл дүниежүзілік тарихи тәжірибелермен сабақтасып жататынын ашты, жазушы эпопеясы арқасында Абай біздің өтпелі заманымызбен тілдесті, біздің дәуірімізге кайта оралды. Сондықтан данышпан Абай қазіргі қазақ халқының рухани кеңесшісі.

Жазушының "Абай жолы" эпопеясының рухани мәдениетімізді дамытудағы зор рөлі сол, ол Шәкәрім қажы, А.Байтұрсынов, М.Дулатов, М.Жұмабаев, Ж Аймауытов, Х.Досмұхамбетовтерді айтпағанда, 50 жылдарға дейін С.Сейфуллинсіз, Б.Майлинсіз, І.Жансүгіровсіз өскен ұрпақтардың рухани дамуына аса ерекше әсер етті. Бұл жағдайда М.Әуезовтің "Абай жолы" эпопеясы тек жай көркем-тарихи шығарма емес, ұлтымыздың сан ғасырлық тұстарын көркем оймен кестелеген, өз тұсында ұлтымыз бен халқымыздың абыройын асқақтатқан даналық дастаны, дала тарихы мен философиясы болады.

Шындығында да "Абай жолы" романы - өзінің көркемдік-эстетикалық әсерімен де, мазмұнының терең философиялық және тарихи болуымен де бұрын-сонды көркем мәдениетімізде болмаған құбылыс. Халық менталитеті мен өмірін терең білуі жазушыға қазақ қоғамының рухани даму сатыларын шыншылдық тұрғыдан, диалектикалық ойлау жүйесі негізінде түсіндіруге мүмкіндік берді. Халықтың ең үздік өкілдерінің бірі - Абай бейнесі мен болмысы арқылы ол өзінің де әсемдік әлемі мен дүниетанымдық көзқарасын көрсетті. Ақын бейнесін сомдау барысында ол данышпан суреткер, ұлы ойшыл-жазушы болып қалыптасты. Абай сынды данышпанды Мұхтар сияқты данышпан ғана танып, оны әлемдік мәдениет шеңберінде қарап, оның таңғажайып сыры мен құпиясын ашады.

Қазақ әдебиетінің қол жеткен табысы, Қазақстан рухани мәдениетінің қалыптасуы мен дамуы, өз тұсында өркендеп, гүлденуі М.Әуезов есімімен тікелей байланысты. Сол себепті, біздің ойымызша, жазушының көркем-әдеби, ғылыми шығармашылығын талдау тек қазақстандық қоғамдық және философиялық ойдың даму тарихын білу үшін ғана емес, халықтар арасын жақындастыруға септігі тиетін, бүкіл осы заманғы Шығыс, соның ішінде түркі тектес халықтарының философиясы мен психологиясын түсіну үшін де қажет.

Соңғы жылдарда халықтардың өз рухани мәдениетінің көне тарихына қызығушылығы өскен сайын, М.О.Әуезовтің философиялық және ғылыми мұрасын зерттеу де ерекше маңызға ие бола бастады. Бұл жерде де табиғи заңдылық бар. Өйткені, бүкіл адамзат өркениеті өтпелі кезеңдегі әр елдің ұлы ойшылдары мен зиялыларының санасымен ұғынылып, олардың шығармашылықтарына қайта оралып, жаңаша ұмтылыс жасауы да заңды.

Ал М.О.Әуезовтің теңдесі жоқ мұрасы, оның кезінде әлемдік әдебиетке қосқан іргелі үлесі романдары мен повестері, драматургиясы мен әдебиеттану саласындағы шығармалары, абайтану мен публицистикасы бүгінгі таңда да көмескі тартқан жоқ. Бұл мұра - қазақ халқының мәдениетінде қалыптасқан бай ұлттық қазына. М.О.Әуезовтің есімі екі мәдениеттің - Шығыс пен Батыс келбетінің құрыш құймасын бейнелейді. Егер Абай қазақ халқының өткен замандағы зиялылығы мен кемеңгерлігінің асқар шыңы болса, бұл құдіретті бейнені романист қаламымен кайта тірілткен Мұхтар Әуезовтің өзі жаңа замандағы жаңғырған қазақ мәдениетінің тарихында асқар шыңға айналды. Зеңгір аспандағы бір-бірімен біте қайнасқан қос жұлдыз сияқты ұлттың аса көрнекті екі алып тұлғасының бұлайша ғажайып түрде тұтасып және тілдесіп кетуі - бүкіл дүниежүзілік әдебиет тарихындағы, көркем ойдағы өзіндік бір ерекше құбылыс.

М.О.Әуезовтің республикамыздың рухани мәдениетін жетілдіру мен дамытудағы орны тек Абайға байланысты ізденістермен, абайтанумен шектелмейді. Ол ұзақ жылдар бойы Қазақ мемлекеттік университетінде қазақ әдебиеті тарихынан студент жастарға лекция оқыды, студенттер мен аспиранттардың ғылыми жұмыстарына жетекшілік етті. Қазақстан Ғылым Академиясының академигі ретінде өмірінің ақырына дейін республика көлеміндегі әдебиеттану жұмысын жүйелеп, оған басшылық жасап, құнды кеңесін беріп жүрді. Оның тікелей жетекшілік етуімен, болмаса редколлегия мүшелігімен қазақ халқының рухани мәдениеті мен тарихын танытуға зор септігі тиген, бұл саладағы ғылымдарға қомақты үлес болып қосылған "Қазақ әдебиетінің тарихы" (1958), "Қазақ совет әдебиеті тарихының очерктері" (1958) мен көптеген фольклорлық басылымдар жарық көрді.

М.О.Әуезовтің қазақтың дүниетанымы мен рухани дүниесін дамытудағы орнын айтқанда, жазушы ғылымның қазақ әдебиетінің арна басы, халықтың ең қымбат тарихи ескерткіші деп бағаланған қазақ эпосы мен фольклоры туралы зерттеу еңбектерінің орны айрықша. Бір мақала көлемінде оны терең зерделеп жату мүмкін болмағандықтан, біз осы бағыттағы ойымызды ғалым-фольклоршының "Қазақ халқының эпосы мен фольклоры" атты еңбегіндегі ұлтымыздың рухани мәдениеті туралы толғанысымен шектейміз. "Бақыт іздеп, ғасырлар бойына сахараны шарлап, шарқ ұрған мұндар жолаушы қазақ халқы бізге архитектура мен скульптураның, сурет өнерінің ескерткіштерін қалдыра алмады, - деп жазады М.Әуезов. Бірақ, ол бізге ең асыл мұра - жыр мұрасын мирас етті. Жыршы халық, ақын халық есте жоқ ескі замандардан бастап дарыған ақындық даналығын қапысыз жұмсап, өзінің рухын ұмытылмас эпостық дастандарында, сан-сан әр алуан түрлі жырларында бейнеледі". Осындай рухани қазынаны М.Әуезовтің әлеуметтік-мәдени шеңберде қазбалай зерттеуінің де тегін еместігіне бұл үзінді дәлел боларлық.

Халқымыздың рухани мәдениетінің қалыптасуы мен дамуына зор үлес қосқан М.Әуезов қазақ өнері, театр, драматургия мәселелеріне ерекше ынта қойды.

М О.Әуезов қазақ жазушыларының білімдар ағасы және оның дамуына ынталы адам ретінде олардың шығармашылық ізденістері мен осу жолдарын үнемі назардан тыс қалдырған жоқ, халқымыздың рухани уызының көрнекті де қолайлы, танымдық қабылдауға ыңғайлы саласы әдебиет дамуы туралы көптеген ғылыми, публицистикалық еңбектер жазды. Әрбір ұлт адамзаттық қазынаға өз үлесін қосады және одан өзіне қажетін алады. Әрбір халық өзінің рухани мәдениетін басқа халықтардан оқшау жасамайды, керісінше, оның өз рухани сұранысын қанағаттандыратын ең жақсы тұстарын қабылдайды, игереді және қорытады. Ұлттың рухани мәдениеті - ұзақ сақталып, тарих тылсымынан бізге жеткен оның рухани білім байлығы, рухани мұрасы ғана емес, белгілі бір ұлттардың рухани мазмұны да. Осы ұлттық рухани мұра мен мазмұн диалектикасын терең түсіне білген М.О.Әуезов бүкіл өмір бойы оны байытудың жолдарын қарастырумен болды.

Солардың бірі - тіл тазалығы, яғни тіл экологиясы мен аударма мәселесі. Жазушы өз рухани уызының дәмін татқысы келген әрбір саналы адам, ең алдымен өзінің ана тілін білуге міндетті деп түсінеді. Сондықтан да, "Өз тілін, әдебиетін білмеген адам толық мәнді интеллигент емес деуге де болады. Себебі, ол қандайлық мамандық білімі болса да, рухани тәрбиесінде сыңаржақ болады".

М.Әуезов заманында да өзінің ұлттық тілін менсінбеген нигилистер, әсіресе, орыстанған белсенділер бой көрсете бастаған болатын. Міне, осындай келеңсіз құбылыстарды аяусыз сынап, өз ана тілін сол ұлттың әрбір азаматы білуі қажеттігінің зор мәні бар екендігін ашына да қатты айтқан "Ана тілі әдебиетін сүйіңдер" атты мақаласын жариялады. Осыдан 40 жыл бұрын күйзеліп айтылған ұлттың өсуіне жағымсыз жайттар күні бүгінге дейін өзінің маңыздылығын жойған жоқ. Тек ел бостандығына қарай бағытталған бетбұрыстар ғана көңілге медеу.

Дүниежүзілік дәрежедегі өнер мен әдебиет туындылары қоғам дамуының үлкен бетбұрыстарына жауап ретінде, соған суреткердің қатысы ретінде туады. Ол болмыс пен сананы, коғам мен рухани дүниені жоғары әлеуметтік парасат биігінен, мән мен тұтастық ұғымында бажайлап, ой елегінен өткізуді керек етеді. Мұндай кезеңдерде қайшылықты болмыс шындығын қарапайым, күнделікті формальды логикамен түсіндіру мүмкін емес, сондықтан өмірдің нақты іске асатын деңгейлерін түсіндіру, суреткердің әлеуметтік құбылысты, адамзат танымының даму кезеңдерін, өз танымының саналы сатысынан өткізетін, диалектикалық тұрғыдан терең ой мен толғанысты қажет етеді. М.О.Әуезовтің терең философиялық астары бар өмірі мен шығармашылығы бұл ойымызды дәлелдей түседі. Өйткені, жазушының үздік шығармашылық жетістіктерге жетуі, тек оны талантына ғана емес, осы биікке барар жолдағы бағыт-бағдарының философиялық жөні мен жолына да тікелей байланысты.

Мұхтар Әуезовтің қоғам дамуындағы этникалық мәселелердің тарихи орны мен мәні туралы көзқарасы да қоғамтанушы ғалымдардың назарынан тыс қалып келе жатқан дүние. Тек соңғы жылдарда ғана кәсіпқой философтар бұл мәселеге көңіл бөле бастағаны сүйсінерлік іс. Осыған орай Алтай Тайжановтың докторлық диссертациясын атауға болады.

Жазушының көркем шығармаларын этномәдениеттік құндылықтар, ұлттық психология, ұлттық талғам мен таным, тәрбие туралы энциклопедия десек те артықтық етпейді. М.Әуезов мәдени мұраны ғылыми да, практикалық та маңызы бар мәселе деп түсініп, өз еңбектерінде ұлттық мәдениет пен тарих ескерткіштеріне зор мән беріп отырған. Себебі, әрбір ұлт өз мәдени тарихнамасының маңызды беттерін, өзінің мән-мағынасын құрайтын, көне тарихты жасайтын барша асыл қазыналарын бүгінгі күннің игілігіне айналдыру арқылы ғана қазіргі жасап жатқан рухани дүниелерінің сыр-сипатын кеңінен танытпақ. Бұл мәселенің осы жағына тоқтала келіп, М.Әуезов тарих қойнауына үңілсек, бүкіл адамзаттың прогрестік жолмен дамуына баға жетпес зор үлес қосқан, дүниежүзілік мәдениеттің негізін қалаған, Шығыс халықтарының мәдени дамуынсыз әлемдік өркениетті көзге елестетудің өзі мүмкін емес екендігі, ал қазақ халқының мәдениетін сан ғасырлық мәдени-тарихи даму жолы бар Шығыс халықтарының мәдениетінен бөлек қарауға болмайтындығын ескертеді. Олай болса, қазақ халқы да өзінің сонау арғы дәуірлерден бермен қарай жасалып келген бай қазыналарын, мол мұрасын бүгінгі күннің әдебиетімен, өнерімен, мәдениетімен, әсемдік әлемімен, фәлсафалық ой кешу үрдісімен ұластырғанда ғана, өзге ұлыстармен және ұлттармен бірлесе отырып, жаңа заман мәдениетінде өзінің қолтаңбасын қалдыра алады.

Жалпы республикамыздың білімін, мәдениетін көтеруде, қазақ әдебиетінің тарихын, қазақ жастарының әр буынына арнап оқулықтар мен оқу құралдарын, курс бағдарламаларын жазу ісінде еліміздің мәдениет қайраткерлерімен бірге М.Әуезов те көп еңбек сіңірді. Оның жиырмасыншы жылдардағы мақалаларының көпшілігі оқу-ағарту бағытындағы тақырыптарды қамтиды және бәрінің де негізгі түйіні қазіргі уақыттағы біздің халық мұқтажы оқу деген ойға саяды. Ағартушы-педагогтың сол тұстағы мақалаларының бәрінде де дерлік, бір-бірімен сабақтасып жатқан ағарту, білім беру, мәдениет, өнер, ғылым мәселелері сөз болады. Біз оларды түгел талдап жатуды мақсат етпейміз. Алайда, жазушының педагогикалық еңбектері және оқулықтары әлі де болса жете зерттелмей, әсіресе педагог ғалымдарымыз тарапынан бұларға тиісінше талдау жасалмай келеді. Ал, шындығына келсек, М.Әуезовтің "Әдебиет тарихы", "Жеткіншек", "Новый ауыл" оқулықтары мен "Қазақ шаруа жастар мектебіне арналған программа және түсінік хаты" сөз жоқ, тек Қазақстандағы педагогика саласын дамытуда ғана емес, сонымен бірге бүкіл қоғамдық және жалпы гуманитарлық ғылымдар саласының дамуына қосылған қомақты үлес. Өйткені, ол кезде қазақ мектептері үшін оқулық жасау мәдени де, саяси да мәні бар мемлекеттік іс еді. Қазақстан мәдениетінің, оның ішінде ғылымның жаңа ғана аяқ басып, тұсауын кесер-кеспес кезеңінде М.Әуезовтің әдебиеттен тұңғыш рет оқулықтар жазып, бағдарламалар құрастыру ісіне атсалысуы аса сүйсінерлік іс, қазақ мәдениетінің тарихындағы зор табыс, қоғамдық ғылымдардың даму қазынасына қосылған қомақты үлес екендігі ғалым-ұстаздың көзі тірісінде-ақ айтылған болатын.

М.О.Әуезовтің жалпы ағартушылық-педагогикалық идеяларының ішінде жас ұрпаққа ұлттық тәрбие беру мәселесі көрнекті орын алады. Ол ұлттық тәрбиені тұтас, үнемі дамуда болатын, күрделі және қайшылықты үрдіс есебінде көрсетеді. Көркем шығармаларына үлкен тәрбиелік мән тұрғысынан қараған ұлы жазушы өз творчествосында жеке, ерекше және жалпының, тұр мен мазмұнның, мән мен құбылыстың, мүмкіндік пен шындықтың, қажеттілік пен кездейсоқтықтың диалектикасын терең пайдаланған. Өйткені, диалектиканың осы категорияларының бәрі де тәрбиеге, тәрбие үрдісіне тікелей қатысты. М.Әуезов шығармаларында, әсіресе, диалектиканың өлшем мен қатынас категориялары көп қолданылады, олар жазушы ой-қиялымен ұласып, нақты түрде өз шешімін табады. Ал, бұл категорияларсыз жалпы педагогикалық үрдіс, оның ішінде тәрбие туралы сөз болуы мүмкін емес. Ойымыз дәлелді болу үшін "Абай жолы" эпопеясының мынандай жеке тарауларына көз жүгіртелікші: олар "Қайтқанда", "Қат-қабатта", "Шытырманда", "Бел-белесте", "Өрде", "Қияда", "Кек жолында", "Өкініште", "Қақтығыста", "Қоршауда", "Тайғақта", "Еңісте", "Асуда", "Түн-түнекте", "Қапада", "Қастықта", "Шайқаста", "Жұтта", "Биікте", тағысын тағылар.

Кітаптың әр тараулары ғасырлар тұңғиығынан, әдет-ғүрыптан, әлеуметтік тіршіліктен хабар беріп қана қоймайды, сонымен қатар, онда ұлылар жарастығы, ел санасы, әке мен бала, үлкен мен кіші, ұрпақтар жалғастығы, сезім мен сенім бір-біріне түгел үндесіп тұрғандай. Жастар үшін шығармадағы тәлімдік мәні бар, аса көңіл бөлетін нәрсе Абай жолы мен Құнанбай жолы. Ақын жолы: өнер, шындық, білім, прогресс, болашақ, халық қамы, ел намысы үшін күрес жолы; Құнанбай жолы: мүмкіндігі таусылып бара жатқан ескі жол М.Әуезовтің белгілі ұстаз С.Көбеевке, ірі оқымысты, тіл маманы Қ.Жұбановқа, ұлы ғалым Қ.Сәтбаевқа, өнер шеберлері К.Байсейітова мен Қ.Қуанышбаевқа, жыр алыбы Жамбылға, дүлдүл ақын И.Байзақовқа, талантты ақын Ә.Тәжібаевқа, жалпы соғыстан кейінгі қылтиып көріне бастаған мәдениет пен өнер, ғылым мен жазушылық өнер саласындағы барлық қайраткерлерге арнап жазған, айтқан сөздері өз алдына бір сала. Бұл еңбектерінде ол жалпы республика мәдениет қайраткерлері мен ұстаздардың саяси-әлеуметтік, рухани имандылық бейнелерінің кіршіксіз таза, үлгі тұтарлық болуы керектігіне кеңінен тоқталады.

Халықтар арасындағы достық пен бірлік жаршысы болған М.Әуезов - кейінгі ұрпақтарға тәрбиелік мәні бар адамды сыйлау, белгілі тұлғаларды, ұлыларды ардақтауды мирасқа қалдырған ұлы ұстаз-жазушы. Ол осы ниетпен Ш.Руставели мен А.С.Пушкин, М.Горький мен А.Чехов туралы терең ойлы мақалалар жазып, олардың өмірлерінің үлгілі тұстарын көрсете білді. Достық туралы жастарға Ш.Уәлиханов пен Ф.М.Достоевскийді үлгі етсе, халықтың үні, ғасырлар үні есебінде Т.Г.Шевченко мен Жамбыл туралы мәніне жеткізе отырып, терең ой тастады. Осылардың бәрін жазушы ермек үшін емес, кейінгі жастарға үлгі үшін жазғаны ақиқат. Ұлағатты ұстаздың жеке басының өзі бір ұрпақты тәрбиелегенін кейін О.Сүлейменов, Ә.Әлімжанов, Ш Айтматов және басқалар талай жазды да.

М.Әуезов халықтар достығын, ұлтаралық қатынастарды тұрақтандыру үшін негізгі қазақ халқының мақсат-мүддесін қорғауға, онымен есептесуге, мүдделерін ұштастыруға шақырады. Осы жағдайды жастарға ескерте отырып, ол былай деп жазды: "Көп ұлттылық, көп тілде сөйлеу тарихи факті болып отырғанда, біздің орыс тілді студенттер мен студенткалар өздері күнделікті қатынас жасайтын ұлттың (қазақтың - Ә.Н.) тілін, оның мәдениетін білулері керек", - дейді.

Бұл айтылғандар М.Әуезов тағылымы мен өнегесінің бір қыры ғана. Оларды қысқаша түйіндесек: өз халқыңды шын жүрегіңмен сүйе отырып, бүкіл адамзат мүддесін көздеу, адамзат болашағы жолында күресе отырып, өз халқыңның барша шығармашылық қуатын мейлінше жарқыратып ашуға күш салу, өтпеліге емес өміршеңге, тек бүгінге ғана емес, ертеңге де, тіпті мәңгілікке кызмет етуге ұмтылу. Бұл тағылым бізді өз дәуіріміздің өрелі әлеуметтік-рухани ізденістерінің соңында қалмай, аршындап басында жүруге, өз талантыңды халықтың қайсар мақсаттарына жұмылдыруға шақырады. Қазіргі өтпелі кезеңде ұлттық мәдениет пен рухани мұраны халқымыздың қажетіне жаратып, XXI ғасырға қарай қадам басқан салауатты қазақ халқының өркениет шыңына жетеріне күмән жоқ. Сондықтан мұхтартанудың теориялық және методологиялық мәселелерін тереңірек -зерттеу - бүкіл түркі әлемінің келелі міндеті.

Әсіресе, Әуезов дүниетанымындағы адам мен қоғам мәселелерін зерттеу ауадай қажет-ақ.

М.Әуезовтің ойлау тәсілі, әлеуметтік философиясы мен дүниетанымының қалыптасуының мәдени-тарихи алғышарттары, әдебиеттану мен философияның өзара байланысы, әдеби үрдістің динамикасын философиялық талдау, жалпы алғанда, оның ғасырлар тоғысындағы рухани мұрасы мен қазақтың қоғамдық ойының дамуындағы маңызы - терең зерттеуді қажет ететін ауқымды проблема. Оған философтар мен әдебиеттанушылар бірігіп зерттеу жұмысын жүргізгені жөн.

Еуропа мен Азияны жалғап жатқан казіргі кең байтақ қазақ даласы қай заманда да ғұламаларға кенде болмаған. Анахарсис пен Заратуштра, Қорқыт пен Әл-Фараби, Махмұт Қашғари мен Қожа Ахмет Иасауи, Асан қайғы мен Бұхар жырау, Шоқан мен Абай сары даладағы ұлан-ғайыр мәдениеттің ұлы көшінің сорабын аңғартатын, алыстан көзге ілінетін қадау-қадау алып шыңдар іспетті.

Ерлік жыры мен болашақ ұрпақтарына айтар аманатын ата-бабалары сонау сегізінші ғасырда-ақ тасқа қашап жазып кеткен көшпелі халықтың сол дәстүрлі мәдениеті кейін бәлкім хат пен қағазға ден қоймаудың салдарынан жалпақ әлемге кең танылмаса, танылмаған да шығар. Бәлкім Еуразия құрлығының шығысынан батысына, батысынан шығысына сан дүркін жөңкілген жаугершілік заманда ат тұяғының астына тапталып көмілсе, көмілген де шығар. Бірақ жоғалып кеткен жоқ. Халқымыз дәстүрлі мәдениетінің мәйегін, өзіндік дүниетанымының дәнін асыл рухты перзенттерінің жәрдемімен ғасырдан ғасырға жалғады. Содан соң, баяғы Анахарсис пен Аттиланың, Әл-Фараби мен Қорқыттың қай өлкеден келгені естен шығып, жер бетінде қазақ деген халықтың бар-жоғын енді ұмыта бастаған жиырмасыншы ғасырдағы жалпақ әлемге осыдан жарты ғасырға жуық уақыт бұрын осы қазынасын жарқ еткізіп қайта танытты. Танытқан -Мұхтар Әуезов, танылған - "Абай жолы" эпопеясы және абайтану ғылыми саласы еді.

"Абай жолы" эпопеясы тек әдебиеттің ғана оқшау туындысы емес, бұл жиырмасыншы ғасырдың ортасында әлемдік дүниетанымға, ақыл-ой қазынасына және ұлттық ойға жаңалық алып келген ерекше құбылыс болатын. Мұны ең алғаш байқаған, "Абай" романын "XIX ғасырдың екінші жартысындағы қазақ елінің өмір-тіршілігі мен болмыс -тұрмысын бар қырынан жан-жақты суреттейтін шын мәніндегі энциклопедия деп бағалаған қазақтың тағы бір ғұлама перзенті, Ғылым Академиямыздың тұңғыш президенті академик Қаныш Имантайұлы Сәтбаев еді.

Мұхтар Әуезовтің сүйікті шәкірттерінің бірі, біздің заманымыздың заңғар жазушысы және ғалымы Шыңғыс ағамыз роман туралы былай деген болатын: "Бұл роман - бүкіл түрік тілдес халықтардың, оның ішінде өткендегі көшпелі халықтардың да адамзат мәдениетіне қосқан зор үлесі. "Абай" эпопеясы - біздің көркемдік және әлеуметтік энциклопедиямыз. Бұл - біздің ортақ мандатымыз, біздің ұлан-байтақ Еуразия кеңістігіндегі бүкіл бастан кешкен заманымыз тура келген бүкіл тауқыметіміз үшін, өз қазынамыздың жүйесін, өзіміздің көркемдік және адамгершілік дүниемізді, өзіміздің ұлы поэтикалық сезімімізді жасап, қол жеткізе алған бүкіл игіліктеріміз үшін берілген есеп... Әуезов бізді осы мағынада алғанда жалпы жұрт үшін маңызды көркемдік-тарихи ой-пікірдің дүниежүзілік деңгейіне көтерді. Дүниені көз алдыңа келтіру үшін, басқалардың көзіне түсу үшін адам рухының қадір-қасиетін асқақтата көтеріп, жар салу үшін, өз биігің - Мұхтар Әуезов сияқты асқар шыңың болу керек. Біз өзіміз жайында Мұхтар Әуезов көтерілген биікте тұрып ой түйеміз және басқа халықтармен сол биік арқылы араласамыз".

Демек, "Абай" эпопеясы тек жиырмасыншы ғасырдағы әлемдік әдеби үрдістің ғана үздік жемісі емес, адамзаттың ақыл-ойының, рухани мәдениетінің кемелдену тарихындағы да елеулі оқиға екен.

Біз, қоғамтанушылар, кез келген құбылысты белгілі бір қырынан қарастырамыз. Әдебиетшілер үшін Әуезовтің рухани мұрасын публицистика, драма, проза, мақала деп, жік-жікке бөліп алып, жеке-жеке зерттеу тиімді болса, тиімді шығар. Ал философтарға "Абай" эпопеясының әлгіндегі Қаныш Сәтбаев пен Шыңғыс Айтматов пікірлерінде тұжырымдалған өзгеше қырын - көшпелілер дүниетанымын күллі әлемге қалай танытқанын талдау үшін Мұхтар Әуезовтің бүкіл рухани мұрасын ой елегінен өткізіп шығуға тура келер еді.

Иә, Әуезовтің рухани әлемі - оның Ташкент қаласында шығатын "Алаш" газетінің бетінде 1917 жылдың 30 наурызында жарық көрген "Қазақтың өзгеше мінездері" атты тұңғыш мақаласынан бастап, 1961 жылдың маусымында ауруханада операция күтіп жатып, қаламдас інілеріне арнап жазған соңғы хаттарына дейін бір-бірінен бөліп-жіктеуге болмайтын біртұтас рухани дүние.

Тек алғашқы мақалаларында даналық көрігінде ерте қайнаған албырт жас кеудесін кернеген ойды ірке алмай, халқына бағыттаған, елінің келешегін бағамдаған асыл ойларын ашық білдірсе, кейін осы ойларды жұртқа жеткізудің әміршіл-әкімшіл жүйенің қырағы көзіне шалынбайтындай ұтымды әдістерін шебер таба білген. Ал, нәтижесінде Әуезовтің сол ойлары біздің - қазақ зиялыларының, барша шығыс жұртының осы уақытқа дейінгі рухани дамуының темірқазығына, бүкіл ғылыми, фәлсафалық әдеби-көркемдік ізденістеріміздің негізгі бағыттарына айналып келді. Осы пікірдің ақиқаттығына көз жеткізу үшін Әуезов мұрасына қайта бір көз жүгіртіп көрелікші.

"Әр адамның туып-өскен елі, жасынан жаттап өскен ғадеті, нанымы, тұрмыс қалпы сол адамның ақыл, мінезіне із қалдырмай тұрмайды, - деп жазады Мұхтар Омарханұлы өзінің 1918 жылы жарық көрген "Өліп таусылу қаупі" деген мақаласында, - Бұл қалдырған із көңілге кіріп, ерікті билеп, әр адамға өзінің елін сүйгізіп, елдігін іздетеді. Елдікке келген қауіпке оқыған, оқымаған бірдей күйініп қарсысына бірдей шығады. Елдігі аман қалуы үшін екінің бірі бейнетке, өлімге, я түрлі басқа қазаға шыдап кететінін тарих жүзінен көріп отырмыз".

Дана Мұхтардың жиырма бір жасында жазып, ғұмыр бойы бағдарлама сынды алдына ұстанып өткен бұл пікірі әлі күнге дейін өз маңызын жойған жоқ. Мәселе не туралы?! Мәселе: әр халықтың "туып-өскен елі, жасынан жаттап өскен әдеті, тұрмыс қалпы" сол халықтың баршасына ортақ дүниетаным, ортақ менталитет қалыптастыратынында. Мәселе: осы дүниетанымның, осы мінезқұлықтың ел басына күн туғанда шешуші факторға айналып, елдің елдігін сақтауға бірден-бір жәрдемін тигізетінінде.

Қазақ қоғамтанушылары Мұхаң ұсынған осы тақырыпты тереңірек зерттеуге талай рет талпыныс жасады, бірақ қос өкпеден қысқан саяси-идеологиялық құрсау ұзақ жылдар бойы бұл бағыттағы зерттеу жұмыстарының адымын аштырмағаны ақиқат. Тек соңғы жылдары ғана ұлтымыздың өзіне тән дәстүрлі дүниетанымын саралауды шыңдап қолға алған жайымыз бар. Бұл жұмыстың еліміздегі оқу-ағарту жүйесін де мүлде жаңа сатыға көтеріп, тың көкжиекке бастары анық. Халқымыздың ынтымағын жарастырып, мемлекетіміздің іргетасын нығайтатын, сөйтіп, егемен елімізді әлемдік өркениет айдынына алып шығатын ақжелкен де, тіпті түбінде осы бүкіл қазақстандықтарға ортақ дүниетаным, ортақ менталитет болуға тиіс.

Мұхтар Әуезовтің әлгі мақаласын әрі қарай оқып көрейікші. "... жеңіп алған жұртына жеңген жуан ел не істейді?.. Бұған ескіден келе жатқан даңғыл жол: жеңілген елді өз бетіндегі жұрттық қалпынан айырып, он бойына сіңіріп, бөтен ниет ойлатпай, бөтен тілеу тілетпейді. Алдымен торыған елдің дінін қақпайға алады, бұдан соң ғұрып-әдетін араластырады. Артынан аламыштап жүріп, тілін жоғалтып, елдік белгісін күңгірттендіріп, ақырында бір ұлтты жұтып кете барады. Әрине, бұл айтылғандай болып жұтылып кететін қандай ел: мәдениеті төмен болған ғана ел. Бұлай болғанда, мәдениеті төмен болған елдің дүние жүзінен жоғалатын зор себебінің бірі осы".

Міне, ғұлама Әуезовті ғұмыр бойы қорқытқан қатер осы. Бұл 300 жыл бойы отарлық езгіде болған, коммунистік идеологияның шырмауына түскен өз ұлтының, ана тілінің, төл мәдениетінің жер бетінен жойылып кетпеуіне қарсы жанталасқан жанкештілік болатын. Ал, жер бетінен жойылған кез келген ұлт, кез келген бірегей мәдениет жалпы адамзат өркениеті үшін орны толмас өкініш екені белгілі. Мұхтар Әуезов осы қатердің бетін қайырды, бойындағы табиғат берген бар таланты мен күш-жігерін жұмсай отырып, қазақ мәдениетін, барша көшпелі халықтар дүниетанымын әлемдік аренаға алып шықты.

Ғылыми-көркем, тарихи ізденістер нәтижесінде ол бізге халық өмірінің тұтас бір ғасырын қайта тірілтті, жеке адамдар тағдырының бүкіл дүниежүзілік тарихи тәжірибелермен сабақтасып жататынын ашты, жазушы эпопеясы арқасында Абай біздің өтпелі заманымызбен тілдесті, біздің дәуірімізге қайта оралды. Сондықтан данышпан Абай -қазіргі қазақ халқының рухани кеңесшісі.

М.О. Әуезовтің рухани мәдениетті жетілдіру мен дамытудағы орны тек Абайға байланысты ізденістермен, абайтанумен шектелмейді.

Ол ұзақ жылдар бойы Қазақ мемлекеттік университетінде қазақ әдебиеті тарихынан студент жастарға лекция оқыды, студенттер мен аспиранттардың ғылыми жұмыстарына жетекшілік етті. Қазақстан Ғылым академиясының академигі ретінде өмірінің ақырына дейін Республика көлемдегі әдебиеттану жұмысын жүйелеп, оған басшылық жасап, құнды кеңесін беріп жүрді. Оның тікелей жетекшілік етуімен, болмаса редакция алқа мүшелігімен қазақ халқының рухани мәдениеті мен қоғамдық ой тарихын тануға зор септігі тиген, бұл саладағы қомақты үлес болып қосылған "Қазақ әдебиетінің тарихы", "Қазақ совет әдебиеті тарихының очеркі" мен көптеген фольклорлық, өнер, театр, драматургия, педагогика, психология, философия, т.б. салаларынан зерттеулері жарық көрді.

Ұлттық рухани мұраны терең түсіне білген М.О. Әуезов бүкіл өмір бойы оны байытудың жолдарын қарастырумен болды. Солардың бірі - тіл тазалығы, яғни тіл экологиясы. Жазушы өз рухани уызының дәмін татқысы келген әрбір саналы адам, ен алдымен өзінің ана тілін білуге міндетті деп түсінеді. Сондықтан да "өз тілін, әдебиетін білмеген адам, толық мәнді интеллигент емес деуге де болады. Себебі, ол қандайлық мамандық білімі болса да, рухани ой-тәжірибесінде сыңаржақ болады" Мұхтар Әуезовтің бұл ғылыми тұжырымынан аңғаруымыз: өз халқының төл мәдениеті, тілі арқылы ғана жалпы адамзаттық мәдениетке, өркениеттік рухына үлес қоса алады және одан өзіне қажетін таңдап ала алады.

Рухани жақындық бүкіл адамзаттық татулыққа жеткізетін төте жол екенін ғұлама Әуезов ерте білген. Сондықтан да ол алыстағы ағылшынның Шекспирі мен Американың Джек Лондонның қазақ топырағына алып келді, грузиннің Шота Руставелиі мен үндінің Тагорын асқан құрметпен асқақтата жазды, орыстың Толстойы мен Достоевскийін кейінгі ұрпақтарына үлгі етті. Ал, Низами мен Науаиден бастап, бүгінгі Шыңғыс Айтматовқа дейінгі түрік жұртының ұлыларына деген құрметі мен бауырластық сезімін бәріміз де білеміз.

Өз ұлтының дәстүрлі дүниетанымы мен төл мәдениетінің адамзаттың өркениет дүрмегінде жойылып кетуіне жан-тәнімен қарсы болған Әуезов әлемдік әдебиет пен өнердегі әрбір жаңалыққа зер салып, елеулі табысқа жан-тәнімен қуана да білген. Сөйтіп, елдегі рухани-адамгершілік кауіпсіздікке де баса көңіл аударған. Осы мәселе бүгінгі өтпелі кезеңде қажетті және келелі болып отыр.

Табиғатынан зорлық пен әділетсіздікке жаны төзбейтін Әуезов өз ұлтын жақсы көру және жалпы адамзаттың тол мәдениетін жанын салып қорғау мен гуманизмнің арасында қарама-қарсылық жоқ деп білген. Керісінше, көзі тірісінде ғұлама ойшыл өзінің барша мұрасы арқылы шынайы гуманизмге, жалпы адамзаттық келісімге адам туған халқының мәдениетін жете игеру арқылы ғана жететінін дәлелдеп кетті. Халықтар достығы тақырыбы осының айғағы.

Мұхтар Әуезов тек нигилизм мен көзқамандық ғана емес, әлеуметтік енжарлықты да ұлттық және жалпы адамзат өркениетінің қас жауы деп білген. Оның бай рухани мұрасын игеру қазақтың қоғамдық және философиялық ойын одан әрі дамыту үшін қазір өте қажет. Бұл тұжырымымды дәлелдеу үшін Әуезовке, тағы да сөз берелік:

"Шынында, қазақтың бұл күнгі қызметіне қатысып отырған азамат қазақ елін қай кызметімен қанағаттандырады? Қандай еңбек, қандай өнер, қай ісімен ризалайды? Мен мынаны істегенім жоқ па, мынандай үлгі пайдалы істі ортаңа орнатқаным жоқ па? - деп, қай қызметімен елдік туады? Мен сол сауалдарға жауап таба алмаймын...

... қазақтың қараңғыда жатқан қалың елінің бір тілегі соңынан қалмайды. Ол тілегі: елді мәдениетке жеткізіп ағарту, өнер-білім таратып, құралдандыру, дүниенің халін көруге көзін ашу, шаруасын туралап, ішінен жетілу. Міне, бұл тілектердің бәрі де азаматтың мойнына қарыз. Бұл тілектің дұрыстығын ешкім теріс деп айта алмайды. Егер бұл тілектерді теріс деп, біз бұл міндеттерді атқаруға міндетті емеспіз дейтін азамат болса, ол қазақ жұртының қызметкері емес. Ол елдің басшысы да, уәкілі де емес. Бұл міндеттерді қарызым еді деп, мойнына алмайтын азамат болса... жылы орында жайланып отырмақ болса, оған айтар сөз де жоқ. Ол құдайдың берген қонағы. Елдің кішкене қазанына ортақ болып, еріксіз кірген еркелері...

...Түбінде қазақ жұртының басынан әлденеше төңкеріс өтер, бірақ іс басында жүрген азаматтардың, сол замандардан белгі болып қалмауы ұят, қолдан іс келетін заманда елдің бір тілегін орындай алмау - ұят. Істейтін уақытты сөзбен өткізген қараңғы елдің алдындағы міндетімізді сөз деп ұққанымыз, одан басқа жауапқа орын да қалмайды".

Қайталап айтам, бұл 24 жасар дана Мұхтардың 1921 жылы жарияланған мақаласынан үзінді. Содан бері 75 жыл өтсе де, өткірлігі мұқалмаған, "Еңлік-Кебектегі" Нысан абыздың зәрлі үкімі тәрізді әлі күнге бүкіл зиялы қауымның төбесінен төніп тұратын ғұлама Әуезовтің үні. Шынында да, қазақ халқының басынан талай төңкеріс өтті, қазірде елімізде түбірінен жаңа демократиялық қоғам орнығуда.

Әрбір сөзі жылдарды көктеп етіп, үнемі санаңда жаңғырып тұратын Әуезовтей ғұлама ойшылы бар халықтың қоғамдық ойы қалғитын ба еді, қалғыған жоқ. Мұхтар Әуезовтің рухани мұрасының ешкімге жалтақтамай алғаш рет егемен елімізде тереңірек жаңаша танылып отырған бүгінгі күнімізде және алдағы уақытта төл қоғамдық ойымызда, әлемдік өркениетте тағы бір тың серпіліс болары хақ.

ҰЛТТЫҚ ФИЛОСОФИЯНЫҢ ҚАЛЫПТАСУЫ МЕН ДАМУЫ

Ә. НЫСАНБАЕВ

Тәуелсіз Қазақстандағы казіргі өтпелі кезең әлеуметтік және гуманитарлық ғылымдар алдына түбегейлі реформалау міндетін қойып отыр. Нарықтық қатынастар жүйесіне өту жағдайында әлеуметтік-экономикалық және саяси өзгерістердің негізінде ұлттық мәдениет пен руханилықта жаңғыртудың жобасын жүзеге асырудың және жалпы адамзаттық өркениетке органикалық түрде енудің материалдық мүмкіндіктері жасалынуы тиіс.

Кеңес дәуіріндегі жоғарыда аталған ғалымдардың дағдарысының негізгі себебі: олардың шектен шыққан идеологиялануы болып табылады. Философия идеологиямен етене теңестіріліп, түгелінен мемлекеттік бола түсті. Сөйтіп, әлеуметтік шындықтың нақты қайшылықтарын сыни және объективті түрде талдау мүмкіндігі шектеле түсті, оның орнына философия апологетикалық доктринаға айналды.

Әсіресе, салыстырмалы философияның, әлеуметтік, саяси және құқықтық философияның жағдайлары мәз емес еді. Олардың концепцияларын қоғамдық өмірдің ағымын өзгертуге болатын әлеуметтік технология ретінде қолдануға болатынын атап өту керек. Міне, сондықтан да болар бұрынғы кеңес заманындағы қоғамтану аясында философиялық білімнің осы салалары тиісті деңгейде дами алмады.

Қоғамтану саласындағы, соның ішінде философиядағы дағдарыстың себебі болатын тағы бір құбылыс рухани мәдениеттің бедерсізденуі болып табылады. Бұл үрдістер қазақ халқының ұлттық дүниетанымының өзіндік қайнар көздері мен түп-тамырларын елемеуге әкеліп соқтырады. Қоғамтану теориялары әлеуметтік дамудың абстрактылы, қайшылықсыз схемалары ретінде қарастырылды. Мұндай жағдайлар ресми мәдениеттің идеологияланған кеңістігінде ғана қалыптасуы мүмкін еді. Ал, нақты өмірде, әсіресе, қазақ халқының бай рухани әлемі мен ұлттық психологиясымен түйіскенде бұл теориялар әр түрлі қайшылыққа толы қорытындылар жасайтыны айғақталды. Сырт көзге дұрыс болып көрінетін абстрактылы принциптер халықтың тіршілік әлемінен оқшау тұрғандықтан, өзінің дүниетанымдық маңыздылығы мен әлеуметтік құндылығын жоғалта бастады.

Философиялық теорияның мемлекеттік идеологияның ықпалында болуы, ұлттық рухани мәдениеттің ерекшеліктерін елемеушілігі отандық философиялық ілімнің халықаралық философиялық бірлестіктен оқшаулануымен тығыз байланысты болатын. Әлемдік философиялық мектептердің негізгі бағыттарымен идеялық теке-тірестік жағдайында болу өзара тиімді дүниетанымдық және методологиялық сұхбатты жүргізу мүмкіндігін шектей түскен болатын. Біздің философияның томаға-тұйықтығы әлеуметтік мәселелердің практикалық шешімін іздеуде догматизм мен методологиялық әлсіздікке әкеліп соқтырды. Екінші жағынан, осылай догмаланған философиялық теория қоғамтануды өз жолынан адастырды, әмірші-әкімші жүйенің елді әлеуметтік-саяси тұрғыдан басқару істерін ақтап отырды.

Қазақстандағы философияның реформалануы бұрынғы жылдардың негізгі бағдары болған идеологиялық принциптерден бас тартумен байланысты. Осылай философияның деидеологиялануы - философиялық танымның, саяси шешімдердің үстемдігі мен идеологиялық цензураның шектеулерінен құтылу мүмкіндіктерін ашады. Бұл өтпелі кезеңнің нақты қайшылықтары мен жанжалдарына жан-жақты талдау жасауға жағдай жасайды, объективті зерттеулер республикадағы жүріп жатқан әлеуметтік-саяси трансформациялау үрдістерін терең түсінуге бағдар болады.

Философия ғылымындағы осындай түбегейлі қиындықтардың терең тамырлары әлеуметтік жатсыну үрдістерімен байланысты. Бұл - адамның меншіктен жатсынуы, өзінің ұлттық философиясынан жатсынуы, тіпті адамның өз мәнінен жатсынуы, тарихы мен мәдениетінен, тілі мен дінінен жатсынуы болып табылады. Соның нәтижесінде адамдар әлеуметтік үрдістердің құралы мен объектісіне айналды. Догматизм мен монополия осындай негізде пайда болады. Сондықтан қазіргі кезеңдегі философия ғылымының басты міндеті әлеуметтік жатсынуды жеңудің жолдары мен ерекшеліктерін анықтау болып отыр. Айта кететін бір жайт ғылым" баспасынан профессор Қ.Ә. Әбішевтің жалпы басшылығымен "Адам жатсыну әлемінде" деген атпен көлемді ұжымдық жұмыс жарық көрді. 1992 жылы Философия институты Е.А. Букета атындағы ҚарМУ-мен бірге жатсыну проблемаларына арналған республикалық ғылыми-теориялық конференция өткізді. Сонымен қатар 1991 жылы "ҚР ҰҒА хабаршысы, қоғамдық ғылымдар сериясы" журналында осы тақырып бойынша бірнеше нөмірде ғылыми дискуссия жүргізілді. Бұл форумдардың философия бойынша зерттеу және оқыту жұмыстарындағы маңызы зор. Әсіресе, қазіргі қиын уақытта ғылыми дискуссиялар өтпелі кезеңінің жаңа тұлғалық философиясын қалыптастыруға қызмет ететініне күмән жоқ.

Әлеуметтік-экономикалық жүйенің нарықтық типіне өту жағдайында қоғамның бірыңғай ойлауға сүйену бағдары қоғамдық және жеке сананың дүниетанымдық және құндылықтық плюрализмімен ауысады. Осындай уақытта бір жағынан, саяси волюнтаризмді жеңу жүріп жатса, екінші жағынан, халықтың философиясы өзіне қайтарылады, адамдар саясатқа саналы түрде қатыса бастайды. Бұқаралық сананы бұрмалауда қолданылатын теориялық догмалар, идеологиялық мифтер мен стереотиптер қоғам мұқтаждықтарымен сәйкес келмейді және әлеуметтік-экономикалық мүдделерді реттеуші нарықтық механизммен сыйыспайды. Көп жылдардан бері философтардың арасында айтылып кележатқан теория мен практиканың бірлігі принципі туралы сөздерден халықтың дәстүрлі рухани мәдениетін қарастыратын терең зерттеулерге ауысу күтіп тұр. Сонымен қатар олар қазақстандық қоғамды дамытудың өтпелі кезеңіне сәйкес ұлттық тарихымыздың нышандарын айқындай түсуімен тығыз байланысты болып отыр.

Рухани өмірдің бедерсізденуін жеңу мен қазақ халқының өзіндік санасын жаңғырту міндеттері философиялық ғылымдарды Шығыс, оның ішінде түркі өркениетінің ерекшеліктері мен тарихи тамырларын дүниежүзілік мәдениетпен салыстыра отырып комплексті түрде зерттеуге назар аудартады. Бұл жерде тарих пен философияны зерттеуші ғалымдардың, республикамыздың жалпы қоғамтанушыларының және халықаралық ғылыми қауымдастықтың, әсіресе, Шығыс елдері мәдениеті өкілдерінің кәсіби мүдделері түйіседі.

Менің пікірімше, егемен Қазақстанның одан әрі тарихи дамып-жетілуіне әр қырлы мүмкіндік, жағдайлар бар сияқты. Ол үшін әр қилы қоғамдық қозғалыстар мен саяси партиялардың егемен, тәуелсіз мемлекеттегі негізгі қазақ ұлты мен басқа этностарға шынайы жанашырлық танытуы арқасында сәт сайын өршіп келе жатқан буырқаныстары мен толқуларының алдын алып отырмақ керек. Мамандардың міндет-парызы күннен-күнге туындап отырған мән-жайды екшеп, сараптап, нарықтық қатынастарға көшу кезеңіндегі таңдап алған өркениеттік дамудың ерекшелігіне орай тарихи қалыптасуды таразылауға тиіс.

Бір қарағанда, дәл бүгінгі әлеуметтік құлдыраудан шығудың жолы қазақ халқының Қазан төңкерісіне дейінгі байырғы тұрмыс-салтын қалпына келтіру болып көрінуі мүмкін. Өкінішке орай, халқымыздың дүниетанымы мен бай ұлттық көне мәдениетінің жұлым-жұлым жұрнағы ғана қалды. Онда да тағдыр тәлкегіне, тоталитарлық тепкіге ұшырамаған, туған жерінен жырақ жүрген қазақ диаспорасы ғана төңкеріске дейінгі қазақтың ғұрпын қаз-қалпында сақтап қала алған. Оған біздердің қайта оралуымыз бүгінде мүмкін емес. Әйтсе де ештен де кеш жақсы дегендей, қирағанды жинаған сынықшыдай, рухани ұлттық мұраны өз қалпына келтіру және мәдениет пен руханилықты жандандыру бұдан былайғы мәдени майдандағы басты шаруамыз болмақ. Оны да жалпы түркілік тұтастық идеясы негізінде жүргізген жөн...

Қазақ мәдениетінің сатылы дамуының табиғи жолы - түрік-ислам әлеміне бірте-бірте бойлау сияқты. Соның өзінде тек қана мұсылман мәдениетімен тұйықталып қалуға ешбір болмайды. Себебі, бұған дейін қазақтың кең, шалқар даласында әр түрлі діни нанымдар болған. Мәселен, көне христиан діні, буддизм, ислам т.б. Ал, тәңірі діни жүйе ретінде ислам дінінен кем түспейді. Менің ойымша, рухани татулық пен ынтымақ болғанда ғана тәуелсіз Қазақстан болашақта биік шаңырақ көтереді, сондықтан оның түрік-ислам әлеміне енуі де әзірше қиынырақ. Оның обьективтік және субъективтік себептері де бар.

Панисламшылық пен пантүркішілдік идеясы бүгінгі жалпы славяндық бірігу идеясынан еш олқы емес. Бұл күндері түрік тілі қолданып отырған латын графикасына лайықтап, барша түркі тектес халықтардың тілдері өз әліпбиін осы негізде қайта түзсе, онда оны болашақтың бағдары деп білуіміз керек. Бұл қадам – жалпы түркілік ақпараттық орталығы ғана емес, сонымен қатар, ғылыми және философиялық, тағы басқа терминологиялық өзіндік мәдени негіздегі орталық болар еді. Ислам діні қазақ ұлтының рухани және имандылық дамуының құрамында болуы тиіс.

Біздегі мәдениет дамуының ең тиімді жолын, бейнелеп айтқанда, "еуразиялық мәдени кеңістік" деп атаған жөн болар. Бұл мәселе үстіміздегі ғасырдың 20 жылдарынан бері айтылып келеді.

Сөйте тұрып,'күні кешегі Кеңес заманы кезіндегі әр қилы байланыстардың біртіндеп үзілгеніне қарамастан, әлі де барыс-келіс пен араласып-құраласу жалғасып жатқан тұста "еуразиялық мәдени кеңістік" жайлы толық мағлұматымыз әлі шамалы. Мына түрімен Қазақстан бара-бара, күні ертең ертегідегі екібасты айдаһар секілді екі тілде сөйлеп, бірімізді-біріміз түсінісе алмай жүрмесек болғаны да - мұны да ескерген жөн. Өйткені, онда қазақ және орыс этностары (екі түрлі мәдениет, тіл, діл, дін, ұлттық тарих, әдет-ғұрып) мемлекеттік бірлік жағдайында өмір сүруде, сөйтіп бірлікке, татулыққа ұмтылуда. Бұл да казіргі ұлттық дүниетанымға әсерін тигізбей қоймайды.

Тәуелсіз мемлекет, асылы, айқын мәдени және рухани-адамгершілік бағдарсыз ойдағыдай дамымайды. Өткеннің барлығы із-түзсіз жоғалып кетпейді. Оның есесіне ұлт санасында ертегі-аңыз, эпос халықтың философиялық пайымдау жүйесінің өзегі болып, тарихтың қатпар-қатпар қойнауында жинала бермекші. Егер Қазақстанға жағырапиялық және әлеуметтік-мәдени шолу жасасақ, біздің еліміз Батыс пен Шығыс және ежелгі өркениетті Қытайдың қақ ортасында орналасқан. Бұл фактор қазақ халқының кешегі, бүгінгі және болашақтағы рухани болмысына және дүниетанымына әсерін тигізбей қоймайды. Ендеше біздер үшін мәдениеттің экономика мен саясатқа қарағанда артықшылығы басымырақ. Дәстүрлі қазақ қоғамын осындай өркениеттік бағытта зерттеу қомақты ғылыми нәтижелерге жетектейді.

Бәрінен бұрын есте тұтарлығы - түркі тектес халықтардың біртұтас тарихы мен мәдениетінің, өкінішке орай, күні бүгінге дейін зерттелмеген тұстары өте көп. Олардың тарихы мен мәдениеті, тілі мен діні ортақ. Бұл алғашқы Түрік қағанатынан басталатын екі мың жылдық тарихы, бел-белесі бар өте-мөте күрделі мәселе. Осы мәселеге орай діни сенім, табынулары мен мифтік тұлғалар ортақтығына орай көптомдық түркі тарихы тезірек жазылса, ешқандай артық емес. Мұнда түркінің шынайы шығу тегі жайлы жаңа ғылыми тұжырымдар, Түрік қағанатының ерекше рәміздері жайында айтылған болар еді. Ежелгі Орхон-Енисей ескерткіштері мен ежелгі түркі руникалық таңбалары жайлы жарқырата жазылған тарихи-пәлсапалық кең ауқымды танымдық дүниелер қажет. Олар былай деп жазыпты: "Төбемізде - көк аспан, табанымызда - қара жер жаратылғанда, екеуінің арасында адамзат баласы пайда болған. Сол адамзат баласына билік етсін деп менің көк түрік бабамды жаратқан".

Түркілерде көшпелі және отырықшы бақша шаруашылығы болғаны белгілі. Мәселен, ғұндар - таза көшпелілер. Оғыздар мен қаңлылар диқан, ал үйсіндер жартылай көшпелі, малшылар болған. Осындай дәстүрлі түркілік дүниетанымын зерттеу - болашақта барлығымызға ортақ іс. Ондай келелі істі біздер жалпы түркілік байланысты, руханилықты және мәдениетті қалпына келтіру арқылы жүзеге асырамыз.

Біз үшін Жүсіп Баласағұнның бай шығармашылық мұрасының маңызы ерекше. Әсіресе, ғылымның адамның ақыл-ойына әсері, ғұмыр негізі және таным құндылықтары жайлы жазылған "Құтадғу білік" еңбегін атап отырмыз. Бұл аса бағалы фәлсафалық және этикалық құнды шығарма барша түркі тілдес халықтар тарихы жайлы зерттеуге сара жол іспеттес. Одан басқа Махмұт Қашғаридың түркі халықтары тарихындағы бір жүйеге түсірілген түрік мәдениетінің тұрмысы мен оның этникалық терминологиясы жайлы жазылған "Диуани лұғат ат түрік" еңбегінің бағасы өте зор. Аталмыш еңбек XI ғасырдағы дәстүрлі түрік коғамының ғұмыры мен кәсібі жайындағы тарихтың бұлағы десе де болғандай. Оның құндылығы да осында.

Зерттеудің ең бір құнды парасы ретінде түркі ғылымының әл-Хорезми, Аббас Жауһари, Ысқақ Әл-Фараби және белгілі жағырапияшы Жанақ ибн Ақан әл-Кимаки т.б. қайраткерлерінің еңбегін алуға болады.

Түркі, оның ішінде қазақ фәлсафасының керемет мақтанышы, артында "Диуани-и-хикмет" - "Ақыл-ой кітабын" қалдырған Шығыстың ұлы ойшылы, гуманисі Қожа Ахмет Иасауидің өмірі мен шығармашылық мұрасын зерттеу - біз үшін ең бір қасиетті парыз. Биылғы жылы Алматыда Философия институтында "Қожа Ахмет Иасауи - түркі әлемінің ғұлама ойшылы" атты көлемді ұжымдық монография жарық көрмек. Онан басқа Әбуов Айдардың докторлық диссертациясы қорғалды. Ұлттық философия мен дүниетанымды әлемдік мәдениет шеңберінде аса терең зерттеу телегей-теңіз тер төгуді қажет етеді. Жалпы түркі халықтарына ортақ Қорқыт, Иасауи, Баласағұн, тағы басқа ғұламалардың рухани мұрасын зерттеу арқылы түркі әлемі нығаяды.

Түркі тарихында Қорқыт ата мен Асанқайғы сияқты ғұлама ойшылдардың фәлсафасын зерттеу мұрты бұзылмаған қалпында тұр. 1997 жылдың аяғында Қызылорда облысында "Қорқыт және түркі әлемі" атты халықаралық ғылыми-теориялық конференция" өткізілді. Олардың (Қорқыт ата, Асанқайғы т.б.) оғыздар мен түріктердің, қыпшақтардың тарихына қатысты рухани мол мұраларына үңіле білсек, біздің ұлтымыздың саяси және рухани түлеуіне тигізген әсері жайлы мол мағлұматтарға қанық болар едік.

Бір сәт осы мына жалпы түркілік идея мәселесін барлығымыз болып зерттеудің өзі түркі мәдениетінің көптомдық тарихының іргетасы болар еді деген ой келеді. Біздің ойымызша, жоғарыда аталған келелі мәселелерді шешу үшін Жалпы түркілік еуразиялық гуманитарлық ғылымдар орталығын құру, ол түркі тілдес елдердің ортақ рухани ойшылдарын және мұрасын зерттеуі қажет және түркі тектес халықтардың энциклопедиясын дайындап шығаратын жалпы түркілік баспа құру - кезек күттірмейтін іс. Олардың қызметін қаржыландыру үшін халықаралық жалпы түркілік ғылыми және мәдени қор құру керек. 2000 жылы ЮНЕСКО-ның арнаулы шешімі бойынша бүкіл түркі әлемінің рухани астанасы болып есептелетін ежелгі Түркістан қаласының 2000 жылдық мерей тойы дүние жүзінде кеңінен аталып өтпек. Оған Қазақстан мемлекеті де дайындалып жатыр. Осыған орай Қазақ энциклопедиясының Бас редакциясы "Түркістан" деп аталатын тарихи энциклопедияны көркемдеп дайындау мен шығару үстінде.

Сонымен қазақтың ұлттық дүниетанымының қалыптасуы мен дамуының өзіндік тарихы бар, ол жалпы түркілік тұтастық қойнауында өзінің қызметін атқарады; қазақтың дүниетанымы оның дәстүрлі және казіргі формаларының бірлігі.

Дәстүрлі ұлттық мәдениетті және оның дүниетанымдық әмбебаптарын зерттеуде түркі халықтарының дүниеге көзқарасын айшықтауда Орталық Азия мен басқа да түркі тілдес халықтардың ғалымдарымен біріге отырып, зерттеулер жүргізу үлкен маңыздылыққа ие болу үстінде. Біздің мәдениетіміз бен рухани мұрамызда көп ортақ нәрселер кездеседі. Өткен дәуір ойшылдары: Қорқыт ата, Әл-Фараби, Ж.Баласағұн, М.Қашқари, Қ.А.Иасауи, Ә.Науаи және басқалардың рухани мұраларын бірге зерттеуіміз қажет.

Ғылыми зерттеулердің қорын жасау және оларды баспадан шығару, Орталық Азия философтарының ассоциациясын құру, жаңа "Түркі философиясы" атты оқулықтар мен "Түркі халықтарының философия тарихы", "Орталық Азия халықтарының философия тарихы", "Қазақ философиясы", "Қазақ диаспорасы" атты оқу құралдарын жасау қажеттілігі туындап отыр. Сөйтіп, философтардың біріккен күшіне арқа сүйене отырып ұлттық имандылық пен руханилықтың негізгі құрылымын халықаралық зерттеулермен кешенді түрде қарастыруға көшу болашағы күтіп тұр. Осыған орай түркі тілдес мемлекеттердің философиялық коғамының халықаралық федерациясын құрған жөн.

Бүгінгі таңда тәуелсіз елдің рухани атмосферасына сәйкес философия өз мазмұны мен келбетін өзгерту үстінде, ғылыми ізденістердің жаңа бағдарлары анықталып, басымды бағыттары айшықталу жағдайында. XX ғасырдағы адам ойлауын Шығыс мәдениетіне сай логика ұғымдарымен түсіндіруге болады. Айта кететін бір жайт: егер еуропалық ойлау XXI ғасырдың қарсаңында әр түрлі ойлау формаларының жиынтығы болып, іс-әрекет логикасына айналып отырса, онда Шығыс мәдениеті адамның дүниеге тұтастанған қатынасы логикасына арқа сүйенді. Бұл жерде айта кететін нәрсе жоғары оқу орындарында оқу пәні ретінде оқылатын философия үшін үлкен маңызы зор төрт томдық "Диалектикалық логика" еңбегі.

Бұл философиялық зерттеулердің бәрі жинақтала келе үлкен міндеттердің шешімін табуға көмектесті: халықтың бұқаралық санасын азаматтық қоғам мен құқықтық мемлекет құндылықтарына қарай бағыттау, батыстық және шығыстық дүниетанымның стратегиясымен танысу, батыстық және шығыстық мәдениеттердің сұхбаты аясында ғылым методологиясын салыстыра зерттеу құнды. Сонымен қоса бұл еңбектерде қазіргі кезеңдегі өтпелі қоғамның сипаты, негізгі қайшылықтары мен экономикалық сапалықтары қарастырылады, Қазақстанның орнықты дамуының және әлеуметтік болашағының әр түрлі мүмкіндіктеріне болжамдар жасалынады, қазақстандық демократияның моделі ұсынылады, орнықты адами дамудың мүмкіндіктері мен нарықтық қарым-қатынастары зерттеледі, қазақстандық қоғамның рухани-адамгершілік жағдайына талдау мен болашағы жайлы пікірлер айтылады.

Қазіргі тәуелсіз Қазақстан жағдайында отандық философия әлемдік философияның құрамдас бөлігіне айналғаны жөн. Ол өз бойына әлемдік мәдениеттің, ғылым мен техниканың жетістіктерін жинақтап, жалпы адамзат рухының логикасын танытатын құбылысқа айналғаны абзал Сонда ғана қазақтың ұлттық философиясы мен әлемдік философиясы арасында байланыс орнап, зерттеу мен оқыту кең қанат жайып, адам санасы мен рухындағы терең астарлар айшықтана түседі.

Міне, осы әлемдік философия тұрғысынан қазақтың ұлттық рухы, әлем образы мен менталитетінің қалыптасуы мен даму тарихы тұжырымдалады. Басқаша айтқанда, қазақ ғарышында, оның ұлы даласында қалыптасқан ойы әлемдік философия тарихының құрамдас бөлігіне айналды. Ал бұл тарихтың субъектілері болып қазақтың дана хандары, билері, жыраулары, ақындары, ағартушылары мен ғалымдары, ойшылдары есептеледі. Осы мағынада түсінілген тәуелсіз Қазақстанның философиясы еркіндік пен әмбебаптық шексіз деңгейге ие болып, адам рухының кез келген биік көріністерін байқатып, адамдардың болмысын біріктіруші негізге айнала бастайды.

Қазақстандағы қазіргі кезеңдегі рухани ахуал философия алдында жаңа әлеуметтік және саяси шындықтың күрделі мағынасын ашу, өтпелі кезеңнің қайшылықтары мен ерекшеліктерін анықтау, нарыққа өтудің қазақстандық жолының моделін жасау, тәуелсіз Қазақстанның әлемдік өркениеттік қауымдастықпен бірігуінің мәдени-тарихи алғышарттарын байыптау сияқты қиын да күрделі міндеттер тұр. Жаңа философиялық білім беру, ғылыми-техникалық, ұлттық және мәдени саясатты қалыптастыру мәселелері сананың азаматтық қоғам мен нарықтық экономиканың құндылықтарына бағдар аударумен байланысты. Жаңа құндылықтық бағдар Қазақстан дамуының демократиялық жолмен өрбуіне, әлеуметтік қатынастардың қоғамды біріктіре түсетін құрылысқа айналуына негіз бола алады. Бұл этносаралық, әлеуметтік және саяси тұрақтылықтың республикада нығая түсуіне ықпал етеді. Сондықтан көптеген философтар (Ж.Әбділдин, Ә.Нысанбаев, М.Әженов, Д.Кішібеков, А.Қасабеков, М.Хасанов, Р.Қадыржанов, Ф.Сүлейманов және басқалар) тез өзгеріске ұшырап жатқан республикадағы әлеуметтік-саяси және рухани-мәдени жағдайға терең талдау жасап, болашаққа болжамдар айтуда. Олар республикалық газет-журналдар бетінен ғылыми-талдау мақалалары, әр түрлі баяндамалар түрінде көрініс табуда. Олардың ең маңызды ойлары мен идеялары республика басшылығының ресми құжаттары мен әр түрлі оқу құралдарында, мақалалар мен монографияларда айшықталды.

Қазақ халқының ұлттық мәдениеті мен рухани жаңа мәселелерінің тұтастанған талдауын жасау, Қазақстандағы экологиялық әлсіздіктен орнықты дамуға көшу мәселелерін қарастыру, әлемдік экологиялық проблемаларды адамдағы руханилықты асқақтату тұрғысынан зерттеу, халықтың ұлттық мәдениеті ауқымында адам экологиясы философиясын зерттеу мәселелері алда тұр. Өйткені экология, экономика және саясат өзара байланысты дүниелер.

Республикада қалыптасып келе жатқан жаңа рухани жағдай көптеген құндылықтарды түбірінен кайта қарауға итермелейді, методологиялық және концептуалдық плюрализмге шақырады. ҚР ҒМ-ҒА-ның Философия институтында "Өзгеруші коғамдағы жалпы адамзаттық және ұлттық құндылықтар" деген кітап жарық көрді. Қазіргі уақытта алдыңғы қатарға салыстырмалы философия, саяси және құқық философиясының, тарих пен мәдениет философиясының мәселелері шығып отыр, оларда антропологиялық философия мен адам онтологиясына қарай бетбұрыс байқалады. Мұндай зерттеулер адам болмысын, қоғамдық ой-пікірді және қазақ халқының философиясын мұқият сараптаудан өткізу іс-әрекетіне негізделуі тиіс. Әсіресе, түркі және қазақ философиясының тарихына назар аудару үлкен маңызы бар мәселе. Өйткені, ол халықтың шынайы руханилығын түсінуге, оның тамырлары мен ұлттық ойлаудың ерекшелігін, төлтумалылығын, қоғамның әлеуметтік сипатын тереңірек зерделей түсуге мүмкіндіктер ашады, осыған орай "XIII-XV ғасырлардағы қазақтың ұлттық мемлекеті қалыптасуы жағдайындағы қоғамдық және эстетикалық ойдың қалыптасуы" (Алматы, 1998) тақырыбы зерттеліп, арнаулы монография жарық көрді.

Біздің алдымызда қазақ диаспорасының ой-пікірі тарихын қоса, қазақ философиясының ежелгі дүниеден қазіргі күнге дейінгі көп томдық жинағын жасау міндеті тұр. Қазақстанның 2030 жылға дейінгі даму стратегиясынан және оның жаңа Конституциясынан қазақ халқының үздіксіз дамып отырған ой-пікірі тарихын қайта жаңғырту шындығы туындайды. Бұл жерде соған лайықты тарихи-философиялық зерттеу методологиясын жасау қажеттілігі де бар. Өйткені бұрынғы зерттеулер мен оқулықтарда еуропа орталық тұрғыдан қарастырушылық басым болатын және олар шығыстың, әсіресе, түркі мен қазақтың философиялық ойлауының мәні мен ерекшелігін толық мағынада аша алмай келді.

Дәстүрлі қазақ коғамның қалыптасуы мен дамуын қарастыруға, оның пайда болуының терең тамырларын зерттеуге, бұрынғы кезең мен қазіргі заманның арасындағы тарихи сабақтастықты сипаттауға, әр түрлі кеңістік пен уақыттағы мәдениет сұхбатын анықтауға өркениеттік тұрғыдан тұжырымдаулар көмектеседі. Міне, осындай зерттеулер көшпелі қоғамның ерекшелігін ашып, оның рухани өндірісін, ондағы мәдениеттің экономика мен саясатқа басымырақ әсерін анықтауға мүмкіндіктер ашады. Профессор М.С.Орынбеков ертедегі протон қазақтардың философияға дейінгі ойларының қазақ халқының философиясына айналуын зерттеп, 1995 жылы "Предфилософия протоказахов", "Мировоззрение протоказахов" және "Философские воззрения Абая", сондай-ақ "Абай философиясы мен дүниетанымы" деген ұжымдық жұмыстарды жарыққа шығарды. Алғашқы жұмыстарда ежелгі қазақтардың наным-сенімі, культі мен мифологиясы, көшпелілік пен отырықшылдық қарым-қатынасы, сақтардың дүниетанымдық бағдарлары, ғұндар мен үйсіндердің және т.б. өз уақытындағы өзіндік философиясы, олардың сапаны, мөлшерді, өлшемді, кеңістік пен уақытты және форманы түсіну ерекшеліктері орын алған.

Философия институты жоғары оқу орындарындағы философтарды қатыстыра отырып, ежелгі заманнан қазіргі күнге дейінгі қазақ философиясының бай тарихын баяндайтын еңбектер сериясын жасау мақсатында "Қазақ даласының ойшылдары" атты тақырыпта қызмет етуде. Жоғары аталған еңбектің екі. кітабы жарық көрді, оның алғашқысы "Қазақстанның IX-XІI ғасырлардағы қоғамдық ойы" деп аталады. Ал, қазіргі кезеңде XV І-ХVIII ғасырлардағы қазақтың қоғамдық және философиялық ой-пікірі жөнінде жұмыстар жүргізілуде.

ІХ-ХІІІ ғасырлардағы ғылым мен мәдениеттің дамуы философияда да көрініс берді. Бұл, әсіресе, халықтық философия деңгейінде кең тараған Қорқыт атаның шығармашылығынан айқын көрінеді. Онан кейінгі кезеңдерде Әл-Фараби, Ж.Баласағұн, М.Қашғари, Қ.А.Иасауи сияқты кәсіпқой философтардың терең ойлары қалыптасты. Олар адам болмысының сан алуан көріністерін, әлеуметтік этиканы, түрік мәдениетін, таным құндылықтарын айшықтай түсті. XIV-XV ғасырларда қазақтар этникалық жағынан біріге бастады, соның арқасында тілдік қауымдастық құрыла бастады. Оған негіз болған қыпшақ тілі болды. Ал оның негізгі құрылымы "Кодекс куманикуста" айшықталған болатын.

Эстетикалық, экологиялық, әлеуметтік-философиялық түсініктер Асанқайғы, Қазтуған сияқты ұлы ойшыл-жыраулардың шығармашылығында айқын қалыптасты. Олар бірте-бірте әуездік мәдениет пен қазақтардың дәстүрлі этикасының қалыптасуына үлкен ықпал етті.

Қ. Жалаири мен М.Х. Дулатидің еңбектерінде тіл философиясының негізі қаланды, ол "Ақтабан шұбырынды" дәуірі дүниетанымының қалыптасуына әсер етті. Бұл ұлы ойшыл-билердің шыққан кезі еді. Төле би, Қазыбек және Әйтеке билер халықтың даналарына айналған уақыт болатын, олардың рухани мұрасында Қорқыт атаның құнды ойлары жалғасын тапты.

Адамзат тарихында XIX ғасырдың рөлі айрықша. Міне, осы кезеңде Қазақстанда Ш.Уәлихановтың қоғамдық үрдіс философиясы, Құрманғазы мен Дәулеткерейдің музыкалық эстетикасы, Ы. Алтынсариннің оқу-ағарту философиясы мен Абай Құнанбаевтың адам философиясы дүниеге келді. Ал XIX ғасырдағы қазақ философиясының ұлы ойшылдарына Ш.Құдайбердіұлы, Ә.Бөкейханов, А.Байтұрсынов, М.Жұмабаев, Ж.Аймауытов, М.Дулатов, М.Шоқай және басқалар жатады. Олар тәуелсіздік пен егемендікті ту етіп, ұлттық идеяны іске асыруға тырысты. Ал кеңес үкіметі кезінде ұлттық философияға жол ашылмай, негізінен, бізге жат маркстік-лениндік философия үстемдік етті.

Кеңестік дәуірден кейінгі уақытта қазақ және түркі философиясы арасындағы байланысты тереңдету мәселесі өзекті бола түсуде. Сонымен қатар XX ғасырда кең дами бастаған жаңа философиялық ойлау типтерін игеру маңызды болып отыр. Өйткені оларда демократиялық мәдениеттің, азаматтық қоғамның қалыптасуы, тоталитарлық ойлаудың түбірінен өзгеруі, рационалдықтың жаңа моделі көрсетілген. Бұл тәжірибе біздің ұлттық ерекшелігімізді ескере отырып, ұлттық философиямыз бен мәдениетімізді атамекенде өркендетуге теориялық көмек береді, басқа мәдени кеңістіктермен бірлікте болуға ықпал етеді.

Философия институтында 60 жылдардан бері ұлы Әл-Фарабидің философиялық және ғылыми мұрасын сараптау үшін белсенді ғылыми-зерттеу жұмыстары жүргізіліп келеді. Оның көптеген еңбектері араб тілінен қазақ және орыс тілдеріне аударылды, көптеген еңбектері жарық көрді, тарихи-философиялық зерттеулер жүргізілді. Соңғы уақытта Әл-Фарабидің "Музыка мен поэзия жайлы трактаттары" (Алматы, 1992 ж.), "Таңдаулы трактаттар" (Алматы, 1994 ж.) және "Әл-Фараби философиясы" (Алматы, 1998) баспадан шықты. Бұл рухани мұралардың қазақ халқының ұлттық санасының дамуына және тәуелсіз Қазақстандағы басқа да халықтардың рухани жағынан өркендеуіне көмектеседі.

Профессор Қ.Әбішев қазақ тілінде "Философия" (Алматы, 1998) атты өзіндік оқу құралын жарыққа шығарды. Одан кейін академик Ә.Нысанбаев пен профессор Т.Әбжановтың "Қысқаша философия тарихы" (Алматы, 1998) атты жаңа оқу құралы қазақ тілінде жарық көрді. Олар жоғары оқу орындарында философияны пән ретінде оқытуда үлкен көмекші құрал болатынында күмән жоқ. Қазақстандық жоғары оқу орындарында философия бойынша жаңа оқулыққа зәрулік байқалып отыр.

Кәсіби философияның күрт дамуы - халықтың өзіндік ұлттық санасының дамуының көрінісі, оның рухани еркіндігінің, ашық азамат қоғамын құруға талпынысының, қазақстандық демократияның принциптерін нығайтудың айғақтары...

ҚАЗАҚ ФИЛОСОФИЯСЫНДАҒЫ ДӘСТҮР МЕН ЖАҢАШЫЛДЫҚ

Т. ҒАБИТОВ

Этномәдениетті диахронды және синхронды талдау дәстүр мен жаңашылдықтың (инновациялық) арақатынасы мәселесін алдыңғы орынға шығарады. Мәдениет өзінің кең мағынасында әлемдегі адам болмысының тәсілін білдіреді және бұл болмыс ұрпақтар сабақтастығымен, шындықты игерудің әлеуметтік-мәдени тәжірибесін тасымалдаумен анықталады. "Тіл мен мәдениет, - деп жазады И. Гердер, - өзінің бастауын әдет-ғұрыптар мен дәстүрлерден алады" .

Дәстүр позициясы әсіресе, алғашқы қауымдық мәдениетте мықты (сондықтан да ол кезеңді дәстүрлі деп те атайды) жазу болмаған жағдайында мәдени сабақтастық әдет-ғұрыптарға сүйенеді. Американдық этнограф Маргарет Мид дәстүрлі мәдениеттің осы ерекшеліктеріне көңіл аударады және оны постфигуративті деп атайды. Бұл мәдениетте дәстүрлер басымдылық маңызға ие болады, байланыс үлкеннен кішіге қарай жүріп, өткен шақ біржақты түрде болашақты айқындайды. Ғасырлар, тіпті мыңжылдықтар өткенімен барлық ескілік сақталады. "Менің әкелерім, ата-бабаларым не істесе, мен де соны істеймін", - деп жариялайды постфигуративті мәдениет өкілі.

Алайда, мәдениеттегі дәстүршілдік тоқырау мен алғашқы қауымдылық көрінісі емес. Этномәдениет түбірлерін дәл осы дәстүрлік кезеңнен іздеу қасиет, оның архетиптері осы тарихи кесіндіде қалыптасады.

Дүниетанымдық типтердің алмасуы барысында мәдениет танымдық еңбектерде мифологиялық, дәстүрлік және жаңашылдық кезеңдер ерекшеленеді. А.Х. Қасымжанов қазақ халқының рухани мәдениетіндегі мынадай кезеңдерді бөліп алады: ". Мифология. . Ренессанс (жаңғыру). . Ағартушылық"'.

Біздің ойымызша, қазақтардың дәстүрлі мәдениеті түркі тайпаларының этникалық бірігуі тұсында қалыптасқан. Этникалық үдерістердің жойқын күші исламдық Ренессанстың біріктіруші шеңберін бұзып шықты. Бұл үдерісті әр түрлі бағалауға болады. Қалыптасушы этностар (қазақтар, қырғыздар, өзбектер және т.б.) тұрғысынан көшпелі орталық-азиялық империялардың құлауы жағымды оқиға болды. Бірақ, сонымен бір мезгілде көрші отырықшы империялар бас көтеріп, номадтарды жаулап алуға дайындалды. Қазақ мәдениетінің дәстүрлі кезеңі түркі номадизмінің мәнін өз бойына неғұрлым толық сіңірген, өйткені ол XX ғасырдың басына дейін көшпелі мал шаруашылығын сақтап келді.

Мәдениеттегі дәстүр мен жаңашылдықтың арақатынасы ең алдымен уақыттың белгілі бір социум өмір қамының негізі ретіндегі түсінігімен байланысты. Қазақтың дәстүрлі мәдениетінде уақыт адамнан бөлінбеген және "уақытты өткізу (немесе өлтіру)" ол үшін мүлдем жат.

Дәстүрлі мәдениет уақыттың түп-түзу желілік емес, циклдік өлшемін пайдаланады және оның негізіне кәдуілгі табиғи ритмдер (ырғақтар) жатады. Мысалы, қазақтың ай атауларын алайық: (көкек" - құстардың оралу уақыты, "мамыр" - жаңару кезеңі, "отамалы"- мал барынша тойынады, "қазан" - шөптің таусылуы, "қаңтар" - күннің қысқарылуы, қаңтарылуы және т.б. Минут, сағат, секунд сияқты уақыттың тура өлшемдері орнына қазақтар "ат шаптырым", "ет асым", "сүт пісірім", " бие сауым" және т.б. қолданады.

Егер Батыс мәдениетінде (бос кеңістік және абсолюттік шексіздік идеясына негізделген) адам "күнделікті тірлікпен" басылып қалса, номад бұл мәселені шеше алды. Табиғатпен оңаша қалған адамға әрбір мезет құнды және бұл әлемдегі өз болмысы үйлесімділігін сақтауға мүмкіндік береді. "Қалай жағдай?" деген сұраққа көшпелі жақсы көңіл күймен "әдеттегідей" деп жауап береді.

Номадтың дәстүрлі мәдениеті болмыстың тұлғалық, тылсымдық ырғақтарына мән береді. Адам өмірі өткінші жағдайдан "бақи дүниеге" өтпелі кезең ретінде қарастырылады. Бұл өмірде адамға мәңгілікпен жақындасу мүмкіндігі беріледі. Ең басты шарт - "адам болу" (Абай).

Жыл санаудың он екі жылдық белгілі циклін жеке тұлғаның өзіне де қолдануға болады. Циклдер арасындағы аралық жылдар ерекше маңызға ие болады (мүшел жас - 13, 25, 37, 49, 61..). Күн белсенділігінің он бір жылдық циклдері де өмірқамы ырғақтарына ықпал етеді. Өзге мысал: Ресей профессоры А.Жабин 11842 белгілі қайраткердің өмірбаянын зерттей келе, адамдардың шығармашылық белсенділігінің 15 жылдық циклі болады деген қорытындыға келді. Жыл санаудың он екі жылдық циклінен өзге қазақтарда "қозы жасы" -жас, "қой жасы" - 15 жас, "жылқы жасы" - 25 жас және "патша жасы" - 40 жас туралы көзқарастар да кездеседі.

Дәстүрлі мәдениетте уақыт басымдылығын жоғалтып, жаңашылдықтарға бейімделе бастайды. Мысалы, көшпелілердің дәстүрлі құдайы Тәңірі уақыт өте келе Алла бейнесімен бірігіп кетеді, Ал басты бірте-бірте исламның зұлым рухтары қасиеттерін бойына сіңіріп, ал Баба түкті Шашты Әзиз мұсылман әулиесіне айналады. Осы тұрғыда бұл мәселені А. Байтұрсынов өзінің "Қобыланды аңызындағы әйел бейнесі" мақаласында қарастырады. "Кең байтақ... және өзгелерге толығымен таңсық болған қазақ даласы өз ұлдарына ұлттық сипат пен халықтық ерекше бет-бейнені әуел бастапқы тазалығын бүлдірмей, ұзақ уақыт сақтап қалуға септігін тигізді. Сыртқы ықпалдан жер-ана арқылы қорғалған қазақтар әдет-ғұрпын, өз халқыма (номадқа) тән өзіндік өмір тәртібін сақтап қалды".

"Қобыланды" эпосының бірнеше нұсқасы болды. Оның қыпшақтық нұсқасында тәңіршілдік пен шаманизмнің көптеген элементтері кездеседі және бұл қазақтардың исламға өту жағдайын бейнелейді. Бұрынғы наным-сенім көрінісі ретінде кейіпкердің бірінің анасы Көктен кемпір мифтік қырымен ерекшеленеді. Эпоста жаңа, мұсылман дініне амалсыз орын берген ескі наным-сенімге деген халықтың терең ықыласы байқалады. Кейіпкердің анасы Аналық - мұсылман әйелінің символы. "Бұл - өзгенің қуанышымен және қайғысымен өмір сүретін әйел" (Ә. Бөкейханов). Оның күйеуі ескі номадтық тәртіптерді, ата-бабаның наным-сенімін ұмытқысы келмейді. Ол бағынышты жан ретіндегі әйелге деген мұсылмандық көзқарасты қабылдағысы келмейді.

Қазақтардың дәстүрлі мәдениетін қарастырғанда бірнеше тарихи параллель (салыстыру) жүргізуге болады. Батыс Рим империясының құлауымен Еуропада қаһармандық ғасырлар орнайды (А. Тойнби). Алайда, батырлық кодекстің осалдығы оның институционалды емес, жеке тұлғалық сипат алуында болды. Көсемге деген адалдық индивидуалдық әлеуметтік жүйеге сүйенеді. Ұзақ уақытқа шыдайтын берік әлеуметтік және саяси институттар құруға батырлар қабілетті емес. Оның мысалын Атилланың өлімінен кейін батыс ғұндардың құлауынан байқауға болады. Қазақ мәдениеті дәстүрлі кезеңінің өзіндік санасының үстем формасы батырлық эпосы болып табылады. Эпос әлемі әдетте дәстүрлі. Онда қиын-қыстау ахуалдардағы жүріс-тұрыс қалыптары (агрессияны тойтару, стихиямен күрес және т.б.) көрініс табады. Эпикалық дәстүрлі кеңістік мынадай оппозицияға негізделеді: "біздікі және біздікі емес (бөтен)", "достар - дұшпандар". Және бұл белгілі бір формаға ие болады. Мысалы, қазақтың батырлық жырларында шексіз дала "біздікі" деп есептеледі және оның ар жағында жау бар деп саналады. Батырлық кезең әрқашанда оқиғаларға толы, қиын-қыстау ахуалдарда ол қоюлана түседі.

Этномәдениет уақытын бағыттарына қарай шартты түрде реликтілік (сақталу) және динамикалық (өзгермелі), архаикалық (көне), актуальды (өзекті) және футуристік (келешекті) деп бөлуге болады (Л.H. Гумилев, А. Тойнби). Бұл жерде біз моральдық бағалауға ұмтылмаймыз. Мысалы, тоталитарлық жүйеде утопиялық болашаққа (коммунизмге) бола бүгінгі күн құрбан болатын. Және казіргі кейбір саясаткерлер де күйзелген халықты былайша жұбатады: "Шыдай тұрыңдар, нарық деген жарқын болашақ орнайды". Алайда, әдетте болашаққа бағдар ұстанған динамикалық жүйелер өміршең болып келеді. Уақыттың өткен шақтан бүгінгі арқылы болашаққа қарай ағатыны сияқты жаңашылдық мәдениеттер де үлкен жетістіктерге қол жеткізуі мүмкін.

Зерттеу объектісіне қайта оралайық. Қазақтың дәстүрлі мәдениеті утопиядан бас тартып, антиутопияға бағдар ұстанғанын тарихи талдаулар дәлелдейді. Қаһармандық ғасырларға қарамастан "Гүлстан" және "Жерұйық" идеяларын "Зар заман" идеясы алмастырды. Қазақ утопиясы өз бастауын Шыңғыс тұқымдарының номадтық ұлыстары дағдарысы кезеңінен алады (Сайф Сараи. "Гүлстан"). Бұл идеяның классикалық көрінісі "Бірінші қазақ философы" Асанқайғы (Ш. Уәлиханов) шығармаларында орын алады. Асан "Жерұйықты" өзінің амбиваленттілігімен сипатталады: "жұмақ бағы" Тәртіп пен Хаостың, адам мен табиғаттың, өлім мен мәңгіліктің, дәстүр мен жаңашылдықтың жарасымдылығы болып табылады. Тарихи тағдырға орай қазақтың дәстүрлі мәдениеті өзінің органикалық дамуын үзуге мәжбүр болды. Егер Еуропалық этностар Ренессанстан Реформация арқылы Ағартушылыққа өтсе, ал Ислам Ренессансының дәмін татқан еуразиялық номадтар ұрпақтары Зар заманға батты. Зар заман ағымының көрнекті өкілдері Шортанбай, Дулат, Мұрат дәстүрлі мәдениеттің дағдарысын көрсетіп, оны тәуелсіздіктің жоғалуымен байланыстырды. Олардың қайғысы феодализмнің жаңғырығы да емес, орыс мәдениетін жек көрушілік формасы да емес, жаңашылдықты қабылдауды теріске шығару да емес. Зар заман тығырыққа тірелген жағдайды ұғынуды білдіреді: дәстүрлі құндылықтарды қайта бағалау қажет, бірақ еркін таңдау жоқ, аяқ-қол империялық темір бұғаумен құрсауланған.

Дәстүрлі мәдениетке қатысты Ресей мәдениетінің аккультуралық, жаңашылдық рөлі туралы ұзақ жылдар бойы мынадай схемалар - пайымдаулар үстемдік етті: Қазақстанның Ресейге қосылуы қазақ халқын жоңғарлар қырғынынан аман сақтап қалды (бірақ XVIII ғасырдың ортасына қарай Абылай хан жоңғарларды толығымен жеңіп, Ресеймен және Қытаймен қалыпты қатынас орнатты); қазақтар Ресей арқылы Еуропаның озық мәдениетімен танысты (бұл "таныстық" үндістердің американдықтармен таныстығына ұқсас); Қазақстанда артта қалған феодализмнің орнына озық капитализм элементтері енді (бұл "жетістік" те үндістердің тағдырына ұқсас).

Бірақ, күрделі тарихи шарттар мен орны толмас орасан зор шығындарға қарамастан, қазақ мәдениеті уақыт талабы мен Тағдыр сынына абыроймен жауап бере білді. Қазақтардың этномәдениетін өз күлінен қайта пайда болатын мифтік құс Феникспен салыстыруға болады. Мәдениеттің дәстүрлі негіздерін қайта жаңғырту әрқашан да жағымды үдеріс болып табылады. Адам өзін ұғыну үшін өткенге бет бұрады, онан сабақ алып, келешек даму жолын таңдайды. Алайда, жаңашылдықты түгел теріске шығарып, дәстүрді абсолюттендіретін біржақты ұстаным да бар (архаизм).

Архаизм ескілікті көксейді, дамудың өткен кезеңдерін қалыптастыруға тырысады. Зерттеушілер бұл типке фундаментализм, партикуляризм, ортодоксальдық сияқты белгілерді қосады. Әрине, этномәдениет өзінің беріктілігін сақтауға, мәдени архетиптерінен алшақтамауға тырысады. Екінші жағынан адамның жаңашылдығы, жемістілігі мен шығармашылдығы да белгілі. Архаизмнің бірнеше мысалын келтірейік А.Тойнбидің пікірінше, архаизм менталитетте, мінез-құлық типтерінде, өмірде, дінде және саясатта көрініс табады. Мысалы, Германияда архаизм көрінісі ретінде - тевтонизм мен таза арийлік идеяны жандандыру, Израильде өлі тіл - ивритті тірілту, Үндістанда санскритті тірілту сияқты талпыныстарды айтуға болады. Дәстүршілдік дүниетаным тірі жүйелерді ұйымдастырудың фундаментальды принциптеріне сәйкес келмейді. Дж.Холденнің эволюциялық ілімі бойынша тұйық жүйелер дегенерацияға ұшырайды. Росс Эшби кибернетикасы жабық және қатаң жүйелерде энтропия ұлғаяды және туады деп тұжырымдайды. Қазақстандағы азаматтық қоғамды рулық-тайпалық басқару мен хандық билікке алмастыруға, исламды тәңіршілдікпен және шаманизммен алмастыруға т.б. шақырған ұстанымдарды архаизм ретінде бағалауға болады.

Әрбір халықтың рухани мұрасында әлемдік мәдениеттің жалпы қазынасын байытатын құнды ойлар болатыны белгілі. Халықтың бай рухани мұрасын зерттеу тек осы мәселемен айналысатындар үшін ғана маңызды емес, сонымен қатар бүгінгі күн адамдарының өзара адамгершілік қатынастарын дұрыс пайымдау үшін де қажет, болашақта адамзаттың адамгершілік үдерісі заңдарын дұрыс түсінуге де көмек береді. Қазақ халқы қалыптастырған рухани құндылықтар арасында ақын-жыраулар шығармашылығы маңызды орын алады. Біз бұл жерде белгілі философ О.А. Сегізбаев ұсынған қазақтардың ақындық шығармашылығы дамуы барысындағы үш кезеңге бөлінген жіктемені келтіреміз:

а) шартты түрде жыраулар дәуірі деп аталатын кезең (XV-XVIII ғасырдың бірінші жартысы);

ә) ақындық шығармашылық кезең (XVIII ғасырдың екінші жартысы - XIX ғасырдың бірінші жартысы);

б) ақындардың өзіндік сайысы - айтыстың пайда болуымен байланысты кезең (XIX ғасырдың екінші жартысы - XX ғасырдың басы) .

Асанқайғы (XV ғ.), Қазтуған жырау (XV ғ.), Доспанбет жырау (XVI ғ.), Шалкиіз (1465-1560), Ақтамберді (1675-1768), Бұқар жырау (1668-1781), Шал ақын (1748-1819) және т.б. өз дәуірінің философиялық идеалдарын білдірген ойшылдардың бүтіндей бір шоғыры. Жыраулар мен ақындар өздерін толғандырған мәңгі философиялық мәселелерді өз шығармаларында бейнелей отырып, орасан зор рухани күш-жігерді қорытты. Кез келген даму идеалы сабастық идеясымен тұтас байланыста екендігі белгілі. Осыған орай ақын-жыраулар дүниетанымы қалыптасуына ықпал еткен идеялық бастауларға тоқталғанды жөн көрдік. Өйткені, олардың "өздерін де, шығармашылығын да халық даналығының қайнар бұлақтары суарып отырды. Олардың қатарына көне түркі әдеби ескерткіштерін, дала тайпаларының әлеуметтік-саяси, адамгершілік, философиялық көзқарастарының белгілі дәрежеде квинтэссенциясын білдіретін мақал-мәтелдер түріндегі халық ауыз әдебиетін жатқызуға болады. Дүниетаным қалыптасуына исламға дейінгі және ислам діндері де үлкен ықпалын тигізді. Адам жанын ашылған кітаптай оқитын, туған даласымен физикалық тұрғыда да рухани тұрғыда да байланысты болған бізге белгілі және белгісіз данышпандар шығармашылығындағы уақыт жібінің сабақтастығы дәл осындай өлшем арқылы айқындалады.

Ақын-жырау көзқарастары қалыптасуының маңызды қайнар бұлақтарының бірі көне түркі жазбасы болып табылады. Бастапқы ескерткіштердің тас тақташалар мен балбал тастарда, жартастар мен тұрмыс жабдықтарында сақталғаны белгілі. Бізге дейін жеткен санаулы көне түркі жазбасы мәтіндерінде түркілердің ата-бабаларының жоғарғы адамгершілік қасиеттері туралы этикалық мәселелер молынан кездеседі. Халықпен, Отанмен, оның абыройын қорғаумен, еркіндігі мен тәуелсіздігін сақтаумен байланысты мәселелер жазба әдебиет ескерткіштерінің ең ежелгілерінің бірінен саналатын Орхон-Енисей жазбаларында өте өткір қойылуымен ерекшеленеді.

Бұл жазбаларға талдау жасау ертедегі түркілердің әлемге деген көзқарасын, олардың идеалды өткен шағының толық картинасын түсінуге және оны жоғары адамзаттық қасиеттермен байланыстыруға мүмкіндік береді. Жазба авторы түркі қағанаты құлауына әкелген олардың өміріндегі өзгерістер себебін ата-бабалардың қалдырған өсиетінен ауытқудан көреді. Қағанаттың күші мен құдіреті қағанға адалдықпен, аристократия бірлігімен сипатталады. Автор идеалды батыр-қағанға қажет міндетті этикет қалыбын ұсынады:

1) түркі халқының заңы мен мемлекетін құру және қолдау;

2) дүниенің торт бұрышындағы халықтарды басу және қолдау;

3) дана және батыл қаған болу. Орхон жазбаларында қағанды "көктен жаратылған" деп атайды.

Түркілердің шынайы тарихын көне түркілердің сына жазуымен салыстырғанда, оның ақиқаттылығы мәтіндердегі сипаттаудан анағұрлым бай және алуан түрлі болғандығы аңғарылады. Бұл жазбаларда өз дәуірі үшін қажет идеалдарды, моральдық кодекстерді, яғни өзара қырқысқа жол бермей, ата-баба жолымен мемлекеттің құдіреті мен тұтастығы идеяларын ғана автордың жариялауға мүмкіндігі болды. Халық өз батырларын даңққа бөледі, соғыста да, бейбіт уақытта да батырлық адамның жағымды адамгершілік қасиеті ретінде жоғары бағаланды. Батыр болу ерте түркі қоғамында ең жоғарғы өлшемдерге лайықтылықты білдірді.

Көне түркі қоғамында қалыптасқан адамгершілік көзқарастар біздің ата-бабаларымыздың белгілі бір мораль мәселелері бойынша ақын-жыраулардың этикалық көзқарастарынан байқалатын ойлау деңгейін салыстыруға, адамгершілік дамуындағы сабақтастықты анықтауға мүмкіндік береді. Ақындардың рухани ойы қалыптасуының келесі бір маңызды идеялық бастауы шаманизмнің (бақсылықтың) діни-этикалық концепциясы болып табылады.

Шаманизм діннің атауы ретінде ғылыми қолданыста да, тұрмыстық қолданыста да әр түрлі мағынаға ие. Белгілі бір пайғамбарлар немесе оның ізбасарлары арқылы негізі қаланған діндердің көпшілігімен салыстырғанда шаманизм ертерек пайда болғанына қарамастан, халық дүниетанымы негізінде табиғи, тарихи жолмен қалыптасқан дін болып саналады. Онда адамның қоршаған табиғатқа, оның тылсым күштеріне деген қатынасымен байланысты көне діни және мифологиялық көзқарастар да ерекше орын алады.

Шаманизм адамзат қоғамы дамуының ерте кезеңдерінде материалдық өмір мен ұжымдық сананың жалпы заңдылықтары шеңберінде табиғи жолмен пайда болып, қалыптасты. Шаманизм ұрпақтан-ұрпаққа ауызша және визуалды дәстүр арқылы жеткізіліп сақталды және бұл бүгінгі ұрпаққа осы дін туралы белгілі бір түсінік болуына мүмкіндік береді. Қазақтар мұсылман болғанымен дәстүрлі шамандық наным-сенімдерін, көне түркілерден тарайтын Тәңіріге, Ұмайға, Жер-Суға табынушылықтарын сақтап қалды. Қазақ шамандары (бақсылары) өздерінің құрбандық шалу рәсімін мұсылман пайғамбарлары мен әулиелеріне жалбарынудан, мұсылман сүрелерін оқудан бастады және аяқтады. Ш.Уәлихановтың айтуынша "Ғаламның барлық ғажайыптарын тану қажеттілігі, өмір мен өлім мәселесі және адамның табиғатқа қатынасы шамандықты, яғни Ғаламды немесе табиғатты және өлген адамдар рухын қастерлеуді тудырды".

Шаманизмнің культтық (табынушылық), ғұрыптық (ритуалдық) ерекшелігіне кеңінен тоқталмай, біз оның маңызды қырына - моральдық-этикалық, адамгершілік-тәрбиелік қырына көңіл қоямыз.

Қоршаған табиғат - оған бағыныштылыққа орай діни сезім тудыратын бастапқы нәрсе. Табиғатты бейнелеу барлық тайпалар мен халықтарда заңды және универсалды құбылыс болды. Ол адамдардың бастапқы дүниетанымын бейнелейтін мифологияның, фольклордың, діни түсініктердің өзгешелігін тудыратын қоғамдық сана дамуының кезеңі ретінде қарастырылады. Бақсылар бүкіл өзінің табынушы құралдарымен адамның құдайлар мен рухтарға толық бағыныштылығы идеясын орнықтырды. Жекелеген адам тағдыры, оның өмірі, денсаулығы, материалдық игілігі рухтар мен құдайларды пір тұтуға тәуелді болды.

Ендігі жерде, отбасылық тұрмыс жағдайында адамның рухтар мен құдайларға қатысты жүріс-тұрыс ережелерінің кейбір түрлерін қарастырған орынды. Бұл әсіресе, отбасы ошағын білдіретін от-ана құдіретін пір тұтуға байланысты тыйымдарды қамтиды. Жалпы, отқа табыну түркі халықтарына ғана емес, Азияның монғол немесе иран халықтарына және өзге халықтарға да тән универсалды құбылыс. Қазақтардағы отқа табыну жоғарыда аталған от-ананы құдірет тұтумен байланысты. Кейде "от-ана" өзін құрметтемегені, пір тұтпағаны үшін жазалаушы әрекетімен де көрінеді. Отты бүлдіруге, яғни оған қоқым лақтыруға, өткір темір заттар тастауға, оны аттап өтуге, күлді басуға және т.б. тыйым салынады. Отқа күн сайын шаңырақ иелері қоректенетін тағамынан ауыз тигізіп отыру да міндетті саналады. Тіпті, үй ошағынан шыққан күлді де адам мен мал баспайтын жерге төгеді. Бұл тәртіптер мен қалыптар бұзылса, от құдайы бұл үйдің иелерін зұлым рухтан қорғамайды, әр түрлі аурулармен жазалайды, кейде тіпті белгілі бір заттарды, үйді өртеп те жіберетін. Өрт от құдайының ашуын, қаһарын білдірді, сондықтан онан кейін құрбандық шалынып, құдайға жалбарынып құлшылық етеді.

Осылайша, ошақты бақыт пен бақтың көрсеткіші, зұлымдықтың қарсыласы ретінде барлық түркі халықтарында қастерлейді. Қазақтың киіз үйінде ошақпен қатар, табалдырық та қасиетті деп саналады. Оған отыруға немесе есікті керуге болмайтын еді, өйткені, онда үйді қорғайтын есіктің иесі орналасады. Ол да бұл ғұрыптан тайғандарды зұлым рухтарды немесе ауруларды жіберу арқылы жазалай алады.

Азиялық көшпелілердің табынушылық өмірінде Аспан құдайының (көктің) рөлі мен маңызы ерекше болғандықтан Ж.П.Ру бұл діни нанымдарды Тәңіршілдік деп атады. Малшы көшпелінің табиғатқа толық бағыныштылығы құдіретті, тылсым күштерді қастерлеуге, әулиелендіруге әкелді. Қазақ-көшпелі барлық қайғы-қасіретті, пәле-жаланы, ауру-сырқауды көктің жазалаушы күшімен ұштастырды және барлық үмітін де көк тәңірімен байланыстырды.

Қазақтар Айға, Күнге, отқа, суға, аспанға, Жерге табынды, оларды қасиетті деп есептеді және соның нәтижесінде анттар пайда болды. Ант абырой және адалдықпен қатар тұтынылды. Антты бұзудан өлім артық болды (ең жаман қарғыс - "ант ұрсын"). Қарғыс адамның басына бақытсыздық әкеледі деген сенім пайда болды. Халық бүгінгі күнде де өзінің жек көрушілігін қарғыспен, сүйіспеншілігі мен игі тілегін батамен білдіреді. Адамды тәрбиелеуде, оны қайырымды істерге ұмтылдырып, жаман қылықтардан бойды аулақ ұстауда батаның рөлі өте зор.

Адамдар казіргі күні де қайғы-қасіреттен құтылу осы өмірдегі қайырымды қылықтар мен игілікті істер арқасында деп пайымдайды. Сондықтан да бата орындалды деп түсінеді. Мазмұндалған бұл материалдан жер бетінде игілікті өмір сүрудің жалғыз жолы рухтар мен құдайлар алдындағы бағыныштылықты уағыздайтын дін ретіндегі шаманизмнің идеологиялық мәні айқын көрінеді. Оның тағы бір ерекшелігі, адамдардың бұл өмірдегі әр түрлі қылықтары мен қылмыстары, сондай-ақ, жақсылықтары оның өлгеннен кейінгі тағдырына әсер етпейді.

Шаманизм қарапайым малшылардың діни санасында терең және берік орын алған. Шаманизмге тән мәнді белгі ретінде оның дін мәнділігі жазбаша түрде сипатталмағанына және насихат түрінде уағыздалмағанына қарамастан, тарихи тұрғыдағы тұрақтылығын да айтуға болады. Ол отбасылық және рулық-тайпалық деңгейде ұрпақ арасындағы үздіксіз байланыс жолымен жалғасты. Оның маңызды себептерінің бірі көшпелілер өмірінің ерекше экономикалық жағдайымен сипатталады. Шаманизмнің моральдық-этикалық түсініктері ақын-жыраулардың адамгершілік көзқарастарының қалыптасуы мен дамуына тікелей ықпал етті, бұл олардың шығармашылығынан айқын аңғарылады.

Ақын-жыраулардың этикалық көзқарастары қалыптасуына ықпал еткен маңызды идеялық бастаулардың бірі исламның діни-этикалық концепциясы болды. Қазақ қоғамында патриархалды-феодалдық дәстүр үстемдігі жағдайында мұсылмандық фанатизмнің рөлі төмен болды. Арабтар Орта Азияны жаулап алғанға дейін қазақтар Тәңіріге (аспанға) табынды. Тарихшылардың бірауызды пікірінше, Орта Азияның отырықшы халықтары 713-714 жылдары арабтарға толығымен бағынды.

Ислам дүниетаным ғана емес, адамгершілік туралы ілім болып та табылады. Ислам Қазақстанның, Орта Азияның көптеген халықтарының, шетелдік Шығыстың бүтіндей бірқатар елдерінің ізгілікті дамуына ықпал етіп келеді. Жалпы исламның этикалық ойы исламның өмір сүру тәртібін анықтайтын идея ретінде осы дін пайда болғанынан бері өмір сүріп келеді. Бірақ теологиялық-этикалық жүйе түріндегі бұл ойдың қалыптасуына мұсылманшылықтың негізгі деректері - Құран мен Суннада көрініс табатын мұсылмандардың моральдық қалыптары жинағы әсер етті. Исламдық этикалық ой сүрелер мен хадистерге идеялық бағдар ретінде сүйене отырып, мұсылман қоғамының тәрбие принциптеріндегі қажеттіліктерін өтей алды.

Құран бір жағынан рулық-тайпалық қауым дәстүрлерін бейнелейтін, екінші жағынан, алғашқы қауымдық құрылыстың қоғамдық институттарына қарсы бағытталған пайымдарды бейнелейтін этикалық-құқықтық нормалардан құралады.

Құранның моральдық қағидалары күнделікті өмірдің барлық қырын қамтиды: отбасы қатынастары, туыстар арасындағы міндеттер, айналысатын пайдалы нәрселер жиыны, өзге дін (христиан, иудей) өкілдерімен қатынас, саудамен және қолөнермен айналысу, тыйымдар, парызды өтеу және т.б. Шариатта "бес уақыт намаз адамды күнәдан тазартады" деп айтылғандықтан намаз оқуға, ораза ұстауға құрметпен қарайды. Ең ауыр күнә - Құран талаптарынан ауытқу. Алланың ізгілігі мен қайырымдылығына қарамастан бұл күнә кешірілмейді. Ең жоғарғы қасиет

- Алланың еркіне бағыну, шынайы сенім үшін өзіңді құрбандыққа шалу. Мұсылмандарға ізгілікпен қарау және дінсіздерді қудалау

- Құранның негізгі ерекшеліктерінің бірі. Ислам қағидасы бойынша тек құдайға қызмет жасап, құлшылық ету жолымен ғана бақытқа жетуге болады. Осыған орай, мұсылмандар дұрыс жолды таңдай алады. Бұл тезис мұсылмандық ойдың өзегін құрайды және ол ислам ізбасарларының рухани өмірінде маңызды рөл атқарды. Мұсылман дінінің моральдық-этикалық жүйесінің бүкіл іргетасы осы бағыныштылық талаптарымен құрылғаны белгілі. Мұсылман нағыз адам болу үшін, ол моральды тұрғыда таза, өз әрекеті мен сөздерінде адал болуы тиіс. Тек сонда ғана ол адамдар алдында да, Алланың алдында да құрметке ие болады.

Ортағасырлық және онан кейінгі дәуірлердегі мұсылман авторлары шығармаларының барлығы дерлік Құранның бірінші сүресімен басталады. Ақтамберді жыраудың, Үмбетей жыраудың, Бұқар жырау мен Қабан жыраудың және т.б. адамгершілік-этикалық көзқарастарында исламның ықпалы айқын байқалады. Ақын-жыраулар өздерінің адамгершілікке қатысты ойларын құдайдың, пайғамбарлардың атынан айтты және бұл қазақ коғамында олардың көзқарастарының ықпалын күшейтті. Бұл әсіресе Бұқар жыраудың моралистік-дидактикалық шығармаларынан айқын байқалады. Исламға тән қайырымдылық, адамгершілік, ізгілік сияқты қасиеттер жыраулардың кейінгі шығармаларында молынан ұшыраса бастады. Осылайша, ақын-жыраулар шығармашылығы негізінен діни сипатта, оны рационалдандыру жолымен, моральдық-этикалық бағытта уағыздау мен насихаттау сипатында дамыды. Демек, қазақ ақын-жырауларының адамгершілік философиясы адамзаттың бүкіл тарихи дамуы барысында жинақталған адамгершілік идеялардан және (философиялық-этикалық теориялардан арасы алшақ емес және қазақ халқы өмірінің тарихи жағдайларына сай келетіндей жоғарыдағы идеялардың заңды жалғасы мен қорытындысын білдіреді. Ақын-жыраулардың этикалық ойы қалыптасуының ең маңызды бастауларының бірі білім мен тәрбиенің, оның ішінде адамгершіліктің де қазынасы мен энциклопедиясына айналған мақал-мәтелдер түріндегі фольклор болып табылады.

Бірнеше ғасырлар бұрын пайда болған, данышпандық сүзгісінен өткен, мәңгілік өмір сүруге құқылы, біздің заманымызға дейін жеткен қазақтың мақал-мәтелдері, ертегілері бүгін де өз маңызын жоғалтпай, өзінің жарқын бейнесімен халықтың адамгершілік-психологиялық дамуының тарихи жолын нұрға бөлеп тұр. Қанатты сөздер, мақалдар мен мәтелдер, аңыздар мен өлеңдерге, айтыс пен толғауларға еніп кеткен. Мақалдар халықтың қуанышы мен қайғысын, даналығы мен өмірлік тәжірибесін білдіретін ең кеңінен таралған формасы ғана емес, моральдық нормалардың өзіндік кодексі де болып табылады. Мақалдардан көрінетін моральдық кодекс балалық шақтан кәрілікке дейінгі тәрбиеде маңызды рөл атқарады. Қазақ мақалдарының тақырыбы өмірдің барлық қырын құрамына енгізеді: күнделікті тұрмыстан тарихқа, өмірге дейін, халықтық этика нормаларының кең кодексін қамтиды.

Көшпелі өмір тәртібіне сай қазақ халқының өз еңбек әрекетіне деген көзқарасы мақалдарда бейнеленеді. Бақыттың көзі ретіндегі еңбекке деген көзқарас көп мақалдарда кездеседі. Мысалы, "таяқпен құлын табасың, құлынмен тұлпар табасың, тұлпармен бақытыңды табасың".

Патриархалды-феодалдық өмір тәртібін бейнелейтін қазақ мақалдарын зерттеу олардың идеялық мазмұнының өзегі "жаман адам" мен "жақсы адам" түсініктерінен құралатынын көрсетеді. Қолдаушы формула "жақсы адам" мен кінәлаушы "жаман адам" отбасылық өмірде де, қоғамдық өмірде де моральдық нормалардың бүтін жиынтығын білдіретін қорытындылаушы түсініктер болды. "Жақсы" мен "жаман" халықтық мораль тұрғысында былайша бағаланады немесе сыналады: "Жақсы іске келеді, жаман асқа келеді", "Жақсыдан қашпа, жаманға баспа".

Қазақ мақалдарында қайырымдылықтың зұлымдықпен күресі мәселесі үлкен орын алады. Халықтың қолдайтын барлық жүріс-тұрыс нормалары мен принциптері, жағымды бағаланатын адамгершілік әрекеттердің барлығы қайырымдылық болып табылады. Ал, халықтың кінәлайтын әрекеттері мен қылықтарының барлығы, адамның қоғамдық және жеке өміріне зиян келтіретін нәрсенің бәрі зұлымдық болып табылады. Сонымен қатар қайырымдылық ақылмен және біліммен байланыстырылады, адамгершілік өмірде үлкен мәнге не болып, зұлымдыққа қарсы күресте маңызды құрал ретінде бағаланады.

Қазақтың халық даналығы адам абыройын түсіретін моральдық принциптерді қатал айыптайды. Және керісінше, батырлық, патриотизм, төзімділік сияқты жағымды адамгершілік қасиеттер бағаланады. "Ер" түсінігі туралы мақалдар өте көп. Мысалы, "Ерді намыс өлтіреді, қоянды қамыс өлтіреді". Мыңжылдық тәжірибеден туындаған "Таспен ұрғанды - аспен ұр" деген даналықты айту үшін қазақ халқы небір қиын-қыстау күндерді бастан өткізді. Көшпелінің кең пейілділігі мен қонақжайлығы мына мақалдан көрініс табады: "Кездескен адамыңды сыйла, мүмкін оны соңғы рет кездестірген шығарсың".

Осылайша, қазақ мақал-мәтелдеріндегі адамгершілік-этикалық идеяларға үстірт шолу жасаудың өзі Қазақстандағы этикалық ой халық даналығының тереңдегі таусылмас қайнар бұлағынан нәр алатын бай адамгершілік материалға негізделгенін көрсетеді. Қазақтың ақын-жыраулары ойдың асыл інжу-маржандарын осы мақал-мәтелдерден алып отырды. Көпғасырлық халық даналығы адамгершілік-этикалық идеяларға толы. Тарихтың бүкіл өн бойындағы өзара қатынастарды реттеп отыратын адамгершіліктің қарапайым нормалары бүкіл халық жинақтаған тәжірибенің нәтижесі мен қорытындысы болып табылады. Біз мазмұндалған материалдың өзектілігін рухани ақиқаттар тұрғысынан жеткізуге тырыстық, бірақ оның алғышарты кез келген философиялық проблематика сияқты философияның өз дамуының ішкі (имманетті) қажеттіліктерімен қатар, әлеуметтік дамудың сыртқы қажеттіліктерімен де сипатталады.





ТӨРТІНШІ БӨЛІМ

ЖАҺАНДАНУ ЖАҒДАЙЫНДАҒЫ САЯСИ- ӘЛЕУМЕТТІК ЖӘНЕ ФИЛОСОФИЯЛЫҚ- ДҮНИЕТАНЫМДЫҚ БАҒДАРЛАРДЫҢ ӨЗГЕРУІ

ЖАҺАНДАНУ ЖӘНЕ ӘЛЕМДІК ДАМУ ҮРДІСТЕРІ

О. НЕЧИПОРЕНКО, Ә. НЫСАНБАЕВ

Әлемдік даму соңғы онжылдықтарда әр алуан мәдениеттер мен әлеуметтік институттардың күшейе түскен өзара ықпалымен, бұрын-соңды болмаған динамикасымен сипатталатын белсенді трансформациялар кезеңін бастан кешіріп отыр. Жүзеге асып жатқан үдерістердің нәтижесінде жекелеген елдердің, аймақтардың және тұтастай алғанда, әлемнің бет-бейнесі өзгеріске түсті. Бүгінгі күні бұл айғақты ешкім теріске шығармайды, бірақ, сонымен бір мезгілде, трансформация үдерістері мен оның соңғы нәтижелерінің мәніне қатысты пікірлер мен бағалардың мейлінше шашыраңқылығы аңғарылады.

Қазіргі қоғамдық және гуманитарлық ғылымдарда әлемдік даму үрдістері деңгейінде талданатын осы болып жатқан өзгерістерді пайымдауға арналған тәсілдердің бірі жаһандану теориясы болып табылады. Бұл теория бойынша, әлемдік қауымдастықтың дамуы жекелеген қоғамдар мен мемлекеттердің бүкіл әлемді қамти бастаған ғаламдық үдерістер мен қатынастарға тартылуы бағытында жүріп келеді. Әлемдік қауымдастық дамуының негізгі үрдістерінің бірі бола отырып, жаһандану экономикалық және саяси үдерістерге де, мәдени-өркениеттік саладағы өзара қатынастарға да ықпалын тигізеді. Ол мемлекеттердің, мәдениеттер мен өркениеттердің алдына өздерінің дәстүрлі ерекше құндылықтық бағдарларын сақтай отырып, ғаламдық сипатқа ие болған қазіргі заманғы үдерістерге сіңу міндетін қойып отыр.

Соңғы кездері жаһандану және жаһанданушылық үдерістер барған сайын зерттеушілердің жіті назарына ілігіп, зерттеу нысанына айналып кетті. Жаһандану теориясы олардың шеңберінде әлемдік жүйе немесе әлемдік қауым тұжырымдамасы белсенді түрде қалыптастырылған әлеуметтанымдық жүйелік теория мен халықаралық қатынастардың саясаттанымдық теориясының тоғысқан тұсында пайда болды. "Жаһандық" (кейде "ғаламдық" сөзі де қолданылады) термині XX ғасырдың 60 жылдарында В. Мурдың ("жаһандық әлеуметтану" терминін айналымға енгізген) және М. Маклюэннің ("жаһандық деревня" терминін тұңғыш рет қолданған) жұмыстарында, осыған дейін "әлемдік", "халықаралық", "интернационалдық" ұғымдарының төңірегінде қалыптасқан қоғамдық өзгерістер дискурсында қолданыла басталды.

1980 жылдардың орта тұсында "жаһандану" ұғымын қалыптастыра және жұртшылыққа танымал ете бастаған Р. Робертсон болды және 1980 жылдардың аяғында жаһандану теориясының төңірегіне әлемдік трансформациялану теориясы саласындағы зерттеулердің көпшілігі шоғырланды. 1990 жылы "Жаһандану мәдениеті" деп аталатын бағдарламалық мақалалар жинағы жарық көрді де, онда жаһанданудың негізгі теоретиктерінің жұмыстары жарияланды: И. Валлерстайннің, М. Арчердің, Р. Робертсонның, М. Фезерстоунның, А. Аппадураидің, Б. Тернердің және өзгелерінің еңбектері. Сол сәттен бері жаһандану туралы іргелі монографиялар бірінен соң бірі жарық көре бастады.

Бұл тұжырымдама барлық кез келген дерлік экономикалық және әлеуметтік өзгерістер ғаламдастыру тұрғысынан қарастырыла бастаған XX ғасырдың бірінші жартысында өзінің нағыз гүлденген шағына жетті. Жаһандану жөніндегі әдебиеттер ағыны бұл онжылдықта көктемгі күнгі көшкіндей сипат алды. Егер 1980 жылдары осы тақырыпқа арналған кітаптар мен мақалалардың саны жыл сайын - пайызға өсіп отырса, ал 1990 жылдардың ортасында ғаламдастыру бойынша жазылған жұмыстардың қарқыны геометриялық прогрессияда ұлғайды.

Жаһандану мәселелері бойынша пікірталас бірнеше ондаған жылдар бойы жалғасып келе жатса да, "жаһандану" терминінің біртүтас, жалпы қабылданған анықтамасы әлі күнге дейін жоқ. Кейбір зерттеушілердің байқауынша, "жаһандану" ұғымы мейлінше бұлдыр күйінде қалып отыр және шын мәнінде, әрбір автор оған өзінің тарапынан жеке мағына беретін тәрізді. Мұның себебін ғалымдар әрқилы түсіндіреді: кейде оны осы мәселенің сонылығымен және кешенділігімен байланыстырады. Мәселен, американдық әлеуметтанушы Р. Стайкер былай деп атап өтеді: "жаһандану" ұғымымен байланысты мәселелер түйіні зерттеушілердің жіті назарының нысанына салыстырмалы түрде таяуда ғана ілікті" және дәл осы, оның пікірінше, "білімнің осы саласында жалпы-мойындалған постулаттардың әлі де жоқ екендігінің" себебі болып табылады.

Жаһанданудың мәні мен мазмұнын түсіндірудегі айырмашылықтар туралы айтқанда, бұл ұғымның көпқырлылығына назар аудармай қалуға болмайды. Ғаламдық үдерістер жалпыны қамтушы сипатқа ие болады, ал олардың әр алуан қырлары барлық дерлік қоғамдық ғылыми салалардың зерттеу пәні болып табылады. Олардың әрқайсысында "жаһандану" термині өзінің өзгеше мағынасында қолданылады.

Экономистер жаһанданудың мәнін ерекше типтегі әлемдік экономикалық жүйенің пайда болуынан көреді және соған сәйкес, өздерінің күш-жігерін жаңа ғаламдық қаржылық жүйенің қалыптасуы, трансұлттық корпорациялардың дамуы, трансұлттық экономиканың (халықаралық еңбек бөлінісінің тереңдеуі, шикізаттың, капиталдың, жұмыс күшінің әлемдік нарықтарының пайда болуы және әлемдік сауданың интенсификациялау және т.б.) түзілуі сияқты мәселелерді зерттеуге бағыттайды. Басқаша айтқанда, қазір экономикалық жаһандану деп аталатынның барлығын зерттейді. Экономика ғылымдарының мәліметтері XX ғасырдың ортасында көзге түскен экономиканың ескі және жаңа типтері арасындағы күрт қарама-қарсылықты айқындайды және бұл "жабық" және "ашық" экономикалардың арасындағы контраст ретінде анықтала алады.

Географтар жаһанданудың кеңістік өлшемдерін зерттейді: әлемдік-шаруашылықтық кеңістіктің ғаламдануы нәтижесінде түзілген "экономикалық архипелагтар" деп аталатын ірі қала-мегаполистер мәселелері.

Техникалық ғылымдардың өкілдері Интернеттің ғаламдық торабының құрылуы, телекоммуникациялар саласындағы төңкерістік өзгерістердің салдарлары, байланыс, транспорт, өндіріс салаларындағы жаңа технологиялар мен техникалық білімдердің жаһандық дамуын зерттеумен айналысады.

Халықаралық қатынастар мен халықаралық құқық туралы ғылымдар елдердің өзара тәуелділігінің күшеюі мен трансұлттанудың жеделдеуі, мемлекеттердің егемендігі, халықаралық құқықтың трансформациялануы және жаңа әлемдік тәртіптің орнығуы мәселелеріне басты назар аударады. Трансұлттық саясаттың, яғни ұлттық мемлекеттер өкіметтерінің мүдделерімен және шекараларымен байланысты емес саясаттың пайда болуы халықаралық қатынастардың версальдық және потсдамдық жүйелерінің күйреуінен кейін жүзеге асты. Халықаралық қатынастар саласының жаңару үрдістерін талдау барысында саясаттың ескі және жаңа типтері арасындағы контраст айқын аңғарылады және бұл сәйкесінше, ұлттық-мемлекеттік егеменділік принципіне негізделген "жабық" саясатпен және өзара тәуелділік принципіне негізделген "ашық" саясатпен сипатталады. XX ғасырдың басында мемлекеттік мәселелерді шешуге бағытталған бағдармен (ұлттың өзін анықтауға деген құқығы, ұлттық-мемлекеттік егеменділікті қорғау және с.с.) салыстырғанда, XX ғасырдың ортасында халықаралық қатынастар аймағындағы зерттеулер, басым көпшілігінде, гуманитарлық мәселелерді (адам құқығы, этномәдени азшылықты, ғаламдық мәселелерді қорғау және с.с.) шешуге бағдарланды.

Әлеуметтанушылар мен мәдениеттанушылар мультикультурализм феноменін және әлеуметтік-мәдени дамудың стратегиясына ғаламдық үрдістердің ықпалымен байланысты мәселелерді зерттеумен айналысады.

Философтар да жаһандану феноменін талқылауға белсенді түрде атсалысты. Олардың зерттеулерінің нысаны, ең алдымен, қазіргі әлемнің "ғаламдық мәселелері" және адами құндылықтардың әмбебаптануымен байланысты мәселелер болып табылады.

Бүгінгі күні жаңа әлемдік тәртіптің қалыптасуымен байланысты жаһандану туралы көптеген елдердің мемлекеттік қайраткерлері сөз қозғап жүр. Мысалы, кезінде Ресейдің бұрынғы сыртқы істер министрі И.С. Иванов 1998 жылды "жаңа әлемдік тәртіпті қалыптастыру үшін халықаралық қауымдастыққа жаһанданудың мәнін ұғындыру жылы" деп атауға шақырды.

Жаһандану сияқты күрделі де көпқырлы құбылыстың көптеген ғылымдармен бір мезгілде зерттелетінін айта кету керек, оның үстіне олардың әрқайсысы үнемі бір-бірімен тоқайласа бермейтін өзінің ұғымдық тілін, өз әдістемесін, өз категориялар жиынтығын пайдаланады. Сондықтан ғаламдасушы үдерістердің және олармен тығыз байланыстағы интернационалдандыру, модернделу, вестерндеу (батыстандыру), трансформация және т.б. теориялық және практикалық феномендердің мәні туралы мәселе әлі күнге дейін басы ашық күйінде қалып келеді. Қазіргі әлемдегі ахуалға, оның ішінде, бұрынғы кеңестік мемлекеттердің ахуалына жаһандану үдерістерінің ықпалы мәселесін қарастыруда жаһандану теориясы саласындағы қалыптасып қалған әдіс-тәсілдерді айналып өту мүмкін емес.

Жаһандану дискурсының пайда болуы көбіне трансформация теориясының кеңістіктік референциясы ретінде түсіндіріледі. Жаһандану парадигмасы үшін кеңістіктік референцияның маңыздылығын Г. Терборн былайша бейнелеп көрсетті: "Уақытында постмодернизм сол заманға (mo-dernity) тән уақыт тұжырымдамасына талап қойғаны сияқты, ғаламдастыру кеңістіктік созылыңқылыққа бағдарланады. Бұл мағынада жаһандану қазіргі заманның кеңістікке шарықтауы ретінде түсіндіріле алады".

Шындығында, барлық немесе, ең болмағанда, жаһандану теорияларының көпшілігінің негізіне әлеуметтік ұйымдасудың дихотомиялық типологиясы жатады: "оқшаулық versus жаһандандық". Бұл дихотомиядағы "жаһандандық" өз бойына "интернационалдық" және "трансұлттық" ұғымдарын, ал "оқшаулық" термині "рационалдық" және "мемлекеттік" ұғымдарын кіргізеді. Жаһанданудың кеңістіктік парадигмасы шеңберінде әлеуметтік ұйымдасу мен әлеуметтік өзара әрекеттің кеңістіктік сипаттамаларының алмасуымен байланысты үдерістерді баяндау мен түсіндіру қабылданған.

Жаһанданудың "кеңістіктік" парадигмасының пайда болуына экономикалық және саяси қатынастардың жүйесі ретіндегі әлемдік жүйе ұғымына негізделген теориялық үлгілер тікелей әсерін тигізді. Бұл дәстүрдің үлгісін И. Валлерстайнның жұмыстарынан көруге болады. Ол XV-XVI ғасырларда пайда болған және оқшау коғамдар - империялардың интеграциясының дәстүрлі типінен едәуір ерекшеленетін әлем-экономика ұғымын ұсынды. Бұл әлемдік жүйе Жаңа заманда бүкіл жер шарында таралған әлемдік капиталистік экономика болып табылады.

Әлем-экономиканың құрылымы үш полюсті болып табылады: орталық - жартылай шеткері - шеткері (жырақ). Мұның үстіне онда аймақтар географиялық жақындығы бойынша емес, байланыстардың сипаты бойынша топтасады. Капиталистік әлем-экономиканың орталығы ішінде кооперация мен бәсекелестік қатынастары бекітіледі. Орталық пен шеткерінің арасында эксплуатация (қанаушылық) мен тәуелділік орнығады. Жартылай шеткерілік, атауының өзі айтып тұрғандай, аралас типтегі қатынастарда орталық пен шеткерілік арасында орналасады. Бұл құрылымның интеграциясы сауда және өндірістік өзара байланыстардың арқасында мүмкін болады және, бұл жағдайда, ұлттық мемлекеттердің әлем-экономика құрылымына енуі белгілі дәрежеде мәжбүрлік сипатта болады.

И. Валлерстайнның әлем-жүйелік үлгісіне жақын теориялардың бірі Э. Гидденстің жаһандану теориясы болып табылады. Жаһандануды Гидденс жергілікті оқшау оқиғалардың олардан көптеген милль қашық жатқан оқиғалардан туындайтын немесе керісінше болатындай алыс жерлерді (localities) байланыстыратындай әлеуметтік қатынастардың бүкіл әлемге белсенді түрде таралуы ретінде түсінеді. Гидденс қазіргі заманды (modernity) ғаламдастыруға тән деп есептеп, жаһандануды модерндеудің (жетілдірудің) тікелей жалғасы ретінде қарастырды. Гидденс бойынша, модернделу әлеуметтік қатынастардың оқшау жағдайлардан дербестігімен сипатталса, ал деконтекстуалдандырушы институттардың әрекетінің бүкіл әлемге таралуын жаһандану формасындағы модернделудің жалғасы деп есептеу қисынға келеді. Жаһандану, кез келген өзге де әлеуметтік жүйелер сияқты Гидденсте төрт институционалды өлшемдерде қарастырылады: әлемдік капиталистік экономика, ұлттық мемлекеттер жүйесі, шендік әскери тәртіп, халықаралық еңбек бөлінісі.

Наллерстайнның теориясымен салыстырғанда, Гидденстің үлгісі жүйенің трансформациясын тек жүйелі байланыстардың п.шамдық) деңгейінде ғана емес, "жергілікті оқиғалардың" локалды, оқшау) - жүйенің байланыстырушы элементтері деңгейінде де қарастырады. Сондықтан да Гидденстің теориясы үшін мағынасы жағынан тек мемлекетаралық қатынастармен ғана байланысты "интернационалдану" терминіне қарағанда, "жаһандану" анағұрлым лайықты.

Мәдениет саласына шешуші мән берген Р. Робертсон 1980- жылдардың ортасында ұлттық экономикалар мен мемлекеттердің өзара тәуелділіктері жаһанданудың тек бір қыры ғана, ал оның екінші қырының - индивидтердің жаһандық санасының - әлемді "біртұтас әлеуметтік-мәдени мекенге" айналдырудағы маңызы бір де кем емес деген тезисті алға тартты. Робертсон Жаһандануды әлеуметтік өзара әрекеттердің бірдей сипаты мен шарттарымен ерекшеленетін әлемді "біртұтас мекенге" айналдыру логикасымен біріккен эмпирикалық тұрғыда белгіленетін өзгерістердің сериясы ретінде ұғынады. Демек, бұл әлемнің жырақ түкпіріндегі оқиғалар әлеуметтік өзара әрекеттің бір үдерісінің шарты немесе тіпті элементі бола алады. Осылайша, әлем "сығылады", әлеуметтік кеңістікті арнайы аймақтарға бытырататын шекаралары мен кедергілері жоқ тұтастыққа айналады.

Зерттеушілердің арасында "әлемнің тұтастануы" тұрғысында ғаламдастырушы үдерістердің ықпал ету деңгейі туралы мәселеде едәуір алшақтықтар бар екенін ескере кету керек. Мысалы, француз оқымыстысы, Париж саяси зерттеулер институтының профессоры Б. Бади жаһандануды "әлемнің гомогенденуі" (біртектіленуі, Б.С.) ретінде, "біртұтас принциптер бойынша өмір сүру, біріңғай құндылықтарға икемделу, біртұтас әдет-ғұрыптар мен жүріс-тұрыс ережелерін ұстану, барлығын әмбебаптандыруға ұмтылу" ретінде түсіндіреді. Ол бұл "гомогендендірудің" белгілері мейлінше алуан түрлі салаларда айқын көріне бастады деп есептейді.

Француз саясаттанушысы Ж. Аттали да, "түсіп үлгірген" болашақтың өз жорамалын баяндай отырып, әлемнің тұтастануы мен оның біртектілігі туралы айтады. Бүкіл жер шарында ақпараттық технологияның дамуымен қатар, біртұтас либералдық-демократиялық идеология мен нарықтық жүйенің үстемдік етуі әлемнің біртұтас және біртекті болуына әкеледі, бүкіл тарих бойында жетекшілік еткен геосаяси нақтылықтар "үшінші дәуірде" кейінге ысырылады. Біртұтас әлем "гео экономиканың" принциптерімен құрылымданады. Геоэкономика" - бұл өз талдауы барысында дәстүрлі институттарға, мемлекеттерге, мәдени және этникалық дәстүрлерге басты назар аудармай, ғаламдық әлемдегі экономикалық ағымдардың географиясы мен құрылымын талдауға күш жұмсайтын геосаясаттың ерекше нұсқасы. Осылайша, негізінен әлемдік биржалардың, пайдалы қазбалардың орталықтарына, ақпараттық орталықтарға, ірі өнеркәсіп орталықтарына көңіл қойылады.

Геоэкономикалық тәсіл Ж. Атталиге Біртұтас Әлемде жаңа экономикалық кеңістіктердің орталықтарына айналатын үш маңызды аймақты бөліп көрсетуге мүмкіндік берді:

1. Американдық кеңістік.

2. Еуропаның экономикалық бірігуінен кейін пайда болған Еуропалық кеңістік.

3. "Жаңа гүлдену" аумағы, Тынық мұхиттық аймақ.

Ж. Атталидің пікірінше, осы үш кеңістіктің арасында ешқандай ерекше айрықшалықтар немесе қайшылықтар болмайды, өйткені экономикалық және идеологиялық типтер барлық жерде бірдей болады. Жалпыға ортақ біртектіліктің мұндай теориясы шеңберінде үш аймақты бөліп көрсету әмбебап, біртекті әлемнің ішінде айырмашылықтардың болуы қажеттілігімен сипатталады. Мұндай әлемдегі айырмашылық географиялық орналасу мекенімен туындайды: анағұрлым дамыған орталықтар кеңістіктік жақындықта орналасқан азырақ дамыған, кемірек игілікті аймақтарды шоғырландырып, құрылымдайтын болады.

Біздің пікірімізше, әлемнің тұтастануы туралы тұжырымның пайдасына, біріншіден, бүгінгі күні жаһандық деп сипаттау қабылданған құбылыстардың өздерінің қандай да бір формада Жаңа және Қазіргі замандар кезеңіндегі әлем дамуының магистралды бағыттарына тән екендігі айғақ ретінде шешіледі. Екіншіден, жаһанданудың индустрияландыру, интернационалдандыру және модерндеу сияқты жалпы таралған үдерістердің нәтижесі екендігі күмәнсіз. Оның үстіне жаһандану үдерістерінің жедел үдеуі осы үдерістердің интенсификациялануының салдары болып шықты.

ХІХ-ХХ ғасырлардағы әлеуметтік-мәдени сеңді "жаһандану" емес, "интернационалдану" ұғымымен белгілеген дұрыс деп санайтын зерттеушілермен келісуге болады (мысалы, қараңыз, Д.В. Иванов.). Мәселенің осы қырынан алғанда, интернационалдану экономикалық және саяси байланыстар жүйесінің ұлттық институттар деңгейінде (мемлекеттік, үкіметаралық ұйымдар, үкіметтік емес, бірақ ұлттық ауқымдағы ұйымдар) өсуін, сондай-ақ XIX ғасырдың өзінде дамудың классикалық теориясының қызығушылық пәніне айналған көптеген елдерде өнеркәсіптік-буржуазиялық қоғам институттарының барынша кең таралуын білдіреді. Мәселен, К. Маркс пен Ф. Энгельстің бірігіп, 1848 жылы жазған "Коммунистік партияның манифесінің" өзінде-ақ капиталистік қатынастардың территориалдық экспансиясы мен халықаралық экономикалық байланыстардың дамуы адамзаттың жаңа тарихи дәуірге өтуінің мәндік сипаттамасы ретінде мазмұндалады.

Мұндай көзқарас тұрғысынан алғанда, интернационалдандырудан жаһанданудың өзіне өту алдыңғы үдерістердің жай ағымдылығынан әлемдік дамудың кейінгі үдерістерінің секірмелі динамикасына өту болып табылады. Мұндай өткелдің сипаттамалық белгісі даму параметрлері арасындағы сандық контраст болып табылады. Жаһандану ұғымы өз бойына жалпы ұлттық деңгейдегі әлеуметтік ұйымдасуды өзгертудің тікелей факторына айналатын интернационалдану үдерістерінің теңдессіз интенсификациясын да, жалпы ұлттық индивидтер арасындағы және топтар арасындағы өзара әрекеттердің интенсификациясын енгізеді.

Жаһандану мәселелеріне арналған және білімнің әр алуан салаларында өріс алған зерттеулерді талдау жаһандану үдерістеріне жатқызыла алатын негізгі факторлар мен үдерістердің жиынтығын бөліп көрсетуге мүмкіндік береді:

1. Тұтас территориалдық байланыстар мен орын алмасулардың теңдессіз жеделдеуі мен көбеюі транспорт пен масс-медиадан бастап электронды байланыс пен компьютер тораптарына дейінгі әр алуан коммуникациялық құралдардың прогресі ретінде. Ақпараттық және мәдени алмасу саласында көптеген дәстүрлі шаралардың жойылуы; бірыңғай мәдениет пен этиканың таралуы.

2. Тұтасұлттық корпорациялардың қызметінен, халықаралық сауданың өсуі мен капиталдардың қозғалысынан, халықаралық қаржылық айналымның көлемінің ұлғаюынан, әлемдік бағаға деген бағдардан, біртұтас технологиялардан, жұмыс күшінің миграциясынан және т.б. көрінетін экономиканың интернационалдануы.

3. Демократия, капиталистік кәсіпкерлік және нарықтық тетіктер принциптері сияқты белгілі бір идеологиялық принциптердің таралуы.

4. Халықаралық коғамдық пікір мен үкіметтік емес ұйымдардан бастап тұтас ұлттық қозғалыстар мен ұлттан тыс құрылымдарға дейін әлемдік саясаттың жаңа субъектілерінің пайда болуы; халықаралық құқық пен мемлекетаралық институттар жүйесінің дамуы.

5. Жаппай қырып-жою қаруларының, ядролық және химиялық объектілердің, терроризмнің болуымен, экологиялық деградация мен ресурстардың сарқылуымен байланысты және болашақта адам ағзасына ықпал ететін жаңа құралдардың жасалуымен байланысты қауіпсіздікке төнген потенциалды қатердің тұтас ұлттық және фундаменталды сипаты.

Әлемдік дамудың біртүтас үрдістерінің болуы, әрине, қазіргі әлемнің біртектіленуінің пайдасына қарай шешілетін тағы бір дәлел ретінде түсіндіріле алады.

Сонымен бір мезгілде әлемдік қауымдастықтың жаһандануының алғашқы тәжірибесі біртекті әлемнің қалыптасуының мүмкіндігін теріске шығарады. Жаһанданудың қисынының өзі жаһанданушы әлемде айырмашылықтардың сақталуын ғана емес, осы айырмашылықтардың "қордалануын" да ұйғарады. Сондықтан кейбір зерттеушілер жаһандану үдерісіндегі жалпыға ортақ гомогендіктің орнығу мүмкіндігінің өзін теріске шығарады.

Әлеуметтік кеңістік қашанда біртекті болған емес және қазіргі заманғы ғаламдастырушы қатынастар мен үдерістер кейбір көрсеткіштер бойынша (экономикалық стратегиялар немесе саясат) әлемді интеграциялай отырып, әлеуметтік кеңістіктің инварианттылығын шиеленістіре түседі. Әлемдік экономикалық жүйенің қалыптасуы іс жүзінде тек экономика саласында ғана емес тамыры терең салдарларға ие болатындай, әлем елдерінің тепе-теңсіз дамуын (мысалы, орталық пен шеткеріліктің өмір сүруі түрінде) теріске шығармайды.

И. Валлерстайн әлемнің жекелеген аймақтарының дамуындағы теңсіздіктің тереңдеуін капиталистік әлем - экономиканың мәнінің өзімен байланыстырады - капиталдың жинақталу үдерісі қосымша құнның кеңістікте ғана емес, таптар арасында да бірдей бөлінбейтін иерархиялық (сатылық, Б.С.) жүйенің болуын талап етеді. Оның үстіне, тарихи уақыттағы капиталистік өндірістің дамуы іс жүзінде әлем халықтарының үнемі барған сайын әлеуметтік-экономикалық алшақтай түсуіне алып келді'.

Экономист Д. Сорос әлемдік капитализмнің қазіргі жүйесін империямен салыстыруға болады деп түйіндейді, өйткені оның нағыз империя сияқты орталығы мен шеткері аймағы болады және "орталық шет аймақтың есебінен пайда табады. Сондай-ақ әлемдік капитализм жүйесінің империалистік үрдістер көрсететіні маңызды. Ол әзірше өзінің ауқымына тартыла қоймаған қандай да бір рыноктар немесе ресурстар бар кезде, тыныш таппай мазасызданады... Бұл қатысынан алғанда ол ұлы Александрдың немесе Ғұн Атилланың империяларынан аз ерекшеленеді және оның экспансиялық үрдістері оның күйреуінің басы бола алады".

Жаһандану үдерістері мен кейінгі индустриалдық өркениеттің мейлінше танымал ресейлік зерттеушілерінің бірі В. Иноземцев те осындай тоқтамға келеді. Ол былай дейді: жаһандану "бірбағытты үдеріс болып қала береді, әлемнің сағым тәрізді тұтастығы дамыған елдердің күш-жігерімен ғана анықталады, ал сонымен бір мезгілде Үшінші әлемнің елдерінің белсенділігі, белгілі американдық әлеуметтанушы Сейла Бенхабиб "кері жаһандану" деп дәл атап көрсеткендей - "шеткері" халықтарының "орталық" елдеріне қарай қорқынышты ауқымға ие болған тұрпайы миграциясынан көрінеді... "Шеткері" елдердің мәдениеті мен әлеуметтік дәстүрлеріне деген қызығушылық бүгінгі күні, бұрынғыдағы сияқты, дамыған елдерде... антропологиялық сипат алып отыр".

Жаһанданудың қазіргі үдерістері қандай салдарларға әкелмесін, олардың бастау көздері капиталистік әлемдік экономикалық жүйенің пайда болуымен іске асқан ғаламдық әлеуметтік-мәдени сеңнен көрінеді. Осылайша, жаһандану батыс әлемінің шеткеріні игеруінің табиғи нәтижесі болып шығады, ал "орталық - шеткері" қайшылығы мұның барысында жойылады. Бұл қайшылықтардың сипатының өзі өзгеріске түседі. "Орталықтың" елдері кейінгі индустриалдық даму жағдайында орналасады және, ең алдымен, жаңа технологиялар мен білімді қалыптастыруға ыңғайланады. Сондықтан олар бүгінгі күні "шеткері" елдерінің табиғи және еңбек ресурстарына мейлінше аз деңгейде мүдделі болады. Соңғы онжылдықтарда "орталықтың" "шеткеріні" "қанауы" емес, оның оған деген немқұрайлылығы күшейіп келеді... Егер капиталдар ағымы бүгінгі күні әр алуан бағытты болып қалғанымен, білімнің потенциалды қалыптастырушылары тек "шеткеріден" "орталыққа" қарай көшуде. Әлеуметтік алшақтану үдерісі бүкіләлемдік ауқымда, сондықтан, бақылауға көнбейтін және қайтымсыз болып отыр".

Мейлінше негізделген болып көрінетін футурологтардың мәліметі бойынша, дамымаған, артта қалған аймақтардың төмендей түскен экономикалық маңыздылығы табиғи түрде олардың мәселелеріне деген қоғамдық назардың өткірлігін өшіреді. Мұнан өзге, батыстық елдердің өздеріндегі әлеуметтік теңсіздік мәселесі постиндустриалды державалардың алыс көршілеріне деген назарының күрт төмендеуінің факторына айналады.

Мәселенің, тіпті қасіреттің деп айтуға да болар, түйіні дамушы елдердің барлық аталған үдерістері - әлеуметтік алшақтану, орталық пен шеткерінің дамуындағы теңсіздік және т.б. қарқынды сипат алуымен айқындалады. Сандық көрсеткіштері жағынан экономикасы постиндустриалды елдерді қуып жетуге тырыса отырып, дамушы елдер қалыптасқан экономикалық және әлеуметтік-мәдени саңылауды жамай алмай қалуда. Мұндай ахуалда артта қалуды, дамудағы кешеуілдікті игеру мүмкіндігі бүтіндей алғанда барлық дамушы елдер үшін және жекелеген мемлекеттер үшін ең маңызды мәселе болып отыр.

Қазір кейінгі кеңестік мемлекеттердің бірінің жетекшісі Н. Назарбаевтың көзқарасынша "казіргі әлемде мемлекеттердің әр түрлі топтарының дамуының мейлінше әртиптілігінен туындайтын кернеудің орасан зор әлеуеті бар. Бұл - мүлдем өркениеттер қақтығысы емес. Бұл - өмірдің сапасындағы, экономиканың сапасындағы, білім беру мен денсаулықтың сапасындағы өсе түскен алшақтық. Әзірге біздің барлығымыз өркениет пен зорлықтың арасындағы тартыс бір діннің немесе өзге күштің әлсіздігінің нәтижесі екендігін түсінбейінше, әзірше біз, ислам терроризм! деген сияқты балағаттаушы жарлықтарды іліп тастаумен айналысқанды қоймайынша, әзірге қазіргі әлемнің басты құрылымдық мәселесі шешілмейінше - әлем, өмірдің сапасындағы бұл ұдайы өсіп келе жатқан алшақтық сол бір сценарийдің қайта-қайта қайталануына душар болады".

Шындығында, мұндай жағдай әлемде орасан зор кернеу тудырады, қауіпті әлеуметтік технологиялардың, мысалы, халықаралық терроризмнің таралуына әкеліп соғады. Мұндай әлем орнықты бола алмайды, ол дағдарыссыз дамуға қабілетті емес. Және де әр түрлі қоғамдар арасындағы алшақтықты сақтауға бағдарланып, таңдалған дамудың траекториясы өзін сарқып тауысуы әбден мүмкін.

Міне, сондықтан Рио-де-Жанейрода өткен қоршаған орта мен даму жөніндегі (ЮНСЕД) БҰҰ Конференциясында, оның Бас секретарь М. Стронг мынадай тұжырым жасады: "Ауқатты азшылықтың игілігі мен қуатының теңдессіз деңгейін тудыратын экономикалық өсім үдерістері, сонымен бір мезгілде, бірдей деңгейде байларға да, кедейлерге де қауіп төндіретін тәуекел мен дисбалансқа әкеліп тірейді. Дамудың мұндай үлгісі мен соған сәйкес өндіріс пен тұтынудың сипаты байлар үшін орнықты және кедейлер үшін қайталанбалы бола алмайды. Бұл жолмен жүру біздің өркениетімізді күйреуге әкелуі мүмкін". XXI ғасырдың басында қалыптасқан ахуалға қатысты ғылымның, қоғамдық және саяси ұйымдардың құзырындағы барлық тәжірибенің шамамен жиырма жылдық талдауынан кейін жасалған мамандардың түйіні, міне осындай.

ЖАҺАНДАНУ ДӘУІРІНДЕГІЖАҢАРУ ПАРАДИГМАСЫ

Әлемде, ең бергісін айтқанда, соңғы төрт ғасыр бойы жүзеге асып жатқан әлеуметтік, экономикалық және мәдени үдерістердің барлық алуан түрлілігін дәстүрден қазіргі заманға (модернге) қарай азды-көпті деңгейде біртұтас үдемелі қозғалыс аясында қарастыруға болады деген идея Жаңа замандағы бүкіл еуропалық әлеуметтік оймен тығыз байланысты. Бұл қозғалысты сипаттау мен талдап шығудың кезекті ұмтылысы XX ғасырдың 50 жылдарының аяғында орын алды және жаңару (жаңару) теориясы деп аталды.

Әдетте жаңару ұғымына бірқатар елдерде капиталистік даму басталған әлемдік тарихта "Жаңа заман" деп аталатын дәуірге енуді және буржуазиялық қайта құруларға сәйкес өзгерістерді білдіретіндей мағына беріледі.

Қазірде дамыған деп атау қабылданған елдердің көпшілігі жаңару кезеңін Жаңа заман дәуірінде, XVII-XIX ғасырларда бастан өткізді. Дәл осы уақытта Англияда, Америкада, сондай-ақ Батыс Еуропаның көптеген елдерінде шаруашылық жүргізудің жүйесі ретіндегі капитализмнің, сондай-ақ оны негіздеуші идеология мен этиканың қалыптасуы жүзеге асты. Дамушы елдер деп қабылданған елдер қатынастардың капиталистік жүйесінің қалыптасу кезеңін сәл кейінірек бастан кешірді және еліктеудің үлгісі ретінде дамыған елдерді алып, олардың қоғамдық практикасының тәжірибелерін сіңіріп алды.

Сонымен, біз XX ғасырда бақылап отырған жаңару, әдетте, "қуып жетуші" сипатқа ие болады. Буржуазиялық төңкерістердің отаны Батыс Еуропа болғандықтан, жаңару көбіне "вестерндеу" (батыстандыру, Б.С.), яғни Батыстың тәжірибесін қарапайым қабылдап алу ретінде ұғынылады. XX ғасырда жаңару өзінің құбылысты географиялық қамтуы мен уақыттық сипаты бойынша әмбебаптық сипатқа ие болады, өйткені батыстық қоғамдардың ұсынатын даму үлгісі мейлінше оңай өндірілетін және сондықтан жалпыға ортақ болып шығады.

Жаңарудың мақсаты modernity жағдайы немесе қазіргі заман деп белгілеуге болатын белгілі бір жағдайға жету болып табылады. Бұл жағдайдың дамыған формасы ретінде азаматтық қоғам мен нарық принциптеріне негізделген әлемдік экономика, басқаша айтқанда, қатынастардың капиталистік жүйесі көрінеді. Капитализмнің өзі нарықтық экономика аясында табиғи түрде пайда болған тиімді шаруашылық әрекеттің жай формасы ғана емес, бұл per se нарығы ғана емес, оның өзгеше ұйымдасуы. Басқаша айтқанда, капитализм қайратты әлеуметтік стратегия, тұтас идеология және сонымен бір мезгілде, мәні өндірістің немесе сауда операциясының өзі емес, жүйелі табысты перманентті түрде алу болып табылатын арнайы әлемдік құрылыстың, ақша құрылысының алысты орайтын схемасы. Бұл жағдайда нарық (рынок) капитализм мәнінің көрінісі ретінде байқалады.

Қоғам мен экономиканы капиталистік ұйымдастыруға сәйкес келетін қатынастардың нарықтық экономикалық үлгісінің таралуының жаһандану үдерісінің де, жаңару үдерісінің де жалпы негізі болатыны даусыз. Осылайша, нарықтық экономика қазіргі заманғы моноформациялық жаһандануды және жаңаруды батыстандыру формасымен (соғыстан кейінгі дәуірдегі Үшінші әлем елдерінің даму практикасында ең кеңінен таралған) байланыстырады.

Қатынастардың капиталистік жүйесі жаһандану және жаңару үдерістерінің негізінде жатыр. Бірақ, егер жаңаруды дәстүрден қазіргі заманға өту қозғалысы үдерісіндегі капитализмнің бастапқы қалыптасуы ретінде түсіндіруге болса, ал жаһандану үдерістері -бұл қазіргі заман жағдайынан (modernity) кейінгі казіргі заман жағдайына (postmodernity) өту бағытындағы қатынастардың капиталистік жүйесінің онан арғы сандық, ал кейінірек сапалық дамуы. Осындай түсіндірмеде жаһандану қоғамдардың прогресс жолындағы жаңарудың табиғи жалғасы түрінде көрінеді, ал жаңару, өз кезегінде, ғаламдық өзгерістердің бір нұсқасы ретінде қарастырыла алады.

Жаңару теориясының терминологиясында да, жаһандану теориясының терминдеріндегі сияқты әлемдік дамуды түсіндірудің, шын мәнінде, нақты өмірде болып жатқан үдерістерді (оның үстіне үдерістердің өздері осы теориялардың зертеу пәні ретінде қаншалықты құрылымдалса, соншалықты "нақты") сипаттауға және түсіндіруге қабілетті жүйені құрастырудың ұмтылыс екендігін ұмытпаған жөн. Бұл жүйелердің әрқайсысының өз ұғымдық және категориалдық аппараттары бар және олар қоғамдық үдерістерді зерттеу үшін әдістемелік схема ұсына алады. Бірақ, мұның үстіне, олар тек теориялық жүйелер ғана болып қалғандықтан, бұл теорияларды түпкілікті түсіндіріп беруші конструктылар ретінде бұл теорияларды қолдануға шектеу қояды.

Біздің жағдайымызда бірін-бірі толықтыратындай көріністің жаһандану парадигмасының шеңберіндегі сияқты, жаңару парадигмасы шеңберлеріндегі әдістемелік тәсіл өзінің мәні бойынша таза операционалды болып табылады және сондықтан нақты әлеуметтанымдық талдаудың нәтижелерін қандай да бір бағалап пікір айтудың немесе идеологияның ықпалын едәуір деңгейде элиминациялауға мүмкіндік береді. Мұнан өзге, әлемдік эмпирикалық әлеуметтануда de facto стандарты болып табылатын терминдердегі операционалдану осы тұжырымдаманың шеңберіндегі алынған нәтижелерді әр түрлі кросс-мәдени салыстырулар жүргізу үшін пайдалануға мүмкіндік береді..

Қоғамдық үдерістердің дамуын түсіндіру үшін жаңару теориясын қолданудың лайықтығы әлеуметтік бағдардағы ой қалыптасуының бүкіл тарихымен айқындалады. Бұл тұрғыдан алғанда, бірқатар жұмыстардың авторларының жаңару теориясы бүкіл батыстық өркениет үшін ортақ болып келетін прогресс идеясын жай ғана "әлеуметтанымдық оқу" деген мағынада айтқан түйіндері дұрыс болып көрінеді.

Жаңару теориясы салынған іргетастың негізі ретінде әлеуметтанудың барлық дерлік классиктерінің жұмыстарын көрсетуге болады, өйткені олар қандай да бір деңгейде мына мәселелерді қозғайды: О. Конттың адамзат дамуының үш кезеңі идеясы, К. Маркстің тарихи материализмі М. Вебердің "рационалдандыруы", Г. Зиммельдің абстракциясы, Ф. Теннистің "қауымы" мен "коғамы", Э. Дюркгеймнің "механикалық ынтымақтастықтан" "органикалық ынтымақтастыққа" өту идеясы, Т. Парсоистың "әлеуметтік дифференциация" рөлін талқылауы және өзгелері. Барлық бұл тұжырымдамаларды біздің қарастырып отырған тақырыбымызға орай П. Бергердің кітабынан жіліктеп қарап шығуға болатын көрінеді.

"Жаңару" деп аталатын үдерістің мәнін және оның аяқталуының өлшемдерін айқындайтын "жаңару теориясының" өзінің қалыптасуы XX ғасырдың 50 жылдарының соңы мен 60 жылдардың соңында жүзеге асты. Жаңа теория әр түрлі ғылымдардың түйісінде пайда болды: модерндеудің төлтума тұжырымдамасының қалыптасуына әлеуметтанушылар ғана емес, экономистер қомақты үлес қосты. 1960 жылы Ұлыбританияда басылып шыққан "Коммунистік емес манифест" деген өзіне тән тақырыпшасы бар У. Ростоудың “Экономикалық өсім кезеңдері” атты еңбегі ерекше маңызға ие болды.

Жаңару теориясы, негізінен, дамудың әлеуметтік теориясы ретінде азаттық алған Азия және Африка елдеріне бағытталды және Үшінші әлем елдерінің соғыстан кейінгі даму практикасы ретінде ұғынылды.

Кәсіби әлеуметтанымдық ортада жаңару теориясының жекелеген қағидаларын 1950 жылдары басым көпшілігінде американдық ғалымдар талқылады. Жаңару теориясының тақырыптық мәселесін қоюда Т. Парсонстың үлкен үлес қосқанын айта кеткен орынды. Дәстүр мен дәстүршілдік ұғымдарының арақатынасына байланысты жазылған Э. Шилздің теориялық жұмыстары да үлкен маңызға ие болды.

Жаңару парадигмасының шеңберіндегі ғалымдардың жұмыстарын жинақтай отырып, жаңарудың классикалық теориясын сипаттайтын бірқатар қағидаларды бөліп көрсетуге болады:

- Жаңарудың классикалық теориясының негізінде дамыған болсын, дамушы болсын әлемдік қауымдастықтардың экономикалық біртектілігіне қол жеткізу деп сипаттауға болатын ұйғарым жатыр.

- Жаңару тұжырымдамаларының көпшілігі, тіпті дәстүрден қазіргі заманға өтуді, іс жүзінде, аграрлық қоғамнан индустриалды қоғамға өтуге теңгере отырып, жаңару үдерісінің экономикалық және технологиялық астарын ашық не болмаса бүркемелей түйіндейді. Бұл көзқарастың айрықша белгісі Үшінші әлем елдерінің даму келешектеріне қатысты оптимизмнің жоғары деңгейі болып табылады.

- Қоғамда жаңарудың классикалық ұғымда үш өлшемі болады: экономикалық, әлеуметтік және саяси. Экономикалық мағынада жаңару техникаландыруды, индустриалдандыруды, екінші (өнеркәсіп) және үшінші секторлармен (кызмет көрсету саласы) салыстырғанда бірінші сектордың (ауыл шаруашылығы) салыстырмалы түрде маңызының жоғалтуын білдіреді. Бұл аталған экономикалық үдерістерге материалды және материалды емес игіліктерге қол жеткізу мүмкіндігінің ұлғаюы, урбанизацияның өсуі және әлеуметтік ептіліктің артуы бағытындағы әлеуметтік даму сәйкес келеді. Саяси саладағы жаңару, ең алдымен, саяси белсенділікті және саяси өмірге азаматтардың қатысуының артқанын аңдатады.

- Жаңарудың үш өлшемі бір-бірімен мүлдем тең емес, керісінше басымдылықтар жүйесін білдіреді. Бұл жүйедегі бастапқысы, яғни маңызы жөнінен біріншісі, мақсаты қатынастардың нарықтық жүйесін қалыптастыру болып саналатын экономикалық даму (экономикалық жаңару) болып табылады. Тұрақты нарықтық қатынастар тиімді саяси жаңару үшін, яғни демократиялық режимнің бекітілуі үшін негіз ретінде көрінеді. Табысты экономикалық және саяси даму, өз кезегінде, тиімді әлеуметтік жаңару үшін негіз болып табылады.

- Әуел бастан жаңару теориясының шеңберінде экономикалық даму мен демократияның өзара тәуелділігі туралы ұйғарым айтылған болатын. Бұл ұйғарымды немесе қағиданы С. Липсет жасаған. Алайда, бұл екі құбылыстың арасындағы себептік байланыстардың нақты талдауы жүргізілмеген еді. Т. Парсонс сияқты жаңару теориясының кейбір жақтаушылары, қарапайым түрде, қазіргі индустриалды қоғам үшін авторитаризмге қарағанда демократия анағұрлым "функционалды" деп есептеді. Экономикалық даму мен демократияның арасындағы өзара байланысты С. Хантингтон да талдады. Оның пікірінше, дамушы елдердегі демократиялық режимнің тұрақтылығы осы қоғамдарда нарықтық экономиканың қаншалықты тамырланғанына байланысты.

- Жаңару ұғымының өзін түсіндіру үшін, біріншіден, қоғамдық қатынастарды рационалдандырумен байланысты (бұл, шартты түрде айтқанда, прогрессивті рационалдандыру модерн дәуірінің әлеуметтік-мәдени дамуының мәнін құрайды деген тезисті бекітетін "Вебер бағыты") және әлеуметтік институттарды дифференциялаумен байланысты ("Парсонс бағыты") әрқилы қырларды өзектілендіру қажет болды. Мәселен, Б. Шварц, жаңару ұғымын соғыстан кейінгі Қытайда орын алған өзгерістерге қатысты талдай отырып, "жаңару" терминінің мағынасын түсіну әрқайсысына мақсаттылық ұғымы енгізіле алатын әлеуметтік әрекеттің барлық салаларында - экономикалық, саяси, әскери, құқықтық, ағартушылық салаларында рационалдандыру үдерісі орын алатын веберлік тұжырымдамаға жақындайтынын" аңғарады. Мұның үстіне, оның пікірінше, "рационалдандыру" ұғымы дәл осы экономика аймағында анағұрлым нақты түсіндірмеге көнеді. Вебердің өзінің басым көпшілігінде саяси басқаруды "рационалдандыруды", әскери машинаны дамытуды және заң шығарушы рационалдандыруды зерттеумен айналысқандықтан, Шварц пен оның пікірлестерінің ұстанымын "экономикалық тұрғыда басым ойлаудың" үлгісі деп сипаттауға болады.

- Экономикалық саланы рационалдандыру, әдетте, түпкі мақсаты мен тиімділік көрсеткіші экономикалық даму агенттерінің пайдасымен, кірісімен сипатталатын нарықтық өз-өзінен ұйымдасушы экономиканың элементтерін енгізу қажеттілігіне әкеледі. Сондықтан, экономикалық тұрғыдан алғанда, жаңару батыстық типтегі капитализмге өту, капиталдың қызмет етуін қамтамасыз ету мен соған бейім әлеуметтік және саяси ортаны қалыптастыру деп қарастырыла алады.

- Жаңарудың классикалық тұжырымдамасының тағы бір ұйғарымы кызметі жаңару үдерісін қолдаумен және қоғамдардың біртектілігінің онан ары осу деңгейіне ықпал етумен ғана сипатталатындай, дәстүрлі институттардың тамырының қырқылуы туралы ұйғарымы болып саналады.

Осылайша, жаңарудың классикалық тұжырымдамаларының көпшілігі ашық болсын немесе жасырын болсын жаңарудың жалпы сұлбасы ретінде мынаны ұсынады: жаңару үдерісіндегі негізгі нәрсе нәтижесінде қоғамның экономикалық біртектілігіне қол жеткізу болуы тиіс экономикалық саланы жаңарту болып табылады. Бұл, өз кезегінде, саяси, мәдени және әлеуметтік біртектілікке қол жеткізуге мүмкіндік береді.

Мұндай түсінік барысында жаңарудың барлық теориялары көбіне "моно бағытты даму теориясының" бір нұсқасы ретінде қарастырылады өйткені, олардың негізіне жаңаруды өтіп кеткен елдердің өндірістік және қоғамдық қатынастарына тән капиталистік дамудың міндеттілігі принципі енгізілген.

XX ғасырдың 60 жылдарынан бастап-ақ жаңару туралы жоғарыда аталған көзқарастар сынға ұшырай бастады. Бұл бағытта бірнеше әр түрлі факторлар бірден әрекет етті:

Ең алдымен, 1950 жылдардың "еуропацентристік" қағидалары сынға ұшырады. Әлемнің әр түкпірлеріндегі жаңарудың міндетті түрде еуропалық тәжірибені қайталамай, әр түрлі жолдармен жүру мүмкіндігі көрсетілді. Осылайша, "конвергенция теориясы" деп аталатын қоғамның біртектілігінің бірте-бірте өсуі туралы тезиске күмән келтірілді.

"Дамушы" елдерді жаһандық әлемдік қауымдастыққа тартумен, яғни "қосалқы, қуып жетуші жаңару" деп аталатын құбылыспен байланысты жаңару тұжырымдамаларының әр түрлі қырлары анағұрлым қызығушылық тудырды.

. Қуып жетуші жаңару елдеріндегі болып өткен үдерістер модерндеуші теоретиктердің кейбір пікірлерінің қате екендігін көрнекі түрде көрсетіп берді. Жапониядағы және Шығыс Азияның бірқатар елдеріндегі жаңарудың табыстары қоғамдық қатынастарды рационалдандыру жолында конфуцийлік моральдың тежегіш болатыны және, демек, модерндеуге кедергі келтіретіні туралы М. Вебердің классикалық тұжырымын әшкереледі. Жапонияда болса, экономикалық және әлеуметтік қатынастарды табысты жаңарту дәстүрлі конфуциандық және буддалық құндылықтарға үнемі сүйенумен үйлестірілді.

Ғалымдар кептеген дамушы коғамдардың жаңару барысында әлеуметтік сипаттағы едәуір қиыншылықтармен қақтығысатынын және дамушы елдердегі әлеуметтік жаңарудың өзі қайшылықты және дағдарыстық сипатта болатынын мойындауға мәжбүр болды.

XX ғасырдың 60 жылдарының өзінде азаттық алған Үшінші әлем елдерінен шапшаң дамуды күткен ертеректегі үміттің іс жүзінде ақталмағаны белгілі болды. Көптеген дамушы елдер, басым көпшілігінде мүлдем шешілмейтіндей көрінетін әлеуметтік және экономикалық сипаттағы әр түрлі мәселелерге тез арада-ақ тап келді. Осымен байланысты саяси және идеологиялық компоненттер 1960 жылдардың екінші жартысынан бастап Үшінші әлем елдеріндегі "даму теориясын" алмастырған империализмнің лениндік түсінігінен туындайтын "бағыныштылық теориясы" деп аталатын ілімнің негізгі теориялық парадигмаға айналуына мейлінше ықпал етті.

Батыстың жағымсыз ықпалымен дамушы елдердегі жаңарудың сәтсіздігін түсіндіретін "бағыныштылық теориясы" Үшінші әлемнің көптеген үкіметтерінің ресми емес идеологиясына айналды. Бұл тұрғыдан алғанда, бразилиялық оқымысты және саяси қайраткер Фернандо Кардозоның еңбектері анағұрлым аңыздылыққа ие болды. Кардозоның пікірінше, латынамерикандық елдердегі ахуалды дамудың еуропалық немесе солтүстік американдық үдерістерінің қайталануы ретінде қарастыруға болмайды. Кардозоның өзі мейлінше ұстамды тәсіл көрсеткенімен, әлемнің әр түрлі аймақтарындағы оның ізбасарлары "бағыныштылық теориясының" анти батыстық бағытын едәуір ұштай түсті. Мұның үстіне, әдетте, қуатты трансұлттық корпорациялардың қолдауымен болатын қалыптасқан халықаралық еңбек бөлінісінің дамушы елдер экономикасының қалыпты дамуына кедергі келтіретіні тілге тиек болды.

Ақырында, "бағыныштылық теориясы" батыстық елдердің академиялық ортасында күтпеген жерден қуатты қолдауға ие болды. Мәселе, мұнда дәл осы 1960 жылдардың аяғында "жастар революциясымен" және "жаңа солшылдармен" байланысты буырқанған оқиғалардың орын алуында болып отыр. Және осы оқиғалар Батыстың дамыған елдерінің әлеуметтік жүйесіне, түптеп келгенде, мардымсыз ғана әсер еткенімен, академиялық салада олар ескі мектептің зерттеушілері мен профессорларын "сыпырып" шығарды. Олардың орнына қысқаша ғана уақытқа өздерінің алдыңғы әріптестерін "буржуазияның идеологиялық малайлары" ретінде айыптаған мейлінше солшыл бағдардағы ғалымдар келді. Неомарксистер капиталистік демократия саяси және экономикалық дамудың лайықты мақсаты бола алмайды және жаңару теориясының апологеттері әділетсіз әлемдік экономикалық тәртіптің жақтаушылары деп түйіндеді.

XX ғасырдың 50 жылдарында оптимистік "даму теориясының" бұл ортада "буржуазиялық уағыз" ретінде қабылданғаны түсінікті. Оның үстіне, халықаралық капиталдың дамушы елдердің халықтарын қанауы туралы тезис "жаңа солшылдардың" идеологиясын білдіретін Франкфурт мектебінің негізгі постулаттарына жатты.

Жаңару теориясын сынаудың тағы бір бағыты пайда болып келе жатқан жаһандану парадигмасы берді. XX ғасырдың тәжірибесі көрсеткендей, модернделген елдердің өзіндік үлгісі түрінде көрінетін дамыған елдердің өздері күтпеген жерден жаңа өзгерістер кезеңіне, оның үстіне мейлінше қайшылықты - жаһандану кезеңіне түсті. Нәтижесінде, модерндеу үдерісінің мақсатының өзі мәселелі болып қалды, өйткені оны белгілі бір тұрақты күйінде белгілеу, оған қол жеткізу мен ұстап түру мүмкін емес болып шықты.

Мұның үстіне, басталып кеткен жаһандану жаңару теориясының шеңберінде жеткілікті түсіндіріле алмаған кейбір нәрселердің басын ашып берді: дәстүрлі фактордың рөлі жаңаша айқындалды; экономикалық, әлеуметтік және мәдени дамудың арасындағы қайшылықтардың шектері белгіленді; жаһандану теориясының көмегімен айқындалған үдерістер қуып жетуші жаңарудың көпнұсқалылығы түсіндіруге және негіздеуге мүмкіндік берді және т.б. Осынысымен жаһандану теориясы, белгілі дәрежеде, жаңару парадигмасын жаңартты және оның кайта түлеуіне ықпал етті. Нәтижесінде, өз өзектілігін жоғалта бастаған жаңару теориясы қайтадан болып жатқан өзгерістерді талдаудың релевантты құралына айналды.

Мұның барлығы американдық әлеуметтанушылардың өте оптимистік болып көрінген өздерінің өткен құрылғыларын біршама қайта қарауға мәжбүр етті. Мысалы, Ш. Эйзенштадт әлемдік әлеуметтануда үлкен резонанс тудырған өзінің ең атақты "Дәстүр, даму мен казіргі заман" атты жұмысында былай деп жазады: "Сынау жаңарудың институционалдық қырының варианттивтілігінің біршама маңызды қырларының бекітілуіне әкелді. Біріншіден, ...жаңа институттардың қалыптасуы... қоғамның тұтастай жаңаруына әкелуі міндетті емес, бірақ дәстүрлі жүйелердің бекітілуімен қатар жүруі мүмкін... Екіншіден, өтпелі қоғамдардың жүйелік өміршеңдігі барған сайын көп деңгейде мойындала бастады.

Дәстүрлі коғам жаңарудың ықпалымен салыстырмалы түрде орнықты кайта өндіріске бейімділік қабілетіне ие болатын қандай да бір аралық формаға қарай эволюция жасай алады деген Эйзенштадттың тезисі үлкен маңызға ие болды.

Бір қарағанда парадоксалды көрінетін дамушы елдерді жаңарудың мынадай бір ерекшелік белгісі теоретиктердің назарын ерекше тартады: қазіргі өнеркәсіптің, технологияның, жаңаруды талап ететін экономиканы басқару тәсілдерінің дамуы өскен сайын, бұл елдер кейде батыс-еуропалық елдердің саяси институттарына қарағанда, көне дәуірдің архаикалық дәстүрлеріне ұқсас коғам мен мемлекет (оның ішінде экономика саласының) өзара әрекетінің олар үшін дәстүрлі ерекше тәсілдері мен өздерінің мәдени идентификациясының (тиесілігінің, Б.С.) белгілерін сақтап қалып отыр.

Аңғарылған бұл құбылыстар модернделуші қоғамдарда жаңару элементтерінің өздері (тар мағынасында алғанда, анағұрлым "дамыған" елдердің талабына "артта қалғандардың" жауабы ретінде түсіндірілетін) мен дәстүршілдік элементтерінің (мысалы үшін, тек формациялық дәстүршілдікпен салыстырғанда анағұрлым кең, жүйелік тұрғыдан алғандағы түсінігінде) компонентті өзара қарым-қатынастары мәселесіне алып келеді.

I960 жылдардағы модернистік тәсілдің мейлінше танымал өкілдерінің бірі Ф. Риггс өзінің 1964 жылы жариялаған "Дамушы елдердегі әкімшілік" деп аталатын шолу еңбегінде әлеуметтік және экономикалық ұйымдасудың кейбір "аралық" формаларының қалыптасу мүмкіндігін атай отырып, 1960 жылдардың ортасындағы жаңарудың дағдарысын (жаңарудың "классикалық" теориясы тұрғысынан алғанда) - бұл Үшінші әлемдегі жаңарудың күйреуі емес, бұл елдердің ішкі ерекшеліктерімен түсіндірілетін азды-көпті уақытша құбылыс деп жазды. Мұның үстіне Риггс қалыптасқан бұл жағдайдың әлі де мейлінше ұзақ сақталатынын, өйткені пайда болған бұл аралық әлеуметтік құрылымдардың беріктігінің белгілі мөлшердегі қорының болатынын атап көрсетті .

XX ғасырдың 70 жөне 80 жылдары бойына бастапқы методологиялық сұлбалардан онан ары ауытқу орын алды. Мұның барысында пікірталас бірте-бірте "дәстүр" мен "қазіргі заманның" өзара қатынастарын талқылаудан өркениеттік тәсілге қарай көшті. Бір жағынан, көптеген зерттеушілер өткен заманның қоғамдарының әлеуметтік кескін-келбетінің әр алуандығы сонша, оларды бір "дәстүрлі қоғам" ұғымының шеңберіне тек механикалық тұрғыда ғана біріктіруге болады деп түйіндеді. "Дәстүр өте әртекті болғандықтан, оны жемісті талдау тұжырымдамасы ретінде пайдалануға келмейді", - деп жазды сол заманның мейлінше көрнекті теоретиктерінің бірі С. Хантингтон .

Екінші жағынан, "қазіргі заман" ұғымы да батыстық зерттеушілерді қанағаттандырудан қалды. Біріншіден, олардың көпшілігінің пікірінше, жаңарудың әр түрлі үлгілері және сәйкесінше, оның нәтижелері мейлінше әр алуан. Екіншіден, негізгі тақырыптарының бірі прогресс ұғымын сынау болып табылатын постмодерн тұжырымдамасын даярлай бастаған ғалымдардың саны көбейе түсуде.

Алайда, егер қозғалыстың бастапқы нүктесі де (дәстүр), оның соңғы бекеті де (қазіргі заман) жойылатын болса, онда қозғалыстың өзі де сағымға айналады. Осыдан шыға отырып, батыстық теоретиктер әрқайсысы өз мақсатына өз жолымен жететін қоғамдардың барлық формаларының тең құқықтылығын барған сайын табандылықпен дәлелдеуге ұмтылуда. "Барлық қоғамдар бір-біріне ұқсас болып шықпай ма? Бұл сұраққа біз былай жауап берер едік: иә, олар бұрынғысымен салыстырғанда ұқсас болып келе жатыр, бірақ бұл ұқсастық.олардың дамуының соңғы нүктесінің бірдейлігі мағынасын білдірмейді" . Мұның үстіне соңғы бірнеше ғасырлардағы Үшінші әлем елдеріндегі әр алуан тарихи коллизиялар (сызаттар, Б.С.) дамудың жалпы үрдістерінің - бастапқыда Батыста, кейінірек өзге аймақтарда таралуы - ретінде емес, осыған дейін бытыраңқылықта болған "өркениеттердің қақтығысы" ретінде түсіндірілді . Бірақ мұндай тәсілді қолдану барысында әр түрлі аймақтардағы оқиғаларды салыстырудың қандай да бір негізі жойылып кетеді. Әрбір ел өз тарихы және өзіндік даму заңдары бар қайталанбас құбылысқа айналады.

Талқылау пәнінің жоғалып кетуі міндетті түрде пікірталас үдемелілігіне әсерін тигізді. Тек 1990 жылдары, Шығыс Еуропа елдеріндегі төңкерістерден және КСРО-ның ыдырауынан кейін бұл мәселеге деген қызығушылықтың қайта түлеуі байқалды және бұрынғы социалистік елдердегі үдерістерді де жаңару теориясының шеңберінде пайымдауға деген үрдіс айқындалды .

Осының барысында қазіргі зерттеушілер, белгілі деңгейде, 1950 жылдары қорытылған жаңару теориясының қарапайым үлгісіне қайта оралды. Жаңару теориясының құзырына айтылған көптеген сынды мойындай отырып, бұл авторлар, дегенмен, қазіргі әлемдегі жаңару тәжірибесі мен мәдени формалардың орасан зор әр алуандылығы адамзаттың жаңа және қазіргі заманғы тарихына деген теориялық деңгейдегі жаңару тәсілінің жемістілігін төмендетпейді, деп пайымдайды. Мәселен, П.Бергер (қазіргі батыстық әлеуметтанудағы жаңару теориясының мейлінше белсенді жақтаушыларының бірі) У.Ростоудың теориялық құрылғыларын оның кейінгі сыншыларынан қорғай отырып, жаңарудың классикалық теориясы дәуірін көзқарасының кемшілігі еуропоцентризм де емес, казіргі әлемдегі өзгерістердің іс жүзіндегі күрделілігін ескермеу де емес, бар болғаны Үшінші әлемдегі жаңару үдерісінің жылдамдығы мен біртегістігіне қатысты оптимизмнің біршама асып-тасуы ғана болды деп көрсетеді. 1996 жылы түгелімен жаңарудың теориялық мәселелеріне арналған "Левиафан" журналының тақырыптық шығарылымы П. Бергердің редакциясымен шықты.

Сонымен бірге, Азия елдерінде жүріп жатқан жаңару үдерістеріне мұқият назар салып отырған қазіргі заманғы зерттеушілер қазіргі қоғамдағы "модернделген" және "дәстүрлі" формалардың үйлесімділігі туралы мәселені (елдердің арасындағы өркениеттік айрықшалықтарды ескере отырып) және әр түрлі қоғамдар үшін дамудың біртұтас векторын белгілейтін жаңарудың тұтас теориясының мүмкіндігі туралы мәселені қайта-қайта көтереді.

Мұның себебінің көптеген күмәнсіз айғақтары бар. Мәселен, дәстүрлі түрде конфуциандықтың ықпалы күшті азиаттық коммунистік емес елдер капиталистік нарықтық экономикаға негізделген, бірақ Батыстың азаматтық-құқықтық қоғамдарынан алыста тұрған "демократиялық" режимдерді құрды. Бұл "шығыс азиялық феноменнің" бүкіл әлемдегі демократияны да, нарықтық экономиканы да дамытуға мүдделі барлық елдерге салмақты идеологиялық, интеллектуалдық және саяси үндеу тастай алатындығы аталып көрсетіледі, өйткені бұл нарықтық экономика демократиясыз-ақ өмір сүре алады деген ұйғарымға мәжбүрлейді.

Демократияның азиаттық баламасының ең көрнекті жақтаушысы Сингапурдың бұрынғы премьер-министрі Ли Куанг Ю болып саналады. Оның премьерлік еткен дәуірінде Сингапурда капиталистік экономика сөз еркіндігі мен саяси өзге көзқарастарды қудалайтын, сондай-ақ азаматтардың жеке өміріне, мейлінше дөрекі түрде араласатын авторитарлық саяси жүйемен үйлескен авторитаризмнің "жұмсақ" немесе патерналистік формасы деп айтуға болатындай жүйе қалыптасты. Ли осы үлгіні батыстық типтегі демократияға қарағанда, Шығыс Азияның конфуциандық мәдени дәстүрлеріне сәйкес келеді деп тұжырымдады. Ол батыстық демократияның жүгенсіздікті ырқына жібере отырып, әлеуметтік тұрақсыздық пен экономикалық тұрғыда рационалды емес шешімдер қабылдауды тудырып, Сингапур сияқты қоғамдарға күйретуші ықпал етеді деп ашық айтты.

Көптеген зерттеушілер үшін қазіргі коммунистік Қытайдың үлгісі онан да көрнекі көрінеді. Қытайдың егемендігін қауіп-қатердің астында қалдырған дамыған державалардың тікелей "талабының" нәтижесінде жаңарудың жолдарын іздестіру мұнда XIX ғасырдың соңынан басталды. Бұл ізденістер Қытайды бастапқыда дәстүрлі, ұлттық бастаулар басым болып, кейіннен бірте-бірте оларды ұлттық емес формалар алмастыра бастаған дәстүрлі және модернделген формалардың тұрақты синтезінің қажеттілігіне әкелді. Бұл үрдіс Қытайда мұның идеологиясы да ұлттық (дәстүрлі-мәдени) пен ұлттық еместің (социалистік модернделген идеялар) синтезі түрінде керіне алатын ҚКП-ның жеңісінен кейін де сақталды. ҚХР жаңару саясатының эволюциясы экономикалық еркіндіктердің шекарасын бірте-бірте кеңейтумен бір мезгілде басқару тетігін үнемі жетілдірумен байланысты болды. Сонымен бірге, ҚХР жаңару саясатын жүргізудің мызғымас шарты оның барлық кезеңдерінде ҚКП билікке деген монополиясының сақталып қалуы болды.

Р. Белл мен Дж. Гелбрейттің жұмыстарынан туындайтын, "постиндустриалдық коғам" деп аталатын тұжырымдамамен байланысты идеялар жаңару теориясының жоғарыда сипатталған эволюциясынан біршама алшақ тұрды. Соңғы уақыттарда постиндустриалды жаңарудың салдарын жалпы әлемдік деңгейде қарастыратын бірқатар жарияланымдар пайда болды. Бұл бағыттың жақтаушыларының пікірінше, қазіргі заманғы жаһандық постиндустриализм таяуда өткен индустриалды қоғамдармен салыстырғанда, шикізат көздері мен біліктілігі жоқ арзан жұмыс күшінің болуына соншалықты тәуелді емес. Сәйкесінше, Үшінші әлемнің нашар дамыған елдері әлемдік еңбек бөлінісінен тыс қалғандықтан олардың әлеуметтік және экономикалық дамуы үшін қолайсыз түбір қалыптастырады.

Қорыта келе айтарымыз, XX ғасырда қалыптасқан дамудың екі баламалы үлгілері -Батыстың капиталистік әлемі мен "социалистік лагерь" - жаңарудың әр түрлі қырларын бойларына сіңірген және сондықтан олар бірін-бірі толықтырады. Социалистік блоктың авторитарлық мемлекеттерінде нарықтық экономиканың болмағанына қарамастан жоғарыда біз оның жаңарушы өзгерістердің мәнін білдіретінін көрсеткеніміздей, оларда рационалдандыруға деген ұмтылыс ерекше айқын көрінді: "рационалды" орталықтандырылған бюрократтық басқару, шындығында, өзінің шырқау шыңына Кеңестер Одағында жеткен болар. Кеңестер Одағының веберлік орталықтандырылған мемлекеттің мейлінше жарқын үлгісі болғандығын, және бұл, өз кезегінде, паровоздың, темір жолдар мен зауыттардың индустриалдық дәуірінің арқасында ғана мүмкін болғандығын айта отырып, Ф. Фукуяма өзінің соңғы мақалаларының бірінде осыған назар аударады.

Коммунизмді капиталистік жүйенің оппоненті ретінде ғана емес, батыстық емес әлемдегі оның сыңары ретінде қабылдау да үлкен қызығушылық тудырады: капитализм мен социализмнің арасында саяси айырмашылық бар, бірақ олардың мәнін адамдардың өмір деңгейі мен олардың игілігін арттырудың шарттарын қамтамасыз ететін индустриализм мен индустриалдық мәдениет құрайды.

Кеңестер Одағының ыдырауы мен бүкіл кеңестік жүйенің күйреуінен кейін одақтас республикалар жаһандық әлемдік қауымдастық құрамына ену қажеттілігімен бетпе-бет келді. Бұл мақсатқа жету үшін осы кейінгі кеңестік мемлекеттердің әрқайсысының алдында посткеңестік қоғамдардың экономикалық, әлеуметтік, саяси және мәдени ерекшеліктерін ескере отырып, сонымен бір мезгілде батыстық дамудың темптері мен стандарттарына бағдарланған мейлінше тез әрі тиімді жаңару жолына түсу міндеті тұрды. Жаңару үдерісі барысында посткеңестік қоғамдар қақтығысқан мәселелер келесі тарауда қарастырудың пәні болады.

Жаһандану әлеміндегі "қуып жетуші" жаңарудың болашағы

Әлем елдері дамуының тең еместігі бүгінгі күні күмәнсіз айғақ болып саналады. Істің мұндай жағдайы зерттеушілердің алдына мынадай сұрақты тартады: "дамымаған" елдердің әлемдік жүйесінің орталығында орналасқан елдерді дамуын қуып жетуге мүмкіндіктері бар ма? Бұл мәселе әлемдік шаруашылық жүйесіне ену барысында қиыншылықтарды бастан өткізіп отырған және соңғы жылдары қуатты жаңарушы ықпалға түсіп отырған кейінгі кеңестік кеңістік елдері үшін ерекше маңызды болып отыр.

Жаңарушы тәсіл Ресейдің және өзге де жаңа тәуелсіз мемлекеттердің (ЖТМ) қазіргі дамуы мәселесіне келгенде ең кеңінен таралған философиялық-әлеуметтанымдық тәсілдердің бірі болып отыр. Бұл тәсілдің ресейлік ізбасарлары жаңару идеясын (құндылықтардың, институттар мен даму бағытының батыстық стратегияларын қабылдап алу) ресейлік төлтумалылық идеясымен біріктіруге ұмтылады. Жаңару теориясының өкілдері Ресейді тарихи тұрғыда - I Петрден, II Александрдан, большевиктерден бастап бүгінгі реформаторларға дейін - әрқашанда модернделуші ел деп есептейді. "Батыстың дамыған (қазіргі заманғы) қоғамдарын қуып жету - модернделудің барлық кезеңдерінде -II Александрдың, П. Столыпиннің кезеңдеріндегі, большевиктік жаңару дәуіріндегі және казіргі уақыттағы Ресейдің алдына қойған мақсаты, міне осы. Біз Еуропаны қуып жетуіміз керек деген сөзді I Петрдің пікірлерінен, И.И. Петрункевичтің (II Александр дәуірінің реформаторы) шығармаларынан, А. Виттенің мемуарларынан, Л. Троцкийдің автобиографиясынан, И. Сталиннің сөздерінен және қазіргі заманғы декларациялардан табуға болады".

Ұлттық мәдениеттер және жаһандану

Техникалық-экономикалық өсіммен және біртұтас заңдар мен құндылықтармен сипатталатын жаһанданушы әлем жағдайында ұлттық мәдениеттердің, этникалық қауымдастықтардың өмір сүруі, олардың саяси және мәдени маңыздылықтары мәселелері теңдессіз өзектілікке ие болады.

Бүкіл тарихи дәуір бойына, модерн дәуірінде ұлттық бастау саяси өмірдің басты ұйымдастырушы принципі қызметін атқарды, ұлт легитимді биліктің қажетті қайнар көзі мен өлшемі ретінде көрінді. Мұның рәмізін мәні бойынша барлығын қамтушы екі халықаралық ұйымның - Ұлттар Лигасы мен Біріккен Ұлттар Ұйымының құрылуынан көруге болады. Еуропалық қауымдастықтың құрыла бастауы, сирек болса да батыс-еуропалық федералистердің жасаған радикалды жобалары артта қалуды игерудегі өз үміттерін сонымен байланыстырған ондаған бұрынғы отар елдер үшін ұлттық мемлекет мұратының мызғымастығына еш ықпалын тигізе алмады.

XX ғасырдың аяғына қарай ахуал едәуір өзгерді, дәлірек айтқанда "екіге жарылды". Бір жағынан, барлық жерде дерлік ұлтшылдықтың, әсіресе этникалық және діни сананың өсуі ұлттың мән-маңызының ұлғая түскенінен хабар береді. Екінші жағынан, ұлттық бөліністер мен құндылықтар күмән мен қайта қарауға ұшырауда және көпшіліктің көзіне олар архаизм болып көрінеді.

Этникалық пен ұлттың маңызы туралы сұрақтың жауабы, біз айтып өткендей, дәстүршілдік пен онан туындайтын барлық феномендерді қалай түсінуге байланысты болып келеді. Дәстүрлі институттар ретіндегі этникалық, ұлт немесе ұлттық мемлекет туралы айтқанда, біз дәстүрді әлеуметтік ұйымдасу нормалары мен институттарының бір түрлерін игеріп және жаңасын түзудің ұдайы үдерісін ұғынамыз. Тарихи дамудың барысында сол заманғы функцияларды атқаратын институттар бірте-бірте өз функцияларын жоғалтып, дәстүрмен шайыла отырып, кейінгі орынға шегінеді және "жаңа заманәуимен" алмаса отырып, ақыры соңында ығыстырылып, дәстүрге айналады.

Осы тұрғыдан алғанда, жаңарушы және жаһанданушы теориялардың ұсынған ұлттық мемлекет және осындай мемлекеттің негізі ретіндегі ұлттың ұғымдарын түсіндірудегі айырмашылықтардың төркіні белгілі болып шығады.

Мемлекет сияқты ұлттар да жаңару теориясының шеңберінде "қазіргі заман" дәуірінің туындысы ретінде, яғни казіргі заманғы институттар ретінде қарастырылды.

Әлеуметтік ғылымдарда соғыстан кейінгі жылдары пайда болған ұлттың мұндай түсінігін екі негізгі ұғымдарға теңгеруге болар, сірә: жаңару және әлеуметтік жұмылу. Жаңару "қазіргі" қоғамды құрастыру үдерісі ретінде түсіндіріліп, бүкіл адамзаттың дамуымен теңгерілді. Әлемнің алуан түрлі елдері үшін типологиялық тұрғыда ұқсас мұндай даму үдерісінің өзі, ең алдымен, артта қалған, индустриалдыққа дейінгі дәстүрлі қоғамдарды бір бағытта жаңару ("заманаландыру") ретінде ұғынылды. Жаңару міндеттері индустриалдық экономиканы дамыту үшін қажет білім беру деңгейін жалпы көтеруден де, халықтың географиялық жұмылуын арттырудан да көрінетін және, демек, ұлт пен ұлтшылдық феномендерінің пайда болуынан аңғарылатын әлеуметтік жұмылдыру үдерісінің барысында шешіледі.

Осылайша, ұлттар және ұлттық мәдениеттер дәстүрлі жүйемен салыстырғанда, әлеуметтік стратификацияның жаңа жүйесін бекітетін модерндеудің өнімі де, алғышарты да болып табылады. Құрылымы тұрақты жергілікті ауылдық қауымдардың бұрынғы жүйесінің орнына индустриалдық экономика мүшелері мекен ету аймағын да (яғни географиялық тұрғыда анағұрлым ықшамдыға айналады), айналысатын кәсібін де (әлеуметтік жұмылу) бірдей оңай өзгерте алатын коғамның жаңа типін енгізеді. Мұндай ықшамдылық үлкен жалпы мәдени кеңістіктің болуын талап етті және бұл, өз кезегінде, "оқшау отандар" мен аз халықтардың төлтумалылығын игеруге және жаңа этноәлеуметтік ағза ретіндегі ұлттың пайда болуына әкелді. Ұлттық мемлекет ұлттың мүдделерін білдіру мен қорғауды көздейтін территориялық-саяси бірлестік ретінде қалыптасты. Ұлтшылдықтың пайда болуы уақыт бойына орналастырылған және жаңару дәуірімен байланысты. Дамудың мұндай үлгісі әлеуметтік ұйымдасу формаларының өзгеруін ұйғарады: қауымнан (Gemeinscaft) қоғамға (Gesellscaft) (Ф. Теннистің жалпыға танымал терминологиясына сәйкес) қарай, мұның үстіне бұл өзгерістің негізінде әлеуметтік қатынастардың барлық типтерін "рационалдандыру" үдерісі жатады. Бұл үлгі бойынша, "этникалық" орнын "ұлттыққа" береді, ал ұлтшылдық болса, түпкі нәтижесінде ұлттық мемлекет ("мемлекеттер-ұлттар") пен мемлекеттік ұлтшылдыққа әкелетін әлеуметтік жұмылудың көрінісі ретінде көзге түседі.

Этнос, ұлт және мемлекет институттарымен байланысты ұлттық мәселе мен сұрақтардың бұлайша түсіндірілуі мейлінше кестелі көрінеді. Бұл мәселелерге тікелей немесе жанама түрде болсын, жаңару парадигмасы шеңберіндегі барлық дерлік ғалымдар қалам тартты. Этносоциологиядағы бұл тәсілдің анағұрлым жарқын өкілдерінің бірі К. Дейч болып табылады. Оның жұмыстары XX ғасырдың 50-60 жылдары көптеген ұлттық қатынастарды зерттеушілерге қомақты ықпалын тигізді. Жаңару үдерістерінің (индустриалдандырудың, бұқаралық ағартушылықтың, қазіргі көлік, байланыс құралдары мен бұқаралық ақпараттың) салдары болып табылатын қоғамның стандартталуы мен бірыңғайлануы бұрынғы оқшау қауымдарды байланыстырып, этникалық және мәдени азшылықтарды өзіне сіңіріп алатын біртұтас ұлттық мәдениеттің қалыптасуына ықпал етеді. К. Дейч әлеуметтік жұмылу халықтары біртұтас тілмен, мәдениетпен және институттармен байланысып үлгірген мемлекеттердің консолидациясына (шоғырлануына) ықпал етсе, сонымен бір мезгілде дәл осы үдеріс тұрғылықты халқы, тілі, мәдениеті және өмір сүру тәртібі бойынша бір-бірінен айрықшаланатын бірнеше топтарға бөлініп үлгірген мемлекеттердің тұтастығын күрделендіруге немесе бұзуға әсерін тигізеді деген ұйғарымды ұсынды.

Э. Геллнер де өзінің "Ұлттар және ұлтшылдық" деген кітабында ұлтшылдық феномені туралы пайымдай отырып, ұлттың пайда болуын, іс жүзінде, жаңару дәуірімен байланыстырады. Қазіргі заманғы ұлтшылдық ескі дәстүрлі құрылымдардың бұзылуымен индустриалдандырудың бас кезінде пайда болды. Дәл осы индустриалдандыру қоғамның құрылымын, мәдениетін, әлеуметтік жұмылудың тәсілдері мен бағыттарын түбірімен өзгертті. Он тоғызыншы және жиырмасыншы жүзжылдықтарда қалыптасқан ұлтшылдықтың көрігінің қызуы дәл осы кезеңде пайда болып, таралған өндіріс тәсілі -индустриализмнің бейнесі мен салдары болды. Геллнердің көзқарасы бойынша, ұлтшылдық теориясы дәстүрлі қоғам (аграрлы) мен қазіргі заманғы қоғамды (индустриалды) қарама-қарсы қоюға негізделеді. Дәстүрлі индустриалдыққа дейінгі қоғам үшін әлеуметтік стратификациясы мұрагерлік бойынша бекітілетін және тасымалданатын тұрақты әлеуметтік құрылымдар тән. Сонымен бірге, индустриалдыққа дейінгі қоғам өте күрделі стратификациямен ерекшеленеді: әлеуметтік мәртебесі, діни тиесілігі және т.б. бойынша жіктелу болады. Осы әлеуметтік жіктелістің күрделілігі мен көптігі ешқандай әлеуметтік шектің, оның ішінде этникалық шектің ымырасыз қайшылықтарға әкелмеудің шарты болып табылады.

Негізгі белгісі "жалпыға бірдей сауаттылық" болып саналатын индустриалдық қоғамда әлеуметтік стратификация ақпаратты қабылдаумен және оны тасымалдаумен байланысты болып шығады. Қазіргі қоғамның мүшелері адамдардың көп мөлшерімен байланысқа түсуі керек және олардың арасындағы қарым-қатынас айқын болуы қажет, сондықтан бұл қарым-қатынастың құралы тек біртұтас, жалпыға ортақ, стандартталған ауызша және жазбаша тіл (көбіне, мектептік білім шеңберінде берілетін тіл) ғана бола алады. Мұндай ахуалда мектептің тілі ананың тілінен маңыздырақ болып шығады, себебі ол тіл әлеуметтенуге және әлеуметтік баспалдақ бойынша жоғары өрлеуге мүмкіндік береді. Демек, казіргі ұлтшылдықтың негізінде тіл мәселесі жатыр. Қазіргі заманның адамы жай ғана индустриалданып қана қоймай, неміс, орыс, жапон ретінде индустриалданады. Қазіргі заманғы индустриалдық мәдениет түссіз емес, оның өз мәнін білдіретін "этникалық" бояуы бар. Геллнердің пікірінше, ұлттық мәдениеттердің соншалықты өткір сезіле бастауы көпұлтты мемлекеттерде тілі әкімшіліктің, мектептің, саясаттың тіліне айналған ұлттың өкілдері айқын басымдылыққа ие болуынан болып отыр. Ал кім тілдік айырмашылығы бойынша коммуникативті ортаға сіңіп кете алмаса, екінші сортты азаматтың төмендегі жағдайына түседі.

Ұлттық мәдениеттердің болашағын елестетуге тырыса отырып, Геллнер индустриалдық өндірістің жалпы тұтыныстарының, үздіксіз иін тіресу мен қарым-қатынас жағдайындағы күрделі халықаралық өзара тәуелділіктің әсері, сөзсіз, кейбір ғаламдық мәдени конвергенцияға әкеледі деген ұйғарым жасайды. Бірақ дегенмен, "ұқсас экономикалық негізге қарамастан, өмір мен қарым-қатынастың мәдени дағдылары арасындағы айырмашылық бөлек қамтамасыз етуді және, демек, жартылай немесе ішінара егеменді бөлек мәдени-саяси бірліктерді талап ету үшін мейлінше үлкен күйінде қалып отыр". "Халықтық мәдениеттердің ескі шоғырының, көрмелік мұражай формасынан басқа кейіпте аман қалуы екіталай, - деп жазады Э. Геллнер, - ал нағыз әр түрлі жоғары мәдениеттердің халықаралық плюрализмінің (бақытымызға орай) бізбен қалатынына күмән жоқ".

Әлеуметтік құрылымдар мен институттарды талдауға қатысты әлеуметтік психолог Дж. Мидтің және бірқатар маркстік әлеуметтанушылардың идеяларымен байытылған, А. Шютцтің феноменологиясының принциптері қолданылған П. Бергер мен Т. Лукманның 1967 жылы жарыққа шыққан "Нақтылықты әлеуметтік құрылымдау" атты кітабынан кейін әр түрлі әлеуметтік мәселелерге деген конструктивтік тәсіл үлкен танымалдыққа ие болды. Кітаптың негізгі идеясы біз сол күйінде қабылдайтын объективті нақтылық ретіндегі қоғам, сонымен бір мезгілде адамдардың іс-әрекетінің өнімі, яғни әлеуметтік конструкт болып табылады.

Этникалықты түсіндірудегі конструктивті тәсіл бүгінгі күні ең танымал және ең жемісті тәсіл болып отыр. Конструктивизм тұрғысынан алғанда этнос - мәдени сипаттамалары бар тұрақты қауым емес, ортақ шығу тегі мен ынтымақтастық туралы аңызға не, мәдениеттің ұқсас белгілері туралы көзқарастарды бөлісетін адамдардың қауымы. Бұл көзқарастар этникалық қауымды қалыптастыру жөніндегі элитаның, этникалық зиялы қауымның күш-жігерінің нәтижесі болып табылады. Бұл жағдайда этно саясат этникалық топ кейпіндегі объектімен емес, белгілі бір ахуалмен істес болады. Конструктивті тәсіл ешқандай жағдайда да халықтардың өмір сүруінің нақтылығын теріске шығаруды білдірмейді. Егер адамдар халық, ұлт, этнос сияқты осындай қауымдардың болатыны туралы көзқарастарды бөліссе, онда бұл өзінің салдарлары болатын нақтылық болып табылады.

1960 жылдардың соңында құрылымдық функционализмге балама іздеу толқыны барысында конструктивті тәсілдер марксшілдермен қосылып, XX ғасырдың 70 және 80 жылдарында әлеуметтік ғылымдарда басымдылыққа ие бола бастады. Бұл тәсілдердің шеңберінде ұлттық құбылыстар көбіне өз-өздері күйінде емес, тек таптық қайшылықтардың көрінісі ретінде қарастырылды, яғни өзі дербес өмір сүре алмайтын және өз билігін легитимдеу мақсатында үстем таптардың ұлтты саналы түрде конструкциялауына бағынышты болатын жасанды құбылыстар ретінде түсіндірілді.

1970 жылдары этникалықтың қоғамда азаюшы емес, ұлғаюшы рөл ойнайтыны, ал этникалық сананың барған сайын маңызды саяси күшке айналып бара жатқаны айқындала түсті. Дамушы елдердің тәжірибесі әлеуметтік жаңарудың этникалық сананың өсуіне серпін беріп, этносаралық қақтығыстарды шиеленістіргенін көрсетті. Этникалық сана мен этникалық мүдденің тарихи контекстен алынып тасталмайтын ауыспалы тарихи шамалар екендігі, оларға тұрлаусыз әлеуметтік күштер де, адамдардың нақты әрекеттері де әсер ете алатыны анықталды. Ал этникалық шекаралар нақты феноменді білдіргеніне қарамастан, жылжымалы, әлеуметтік шартты сипатта болатыны белгілі болды.

Жаһандану дәуірі этникалық және ұлттық феномендер саласында қарама-қайшылықты үрдістердің қатар дамитындығын анықтады. Бір қарағанда, рухани мәдениет саласындағы жаһанданудың жеңісі оның вестернденуін, өзге мәдениеттерді батыстық бұқаралық мәдениеттің толығымен ығыстырып шығаруын білдіреді. Жаһандану жағдайында дәл осы бұқаралық мәдениет ұлттық мәдениеттердің басты бәсекелесі болады - бұл мәдениеттің көп алуан түрлі және әр түрлі құбылыстарын қамтитын, ғылыми-техникалық революциямен, коммуникативті және репродуктивті жүйелердің дамуымен, ақпараттық айырбас пен кеңістіктің жаһандануымен байланысты кеңінен таралған феномен. Бұқаралық мәдениеттің функционалды және формальды аналогтары (ұқсастықтары) ежелгі өркениеттерден бастап, тарихта кездеседі, бірақ нағыз шынайы бұқаралық мәдениет индустриалдандыру мен урбандану үдерістері, таптық қоғамдардың ұлттық қоғамдарға өзгерістері барысында, тұрғылықты халықтың жалпыға бірдей сауаттылығының қалыптасуы, индустриалдыққа дейінгі дәстүрлі кәдуілгі мәдениеттің көптеген формаларының деградациясы, ақпаратты көбейтіп тарату мен тасымалдаудың техникалық құралдарының дамуы барысында және т.б., яғни тек Жаңа заманда ғана туылады.

Батыстық мәдениеттің әлемнің басқа барлық елдерінің мәдениетіне ықпал ету айғағын теріске шығаруға болмайды, тіпті омың жетекшілігін аңғаруға болады. Бүкіл әлемде мәдениет саласында бүгінгі күні либералдық-демократиялық мазмұндағы құндылықтар барған сайын үлкен ықпалға ие болуда, дәстүрлі этникалық құндылықтар мен халықтардың төлтума мәдениеттерінің идеалдары бірте-бірте ығыстырылып бара жатқан тұста ұқсас стандарттар мен өмір дағдысы және, ішінара этикалық көзқарастар кең тарала бастады. Бұл мағынадан алғанда жаһандану, сөз жоқ, өз бойында әр түрлі этностардың, тілдер мен ұлттық мәдениеттердің онан ары өмір сүруіне қатер төндіріп тұрады.

Алайда, жаһандану сондай-ақ әр түрлі мәдениеттердің өзара әрекетінен және өзара кірігуінен де көрінеді. Ғаламдық контексте ұлттық мәдениеттердің дамуын талдау әлемдік мәдениеттің бұрынғы, оқшау сипатын алмастыратындай қандай да бір тұтас мәдениеттің қалыптасуы туралы қағидалар дәлелденбейді. Жаһандануға белсенді түрде еніп кеткен елдер өздерінің ұлттық рухани мәдениетінен мүлдем бас тартпайды, керісінше оны әлемдегі өзгерістерді ескере отырып, сақтайды және дамыта түседі. Мұның ең жарқын үлгісі ретінде экономикада, технологиялық салада табысты жаңаруды жүргізген және тіпті, ғаламдық мәдени үдеріске интеграцияланғаннан кейін де өздерінің ұлттық мәдениеттерінің ерекшеліктерін сақтап қалған Оңтүстік-Шығыс Азия елдерін, Жапонияны, Қытайды, Үндістанды атауға болады. Оның үстіне бұл елдердің мәдениеттері, өз кезегінде, батыстық әлемнің мәдениетіне барған сайын қомақты ықпал етіп келеді. Осылайша, бүгінгі күні біз рухани мәдениеттің жаһандануға табиғи түрде шек қойып отырғанын бақылап отырмыз, ол жаһандану үдерістері, әзірше, бақытымызға орай, асып өтпеуге тиіс шекараны белгілейді.

Ұлттық мәдениеттердің өмір сүруі бүкіл адамзат үшін ортақ болып келетін құндылықтардың мойындалуына еш қайшы келмейді. Ұлттардан құралатын адамзат туралы ұғым олардың барлығын біріктіретін жалпы өлшемді мойындауды логикалық түрде аңғартады. Бұл өзара толықтырудың негізделуі орыстың діни философиясы үшін де тән. Шынайы "бүкіл адамзаттық, ұлттан жоғары тұрған туыстық, - деп жазды И. А. Ильин, - онсыз адамзат рухы мен мәдениетінің өрлеуі мүмкін болмайтын ұлттық құрылымдарсыз оған қол жеткізу мүмкін емес. Өз кезегінде, шынайы рухани жетістік қашанда ұлттықпен суарылады және, сонымен бір мезгілде, әрқашан адамдардың ұлттық тиесілігінен тыс шығып кетеді, сондықтан адамзат тегінің қандай да бір шынайы тұтастығынан хабар бере отырып, адамдарды осы тысқарылыққа жетелейді".

Жаһандану дәуіріндегі ұлттық мәдениеттердің тағдыры туралы айтқанда, жоғарғы мәдениет саласындағы әр түрлі халықтардың барлық дерлік жетістіктерінің ұлттық рухани дәстүрлерге негізделетінін ұмытпау қажет. Ұлттық мәдениет оны тасымалдаушылар үшін ерекше психологиялық тартымдылыққа ие болады, ұлттық айырмашылықтар мен ұлттық мәдениеттерді сақтау ұлт өкілінің терең эмоционалдық-психологиялық және рухани қажеттіліктеріне жауап береді. Егер адамзатты күрделі әлеуметтік жүйе ретінде қарастырар болсақ, онда айрықша көзге түсетін ерекшеліктері бар ұлттар мен ұлттық мәдениеттердің болуы эволюция үдерісінде табиғаттың жаратып шығарған өміршеңдігінің негіз құраушы тетіктерінің бірі болып табылатын алуан түрлілікті қамтамасыз етеді.

Жаһандану біртүтас өзара келісілген және өзара байланысты әлемді қалыптастыра отырып, бүкіләлемдік тарихтың жаңа дәуірін ашады. Бұл тұтастықтың шеңберінде ұлттық мәдениеттердің айырмашылықтары мен қайталанбас тәжірибесі ескерілуі тиіс. Жаһандану алдындағы қорқыныш тұтастық айырмашылықты сіңіріп жұтып қоятындай жалпылық пен жалқылық арақатынасының көнерген ескі үлгісінен туындайды. Мұндай ахуалда қазіргі заманның ең маңызды мәселесі Батыс мәдениеті мен дамушы елдердің дәстүрлі мәдениеттері арасындағы сұхбатты құру болып шығады.

БАЛАМАСЫЗ ЖАҺАНДАНУ МӘСЕЛЕСІ: ГЛОБАЛИЗМ ЖӘНЕ АНТИГЛОБАЛИЗМ

А. ХАМИДОВ

Жер шарындағы мәдени-тарихи үдеріс алуан түрлі этномәдени құрылымдардың уақыт өрісінде сарқылатын және оқшау шектеулі тарихының сансыз көпшілігінен басталады. Бұл құрылымдарға өзінше пәк өз-орталықтығы, өз-басымдылығы, өз-өлшемділігі, өз-заңдылығы (автаркиялық автономизм) және санамен мүлдем сіңіріле қоймайтын өзіндік - бекітілуге деген интенция тән болып келеді. Мұндай құрылымдардың арасындағы қатынас әрқайсысының барлық өзгелерге деген контрадикторлық қарама-қарсылығы принципі бойынша жүзеге асады . Мұның барысында этномәдени тұтастықтың өзі өзіндік санасында презумпция бойынша барынша жағымды (позитивті) атрибуттарға ие болса, ал қалғандары (олар да тек презумпция бойынша ғана) бірыңғай жағымсыз атрибуттарды иеленеді.

Сонымен бір мезгілде барлық этностар субстанционалды түрде біртұтас; бұл бірлік біртұтас - терең - адами мәнмен және онан туындайтын этникалық ерекшелігі болғанымен, жалпы ортақ болып келетін мәдениеттің әмбебаптарымен қамтамасыз етіледі. Сондықтан, қалай болғанда да, бүкіләлемдік мәдени-тарихи үдерістің негізгі үрдісі көптеген оқшау (жергілікті) тарихтарды әр түрлі жолдармен - бейбіт немесе бейбіт емес тәсілдері және олардың өзара қатынастарының формалары арқылы біртіндеп, бірақ табандылықпен жер бетіндегі адамзаттың біртұтас (бүкіләлемдік, ғаламдық) Тарихына айналдыру болды. "Бүкіләлемдік тарих, - деп жазды XIX ғасырдың екінші жартысында К.Г. Маркс, - әрқашан өмір сүрген жоқ; бүкіләлемдік тарих ретіндегі тарих - бұл нәтиже". Жасырындылықтан ғана ол нақылға айналады. Бүкіләлемдік, ғаламдық Тарихтың түзілу үдерісіне қуатты серпін берген өзінің кеңейе түскен экспансиясын жер шарының барлық аймақтарына тарата бастап, әлемдік нарықты қалыптастырған Батыс Еуропада пайда болған капитализм еді. Бүкіләлемдік-тарихи үдерістің тұтастығы біртіндеп қоғамдық-адами нақтылықтың экономикалық саласының үсті деңгейінде де орнатыла бастады.

Адамзаттық тарихтың этномәдени құрылымдардың көптеген тарихынан басталатыны айтылды. Бұл тарихтың бірінші кезеңі осындай. Екінші кезеңі - ұлттық-мәдени; бұл енді этностардың емес, ұлттардың тарихы. "...Өздерімен оқшау тұйықталып қалған этностарға қарағанда ұлттың бірінші ең маңызды белгісі, оның әуел бастан өз жаратылысы бойынша көп этносты, немесе, дәлірек айтқанда, этностан жоғары екендігімен сипатталады". Ұлт бірнеше этностардың, оларға редукцияланбайтын, сапалы езге тұтастыққа қосылуынан құралады: "ұлт - бұл әр қилы екі бастаудың қосындысы: көптеген стихиялы пайда болған этникалық қауымдастықтардың және мәжбүрлеуші мемлекеттік-құқықтық реттіліктің". Жаңа заманда Батыс Еуропада қуатты ұлттық-мемлекеттік бірлестіктер қалыптаса бастайды.

Адамзат тарихының үшінші кезеңі — нағыз бүкіләлемдік немесе жаһандық Тарих кезеңі. Мәдениеттердің әр алуандығы бұл жерде элиминацияланады; олар мүлдем бірыңғайланбайды (унификацияланбайды); олардың қатар өмір сүру тәсілі ғана трансформацияланады. Нағыз жаһандық әлем - бұл, К.Г. Маркстің сөзімен айтқанда, "теңдіктің әр түрлі бояуда сынатындай нәрсесі болып табылатын өз теңсіздігі мен әр қилылығын өзі қалыптастыратын әлем' . Бұл кезеңге кешудің қажеттілігі мәдени-тарихи үдерістің имманентті қисынынан туындайды. Шамамен XX ғасырдың басынан бері бұл өтпелі кезең іске аса бастады. Адамзат тарихының жаһандық Тарих кезеңіне көшуін біз жаһандану деп атаймыз.

Жаһандану өзінің идеялық негіздемесін тамыры батыс-еуропалық Ағартушылық дәуірінен табылатын екі іргелі идеядан алады. Бірінші идея - бұл И.Г. Фихтенің "Адамның абыройы туралы" еңбегінде мейлінше түйінделген формада айтқан атақты сөзіндегі (1794 жыл) біртұтас адамзат табиғаты идеясы; екінші идея - бұл жер бетіндегі адамзаттың барлығын дерлік қамтитын адамзат Тарихының прогресі идеясы және сонымен бір мезгілде идеалы. Әрине, бұл идеялар, әсіресе екіншісі, батыс-еуропалық тарихтың қозғалысын жалпы тарихи прогрестің әмбебап ауқымы мен өлшемі ретінде қабылдаумен сипатталатын еуропацентризмнің рухын бойына сіңірген. Мұндай өлшем өзінің мәні материалды және рухани өмір өндірісінің капиталистік тәсілінің салтанат құруы жағдайында ғана ашылған әлемдік қатынастардың батыстық типі мен Әлемдегі Адам болмысының ерекше батыстың тәсілін әсірелей абсолюттендіреді. Бұл әсірелей абсолюттендірудің мәні адамдардың "жүздеген және мыңдаған жылдар бойы... барлығынан бұрын басқа қалған әлемді жаулап алу, бағындыру, үстемдік жүргізу мақсатында өз күштерін өсіре түсуді көбірек ойлауымен сипатталады. Енді осы үшін есе қайтарудың реті келді - әлемді бағындырушылардың ұстанымы үшін есе қайтарудың реті келді" . Бұл есе қайыру XX ғасырдың орта тұсында үлкен және кіші дағдарыстардың кейпіне енді, олардың бірі ғаламдық-экологиялық дағдарыс болып табылады. Адамзат - бір адамға дейін қалмай барлығы да - көптеген мыңжылдықтарда тұңғыш рет арғы жағынан ешқандай келешек қана емес, өмір сүру мүмкіндігінің өзінің, өкінішке орай, Жер шарының барлық биосферасының өмір сүру мүмкіндігінің өзі күмәнді болатындай, тағдырды таразыға қойған аралыққа тап келді.

XX ғасырдың 60 жылдарының аяғы мен 70 жылдарының басына дейін капиталистік елдерде жасалған тарихи прогрестің барлық үлгілері (мысалы, конвергенция, постиндустриалды қоғам, ақпараттық қоғам және т.б. теориялары) прогресті барлық, адамзатпен байланыстырғанын ескеру керек; бұл үлгілер барлығына арналған прогрестің үлгілері болатын.

Бірақ, өткен ғасырдың 70 жылдарынан бастап ахуал түбегейлі өзгерді. Бұған тікелей серпін берген нәрсе 1970 жылы Дж.В. Форрестердің жарыққа шыққан "Әлемдік динамика" деп аталатын кітабы мен ондағы автордың өзінің ұсынып, сол кездері қалыптасқан өсу шектері теориясы болды. Аталмыш теорияны қалыптастырушылар мынадай түйінге тоқталады: "Егер әлем тұрғындарының, индустриалдандырудың, қоршаған ортаны ластаудың, тамақ өнімдерін өндірудің және ресурстар сарқылуының казіргі уақытқа дейінгі өсу үрдісі сол күйінде сақталып қалса, онда келесі жүзжылдық барысында адамзат өсудің шектеріне таяп келеді". Және тағы да: Егер бұл мәселелерді шешудің ешқандай шараларын қарастырмаса, бұл қарама-қарсы сипаттағы өте кесімді шараларды қабылдаумен бірдей болады. Экспоненциалды өсудің әрбір қосымша күні өсудің шектеріне әлемдік жүйені барған сайын жақындата түседі. Ешқандай әрекет жасамау туралы шешім қабылдау жүйенің күйреу сәтінің түсуін ұлғайту шешімімен эквивалентті".

Және іс-әрекеттер қабылданды. Бірақ тек теорияландыру саласында ғана. Өткен ғасырдың 80 жылдарына қарай осы уақытқа дейін Батыста үстемдік етіп келген "экономикалық өсім" бірте-бірте өз күші мен тартымдылығын жоғалтты. Оның орнына "жаһандану" деп аталатын үлгі келді. "Деп аталатын" деп бөліп көрсетуіміздің себебін қазір түсіндіреміз.

"Жаһандану" терминінің өзі кең айналымға XX ғасырдың 60 жылдарының аралығында ғана, оның үстіне Батыста енгізілді. Бұл кездері ол Жердің барлық халықтарының тарихи прогресс бағытында ауытқусыз дамуын білдірді. Бірақ, шын мәнінде, олардың нақты дамуы да сондай болды. Басқаша айтқанда, жаһандану ұғымы бастапқыда жаһанданудың шынайы үдерісін бейнеледі. Дегенмен, оның XX ғасырда модерндеу формасында іске асырылғанын атап өту керек. Жаңарудың өзі болса, басым көпшілігінде, батыстандыру (вестернизация) формасында, яғни Батыста қалыптасқан стандарттарды, құндылықтарды, технологияларды, өмір тәртібін және тіпті институттарды батыстық емес қоғамдар мен мәдениеттерге көшіру, ал кейде зорлықпен таңу формасында жүзеге асырылды. Сондай-ақ осы XX ғасырдың өзінде, әсіресе оның орта тұсынан бастап Батыстың өзі Еуропа мен Америкаға (яғни, АҚШ) бөлінгенін ескеру қажет, сондықтан да батыстандыру еуропаландыру формасында да, америкаландыру формасында да іске асырылды. Бірақ С.П. Хантингтон "жаңарудың батыстандыруды білдіруі міндетті емес", деп есептейді'.

Алайда, қалай болғанда да, тарихи прогресс - доктриналарда болсын, нақтылықта болсын барлық адамзатқа таралды. Өткен ғасырдың 70-80 жылдарында қалыптасқан "жаһандану" доктринасы мен үлгісі жаһандану мен тарихи прогрестің мазмұнын түбегейлі басқаша түрде түсіндіреді. Бұл доктрина тарихтың прогресін енді жер шарындағы барлық адамзатпен байланыстырмайды; ол бұл прогресті адамзаттың шектеулі бөлігімен ғана байланыстырады. Бұл бөлікке мыналар жатуы мүмкін: АҚШ- тың көшбасшылығындағы анағүрлым алпауыт капиталистік мемлекеттердің тобы, не болмаса, тікелей ұлттық, мәдени және мемлекеттік тиесілігі жоқ таңдаулы адамдардың белгілі бір шоғыры, яғни "алтын миллиард" деп аталушылар. Жаһандану доктринасына тікелей қарама-қарсы бұл доктринаны біз глобализм деп атаймыз.

Жаһандану үлгісі "социализм жүйесінің" күйреуімен және "капиталистік жүйенің" жеңісімен біткен "суық соғыс" деп аталған қырғи қабақтық аяқталғаннан кейін жай ғана доктринадан іс жүзіндегі стратегия мен тактикаға айналды. "Суық соғыстың" бітуі әлемдік тәртіптің түбірлі трансформациясын өмірге келтірді. Бұрынырақ "суық соғыс" кезінде әлем геосаяси қатынасынан алғанда екі супер державадан - АҚШ-тан және КСРО-дан тұратын екі полюсі немесе екі орталығы бар эллипсті білдіретін. Барлық елдер мен халықтар қандай да бір формада немесе дәрежеде осы орталықтардың төңірегіне топтасатын немесе тартылатын. Бұрын полярлы ұйымдасқан (яғни екі қарама-қарсы полюсі бар) әлем енді апологет-идеологтар қулықпен "бір полярлы " деп атаған "орталық шеткері" принципі бойынша ұйымдасқан әлемге трансформацияланды.

Бұл жаңа әлемдік тәртіпте Орталықтың орнын АҚШ және тағы бірнеше жетекші капиталистік мемлекеттер басты да, барлық, қалған әлем шеткеріліктің кебін киді. Орталықтың жағдайын иеленген АҚШ барған сайын құқығынан айырыла бастаған шеткеріге (периферияға) өз еркін таңу құқығын өз қолына жинап алды. Демек, бұрын тек доктрина күйіндегі жаһандану практикалық-әрекетшіл күйге алмасты. Бүгінгі әлемдік тәртіп - жалғыз бір орталықтан туындайтын бүкіләлемдік-тарихи үдерісті біржақты тәртіпте және тек осы Орталықтың өзінің мүддесіне сай реттеу және регламенттеу. Моноорталықтық жаһандастырудың стратегиясы мен тактикасын іске асырудың басты қаруы халықаралық қаржылық капитал болып табылады.

1998 жылдың өзінде академик Л.И. Абалкин "социализм жүйесінің" күйреуінен кейінгі геосаяси ахуалды талдай отырып, таяу әлемдік келешекте төмендегідей үш ғаламдық сценарийлердің іске асырылу мүмкіндігі туралы тоқтамға келді . Оның біріншісіне сәйкес, қалған әлемге әлеуметтік-саяси және экономикалық дамудың өз үлгілерін таңа отырып, АҚШ әлемде басымдылық танытады. Бұл - жаһандастырудың америка-орталықтық үлгісі. Екінші сценарийге сәйкес, қалған әлемді қатаң қадағалайтын әлемдік "суперэлита" ("алтын миллиард") әлемде жетекшілік етеді. Мұны, басқаша айтқанда, "суперэлита орталықтық" жаһандастыру деуге болады. Ақырында, үшінші сценарийға сәйкес, әлем тек біркіндікті ғана емес, сонымен қатар, "суық соғыстың" кезіндегідей екікіндікті де емес, көпкіндікті болып табылады. Мұндай әлемде өздерінің тартылу мен ықпал ету аймақтары бар мемлекеттердің топтарынан тұратын бірнеше орталықтар (Л.И. Абалкин - орталықтар болуы мүмкін деп жорамалдайды) болады. Мұндай әлемдік тәртіпті енді жаһандық тәртіп деп біржақты айтуға болмайды; бұл, дәлірек айтқанда, жаһанданудың бір форма-кезеңі. Сонымен бір мезгілде бұл сценарий - бүгінгі уақыттың нақтылығы болғанның өзінде де, мейлінше бұлдыр нақтылық. Жаһандастырудың өзге екі сценарий басымдылық көрсетіп отыр.

Сондай-ақ А.С. Панарин де біздің қазіргі заманымыздағы жаһандастырудың екі типін даралайды: "халықтың ту сыртынан өзара ымыраласқан басқарушы элитаның эзотериялық жаһандастырушылығы" және "өзінің барлық ұлттық және жергілікті шектеулерімен қоса бір державаны біркіндікті ғаламдық жүйенің - әлемдік биліктің монопольді тасымалдаушысына айналдырудың дәстүрлі шарасына негізделген жаһандастырушылық"'.

Бізге казіргі кезеңде жаһандастырудың екі типі де, немесе екі сценарийі де өзара толықтырушылық пен өзара қолдаушылық принципі бойынша кызмет етіп жатқандай көрінеді. Мүмкін (және дұрысында) көзге шыққан сүйелдей болған шеткері қайтымсыз түрде көндігіп, ол бәсекелесе бастауы және тіпті жетекшілікке таласа бастауы әбден мүмкін.

Жаһандастырудың бұл екі типінің тактикасы мен тактикалық құралдары біршама айрықшаланатынын ескеру қажет. Жаһандастырудың американ-орталықтық үлгісінде дөрекі экономикалық және саяси (әскериді де қоса) қысымның әдістері басым болады. Жаһандастырудың суперэлита-орталықтық үлгісінде қаржылық қысым мен басыбайлылықтың әдістері басым болады. Әлемдік қаржылық суперэлита өз билігін шоғырландырудың барысында өткен ғасырдың 80 жылдары бойына казіргі заманғы саяси және экономикалық институцияларды қайта құрып шықты. Бұл қайта құрудың салдарынан, Ф. Мак-Майлдың байқауынша, "барлық мемлекеттер өздерінің қаржылық жүйелерін ғаламдық өлшемдерге сәйкестендіруге мәжбүр болды".

Бірақ жаһандастырудың бұл екі типіне де жабайы шеткеріні өз билігіне бағындырудың стратегиялық және тактикалық тәсілдерінде ортақ нәрселер баршылық. Бұл стратегия мен тактиканың негізгі бағыттарын ғана белгілеп өтелік.

Жаһандастырушылардың өз жаһандық мақсаттарына - барған сайын азып-тозып, құқықтарынан айырыла бастаған шеткері аймақ пен оның әлі де болса иелігіндегі табиғи ресурстарға тұтас әлемдік үстемдігін орнату мақсатына жету жолындағы негізгі кедергілердің бірі күшті ұлттық-мемлекеттік құрылымдар болғандықтан, негізгі стратегиялық соққы соларға бағытталады. "Жаһандастырушылар" өздерінің дәл осы ғаламдық жыртқыштықтарына кедергі келтіргендіктен барлық күш-жігерін ұлттық мемлекетті әлсіретуге және ыдыратуға жұмсайды'".

Ұлттық-мемлекеттік құрылымдар этностан жоғары немесе суперэтносты. Сондықтан глобализм этникалық сепаратизмді, этникалық менмендікті, этникалық экстремизм мен жалпы трайбализмді барлық жағынан тұтата отырып, ұлттық тұтастықты кезінде осы тұтастықтың бөлініп шыққан этникалық құрамдастарға ыдыратуға ұмтылады. Ұлт және этнос тек өздерінің архитектоникасымен ғана емес, олардың болуына тән негіз құраушы уақыт модусымен де айрықшаланады. "Ұлттық егеменділік - болашаққа ұмтылған мәдениет-жобамен, ал этникалық сепаратизм өткенге ұмтылған мәдениет-жадымен шабыттанады. Болашақ тайпалық, сословиелік, таптық айырмашылықтардан азат етсе, өткен шақ оларды құрметтеуді міндеттейді". Ұлттық сана глобализмнің жасырын пиғылдарын тауып алуға қабілетті болса, этникалық сана оған қабілетсіз. Сондықтан да жаһандастырушыларға өздерінің егемендіктерімен және жеке мансаптарымен (көбіне әсірелеумен үлкейтілетін) мастанған өз-өздеріне ырза этномемлекеттік құрылымдарды "қолға үйретіп алу" анағұрлым оңай.

Мына бір жайтты де ескеру керек. Егер казіргі заманғы постмодернизм философиясы өзінің идеологиялық проекциясында постмодернистердің өздерінің интенциясына қарамастан, бүтіндей алғанда, моноорталықтық глобализмнің ұмтылыстарының апологиясына жұмыс істесе (мұны А.С. Панарин өте жақсы көрсетіп берді), ал JI.H. Гумилевтің этногенез тұжырымдамасы, тағы да өздерінің жеке интенциясына қарамастан, өз идеологиялық проекциясында жаһандастырушылардың ұлттық-мемлекеттік құрылымдарды этникалық монадаларға ыдырату үдерісінің апологиясына жұмыс істейді. Бұл тезис аталмыш тұжырымдаманы Г.С. Померанецтің сынаған сынымен дәлелденеді. "Этностар теориясы, - деп жазады ол, - өркениеттердің, мәдени шеңберлердің, мәдениеттердің ұлы коалициясын түсінуге жетелейтін жолды жабады, яғни Шпенглер мен Тойнбиден артқа қарай, романтикалық ұлтшылдыққа қарай шегіне жасайды... Оның (Л.H. Гумилевтің. - А.Х.) этностар теориясы тайпалық нормаларды өркениеттің динамикасына таратады... Этностар теориясы ұлттық мінезді тайпалық мінезбен шатастырады"'.

Сонымен, глобализм барлық құралдарды (көп жағдайда, әрине, бейбіт құралдармен -негізінен идеологиялық және қаржылық құралдармен) күшті ұлттық-мемлекеттік құрылымдарды әлсіретуге, ал түпкі мақсатында қиратуға және жоюға ұмтылады. Және бұл олардың қолынан келіп отыр; Ф.Х.Кауфманмен келіссек, "мемлекет-ұлттар өздерінің дербестігін жоғалтып отыр. Өз тағдырын демократиялық жолмен басқаратын ұлттық қауымдастықтар туралы көзқарас бірте-бірте шындыққа сай келмей жатыр". Р. Бурбах пен У.И. Робинсонның пікірінше, капитализмнің ұйымдастырушы принципі ретінде ұлттық мемлекетті ығыстыру да және сонымен бір мезгілде капиталистік дамудың негізі ретінде мемлекетаралық жүйені бекіту де жүзеге асып жатыр".

Глобализм ұлттық-мемлекеттік құрылымдардың ішінен мемлекет институтын қоғамнан (ең бірінші кезекте - экономикадан, ал оның ішінде — қаржылық құрылымдардан) ажыратуға және оның коғам өміріне араласуын мейлінше қысқартуға ұмтылады. "Бұрынғы өсімқорлық барысындағыдай, - деп жазады А.С. Панарин, - қазір де қаржылық капиталдың өндіруші экономикадан бөлінуі жүзеге асуда. Саудагерлік-өсімқорлық табыс бұрынғы кәсіпкерлік табысты ығыстырады және банкінің кәсіпорыннан, қаржылық саудагерлердің халықаралық диаспорасының экономикалық егемендігін жоғалта бастаған ұлттардан үстемдігін өмірге әкеледі".

Глобализмнің экспансионистік белсенділігінің келесі формасы бұрынғы ұлттық-мемлекеттік элитаның барынша тез ыдырауына және жаңаларының құрылуына ықпал ету болып табылады. Бұрынғы экономикалық, саяси, интеллектуалдық элита біріншіден, өз халықтарына абсолютті түрде қарсы қойылмаған болатын, екіншіден, олар ұлттық-мемлекеттік мүдделерді жалпы адамзаттық мүдделермен тұтастықта білдірді және қорғаштауға ұмтылды. Жаңа элита тура қарама-қарсы бағдар ұстанады. "Бүгінгі күні элита болу және өзіңді элита ретінде іске асыру өзіңді ұлттық мүдделерден және ұлттық арпалыстардың тәуелсіз жағдайға қоюды білдіреді... Қазірде, жаһандану дәуірінде, элита болу жергілікті ұлттық мүдделермен байланыссыз қандай да бір құпия интернационалға мүше болуды білдіреді".

Моноорталықтық глобализмнің қызығушылық тудыратын және сонымен бірге көрнекі салдарларының бірі оның қазіргі кезеңіндегі байыған үстіне байи түскен дәулеттілердің соншалықты деңгейде күйзеле түскен кедейлерге деген қатынасынан аңғарылады. "Әрине, - деп пайымдайды британдық философ .Бауман, - байлар мен кедейлер арасындағы қақтығыс қадым заманнан бері келе жатыр. Бірақ, егер бұрынғы кездері байлар кедейлердің болуына мүдделі болса, оларға тәуелді болса, ал ақпараттандыру және компьютерлендіру дәуірінде байлар кедейлерді қажет етпейді, демек олармен келісімге келуге тырыспайды да". Кедейлер іс жүзінде кедейлер мәртебесінен айырылады және жер бетіндегі артық адамдарға айналады. Оларсыз да күн көруге әбден болады...

Глобализмнің өз мақсаттарына жету жолындағы ең қуатты кедергі төлтума тұтастай ұлттық мәдениеттер және, әрине, осы мәдениеттердің субъектілері - индивидтер, индивидуалдар және тұлғалар болып табылады. Сондықтан екі типтің де жаһандастырушылары осы мәдениеттер мен олардың субъектілерін деструкциялауға (бұзуға) өз күш-жігерлерін жұмылдырады. Бұл жерде төмендегідей негізгі бағыттарды бөліп қарастыруға болады.

Субъектілік болмыстың деңгей-аймақтар иерархиясын (сатысын) бұзуға және оны тұтынушылық-пайдалылық деңгей-аймағына редукциялауға ұмтылу. Бұқаралық мәдениетті оның ең төменгі үлгілерінде, әсіресе, руханилықты бұзуға ықпал ететін үлгілерінде енгізу мен тіпті, тықпалау эгоистік-гедонистік және агрессивті инстинкттер мен ұмтылыстардың ампликациясы мен өзектілігін тудырады. "Американдандырылған бұқаралық мәдениет біздің көз алдымызда эстетикалық тәжірибенің ертеректе рафинацияланған формаларынан денеге тән дөрекілікке ие болу құқығын жаулап алды. Жыныстық, садистік-мазохистік, көрсеқызарлық және өзге инстинкттерді, оның ішінде кісі өлтіру инстинкті ескі тыйым салу мораліне қарсы бағытталған қазіргі заманның қандай да бір ерлік көрінісі сияқты ұсынылады.

Адамзаттың өмір қамының барлық қырлары мен мәдениеттің барлық формалары мен салаларын тауарландыруды және коммерциалдандыруды енгізу, "осы уақытқа дейінгі барлық адами ниеттерді экономикалық пиғылдардың ығыстыруы" . Бұл - тек Әлемге деген тұтынушылық-пайдалылық қатынастың көрінісі мен барлығын қамтуы. Осыдан адамның өмірі мен мәдениеттегі алып-сату қатынастарына қарсыласатын барлық нәрсеге сенімсіздікті және тіпті, жеккөрушілікті ынталандыру, коммерциялық пайда түсірмейтіннің барлығын адамға лайықты нәрсе емес деп жіктеу туындайды. Сонысымен барлық жоғары құндылықтар мен қасиеттілер сағым қудыратын және утопиялық нәрселер ретінде шеттетіледі. "Ұлтты сыртқы тапсырыс берушілердің сұрағандарының барлығын жеңімпаздардың (жаһандастырушылардың. - А.Х.) ұйымдастырған рыногына шығаратын жауапсыз алыпсатарлардың шашыраңқы қойыртпағына (конгломератына) айналдырғылары келеді" .

Күш-жігердің ойлау мәдениетін, адамның дүниеге қатынастық-дүниетанымдық өзіндік анықталуы мен өзіндік есептілігі мәдениетін басып-жаншу мен бұзуға, адамдағы тұлғалық бастауды қудалауға бағытталғандығы. Бұл алуан түрлі тәсілдермен іске асырылады: жарнама арқылы, тармақталған БАҚ арқылы сананы уландыру жолымен; тұлға қалыптастырушы құрамдас элементтерді барынша азаятындай және адамды еңбек нарығының талаптарына жауап беретіндей, жұмыс күшінің субъекті етіп қалыптастыратындай жағдайға лайықтап білім беру жүйесін қайта құруға ұмтылу жолымен. Іргелі философиялық, социологиялық, экономикалық, саяси және өзге ілімдерді шеттету және күйе жағу егіледі және негіз құраушы мақсаты бүкіл әлемнің ресурстары "жаһандық", яғни таңдаулы алтын миллиардтың қолына түсетіндей мүддені көздейтін глобализм "жаһанданудың" істеріне қолайлы әрі қауіпсіз нәрселердің барлығы көкке жеткізе мадақталады".

АҚШ-ның жетекшілігіндегі алпауыт державалардың тобының "қайыршы"мемлекеттерге қатынасынан ба екен немесе "алтын миллиард" трансұлттық шоғырының планетадағы қалған бес миллиардтан аса адамдарға қатынасынан ба екен ғаламдастырушылардың осы теңдессіз ашкөз және шексіз дөрекі амбициялары мен дәмелері өмірге антиглобализмді әкелді. Антижаһандастырушылық қарапайым ой-тұжырымдары мен стихиялық экзальтациялық бүліктерден бастап қалыптандырылған тұжырымдамалық ұстанымдар мен доктриналарға дейінгі бекітілудің мейлінше әр алуан формалары мен деңгейлерінде болады. A.И. Уткин былай дейді: "Жаһандану ("глобализм" деп айтқан дәлірек болады. -А.Х.) үдерістеріне деген жағымсыз қатынас тек сауаты шамалы мексикандық шаруалар мен ну орманға сіңіп кеткен үндістердің ғана қарсылығын білдірмейді, сондықтан ақпараттың жеткіліксіздігі есебіне жатқыза салуға болмайды... Жаһанданудың қарсыластары бұл үдеріспен таныстықтары күмән туғызбайтын құрбандар екендігі айтпаса да түсінікті" . Және ол "жаһанданудың әр түрлі қырларын жағымсыз сипаттайтын жеті сыншыл бағыттарды" бөліп көрсетеді және талдайды . Антиглобализм глобализмнің Тарихтың келешегі мен қозғаушы күштерін иеленуге деген құқығын, олардың Болашақты құрастыруға деген өзімшіл монополиясын әшкерелейді және теріске шығарады. Жаһандастырушылық орталықтары мен олардың эмиссарларының дегеніне бейімделген интеллектуалдық элита өкілдері антиглобализм мен антиглобалистерге барлық тұрғыдан күйе жағып бағуда. Мысалы, "Тәуелсіз газетіндегі" (2002. 20. 06. -.) өз сөзінде B.JI. Иноземцев былай дейді: "Антижаһандастырушылардың бағдарламалары тек утопиялық қана емес, әділеттілікке, теңдікті талап етуге негізделмеген кез келген басқа нәрсе сияқты реакциялық болып табылады" . "Осы сөздерге сілтеме жасаған А.Б. Вебер, "бұл жерде "әділеттілік" ұғымына қандай мағына берілгенін білу қызық болар еді?" , - деп мәселе қояды. Бірақ бұл таза риторикалық сұрақ: жаһандастырушылар үшін моноорталықтық жаһандастырушылыққа қызмет ететіннің барлығы және жаһандастырушылықтың талап-тілектерінің өздері де әділетті болады.

Алайда, антиглобализмдік, ол қандай формада болмасын, жаһандастырушылықтың мазмұнды баламасы болып санала алмайды. Глобализм өзінің мәні жағынан планетадағы бүгінгі экологиялық ахуалға жауапкершілікті болып табылатын әлемге деген қатынастың типін және Әлемдегі Адам болмысының сол тәсілінің сақталуы барысында жер шары тұрғындарының басым көпшілігін бейшара қайшылыққа ұшырату мен күйрету есебінен өсудің шектерін өзі үшін белгісіз, бірақ соңғы мерзімге ысырудың стратегиясы болып табылады.

Глобализмнің келешектерін болжау қиын емес. Планета ресурстарының сарқылуы және экологиялық дағдарыстың асқынуы барысында, өсудің шектері барған сайын айқындала түскенде глобализмнің екі типі арасында - алпауыт мемлекеттердің жүргізетін жаһандастырушылығы мен "алтын миллиард" шоғырының жүргізетін жаһандастырушылығының арасында күрес басталады. Ақыры соңында жеңіс "алтын миллиардтың" қолында қалатын сияқты. Өйткені әлемдік қаржыларға деген билік солардың қолына шоғырланған, ал Г. Шиманов былай дейді емес пе: "Әлемдік қаржыларды билеу - БҰЛ ӘЛЕМГЕ ҮСТЕМДІК ЕТУДІҢ КІЛТІ .

...Антиглобализмнің осалдығы, ең алдымен, оның глобализмге деген жағымсыз реакцияны ғана білдіруімен сипатталады. Ол осы соңғысына деген контрадикторлық қатынастың шеңберінен шыға алмайды, сондықтан да оған қатысты үнемі жағымсыз тәуелділік жағдайында болады. Антиглобализмнің жақтаушылары да глобалистер сияқты Әлемдегі Адам болмысы мен әлемдік қатынастар типінің сол тәсілін үн-түнсіз қабылдайды. Олар іс жүзінде Жердің ресурстарын тартып алу мен жұмсауда барлық халықтардың теңқұқылы қатысуын ғана талап етеді. Демек, экологиялық дағдарыстың онан ары тереңдетілуі мен экологиялық апаттың жақындатылуына және бүкіл жер бетіндегі адамзатқа ортақ төнетін "ақыры заманға" да қатысуға көндігеді.

Шынайы жаһанданудың "глобализм немесе антиглобализм" баламасымен ортақ ештеңесі де жоқ. Ол бұл баламаның арғы жағында және одан жоғары тұр. Бірақ жаһанданудың қажетті жөне кесімді алғышарты көптеген жүзжылдықтар бойы бейімделгіштікке машықтанып адамзатты және бүкіл биосаланы қайтымсыз экологиялық апат алдына әкеліп қойған әлемдік қатынастар типі мен оны туындатқан Әлемдегі адам болмысының сол тәсілінен бас тарту болып табылады. Әлемдік қатынастардың батыстық типі антропоорталықтық, бірақ сондай-ақ, басқаша болғанымен де әлемдік қатынастардың шығыстық типі де антропоорталықтық. Егер біріншісі адам сыртқы әлемге барынша бағытталған және онымен санаспай, өз-өзін өзгертуді естен шығара отырып, өз әрекетімен оны өзіндік ұстаныммен, өзеуреген өлшеммен, өзімшілдікпен құбылтатындығымен сипатталса, ал екіншісі адамның өз ішкі әлеміне барынша бағытталатындығымен және сыртқы әлемнен теріс бұрыла отырып, өзіңді осы ішкі әлемді дамыту мен жетілдіруге арнауымен сипатталады.

Демек, Әлемдегі Адам болмысының шығыстық тәсілі және онан туындайтын әлемдік қатынастар типі батыстықпен салыстырғанда жағымдырақ болғанымен, оны таңдау нақтылы планетарлық ахуалдан шығудың шынайы жолы деп санала алмайды. Әлемдік қатынастардың аталған типтерінің синтезі де мұндай жол бола алмайды. Адамдардың өздерін дамытуы мен жетілдіруіне ден қоюы оның тек бір қыры ғана болатындай, ал келесі қырында сыртқы әлемді, әсіресе оның төмен жатқан деңгейлерін дамыту мен жетілдіруге көңіл қоятындай Әлемдегі болмыстың түбегейлі өзге тәсілін адамдар жасап шығарулары керек. "Біз, — деп жазады Г.С. Батищев, - өзімізді қоршаған әлемді бірте-бірте өзгертуге лайықты болуымыз үшін, алдымен, өз-өзімізді біраз өзгертуіміз керек. Сонда және тек сонда ғана біз Универсумға қажетті жемістерді бере аламыз, оның шексіз диалектикасына қызмет етуде жемісті бола аламыз, космогенездің бірлескен қызметкерлері, жаратушылары бола аламыз". Жер бетіндегі адамзаттың өзге конструктивті жолы мүлдем жоқ. Ал, бұл жолға түсу үшін қазіргі нақтылы жағдайды және оның бүкіл адамзат үшін (өздерін таңдаулылар деп жариялағандар үшін де) келешектерін айқын түсіну қажет және ізгі, жауапкершілікті ерік керек. Рим клубының мүшелері баяғыда-ақ ескертті: "Тек өз мүдделерін ғана көздейтін жекелеген елдердің өзімшілдігінің нәтижесінде болсын, немесе әлемдік ықпал үшін дамушы және дамыған елдердің арасындағы күрестің нәтижесінде болсын, оған қарамастан, келетін салдар тек апатты болуы мүмкін. Әлемдік жүйе өзін мекендеушілердің мұндай эгоцентристік және қақтығыстық қылықтарын қамтамасыз етуді ұзақ уақыт бойына жалғастыра беретіндей, соншалықты сыйымды және жеткілікті жемісті емес. Планетаның материалдық шеттетеріне біз таяу жақындаған сайын, бұл шешілуі қиын күрделі мәселеге айнала түседі" . Және біз бүгін осының куәсі болып отырмыз.

Глобализм мен антиглобализм не бар, не жоққа көшкен сыңайлы, бірақ онан мәселе шешілмек түгілі, онан ары шиеленісе түсуде.

Сонымен, шынайы жаһандану тек глобализммен ғана емес, антиглобализммен де сыйымсыз болып шықты. Алайда, әрине, жаһандастыру антижаһандастыруға қарағанда анағұрлым агрессивті және зиянды. Өйткені, антиглобалистер - бұлар глобалистер олардан сұрамай-ақ планетарлық қайыршылардың кебін киюге мәжбүр еткендер. Сондықтан ғаламдастырушылар (глобалистер, оларды әрі жыртқыш әрі дөрекі жаһандастырушылармен салыстырғанда осылай атаған дұрыс шығар. - А.Х.) жаһандануға тиімді қарсы түр уға олардың қондырмалары мен еріктерін қайта бағдарлау мақсатында антиғаламдастырушылармен мазмұндық сұхбат жүргізе отырып, олармен бірігулері қажет.

Бүкіл адамзат үшін (глобалистерді қоса алғанда) бүгінгі планетарлық ахуалдан шығудың шынайы жолы Әлемге деген қатынастың түбегейлі трансформациясымен байланысты екендігі жоғарыда айтылды. Бірақ мұндай трансформациялар тіпті жалпының ортақ келісімі болған жағдайдың өзінде де бір сәтте іске аса қоймайды. Осыған орай жаһандастырушылардың ұмтылыстары мен экспансиясына қарсы әрекет етуге ықпал ететін және сонымен бір мезгілде антижаһандастырушылар үшін тартымды болатын стратегиялар мен соған сәйкес тактикаларды жасап шығару қажет. Осындай стратегиялардың біріне жаһандастырушылар оларды қайыршы күйіне ұшыратқан ұлттық-мәдени құрылымдардың консолидациялануы (шоғырлануы) бола алады. Бірақ мұндай стратегияға лайықты тактика сәйкес келуі керек.

Егер өткені мен осы шағындағы мәдени-тарихи үдеріске көз тастар болсақ, онда оның бойында мәдениеттердің екі формасының үйкелісінің (біз бұл жағдайда мәдениет пен өркениетті айырып қарастырудан шығып отырмыз) басым болғанын және әлі де басымдылығын аңғаруға болады: ) өзара әрекет және ) өзара қатынас. М.М. Бахтин оларды белгілеу үшін сәйкесінше "монологиялық қатынас" және "диалогиялық қатынас" деген ұғым-метафораларды ұсынды.

Өзара әрекет жоғарыда алуан түрлі оқшау этномәдени құрылымдардың қатар өмір сүру кезеңі ретінде анықталған мәдени-тарихи кезеңге анағұрлым тән болып келеді. Қатаң категориалдық мағынада айтқанда, өзара әрекет аяқталған формалық құрылымдарда, яғни Табиғат әлемінде ғана болады. Бұл жерде әрбір аяқталған формалық құрылым, күрделілік пен дамығандықтың қандай деңгейінде тұрмасын (егер әңгіме тірілер туралы болса), өзгелерге өзінің осы жеке соңғы анықтамаларында ықпал етеді және оған ықпал еткен кез .келген әсер соларда сынақтан өтеді. "Тіпті өзінің ұйымдасуы жағынан ең күрделі "соңғы" заттың өзі тіпті, ең қарапайым затпен соқтығысқанда онымен өзара әрекетке түседі. Алайда, зат ешқашанда өзге заттың әсерін өзінде лайықты бейнелей алмайтыны сонша, мұның барысында оның өзінін жеке, тек өзіне тиесілі ерекшелігі де еш байқалмайды. Ешқандай із, ешқандай ақпарат, ешқандай энергетикалық ықпал заттың затпен өзара әрекеті барысында өзінің қайнар бастауын барлық алуан түрлілігінде сақтап қалуға жағдайы келмейді". Басқаша айтқанда, ешқандай соңғы форма құрылымға ("заттарға") өзге соңғы форма құрылым оның өзі үшін және өзінде қалай болатындай, яғни Г.С. Батищевтің сөзімен айтқанда, оның имманентті қисынында, өлшемі мен мәнінде ешқашан беріле алмайды.

М.М. Бахтин қатынастардың үш типін бөліп көрсетеді: " Объектілердің арасындағы қатынастар.... Субъект пен объектінің арасындағы қатынастар...". Объект-объектік ретіндегі қатынастардың квалификациясы берілген қатынасты дәл объектілік ретінде квалификациялай алатын субъектінің бар болған жағдайында ғана мүмкін болады. Онсыз және онан тыс жерде бұл - соңғы форма құрылымдардың (заттардың) жай ғана өзара әрекеті.

Мұндай қатынас, егер оқшау этномәдени құрылымдардың өзара әрекетінде кездесе қалса, бұл тек этномәдени өзіндік тиесілік (само-идентификация) әлі қалыптаса қоймаған культурогенездің ең бастапқы кезеңінде ғана болады. Этномәдени өзіндік тиесілік қалыптасып үлгіріп, ол этникалық сананың атрибутына айналғанда субъект-объектілік қатынастар қисыны бойынша өзара әрекет орнығады. Дәл осы берілген өзара әрекет монологиялық деген атауға лайық. Бір этномәдени құрылымның екіншісіне қатынасының принципі ретіндегі монологизм әрқайсысының (немесе олардың бірінің) өзіндік тұйықтықты, өзіндік орталықтықты және өзіндік өлшемді, өзіндік бекітілу мен өзгелерде қандай да бір өзіндік атрибуттардың болуын теріске шығаруды аңғаруымен және әрекетшіл іске асырылуымен сипатталады. "Монолог, - деп жазады М.М. Бахтин, -аяқталған және өзгенің жауабын естімейді, оны күтпейді және ондағы шешуші күшті мойындамайды". Бұл индивидумдар туралы айтылған, бірақ ол этномәдени құрылымдардың өзара әрекетіне қатысты толық әділ айтылған. Бірақ мұның барысында мәдениеттер арасындағы монологиялық өзара әрекеттің, монологизмнің төмендегідей болатынын ескеру керек: ) енжар-енжар (пассивті-пассивті), ) белсенді-енжар (активті-пассивті), ) белсенді-белсенді, ал олар өз кезегінде а) момын, бейбітшіл және ә) агрессивті, оның ішінде милитарлы бола алады. Мәдениеттердің өзара әрекеті принципі ретіндегі монологизм - мүлдем архаиканың игілігі емес; жаңа дәуірдің III мыңжылдығының басында ол сол замандағыдай әрекетшіл. Жаһандастыру дәл осы принцип бойынша іске асады.

Мәдениеттер түйісуінің анағұрлым жоғарғы деңгейі, жоғарыда аталып өткендей, өзара қатынас болып табылады. Ол субъект-субъекттік қатынастар қисынына сәйкес келеді. М.М. Бахтинде мұның метафора ұғымы, бұл да жоғарыда айтылып кеткендей, "диалогтық қатынас" болып табылады. Оның үстіне ол диалогтық қатынасты адамдар мен мәдениеттердің өзара қатынасының жоғарғы формасы деп есептеді . Мұның олай емес екендігі төменде көрсетіледі.

Өзінен және өзінің ішінде монологиялық қатынасты алып тастайтын сұхбаттық қатынастың өзі екі типте болады. Бұл типтердің сипаттамасын М.М. Бахтиннің жұмыстарынан аңғаруға болады (бірақ, оның өзі бұларды айырмаған тәрізді. Бірінші тип сұхбаттық қатынастың шеңберінде өзге мәдениеттің өзінде және өзі үшін толыққанды екендігімен ғана емес, өз-өзін игерудің қажетті (және тіпті міндетті) құралы ретінде қабылдануымен сипатталады: "Бөтен мәдениет тек өзге мәдениеттің көз алдында ғана өзін толығырақ және тереңірек ашады... Бір мағына өзге, "бөтен" мағынамен кездескеннен және түйіскеннен кейін өз тереңдігін ашады: олардың арасында осы мағыналардың, осы мәдениеттердің тұйықтығы мен сыңаржақтығын игеретін диалог (сұхбат) сияқты нәрсе басталады" . Бұл жерде "сұхбат сияқты" деген сөз көрнекі. Бұл жерде мәдениеттердің әрқайсысы мақсат түрінде, дәлірек айтқанда өзіндік мақсат түрінде, көрінеді. Мұндай сұхбаттық қатынастан әрбір мәдениет іс жүзінде сол өзі күйінде шығады. Мәдениеттер бұл жерде өзара дамытылмайды және оның үстіне мазмұндық тұрғыда бірін-бірі жетілдірмейді. Мұның әрқайсысына қосылған жалғыз нәрсе оларды терең өзіндік тану, әрқайсысының ең алдымен өзін тануы ғана болып табылады.





Мәдениеттердің сұхбатының өзара қатынасының екінші типі біріншісінен сапалы түрде айрықшаланады. М.М. Бахтин жазады: екі мәдениеттің мұндай сұхбаттық кездесуі барысында олар қосылып және араласып кетпейді, әрқайсысы өзінің тұтастығын және ашық бүтіндігін сақтайды, бірақ олар өзара байытылады . Сұхбаттық қатынастың бұл типінің шеңберінде мәдениеттер бір-біріне тек құралдар ретінде ғана (ең болмағанда өзіндік тану құралы ретінде) қатынас жасамайды. Сонымен бір мезгілде мәдениеттердің әрқайсысы өзі үшін өзіндік мақсат болып қала береді, сондықтан ол өзге мәдениеттен тек болашақта оның ішінде сіңіріліп кететін (ассимиляцияланатын), тек оны дамытуға әкелетінін, яғни тек өзіне қолайлысын ғана қабылдап алуға ұмтылады және оның тиесілігін бұзатын нәрселердің барлығынан теріс айналады. Демек, диалогтың бұл типінің шеңберінде мәдениеттер өзара дамытылады, трансценденцияны іске асырады, бірақ бұл -тек көлбеу (горизонталды) беткейдегі ғана трансценденция.

Алайда мәдениеттердің өзара қатынасы өз мағынасындағы диалогиялық қатынасқа теңгерілмейді. Екі типтің де монологизмінен де, диалогизмінен де тек полифонизм, полифониялық қатынас қана жоғары тұра алады. М.М. Бахтин де "полифония" ұғым -метафорасын қолданды. Ол былай деп жазды: "Полифонияның мәні дәл осы дауыстардың бұл жерде дербес болып қалуымен және гомофонияға қарағанда жоғарғы тәртіптегі тұтастықта үндесе алатындығымен түсіндіріледі". "Полифониялық диалог" деген сөз қосындысының М.М. Бахтинде де, Г.С. Батищевте де кездесетінін жолай атап кетуге болады. Біздің пікірімізше, бұл - дәлсіздік. Диалогиялық қатынастардың жоғарыда сипатталған типтерінің ішінен өзінің ішіндегі жақыны ретінде екіншісін алып тастайтын полифониялық қатынастар шеңберінде де мәдени өзіндік анықталушылық іске асырылады, бірақ оның мағынасы басқаша. Полифонизм "әуел бастан оған қатынасушылардың өзіндік бекітілуі мен өзіндік басымдылық беруіне жат. Өзіндік анықталу мүлдем әлемді өзі үшін, өзгені өзі үшін анықтауды білдірмейді, керісінше, өзгелер арқылы өзінің жеке болмысынан қарағанда анағұрлым жоғары нәрсені еркін табуды білдіреді". Полифониялық қатынасқа түскен мәдениеттің әрқайсысы өздерінде егілген нәрсені дамытуға ұмтылып қана қоймай, бір-бірінің игіліктері мен әлеуетінің шығармашылық синтезі арқылы өзін және бірін-бірі жетілдіруге де ұмтылады. Әрбір мәдениет өзі үшін өзіндік мақсат болып саналмайды; ол өзін тек әрбір өзге мәдениеттің алдында ғана емес, сондай-ақ олардан жоғары тұрған идеал-мағынаның алдында, Ақиқаттың, Ізгіліктің, Сұлулықтың, Қасиеттіліктің кесімді құндылықтары алдында өзектілендіреді. Бұл жерде, демек, құндылықтық-мағыналық вертикаль бойынша да трансценденция іске асырылады. Мәдениеттердің полифонизмі - біртұтас, бірақ осы мақаланың басында айтылып өткендей, мүлдем бірыңғайландырылған емес, көпқырлы, әмбебап-адами, жаһандық Мәдениетке апарар жол.

Егер моноорталықтық глобализмнің экспансиясына келер болсақ, жоғарыда жазылғандардың негізінде төмендегіні айтуға болады. Бұл экспансияға мазмұнды түрде қарсы түр уға полифониялау қисыны бойынша (бұл - идеал) өзара қатынасатын немесе ең болмағанда диалогиялықтың екінші типінің қисыны бойынша өзара қатынасатын мәдениеттердің ғана шамасы келеді. Бірақ мәдениеттер - бұл субъекттер емес. Субъекттер тек адамдар - индивидтер, индивидуалдар, тұлғалар ғана бола алады. Өз уақытында О. Шпенглер былай деп атап өтті: "екі адамның байланысы кезінде немесе бір мәдениеттің адамы өзге мәдениеттің формаларын қабылдауға көнетін қаңқалары көрінісінде оның өлі әлемін көрген кезде екі мәдениет өзара түйісе алады. Екі жағдайда да тек адам ғана әрекетшіл". Демек, монологизм, диалогизм және полифонизм - бұл, ең алдымен, адамдар арасындағы қатынастың тәсілдері. Ал бұл болса, адамдар - әрбір адам! - мәдениеттер полифониясын өзінен бастауы керек. Глобализм тарапынан адамзатқа тасталған үндеудің алдында олар өз бойларында Тұлғаны жасап шығарулары керек, тіпті міндетті. Өйткені тек тұлға ғана жалғыз ерікке ие болып қоймай, глобалистердің кез келген жоғары стратегиялық және тактикалық ұмтылыстарына, айла-шарғылары мен шараларына резистентті ішкі рухани әлемге де ие болады.

ҚАЗІРГІ ЖАҺАНДЫҚ ҮРДІСТЕРДІҢ МӘНІ

А. КАПЫШЕВ, С. КОЛЧИГИН

Адамның мәні Адам мәнін түсінуге талпыныстар

Қазіргі дүниетанымдық еркіндік кезеңінде (плюралистік идеологияның тоталитарлық үстемдігі кезеңі дер едік біз) философтар мен ғалымдардың арасында жиі-жиі жалпы қандай да бір "адам мәні" туралы айтудың қажеті жоқ деген дауыстар шығуда: ол өтіп кеткен кезең, кешегі күн деген тұжырымдар орын алған.

Мәселен, Ресейлік беделді "Адам" журналындағы осы тақырыптағы іргелі мақалалардың бірі міне осындай сипатта көрініс береді. Мақала авторы көрсеткендей, оның пайымдауынша қазіргі антропологиядағы жағдай басқалармен қатар төмендегідей тұстарды да сипаттайды. Ұзақ уақыт бойы басты және жалғыз біреу болып есептелініп келген рационалды адам жобасы, ағартушылық адамы жобасының үстемдегі аяқталды; күн тәртібінде - адам жобасының сұхбаты. Автордың пайымдауынша, осы көзқарас бойынша адамның бір ғана табиғаты туралы айтуға болмайды, бір ғана мәнін іздеудің маңызы жоқ, өйткені, әлем идеясын мойындағанда, адам әлемдерін мойындауға тура келеді. Басқаша айтқанда, адам табиғаты көпбейнелік, яғни олай болса бір ғана адам идеясы жоқ - көптеген "адам жобасы" бар.

Кейбір оның логикалық кемшіліктеріне назар аудармай-ақ осындай маңызды тұжырымға селт етпеу мүмкін емес еді. Мақалада адамда бір ғана мән емес, оның орнына "адам жобасының жобасы" болу керек делінген. Яғни, мақаланың авторы адамның мәні жоқ екендігін осы мән туралы мәселе бойынша сұхбатқа кірмей тұрып білетін сияқты. Ал, егер осындай сұхбаттың нәтижесінде және барысында адамның мәні бар екендігі анықталса ше?

Бірақ бастысы мынада: адамның көпбейнелігі туралы тұжырымдардан адамда біріккен өзек жоқ деп айтуға болмайды. Басқаша жағдайда біздің көптеген және күтпеген өзімшіл қитүрқыларымызға өзіндік ақтауға тамаша мүмкіндік қана емес ( "мен не істеймін, егер менің тұлғамда көптеген әр түрлі мәндер болса"), сонымен қатар адам өзінің барлық көпбейнелі көріністерінен тек адам болмай қалмайтындығын түсіндіруге толық әлсіз екендігін дерек жүзінде мойындау. Ең жақсысы немесе жақсы емесі, әйтеуір адам екені анық.

Жалпы адам мәнін табу және оған эксплиция жасау басқа іс болып табылады. Адам деген кім, оның мәні қандай деген сұрақтарға пікірлер әрқилылығы сондай кең, тіптен, ешқандай артық кетпей-ақ төмендегідей деуге болады: қанша дәуірлер мен ойшылдар болса, сонша адам мәні туралы түсініктер бар.

Адам - қанаты жоқ екі аяқты тіршілік иесі; ол машина; ол саяси хайуан және жай ғана хайуан; ол қоғамдық қатынастардың ансамблі, немесе жиынтығы; ол ойлайтын, зерделі, іс-әрекетшіл және т.б.

Міне адам туралы түсініктер осындай болып келеді және олардың әрқайсысы шектеулі деңгейде көрініс берген.

Адам - қанаты жоқ, екі аяқты тіршілік иесі деген анықтама (Платон) сырттай берілген баға ғана, ол адамның сыртқы пішінінің кейбір қырларын көрсетеді, тек оның мәнін ашпайды. Жалпы адам пішіні де қарапайым емес: платондық адам туралы айтылған жүнін жұлған қораздан артық емес екен деген де бекер болмай отыр.

Адамды осылай төмендету - әдейі немесе байқаусызда болса да, әдетте әлемдегі барлық тіршілік иелерінен адамның сапалы айырмашылығы мен ерекшелігі қандай екенін білмеуден туындайды.

Мәселен, адамды механикалық сипаттау осындай және ол машинаға теңестіре салады. Бірақ адам тіршілік иесі, ол органикалық жүйе, ал машина болса механикалық жүйе. Бұл екі жүйе бір-біріне қарама-қарсы заңдылықтарға бағынатын болғандықтан адамды машина ретінде анықтаудың ешқандай негізі жоқ және дұрыс емес.

Адам-машина концепциясының сүзгіден өткені де бар. Ол бойынша адам қарапайым машинадан айырмашылығы ойлағыш, зерделі (Homo sapiens), сонымен қатар іс-әрекетшіл (Homo faber) болып келеді.

Дегенмен, бұл тұжырымға да қарсы шығуға болады: ойлау және қимылдау қабілеттері, яғни интеллектуалды және заттық-практикалық әрекеттер жасау дербес түрде адамның белгісі болып табылмайды. Қазіргі компьютерлі және басқа да күрделі техника мен автоматиканың дәуірінде адамды ойлаушы (ақпаратты қабылдаушы және таратушы) және қызмет атқарушы (өнім беруші) ретінде анықтау оны машина деңгейіне төмендетеді.

Соңғы жылдары машина өзінің интелектуалды қызметі жағынан кемелденіп жатқан сайын, ал биология техникамен бірігу үстінде болғандықтан адамды басқа планетадан келген жоғары зерделілердің жасаған биороботтар, яғни биологиялық машиналар деген түсінік кең тарай бастайды.

Бірақ, "биоробот" деген не өзі? Ол органикалық жүйе принципі бойынша қалыптастырылған машина ма? Немесе, бұл роботтың денесі - тірі жүйе, табиғи дамушы, ал зердесі - жасанды жасалған және ЭВМ сияқты бағдарламаланған ба?

Егер адамдар роботтар болса, онда олар керек дүниелер болғаны. Олар тірі және жоғарғы сезімге қабілетті. Оларда миллиардтаған бір-біріне ұқсамайтын бағдарламалар бар. Әрқайсысында ойлау мен іс-қимылды таңдаудың мыңдаған мүмкіндіктері бар. Бұл роботтар өзіне ұқсастарды дүниеге әкеледі, тіптен, өздерінің әкелеріне ұқсамайтындар келеді. Ал, енді осы робот өзінің ішіне бір нәрсені қабылдамайтын болса ол, тіптен оған пайдалы болып тұрсын, немесе, керісінше, өзіне ешқандай пайдасы жоқ және зиянды нәрсені қабылдайтын болса, онда оған салынған бағдарламаларды орындамайтын не қылған механизм, не қылған робот?

Бұған ұтымды жауапты ғылыми-фантастикалық шығармалардан табуға болады: адам -"шамалы бұзылған" механизм (П.Буль) немесе "дұрыс оңдалмаған" механизм (А. және Б. Стругацкийлер). Адам еркіндігін осылай түсіндіру шынымен де ұтымды, бірақ одан артық еш нәрсе түсіндірмейді, өйткені бұзылған механизм тек қателіктер жасауға қабілетті, бірақ ол өзін-өзі жетілдіруге және прогреске қадамдар жасай алмайды.

Адам мәні бойынша биологизаторлық тұрғыға келетін болсақ, онда ол да редукционизмнің формасы және адамның нағыз ерекшелігін көре алмаудан туындайды.

"Адам хайуан емес екенін түсінеміз, егер оған біз хайуан деп қарайтын болсақ," - дейді Г.К.Честертон. Шынымен де, - деп жалғастырады ол адам мен аңның ұқсас екені ежелден белгілі, бірақ сонда да олар бір-бірінен сондай өзгеше екендігі керемет жұмбақ болып табылады. "Адамның пайда болуы эволюциядан гөрі революцияға көбірек келеді. Иә, бұл дерек қандай мағына білдірсе де, бізде де балықтар, құстар, сүт қоректілер сияқты омыртқа бар. Бірақ біз адамды артқы екі аяғына тұрған хайуан дейтін болсақ, онда ол басына тұрғандай оның істегенінің бәрі жабайы болып көрінер еді".

Егер адамды, тіптен жоғары дамыған болсын, бірақ хайуан деп сипаттайтын болсақ, онда ол адамның хайуаннан көптеген принциптік айырмасын түсіндірмейді: категориялық ойлауды, шығармашылық елестетуді, сөйлеуді, құрал-саймандарды жасау қабілетін, "екінші табиғат" - мәдениетті қалыптастыруды және т.б. Егер адам бар болғаны хайуан ғана болса, онда оның өмірінің мағынасы табиғатты тұтыну және ұрпақ әкелу, өмірді сақтай алатындай тіршілік ету екенін мойындау керек. Осындай өмір "мұратының" төмендігін айтпасақ та басқа нәрсені айтуға тиістіміз: адамның өзін-өзі осылай түсінуі осы кезге дейінгі жабайылау хайуандық тіршілігі экологиялық дағдарысқа алып келді, табиғи баланстың барынша бұзылуына соқтырды және адам Мен қоршаған ортаның қатынастарын нағыз апатқа ұшыратты.

Адамға деген биологизаторлық көзқарастың жақтастары өз сөздерінің шындығын дәлелдеу үшін адам мен хайуанның ұқсастығын куәландыратын әр түрлі деректерді келтіреді. Мысалы, тіке жүрісімен адам түйеқұсқа ұқсас; қоғамдық қатынастарымен -аралар мен құмырсқаларға; ет жеу жағынан - жолбарысқа; вегетариандықпен - пілге; сыртқы пішінмен - маймылға ... Осылардан қорытынды жасалынады: адам басқалар сияқты ол да хайуан. Бұл жерде адамның бір ғана тұр ретінде басқа хайуандардың барлығымен ұқсастығын сәйкестендіру дұрыс емес екендігі ескерілмейді. Ал, егер адам басқа хайуандардың барлығына ұқсайтын болса, онда олардың ешқандай түріне таңып қоюға болмайды, яғни ол "жалпы хайуан", басқаша айтқанда хайуан емес, ол тіршілік иесі.

Адамға көзқарастардың ішінде "социологизаторлық" деген де түрі бар. Ол адамды саяси (Аристотель), немесе қоғамдық,әлеуметтік (кейінгі конфуцийлік, догмалық марксизм) тіршілік иесі деп қарастырады.

Бір қарағанда, бұл теория адамды хайуанаттар әлемінен асқақтататын сияқты. Дегенмен, оған дұрыстап қарайтын болсақ, онда олай емес екен, сондықтан адамды социологизаторлық тұрғыдан қарастыру да бізді қанағаттандырмайды.

Біріншіден, ол адамды хайуанаттар патшалығының сыртына шығармайды, өйткені оларда да әлеуметтік қатынастар бар. Оған мысал ретінде табындар, үйірлер, симбиоздар, колониялар, құмырсқаның илеуі мен араның омартасындағы қызметтердің ұйымдастырылуы мен бөлінуін келтіруге болады. Хайуанның өзі табиғаттың бір бөлігі, ол сондықтан өзін-өзі сақтау үшін өзіне ұқсастарға бірігуге, одақ құруға мәжбүр. Міне ол туралы осы кезеңге дейінгі беделді кітап не дейді? "Өздеріңе ұқсас, қауымдастық емес Жер бетінде хайуан да, қанатымен ұшатын құс та жоқ" (Құран Кәрім, : 38), Ал одан ертерек, ежелгі өсиеттің Болмыс Кітабында барлық хайуандарды тұқым бойынша Құдай жаратқан, ал адамды Құдайдың бейнесіне ұқсатып жаратқан делінген.

Екіншіден, бұл теорияларда қоғам жеке адаммен салыстырғанда жоғарырақ тұрады, сөйтіп, ол қоғамның бөлігіне, тетігіне, құлына айналады. Бұл адам мәні бойынша социологизаторлық теориялардың негізгі кемшілігі. Бірақ егер әрқайсымыз әлеуметтік механизмнің тетігі ғана, дайын қалыптар мен дәстүрлерді, білім мен ілімді қабылдаушы ғана болсақ, онда қоғамдық сананың дәстүрлі түсініктерін қиратып, дәуірден оза түсіп, ескі үлгілерді пір тұтпайтын жеке шығармашылық, данагөй шығармалар мен жаңалықтар, ұлы істер қайдан болуы мүмкін? Сондықтан К.Маркстің "Адам барлық қоғамдық қатынастардың жиынтығы (ансамблі)" деген белгілі анықтамасына қарама-қарсы қоғамды шын мәнінде шынайы адамдық қатынастардың жиынтығы (ансамбль) деп анықтаған жөн секілді.

Адамды белгілі бір әлеуметтік топтың мүшесі ретінде атқаратын рөлдерінің қосындысына телуге болмайды. Бұл жағдайда адам постмодернизм түсіндіргендей, "жағдайға тәуелді" тіршілік иесі болып қана қалады. Адамның әлеуметтік мәні теориясының қазіргі сипаты да оны құтқармайды. Адамды қоғамдық өмірді оның нәрселік - іс-әрекеттік сипатымен толықтыру да тығырықтан шығармайды. Шынымен де, адам нәрселік-практикалық әрекет етуші және белгілі деңгейде қоршаған ортаны өзгертуші екені анық. Дегенмен, тек мұндай іс-әрекет адамды жақсы жұмыс істейтін жер қазушы машинадан немесе шегірткеден жоғары жетілдірмейді.

Жақында жарық көрген бір философиялық монографияда антропогенез картинасы мәселесі бойынша қарапайым тұжырым бар. Протоантроптар, - дейді автор, "табиғаттың дайын нәрселерін (тастарды, таяқтарды, сүйектерді және т.б.) қолдарымен ұстау және оларды тамақ табу үрдісінде көмекші құрал ретінде қолдану әдеттерін дамытты". Осындай жолдармен адам адам болды ма деген сұрақ туындайды. Яғни, оның мәні осында - "ұстау мен қолдану" Ол еш нәрсеге қарамастан әрі қарай өз жақындарыңа да, қоршаған табиғаттың жағдайына қарамастан осылай өмір сүруі керек пе? Бірақ, келтірілген дәйексөздің авторы өзінің ойын сәтсіз келтіріп, мән туралы сын көтермейтін антропогенез гипотезасын соңына дейін жеткізді. Адамның адам ретінде қалыптасуының нәрселік -практикалық іс-әрекет міндетті және жалғыз шарт емес екендігін reductio ad absurdum жақсы көрсетіп отыр. Мәселе оның өзінде ғана емес, ол бұл іс-әрекеттің қандай мақсаттарға бағытталғанында.

"Биологиялық-әлеуметтік" дилеммасынан шығу үшін көбінесе адамды "биоәлеуметтік" тіршілік несі деп анықтайды. Әрине, адамда хайуанаттар әлемінен де (тіршілік иесі ретінде), әлеуметтік дүниеден де (қарым-қатынас, сөйлеу және т.б.) бар нәрселер аз емес.

Дегенмен, адам мәнін биоәлеуметтік ретінде түсіну кемшіліктерге толы деп есептеуге болады. Өйткені, адам бұл жағдайда екі "жартыдан" тұрады, ал олардың арасындағы байланыс онша анық емес. Оны қалай түсінуге болады? Мүмкін адам хайуан болып туғанмен оны бірте-бірте "әлеуметтендіру" керек шығар? Олай болатын болса адам тұлғасының толыққанды дамуы бүтіндей қоғам арқылы анықталады екен. Ондай жағдай адамды әлеуметтік механизмнің тетігіне айналдырып, социологизаторлық теориялар мысалдарынан көргеніміздей, бізді бұндай үрдістер тағы да тығырыққа әкеліп тірейді.

XX ғасырдың 60-70 жылдарындағы философияда адамның биоәлеуметтік сипаттамасы әділетті түрде сынға алынды, адам бұл концепцияларда адамға емес кентаврға ұқсап кетеді деп жазылған болатын.

Бұл тұжырымдамалардың қазіргі кезеңдегі варианттары уақыты өткен модельдерден мазмұн жағынан емес вербальді түрде ғана айырмашылығы бар. Адам енді жаңарған терминология арқылы сипатталады: адам мен оның санасы ғарыштық-биологиялық және әлеуметтік эволюцияның өзара әрекеттесуінің ұзақ үрдісінің нәтижесі. Әлеуметтік ғарыштықты , әрине, алға қарай жылжу деп түсінуге болады, яғни оны бұрынғы кейіптегі "биоәлеуметтік теориямен" салыстырғанда алға қарай жылжыған концепция деуге болады. Дегенмен, адам туралы әлеуметтік-ғарыштық түсініктер де ақиқаттан алыстау екендігі әрі қарай қарастыруымыздан байқалады.

Сонымен, жоғарыда келтірілген анықтамалардың ешқайсысы толық емес және қанағаттандырмайды. Әрине, олардың әрқайсысында шындықтың сынығы бар екені белгілі. Айқын нәрсені көру үшін дана немесе философ болу керек емес: әр түрлі теориялардың адам туралы айтқандарының бәрі онда бар - ойлау да, заттық-практикалық іс-әрекет те, хайуандық бастау да, әлеуметтік те және тағы басқалар да. Адам осындай көп қырлы, икемді, кең және шексіз болғандықтан ешқандай анықтамаға ендемейді емес пе? Егер осынымыз дұрыс болатын болса, онда адам мәнін көпқырлы, көп өлшемді және шексіз, яғни әмбебап деп түсінуіміз керек.

Адамның әмбебаптығы - бұл оның кез келген қабілетке қабілеттілігінде, ол кім болам және қандай болам десе де оған мүмкіндігінің барлығында. Тұқым қуалау бойынша берілген қызметтермен шектелген хайуандардан адамның айырмашылығы ол кез келген шектеулерді, барлық қыспақтарды жеңе алады, яғни ол трансценденттеуші тіршілік иесі.

Мысалға, адам қасқырлардың ішінде тәрбиеленсе, онда оның адам болып қалыптаса алмайтындығы жиі айтылады. Және осы дерек адамның әлеуметтік мәнін жақтау үшін дәйектеме етіп алынады. Бірақ, дегенмен осы келтірілген дерекке қарап қарама-қарсы бір нәрсе бар екенін байқамайды. Қасқыр да, басқа кез келген хайуан да адамға айнала алмайды, тек адам Маугли сияқты қасқырға айнала алады. Ал, бұл дәйек адамның әмбебаптылығы әлеуметтілігі емес екенін дәлелдейді...

Адамның әмбебапты мәнін "Адам бәрін жасай алады" деген бір сөзбен айтуға болады.

Ол шынымен де солай. Адам шексіз әлемді және өзін танып-біле алады. Ол еңбек құралы арқылы (тек қана құрал арқылы ғана да емес) сыртқы әлемді өзгерте алады және мысалға алатын болсақ, егер адамға қарағанда бүркіттің көзі өткірлеу болса, арыстанда күш көбірек болса, гепард жүгіруден жылдам болса, онда адам өзінің жасанды дайындаған құралдарының арқасында және өзінің психикалық және рухани сипаттарымен бүркіттен алысырақ және жақсырақ көруі мүмкін, арыстаннан күштірек болып, гепардтан тезірек қозғалуы мүмкін. Сонымен қатар, бір ғана ортада өмір сүретін хайуандарға қарағанда адам кез келген табиғи жағдайды игеріп, екінші табиғатты - мәдениетті жасауы мүмкін. Сайып келгенде, адам саналы-жігерлі күштерімен өзін-өзі өзгертуге және қалыптастыруға қабілетті, яғни өзінің жанын, денесін, мінезін және т.б. дамыта алады.

Қандай себептерге байланысты адам өзінің қабілеттері бойынша әмбебап? Кейбір философтар бұл сұраққа жауап жоқ, тек адам әмбебаптылығын тікелей қабылдау керек дегенді айтады.

Бұлай деп есептеу - осы құбылыстың негізі туралы сұрақтың жауабынан тайқу болып табылады, философиялық ой-толғауды нағыз маңызды тұсында үзу болып есептеледі, тоғышар мен скептиктің "Осылай болған және ол туралы ойлаудың қажеті жоқ. Ол неге осылай болғанын біздің білуіміз мүмкін емес" деген сөздеріне еріп кету десе де болады.

Алайда логика да, ғылыми деректер де және адамдардың көп ұрпақтарының тәжірибесі де адам әмбебаптылығының бастаулары туралы сұраққа анық жауап береді. Адамның қызметтік жағынан әмбебап болу себебі құрылымдық жағынан әмбебап болуында, ал егер адам барлығын жасай алатын болса, онда адамның бойында осы барлығының да бар болғаны. Адамда барлық әлем, барлық Ғалам жинақталған, адам жан-жақтылықтың (Құллияттың) барлық деңгейлерінің ұйымдасуын тоғыстырған және Табиғаттың жалпы рефлексиясына айналған.

Соңғы жылдары пайда болған адамның ғылыми анықтамасы бойынша ол әлемнің динамикалық қуаттық-ақпараттық тіршілік иесі ретінде тұжырымдалады.

Яғни, адамның әмбебап болатын себебі ол Универсумның өзі.

Адам мүмкіндік және сана жағынан тұтастық ретіндегі Әлемге тең, оны ол өзінде ұстайды, оны ашқысы, дамытқысы және жетілдіргісі келеді, ал оның өзінің шексіз мүмкіндіктерін қаншалықты жүзеге асыра алатындығы түбінде адамның өзіндік жеке тырысу әрекетіне байланысты.

Сонымен, адам деген кім деген сұраққа төмендегідей дәлірек жауапты беруге болады: адам дегеніміз кіші ғарыш, әмбебап тіршілік иесі (әмбебап-табиғи, әмбебап-ғарыштық). Адам жер бетіндегі көптеген тіршілік иелерінің бірі ғана емес, ол Ғаламның жеке бөлшегі ғана да емес. Ол барлық Ғаламның тұтастанған көрінісі. Адам табиғатының үнсіз Абсолютпен сәйкестігін айқындай түсу үшін "Тат твам аси", "Сен Тосың", - деді ежелгі даналар.

Адамзаттың ең мықты ойшылдары осы кезге дейін осыған тоқталып келген болатын.

Дегенмен осындай бәрін қамтитын адамның анықтамасы кейбір жетіспеушілікті, анықсыздықты сездіретін сияқты. Мүмкін бұл адамның шынымен де анықсыздығынан яғни, өзінің мәнінің шексіздігінен болар? Немесе бұл адамның тек мүмкіндігі жағынан бәрін жасай алатындығы, ал нақты алғанда көп нәрсенің қолынан келмейтіндігінен бе? Иә, мәселе тек мұнда ғана емес.

"Адам" ұғымының анықтамасын одан кеңірек "әмбебап тіршілік несі" ұғымынан туындатуымыз бұл адам мәніне жетудегі алғашқы қадам ғана болып табылады. Әрі қарай логика пәні үйреткендей "түрлік айырмашылықты", differentia spe cificaна табу керек, яғни осы жерде "нағыз", "шындыққа сәйкес" келетін адамды барлық адамдардың эквиваленті ретіндегі "жалпы" адамнан айырмашылығын білдіретін ерекше белгіні табу керек. Әйтпесе, "ғарыштық елігуден" құтыла алмайсың.

Сонымен катар, осы қауіптердің нәтижесі ретінде басқа қауіптер де бар. Әмбебаптық өзінше алғанда адамды минералдан, өсімдіктерден, хайуандардан және машиналардан асқақтатуға ғана қабілетті емес. Ол сонымен қоса адамды минералға, өсімдікке, хайуанға немесе машинаға айналдырады.

Егер адамның қолынан барлық нәрсе келетін болса, онда ол, өкінішке орай, осы қабілетін өзі мен басқалар үшін игілікке жұмсаудың орнына өте жиі зұлымдыққа барады. Кім болам десе де мүмкіндігі және кез келген шектеулерді бұза алатындығы оны жетілу жолынан құлдырау соқпағына түсіріп жіберуі мүмкін. Міне, сонда Құдайдың шынайы кейпінде өз тағдырының мырзасы немесе рухани жетекшісі болуы мүмкін, әйтпесе, аңға, құлға немесе қылмыскерге айналады.

Адамның әмбебаптығы - рефлексиялық-трансценденттеу, шекараларды өту ретінде оның дамуындағы белгілі бір шектің жоқтығын білдіреді. Хайдеггерлік "қатысу" туралы В.В.Бибихин былай дейді: "Қатысу - егер солай айтуға болатын болса, онда адамдағы адамдық қана емес, оның түпсіздігі. Оның мүмкіндіктерінің шеті көрінбейді. Ол болмысты тұтастай алғандағыдан ештеменің тұңғиығына дейін - бәріне берілуі мүмкін, ол барлығына қызығып кетуі мүмкін".

Бірақ бұл жерде мынандай сұрақ туындайды: егер адам әмбебап болатын болса және ол барлық уақытта өзінің дербес шекарасынан шығып кететін болса, онда оны адам ретінде (біртұтас тұлға ретінде) не ұстап тұрады? Яғни, адамдағы басты нәрсе не? Басқа сөздермен айтқанда, адамның қолынан не келуі мүмкін дегеннен гөрі ол не істеуге міндетті деген маңыздырақ.

Жалпы жауап көкейкөз тұрғысынан алғанда белгілі және ол біреу-ақ: адам өзінің адамилығын жоғалтпауы тиіс. Адам үшін ақыл (парасат) да, нәрселік-практикалық әдеттер (техникалық қабілеттер) де жетекші рөл атқармайды, өйткені, олар машина -кейіпті, немқұрайлы және қатыгез болып келеді. Тек адамилық қана адамды тірі етеді. Сондықтан адамилық, рухани-адамгершілік бастау, яғни махаббат пен ізгілікті істерге ашық жан адамның дәл анықтамасы, оның шынайы мәні болып табылады.

Адамилық (адамгершілік, руханилық) адамды жаны жоқ механизмдер мен хайуандардан асқақтатады. Сонымен бірге адамгершілік қатынас адамды табиғаттан қалқаламайды, ол өркөкірек өзімшілдікпен ешнәрсеге ортақ бола алмайды.

Хайуанда шынымен де жан жоқ. Онда адамдағы сияқты биологиялық қуаттық субстанция бар, тек ол басқа деңгейдегі тығыздықпен құралған. Басқаша айтқанда, қуаттық негіз адам мен хайуанда біреу ғана, бірақ бір-бірінен сапалық жағынан айырмасы бар. Дегенмен, олардың принциптері бірдей деуге болады. Сондықтан физикалық дененің өлімі келгеннен кейін қырық күннен соң хайуанда да, адамда да осы қуаттың негізі ыдырайды және қоршаған кеңістіктің ақпараттық өрісіне жайылып кетеді. Бірақ егер хайуанда жан болмағанның өзінде оған біздің ойымызға келгеннің бәрін жасауға болады дегенді білдірмейді. Бұл жағдайда адам жаны үлкен шығындарға жол береді. Ал, жанда өмірді жоюға бейімделген ақпарлар жоқ. Руханилық тірінің дамуына әрқашанда ілеспелі. Ал қай жерде өмірді қысқартуға жол берілсе, ол жерде руханилық жоқ. Міне осы жағдайдың өзінде бір міндетті қажеттілік бар сияқты, онда ол толық зерденің заңдылығына жатады. Олай болатын болса, онда тікелей Рухтың өзіне оның қатынасы жоқ.

Адамилық адамның қоғамдық сипаттамасын береді, бірақ ол бедерсіз әлеуметтілік, сырттайғы мақсаткершілік, шарасыз сыртқы қатынастардың тотальділігі емес, ол қарым-қатынасқа және жеке тұлғалық шығармашылық қасиеттерді алмасуға іштейгі ашықтық.

"Болу деген - қарым-қатынас жасау Адамда ішкі егемен территория болмайды", - деп жазды М.М.Бахтин'. Яғни жан томаға тұйық емес, дүниеге ашық болу керек.

Адам мәні - оның сыртқы жетістіктері мен қанша жаһандық болып кең ойлау қабілеттерінде емес, тіптен, ол жаһандық ойлау көбейген сайын адамнан алыстай түседі. Адам мәні - оның басқалармен қарым-қатынас жасай білуінде, оның адамдар мен барлық болмыс үшін шынайы аянбастан өмір сүруге дайындығында.

Міне, бұл қабілеттер адамға осы кезге дейін жетіспей келді, дәлірек айтқанда, оларды жүзеге асырудағы шыдам мен іскерлік жетіспеді. Қарым-қатынастың заңдарын білмеу (яғни рухани даму жолдарын), қарым-қатынас құралдарының шектеулігі және олардың формальді, үстірт сипаты - адамилықтың нағыз прогресін қамтамасыз етпейтін жағдайлар болып табылады. К.Саймак "Қала" эпопеясында "Адам өзінің бауырларының ойлары мен көзқарастарын шынайы түсініп, бағалауға қабілетсіздігі ешқандай инженерлік ақыл-ой өте алмайтын асу болып табылады" дейді.

Сондықтан, адамгершілік мәнге адамдық әмбебаптықтың өзі бағынуға тиісті. Адамға сыйланған ерекше, шексіз қабілеттер оның көзін байлайды, ол ашықтан-ашық өзін жақсы көріп, жеке бастың мүддесін қуа бастайды. Сөйтіп, ол өзінің күнәсіздігіне сене бастайды. Десе де адамға әмбебаптықтың берілуі өзіндік түрінде мақсат емес, ол оны адамдармен өзінің қолынан келетін нәрселердің бәрімен және жетістіктерімен шексіз бөлісуі үшін құрал ретінде берілген. Адам өзін толығымен, өзінің барлық шығармашылық ұмтылыстары мен мүмкіндіктерін басқа адамдарға арнауы керек. "Егер сіздер бір-бірлеріңнен қарым-қатынас жасауды үйренбесеңіздер, - дейді ұстаз, - онда сіздердің қолдарыңыздан шыққан дүниелер кімге керек болады?"

Глобализм - қазіргінің детерминациясы

Адам өзінің шексіз рухани-практикалық жаратушы қасиеттерін жүзеге асырудағы жолға түсуі әзірге жақын емес. Тарих дегеніміз "жалғасатын антропогенез" (А.С.Арсеньев), бірақ ол әр түрлі қарастырылуы мүмкін: қайта байланысы болса да тек қана желілік ойлау көкжиегінде емес. Осындай жалғасын табатын антропогенез үрдісінде алдыңғы тарих пен адамзаттың шынайы тарихының бар екені бүгінгі таңда белгілі болып отыр. Алдыңғы тарих адамның қандай болмау керек екенін көбірек көрсетеді. Дегенмен, алдыңғы тарихтан кейбір материалдық мәдениеттің жетістіктерін сақтау керек, шыдамдылық мысалдары мен ата-бабамыздың қажымас еңбегін құрметтеуге тиістіміз.

Қазіргі кезде тіршіліктің адамдық емес, рухтанбаған түрлері таусылуға жақын. Сондықтан кемелденген рухани-әмбебап тіршілік иесі болу үшін адам қазіргі адамзаттың жаһандық мәселелерінің әр қилы тұстарының шешімдерін іздеуі керек. Оның бәрі адам болмысының деонтологизациясы себебінен, адамның өзінің рухани-әмбебап мәнінен алыстауынан туындайды.Сондықтан адамзаттың қоғамдық өмірі және оның болашағы өткір мәселеге айналды. Міне, неліктен қалыптасқан жағдайды анық түсінудің қажеттілігі бар. Ал ол түсіну тек жаңа онтологияның ауқымында мүмкін екені белгілі.

Біздің пікірімізше, осы еңбекте қарастырылған рух онтологиясы адам болмысында пайда болатын кез келген мәселенің шешімін табуға, соның ішінде казіргі кезеңдегі жаһандану мәселелерін жан-жақты қарастыруға кілт болып табылады. Жоғарыдағы қорытындыларға келу үшін Біртүтас Ақиқат Ілімінің негіздеріне сүйенгенімізді айта кетуге тиістіміз.

Әлем жалпы әлемдік тарих, біріккен адамзат тарихы басталатын табиғи-тарихи үрдіс кезеңіне енді. Бұл үрдіс қажет және міндетті де. "Біз білетініміздей атом ғасырында таңдау мынандай: бір ғана әлем немесе ешқандайы жоқ".

Ал бірақ бұл бірігу қандай формада, қандай мақсатпен, қалайша және қандай бағамен жүзеге асады?

Жаһанданудың анықтамасы қазіргі түрінде және сипатында біркелкі емес. Жаһандану қайшылықты. Өзінің мета-тарихи өлшемінде ыдырап жүрген адамзаттың бірігуінің басталуы ретінде ол объективті түрде оңды мағынада бағалануы тиіс. Бірақ ол өзінің тікелей, нақты-әлеуметтік бастауларында, өзінің нақты қозғалысында және өзінің алға қойған мақсаттарында жаһандық өзімшілдік ретінде бағалануы тиіс. Міне, осында адамзат өркениетінің қазіргі жаһандық-сыни кезеңдегі түптамырлық себептері орналасқан.

Қазіргі жаһандық үрдістердің теріс жағын "глобализм" деп атасақ, аталған үрдістің оңды тұстарын әрі қарай "жаһандану" деп атаймыз. Глобализм адамзаттың өзін-өзі жоюына әкеледі және алдыңғы тарихты аяқтайды, ал жаһандану біртұтас адамзаттың негізін қалайды, өйткені жаһандану дегеніміз шектен шыққан өзімшілдіктен бас тарту болып табылады.

Жалпы планеталық өлшемде тең құқықтық бірігуді қазіргі таңда көп адам қаламайды, өйткені адамның шынайы, рухани мәні өзін әлі толық көрсете қойған жоқ.

Адам әзірге өзін сыңаржақты түрде дамыған, еркетотай хайуандай танытуда. Оның өзімшілдігі адами құбылыс емес табиғи болып келеді және ол шындыққа инстинкті қатынасты білдіреді. Ал ол инстинктің үш өзара байланысты түрі бар: өзін-өзі сақтау, өзін-өзі қамтамасыз ету және тұқымның көбеюі. Басқаша айтқанда, өзімшілдік дегеніміз қауіпті ме, әлде жоқ па? Пайдалы ма? Жеуге бола ма дегендерді іздеуде болып тұрғаны байқалады. Осыдан хайуандар әлемінің жарыстық принциптері туындайды - кім тезірек, мықты, күшті және т.б. Адамның шындыққа деген қатынасы табиғи-өзімшілдік инстинктерге сүйеніп қаланса, онда адамда да жоғарыдағыларды байқаймыз. Адам өзінің басқалардан үстемдігін көрсеткісі келеді, өзінің басқалардан артық екенін дәлелдегісі, сезінгісі де келеді. Сөйтіп, жеңсем, жоғары болсам деген жолда болады. Өзімшілдік әр уақытта басқалардан дарындымын, ақылдымын, күштімін деген түсінікті баршаға жеткізгісі келеді, ол өзін өмірде табысқа жету арқылы бекіте түскісі келеді.

Мыңдаған жылдарға созылған алдыңғы тарих адамдардың қандай болатынын анық көрсетті, оның диапозоны үлкен: бір жағынан, адамдар - аңдар, екінші жағынан, аздаған топтың тіршіліктің игілігі үшін өмір сүргенін білеміз. Ал, соңғылар болса шынымен де өте аз болатындықтан көне заманнан қазіргі кезеңге дейін әзірге табиғи-өзімшілдік инстинктің әр түрлі деңгейіне бейім келетін адамның патшалық құрып келгенін мойындауымыз керек. Ол барынша мықтылығын, қулығын және басқа да табиғи -инстинктік қасиеттерін көрсетуде, яғни ол өзінің мәндік сипаттамасы бойынша антропогенездің басында қандай болса сондай күйде қалып отыр.

Өзінің ішкі сипаты бойынша өзімшіл болып келетін инстинкт табиғат үшін келісті, бірақ адамдар үшін келісті емес. Егер олардың өзімшілдігі шектеулі қалыптан артық бола бастаса, онда адам мәнін бұза бастайды. Әзірге Жер бетінде адамдар бөлек-бөлек мемлекеттерде өмір сүретін болса (шектен шыққан өзімшілдіктің негізінде мүмкін нәрсе), онда олар бір-бірімен жарысумен я, бәсекелесумен болады. "Мемлекеттің қажеттілігі, -деп жазды Н.Бердяев, - адамзаттың бұзылғандығымен байланысты, ал одан құтылу -адамзаттың түбегейлі кайта тууымен байланысты".

Макиавеллидің өзі дұрыс айтқан: әрбір саяси идеяның түбірін заттарға деген қарапайым қызығушылықтан іздеу керек. Өкінішке орай, қазіргі кезеңде адамзаттың жағдайы осындай. Қазіргі демократия - ақшаның билігі, әлемде барлық жерде жеке және топтық өзімшілдіктің кең етек жайып бара жатқандығы байқалады. Осы қазіргі адамның өзімшілдік табиғаты әлемдегі өзгерістердің механизміне қуат беріп, анықтап отыр.

Шектен шыққан өзімшілдік экологиялық апатты алып келеді және ол өз кезегінде, көптеген маңызды ресурстардың, яғни тұщы су, көмірсутектердің, жарамды жерлердің жетіспеушілігін туындатады. Тұтынушы қоғамның мұраттарының дағдарысы заттық -қуаттық тұтынудың сыни шекараларымен анықталады.

Сондықтан бір топ субъектілер немесе, қазіргі кезеңде айтатындай, АҚШ пен басқа экономика жағынан дамыған елдердің акторлары Жердегі ресурстық жетіспеушіліктің қауіпті салдарын алдын ала біліп, өздерін қатерден құтқару мақсатында планета байлығының барлығы болмаса да олардың негізгі бөлігін қамтып қалуға тырысады. Тек қана талаптанып жатқан жоқ: "өркениетті әлемнің" жеті елі әлемдік өнімнің 50 пайыздан астамын иемденген. Forbes журналының бағалауы бойынша әлемдегі 225 ең бай адамдардың жалпы байлығы триллион доллардан асып кетеді, ал бұл сан адамзаттың кедей жартысының жылдық табысына сәйкес келеді. Тек қана үш адамның капиталы 48 кедей елдің ұлттық экономикасының жалпы құнына тең келеді, яғни алты жүз миллион адамды құрайды.

Жаһандық ойдағы акторлар Жер ресурстарын алу үшін және өздерінің биліктік мүдделерін жүзеге асыру үшін "ашық" коғам принциптерін барынша орнықтыра түсуге, халықаралық қауымдастық үшін өздеріне ғана тиімді тәртіптерді орнатуға тырысады. Бұл ережелер сауда-қаржылық қатынастарға және әлемдік экономикаға тұтастай, ақпарат саласына (БАҚ пен интернет бойынша), ғылым мен білім беру саласына тарайды. Олар барлық әлемге бұқаралық мәдениеттің таралуына, құқық саласы бойынша жалпыға бірдей үлгілердің таралуына, оның ішінде адам құқығы мен еркіндігі бойынша да белгілі бір үлгінің болуына күш салады.

Глобализм акторлары либеральді-демократиялық құндылықтарды барынша кеңейту саясатын жүргізді, яғни Жер шарының барлық аймақтарына өзінің тікелей немесе жанама ықпалын нығайтады. Тікелей ықпал біріккен кәсіпорындардағы, бизнес-форумдардағы, мәдени мекемелердегі миссионерлік іс-әрекеттер мен т.б. дипломатиялық қатынастар арқылы жүзеге асады. Өзінің оккупациялаған территорияларында ақша белгілері мен тілдерінің тереңдеп енуі арқылы "тыныш", "бархатты " агрессия жасау түріндегі субъектілердің жанама қатысуы жүргізіледі. Джеймс Дэвисон Хантер мен Джошуа Иейте бұл туралы былай дейді: "Американдық жаһанданушылардың үлкен бір бөлігі ағылшын тілінде толық сөйлеу мүмкіндігіне ие болған болса, онда ағылшын тілінде сөйлемеу мүмкіндігін басқа әлемде өте аз адам иемденіп отырғаны байқалады".

Бұл жерде планетадағы он адамның тоғызы ағылшын тілін түсінбейтіндігін айта кетуіміз керек. Міне, сондықтан әлемдегі барлық аймақтардағы пұрсатты элита "өзінің ұлттық тілінен бірте-бірте қашықтап, әлемдік жеңімпаздардың тілі - ағылшын тілін қолдана бастайды".

Глобализмнің агрессиясы "өркениетті" кейіпте көрініс беретін іспетті, сондықтан "артта қалған" аймақтарды алға қарай тартатын қасиеті бар деп оң баға берді. Бірақ прогрессивті іс-әрекеттің мақсаты және бұл жаһаншыл экспансияның түпкі ойы біреудің арқасында екіншісінің күн көруі, дамыған өркениеттердің кейбір өкілдерінің өмірлік кеңістігін кеңейту және өмір деңгейін көтеру болып табылады.

XXI ғасырда адамзат үшін негізгі қауіп ислам терроризмі деп хабарланды (күшті антиглобализм құбылысының көрінісі деуге болады.). Бірақ қауіптілігі жағынан Дүниежүзілік Билік Синдикаты да кем соқпай отыр. Интерсиндикат планетадағы биліктің және дәл сондай әлемдік қаржыны иеленген .

Жаһандану үрдістерінде Америка Құрама Штаттарының рөлі зор және алдымен. Американдық космополитизмнің табиғаты адамзаттың жағдайын жақсартуға емес, пайда табуға ұмтылу. АҚШ басқаша өмір сүре алмайды: американдықтың табиғаты мен ділі сондай. Американдықтың құндылықтық бағдарлары - табысқа, байлыққа, материалдық игілікке ұмтылу. Сонымен қатар американдыққа экономикалық жүйенің өзі белгілі бір "өмір жылдамдығын" таңып қойғандай.

Жер бетіндегі барлық елдер мен халықтардың біркелкі және бөлектене дамығанын көзге елестету мүмкін емес. Біреуі, немесе бірнешеуі территориясының үлкендігіне, дамыған өнеркәсіп жүйесі бойынша және т.б. көшбасшылық орында болуы тиіс. Сондықтан АҚШ-тың жетекші рөл атқаруына таңғалуға немесе ренжуге болмайды. Ал енді американдықтардың экспансиясына нені қарсы қоюға болады?

Жалпы тарихилық үрдіс тұрғысынан қарайтын болсақ, қазіргі глобализмді толығымен алғанда қазіргімен детерминация деп сипаттауға болады. Техногендік өркениеттер маңызды құндылықтар ретінде табиғатты игерудегі жасампаздық іс-әрекетті атайды. Бұл жерде прогрестің өлшемі ретінде зерде алынады. Бұл дегеніңіз заттық қатынастар болып табылады. Ал "қазіргілік" және постмодерн - сананың балансының жалпы түрде бұзылуының көрінісі.

Қазіргі сыни жағдайлармен детерминация өткеннен келе жатқан барлық әлеуметтік, нәсілдік, этникалық әр қилылықты өзектендіруге алып келеді .

Басқаша да айтуға болады: глобализм факторларын қозғайтын өзін-өзі сақтау, өзін-өзі қамтамасыз ету, тұқымды жалғастыру сияқты үш бөліктен тұратын табиғи инстинкт болып табылады. Көптеген ойшылдар бұл өте ұсақ дүниеге қатынасты адам үшін апатты деп әділетті бағалауы бекер емес. А.С Арсеньев былай дейді: "Біздің заманымызда жаһандану, немесе мондиализм деп қазіргі машиналық өнеркәсіптің және жалпы әлемдік нарықтың негізінде бүкіл адамзаттың біртүтас әлеуметтік-экономикалық жүйеге айналуын түсінеміз. Бұны мен адамның рухани өлімі деп түсінемін."

Сонымен, біз жаһанданудың анықтамасы қазіргі уақытта біркелкі болып келмейтіндігін тағы да байқаймыз. Бұл үрдісте оң үрдістермен қатар теріс жақтары да бар. Оны глобализмнің идеологиясы мен практикасынан байқауға болады. Сондықтан жоғарыда келтірілген үзінділерде негізінен жаһандық үрдістердің теріс жақтары айтылды.

Тарих шынымен де жалғасушы антропогенез. Бірақ қазіргі кезеңде, яғни алдыңғы тарихтың аяқталу кезеңінде адамның Әлемге және басқа адамдарға қатынастарында өте көп немқұрайлылық көрініс беруде.

Адамда жан бар болғандықтан және ол реинкарнация (метампенхозис) механизміне бағынады, сондықтан қазіргі таңда адам өзімшіл жауапсыз, тек қана өзге адамдарға ғана емес. Сонымен қатар өзінің жеке тағдырына да, өзінің келесі денеге қайтіп келуіне де немқұрайлы қарайды. Кім реинкарнацияны жоққа шығарса және тек бүгінгі күнімен өмір сүретін болса, онда ол өзінің болашағының жолын жабуы мүмкін.

Глобализм субъектісі кім және бұл үрдістердің өткендегі, оның тарихи және метатарихи ауқымдағы терең бастаулары қандай деген сұрақтарға тұжырымдар жасап көрелік.

Глобализм адамзатқа өз бастауларында-ақ сырттан таңылғанын атап өтуіміз керек. Адамның санасындағы және психикасындағы өзімшілдік тұрғыларды нығайтып, оған қуат беріп отырған жағдайға адамзаттың өміріне ақша мен соған негізделген қатынастарды енгізу жатады.

Жақыныңа риясыздықпен қызмет ете отырып, сонымен қатар өз меншігіңді көбейтуді ойлау мүмкін емес. Сондықтан ертеде былай деп бекер айтылмаған: бір уақытта екі жаққа бірдей жүруге болмайтындай, Құдайға да мамонға да бірдей бас июге болмайды. Ақиқатты іздеу мен табысты іздеу онтологиялық тұрғыда екі бөлінген.

Жас жер өркениеті адамының бірте-бірте үлкейген өзімшілдігі риясыздық жасампаздыққа іштей ұмтылысты және өз қолының нәтижесін жақындарына беруді дамытуға кедергі болды. Қалыпты емес қалыптасушы қоғам адамдар арасындағы қатынастарды шешілуі қиын жағдайларға алып келді: олар өмірге қажетті әр түрлі мүліктермен бір-бірін жабдықтауда табиғи пайда болған мәселелер бойынша байланыста болды.

Әр түрлі рулар мен тайпаларда өркендеп келе жатқан осы қиындықтарды шеберлікпен қолдана отырып, адамның өмір тәжірибесіндегі әдеттегі ауытқуларды дұрыс пайдаланып жерден тыс зерденің бағыттарының бірі адамдардың қарым-қатынастарында өз дегендеріне жетуге себепкер болатын кейбір шартты құндылықтарды енгізудің қажеттілігі туралы қорытындыға келуге көмектесті. Сонымен қатар бұл жалған құндылықтарды көбейту жеңіл нәрсе және оның үстіне кейде күнделікті ауыр жұмыстың да қажеті жоқ кездер болады.

"Бұндай құндылықтарды енгізу - топыраққа өте құнарлы тыңайтқыштарды сеуіп және одан жаһаншыл өзімшілдіктің кейіпсіз ағашын көтергенмен бірдей".

Бұл оқиға адамзаттың өзін анықтау жолындағы толықтай қалыптасуы үшін мүмкіндік бермейтін қиындықтарды басы болған метатарихи факторға айналды. Шартты құндылықтар бірте-бірте ақша белгілері деген ұғымға ауысты, ал адами дамуға қарсы тұратын жерден тыс зерде ақшалай-қаржылық жүйенің пайда болуын есептеп шыққан болатын.

Адамзаттың даму үрдісі ақшаға негізделген қатынастардан тұрады. Мысалға алатын болсақ, онда Мұсаға арналған бірінші кітапта "байлық", алтын мен күміс, жер мен әйелді сатып алу жөнінде айтылады (Болмыс. 23: -20; 24). Адамдар ақшаны өздері "ойлап тапқандай" болады, бірақ Ф.Энгельс осыған байланысты оның алдында барлық қоғам болып бас июге тиісті жаңа қоғамдық күшті қалыптастырғанын білмейді дейді. Неміс ойшылы бұл күштің өздерін жасаушы қалауынсыз кенеттен пайда болғанын көріпкелдікпен айтады .

Алыс-берістің негізгі және басты құралы ретіндегі ақшаны барлық жерде енгізу адамзат қоғамына сырттан енгізілген күтпеген нәрсе болатын. Бір уақытта пайда болған бұл дімкәс құбылыс адамның шынайы шығармашылық бастаулары ашылуына бірте-бірте зорайған кедергіге айналды. Ақша белгілерінің пайда болуы оның алдынан осы құндылықтарға оңай және жеңіл жетудің әр түрлі "шығармашылық" қадамдарын ашып, адам санасын езгіге түсіре бастайды. Сондықтан көптеген адамдардың өмірдегі негізгі мақсаты осы ақша белгілерімен байланысты және өздерінің әрбір қадамын олардың бәрі осы құндылықтарға байланысты жасайды.

Осындай атмосферада болғандықтан адам өзін билеушіден босануға қауқары жетпейді, ал осы ақшаны қолдануға байланысты дімкәс жағдайдан шығару үшін оған дұрыс қарауға шақыру маскүнемге маскүнемдіктен айығу үшін алкогольді дұрыс ішуге шақырумен бірдей. Адамның жетілмеген ішкі әлемін есепке ала отырып бұндай қадамның мағынасыз екенін мойындау керек. Адамдардың бір-бірімен ішкі өзара қатынастарынан ақша құндылығы мәңгіге жоғалатындай қоғамды қалыптастыруды бастау қажет. Бұндай жағдай әрбір адамның өз еңбегінің шебері болу қабілетіне жетіп, жақындарына қажетті нәрселерді жасап, осы жасалған дүниелерді қажеттілігі бар адамдарға орнына ешнәрсе талап етпей бере алатындай болғанда туындайды.

Ондай күйге дейін қоғам жетілуі тиіс. Ал, әзірге осы кезге дейін өмір сүрген ортасында ақшаға қатынасты қандай көзқараста болса да ол өзінің өмірлік іс-әрекетін ақша белгілері жүйесіне толығымен байланысты қалыптастырады. Бұл құлдық жағдай бір қазыққа байланған арқанға маталып қалған адамның жүрісіне ұқсайды.

Адамзат дамуына кедергі жасаушы бағдарламаны жүзеге асырудың алғашқы қадамы адамзаттың өмірлік тіршілігіне жаңа ережені енгізумен байланысты. Ол бойынша шартты құндылықтардың айналымы көптеген жылдардан кейін адамдардың аздаған тобының іс-қимылына толық тәуелді болуы тиіс. Осы адамдардың өзімшілдік қасиеттерінен барлық адамзат тұқымының көптеген өкілдерінің берекелі өмірі белгілі бір деңгейде байланыста болуы керек.

Сөйтіп, жоғарыдағы ережелер нені көрсетеді: біріншіден, өзіндік өсімдік жүйені, екіншіден, өзінің "құдайдың құдіретімен" пайда болғандығын көрсетеді. Тағы бір талаптың бірі - кейбір, барынша кішкене халықтың санасына оның ерекше таңдалғандығы туралы догматты енгізу болып табылады. Бұл өте маңызды шарт болатын, өйткені өзі құдайдың таңдаған адамы деген мықты сенім оны діттеген мақсатқа жетуде барынша табанды етеді.

Бұл бағдарламаны жүзеге асыру үшін өзінің күшті сенімдік ілімі жоқ және өзінің этникалық абыройына біршама нұқсан келген халықты табу керек болды, сонымен қатар өмірдегі негізгі маңыздылық ретінде саудаға жақын тұратын болу керек болатын. Ал, бұл қасиеттер ол кезде көшпелі тайпалар арасында айқын білінгендіктен солардың ішінен іздеп табу қажет еді.

Көне Өсиет кейіннен Мұса Хорив тауына шыққан болатын деп жазады...

Міне неліктен жаһаншылдықты зерттеушілердің арасында "әлемдік үкімет құпиясы" факторына үлкен орын беріледі, әсіресе "халықаралық сионизммен" байланысты мәселеге.

Глобализм экспансияның факторы, немесе субъектісі ретінде еврей халқы, "әлем азаматтары диаспорасы" танылады және глобализм алып келген барлық мәселелерге солар кінәлі деп есептелінеді. Қазіргі кезеңде шынымен де "еврей азшылдығының дәстүрлі психологиясының жаңа глобализм психологиясының бірлігі" байқалады. Бірақ дегенмен зерттеушілер жоғарыдағыларға мыналарды қосса дұрыс болар еді. Егер әңгіме көне заман туралы емес қазіргі кезең жайлы болғандықтан глобализмнің субъектісі кез келген халықтың өкілі бола алатындығын барынша жауапкершілікпен айтуға болады. Өйткені, олардың бәрі адамдық коғамда нарықтық жүйенің қатынастарын қолдайды. Бұл жайлы Виссарионның тікелей ескертпелері бар: "...Өздеріңді ол халықтан биік ұстауға асықпаңыздар, өйткені қазіргі таңда бәріңе жек көрушілік қараңғылығына ұшыраған ежелгі халықтан немен артық екендеріңізді нақты көрсету керек болады".

"Жаһандық ресурстар - азшылықтың тар өзімшілдік мүддесі үшін - міне "глобализмнің" сенімді ұраны осы". Сондықтан осындай тұрғымен глобализмдік басқа сипаттағы болашақ туралы түсініктерге күмәндана қарайды. Оның идеологиясы постмодернизм екені бекер емес.

Өткенмен детерминация Дамудың антиглобализм сценарийлері

Енді қарама-қарсы аталатын "антиглобализм" деген терминмен белгіленген құбылысқа назар аударып көрелік. Осы қарама-қарсылықты, антиглобализмді толығымен оң, аксиологиялық сапалы феномен деуге бола ма? Жоқ, болмайды, өйткені, өзімшілдікке тек қана руханилық қана емес. Оған басқа өзімшілдік қарсы тұруы мүмкін.

Жаһандану факторларын (Халықаралық валюта қорын, Әлемдік банкті, Әлемдік сауда ұйымын, әлемдік үкіметті, әлем азаматтарының диаспорасын және т.б.) барлық күнәға батыруға болмайды. Өйткені, өзің де басқа жағында тұрсаң да солар жасайтын принциптерге сәйкес қимылдар жасайсың, сол идеологияның жолымен жүресің және табиғи инстинктік реакцияларға иесің, сол техникалық, қаржылық және басқа да құралдарды белсенді қолданасың. Оған мысал төмендегідей - ислам әлемінің техникалық өркениетті қалыптастырған псевдо-христиандық Батыстың жапсырған өмір сүру формалары мен құндылықтарына қарсыласуының күшейе түсуі. Бірақ ислам әлемі өзінің ғылыми кейін қалғанына қарамастан Батыстың техникалық жетістіктерін қолдануды арттыра түсуде.

Глобализм этноұлттық сананы максимализмі мен экстремизмі айқын байқалатын агрессивті ұлтшылдыққа тез айналады. Антиглобализм жаудың бейнесін қалыптастырып, соған беріліп кетеді, сөйтіп, өзі де жауға айналады - оның ішінде өзіне де. Өзінің шындыққа қатынасында ол текетірестік позицияны таңдайды, ол өз көзқарасы тұрғысынан адамдарды жазғыра бастайды, ал ол жаһаншылдан ешқандай айырмасы жоқ өзімшілге айналады.

Антиглобалистер қозғалысының өкілдері шынымен де не үшін күреседі? Олар өздерінің өкілдігін білдіретін елдер мен халықтардың шаруашылықтық, мәдени, тілдік өзіндік жеткіліктіліктігін сақтауға ұмтылады. Ал онда өзіндік жеткіліктілік деген не? Ол өзін сақтау, өзін қамтамасыз ету, тұқымды жалғастыру мақсатындағы "жабық" қоғамды құру, яғни өзіндік оқшаулану. Бұлардың бәрі антиглобалистердікі сияқты кәдімгі инстинктер, тек олардың аттары басқаша аталады: "өзіндік сәйкестену", "төлтумалық", "өзіндік басқару".

Көбінесе консервативтілікті діндер білдіреді. Олар белгілі бір халықтың төлтумалық мәдениетінің өзегіне айналып, рәміздік сипатта құрметтеледі. Халықтың бірігуінің, тіршілігінің, жау ретінде танылатын басқаның ықпалынан қорғаудың кепіліне айналады.

Бұл қорғану реакциясы қалыптасып келе жатқан қоғамдық пікірдегі діни декаданс дәуірінің орныға бастауы туралы қорытындысының негізі жоқ емес. Әлем діндері, "әлемдік діндер " деп аталатын түрлері де өздерінің тарихи, уақытша мүмкіндіктерін тауысты және сондықтан олар сахнадан ауыр кетуде.

Экстремистік сипаттағы антиглобалистіктің күшеюіне қосымша фактор болып дінидің этно-ұлттыққа редукциялануын атауға болады. Бұл жерде шынайы діни әлемді қабылдауға тән "Адам-Әлем" қатынасы "жеке адам - ру" қатынасына дейін төмендетіледі. Соның нәтижесінде діни дүниеге қатынас этникалықпен немесе ұлттықпен сәйкестендіріледі. Ал бұл жағдай сыни сағаттарда отансүйгіштікті ұлтшылдыққа, діншілдікті - конфессиялық фанатизмге және т.б. айналдырып жіберуі мүмкін. Өзінше айналғанда отансүйгіштік жаман сезім емес екені белгілі. Дегенмен, ол махаббаттың шектелген түрін ғана білдіреді (туысқандық махаббатты, жалпы немесе рухани махаббатты емес). Сондықтан өзін ерекше күйдегі конфессиялық доктриналық бір ғана ақиқаттың иегері ретінде түсініп, отансүйгіштік кейде фанаттық экстремизмнің детонаторына айналуына қабілетті.

Қазіргі өмір негізінен, жарыс принципіне сүйеніп құрылған. Оның ауқымы жекелік өзіндік бекітуден глобализмдік ұмтылысқа, жаппай қарама-қарсы түр уға және континент аралық қақтығыстарға созылады. Жарысшылдық пен бәсекелестіктің сыртқы ауқымы қанша үлкен болса да ол өзіне "жетілмегендік комплексті" бастау етеді. Жеке адам, немесе топ болсын өздерінің кішкентай, шағын екендігін көрсетуге қорқады.

Жеңе алмаған табиғи - өзімшілдік инстинктімен байланысты қорқыныш "ішкі экстремисті" қалыптастырады және ол практика жүзінде өзін бекітуге итермелейді. Соның нәтижесінде күш көрсету деректері байқалады. Ол тұрмыстық деңгейден Орталық Азияның кейбір аудандарында, Солтүстік Кавказда, Таяу Шығыста және басқа елдер мен аймақтардағы сияқты "әскери-діни" ұйымдардың бірлестіктерінде көрініс береді. Бұл ұйымдардың іс-қимылын ақтайтын идея ретінде жаһаншылдыққа қарсы түру деп танылады.

Әрине, глобализм қай жерде мүмкін болса трайбализм үрдістерін және әлеуметтік теңсіздікті күшейтіп ұлттық мемлекеттерді ыдыратуға ұмтылады. Бұрынғы КСРО-ның кеңістігінің барлығында автократиялық кландық мемлекеттердің құрылуы бекер емес. Бірақ, глобализмнің оппоненті антиглобализмдік құбылысы мәселеден шығудың жолы емес. Кейде ол жаһаншылдарға қызмет етіп кетеді. Мысалы, кейбір мемлекеттерде билік пен оппозиция барынша ұлттық тәуелсіздікті көксеп, бірақ Батыстан демеушілік көріп отырса, шын мәнінде бұның барлығы Батыстың мақсаты үшін жасалады, өйткені, осындай жағдайда глобализм бөліп билеу үшін жақсы мүмкіндіктерге ие болады.

Антиглобализм жер, тіл, дәстүрлер сияқты бұрынғы оқшау құндылықтарды қорғайды. Олар өздерінің әдеттерін өзгерту жөнінде ойланбайды және ескіше өмір сүріп, ескіше өлгісі келеді. Бұл алдыңғы тарихтың тұйықталған шеңбері - "қозғалыс бар, ал даму жоқ". Бұл - өткенмен детерминациялану. А.Девятов қытайлықтар туралы: "Олар даналарды емес, өткенді көбірек құрметтейді", - деген еді. Кез келген үлгі жарамайды, өйткені ол басқа жерде, бұл жерде емес.

Дәстүрлі коғамда тіптен жаңалықтар да дәстүрлерге бағынған. Дегенмен алдыңғы тарихтағы кез келген адами қауымдастықтың басты дәстүрі - рулар мен тайпалардың тіршілік үшін күресі болып табылады. Әдеттер, ғұрыптар, дәстүрлер қолайсыз жағдайларда тіршілікті сақтап қалу үшін қалыптастырылған.

Оқшау құндылықтарды абсолюттеу уақыты бітіп келе жатыр. Қазіргі таңда дәстүршіл сананы жалпы адамзаттықпен ауыстырудың заманы келді.

Ұлттық егемендікті сақтай отырып, болашаққа қарай ұмтылу - әзірге барлық адамзаттың өркендеуі көкжиегіндегі шынайы болашақпен детерминация болып табылмайды. Ұлттық-мәдени құрылымдар біріге алмайды: шектен шыққан өзімшілдікті және дүниетанымның қайыршылығын туындататын және бекітетін олардағы әлем картиналары, ұлттық әлем бейнелері әр түрлі. Бұл жерде әр түрлі мәдениеттерде пайда болған әмбебаптықтар мәселесі жаңа онтологияға шығу арқылы шешім табады.

Антиглобалистер кейде постмодерншылдардың "ризома" немесе "констелляция" бейнелеріне апелляция жасайды. Онысымен орталығы барлық жердегі әлемнің бір полюсті емес көп полюсті болу қажеттілігі идеясын ұсынғысы келеді. Жаппай, тотальды бірыңғайлау ретіндегі глобализмге көптеген этностардың, мәдениеттердің, болмыс тәсілдерінің көптүрлілігін сақтап қалуды қарсы қою керек деп есептейді.

Бірақ "көптүрліліктің сақтап қалу" - адамдардың бір-біріне деген немқұрайлылықты сақтап қалу болып табылады. Мысал үшін сол Қытайды алып көрелік. "Қытай мәдениетінің конформизмі мен иілгіштігі оның ерекше өмірге қабілеттілігінің кепілі ," -деп есептейді В.В.Попов. Бірақ қытай мәдениеті формалды этика (мораль) негізінде қалыптасқан деп бұған қарсы уәж айтуға болады, сондықтан Қытайда адамдардың бір-біріне деген қатынасында үлкен немқұрайлылық пен назар аудармаушылық деп жазған И.А. Малевич дұрысырақ айтады . Ол "... Қытайда негізгі ор адамдардың арасынан өтеді" деп ашық жазады . Бұл тұлғалық қатынастардың толығымен теріс қалыптасқанын білдіреді.

Өзінің "төлтумалығын" жоғалтып алам ба деп қорқатын антиглобалистер көршілермен "үлкен дуалдың ар жағынан" қарым-қатынас жасағысы келеді. Осы жағдайлар туралы кезінде Уэллс Герберт олар "қарым-қатынас жасамай қарым-қатынас жасағысы келеді " деп дөп басып айтқан болатын. Олар казіргі жаһанданушы әлем заманында ешқандай "темір перде", ешқандай жаңа "Берлин қабырғасы" адамдардың міндетті түрде бірігуі үрдісіне кедергі жасай алмайтындығын көрмейді.

Антиглобалистердің идеологиясы мен практикасы бұл қозғалыстың адамзаттың бір бөлігінің мүддесі үшін бағытталып, қалғандарына қарсы екендігін көрсетеді. Бір "төлтумалық" екінші "төлтумалыққа" түбегейлі қарсы тұрады. Ал, планета бойынша жеке мүдделердің жалпы мүдделерге қарсы қордалануы - бұл да өзімшілдік, оның ішінде тотальді-плюралистік сипаттағысы. Осыдан зерттеушілер арасындағы қобалжулар туындайды:

"Ұлттық-мәдени сәйкестілікті қорғау шексіз зорлықты туындататынын тарихи тәжірибе дәлелдеп отыр"'.

Әлемдегі елдер өздерінің ұлттық мемлекеттілік келбетінде тарихи шекараларын сақтап қалғысы келеді (алдыңғы тарихтық). Антиглобализм Жер бетіндегі мәдениеттер мен этностардың төлтумалығын сақтап қалуды қалады, яғни бір-бірінен алшақты сақтауға тырысады. Дамудың мәдениет аралық, әмбебап-жалпы және жалпы адамзаттық ипмульстеріне шектеу қойғысы келеді. Бұл - өткенмен детерминация. Сондықтан оның идеологиясы постмодернизмге қарсы қалыптасуда және өзін неомодернизм ретінде танытады, яғни шын мәнінде "артқа қарайғы болашаққа" қозғалуды көксейді.

Қазіргі жаһандық дағдарыс ғаламдық болу себебі оның бүкіл планетаны жаулап алғанында ғана емес, сонымен катар адамның өмір сүруінің барлық салаларына ендеп кеткен. Сондықтан жалпы дағдарыс бір уақытта көп сияқты болып көрінеді. Бір нәрсе анық: дағдарыстық жағдай "кездейсоқтық сәйкестікпен" барлық салаларда бір уақытта пайда болуы мүмкін емес. Осындай синхронды көптілік олардың себебі'біреу-ақ екенін көрсетеді. Сондықтан жалпы планеталық дағдарыс жағдайында, ерекше сәтте әр түрлі саяси қақтығыстар, соғыстар, репрессиялар, идеологиялық жанжалдар, фанаттық жалған діншілдік, әсірешіл жастардың контрмәдениеті, террористік және антитеррористік акциялар, глобализмдік және оған қарсы антиглобализмдік акциялар пайда болады және олардың себебі біреу ғана жаһандық өзімшілдік. Басқаша айтқанда, соңғы жылдары шектен шыққан өзімшілдік адами қауымдастықтарда планеталық пәрменділікке не болып, көптеген бағыттар мен формаларға бұтақтанып кеткен.

Міне осыдан-ақ адамзаттың шынайы мүддесін контрзорлықпен қорғауға болмайтындығын байқауға болады, ол тек балама мәдениетті қалыптастыру арқылы жүзеге асады. Ұлттық-мәдени сәйкестіліктігін жақтаушылар өздерінің қанның шақыруы, тіл, ғұрып, діни сенімдері, тарихы сияқты сәйкестіліктерін құрбандыққа шалуға тура келеді. Бұның бәрі материалдық детерминанттар, сезімдік берушіліктер.

Сонымен, тек қана өткенмен және қазіргімен детерминация - алдыңғы тарих - глобализмге қарсы тұра алмайтындығын жеңіл байқауға болады.

Бірақ соңғысынан басқа жаһанданудың өзі бар, болашақпен детерминациялану. Ол қандай оңды нәрселерді алып келеді. Адамзаттың ұғынуға тиісті нәрсесі: "Біз бір кеменің командасымыз" (Антуан де Сент-Экзюпери) бәрінде тек қана "алтын миллиардтың" тағдыры ғана емес, біріккен жалпы адамзаттың тағдыры болу керек.

Жоғарыда айтылғаннан айқын болуы тиіс: қазіргі таңда адамдар барлық жерде көбісі практикалық жағынан алғанда барлық өмірлік жағдайларда біркелкі, бір принциппен өздерін танытады. Атап айтқанда, бәрі де жеке, топтық, жалпы ұлттық және континенталдық, монистік және плюралистік өзімшілдікке байланысты. Тіптен, егер кейбір елдер, кейбір топтар бірігіп жатса, онда жекеше өмір сүруден қорқады, біреулерден оқшауланғанмен, басқаларға қарсы түру үшін бірігеді.

Адамилықтың өлшемі, яғни рухани махаббаттағы өрлеу және өзін ұмытқан шығармашылық қазіргі әлемнің деңгейінде сын көтермейді және осының өзі қызық жері глобализмнің тар екенін көрсетіп отыр.

Жер планетасындағы адамның қазіргі болмысының осы мәндік параметрімен, яғни атап айтқанда оның адамилық өлшемімен оқиғалардың әрі қарайғы дамуы анықталады және болжанады. Теориялық жағынан өте аз вариант-сценарийлер бар:

- глобализмнің немесе антиглобализмнің жеңісі;

- біріккен қарама-қарсы күштердің бірлесе іс-қимылы;

- глобализмді іштей "жеңуге" әрекет жасау;

- қарама-қарсылыққа қатысудан бас тарту және басқа принципті түрдегі өмірлік негіздерге өту.

Жаһандық өзімшілдіктің эсхатологиясы

Көзге бірден көрінетін оқиғалардың әрі қарай даму варианты - екі жақтың - глобализм мен антиглобализмнің біреуінің жеңісін мойындаудан тұрады.

Алғашқысы ақшаның шексіз билігінің орнатылуын білдіреді. Глобализмдік әлем - бұл ақшаның салтанаты әлемі, бұл ақша жүйесінің патшалығы әлемі. А.С. Панарин айтқандай, ақша ешқандай кедергі білмейтін абсолютті, тоталитарлы биліктің қаруына айналуы үшін әлемнің элементтері сатылатын және алмасатын заттардың "нарықтық" мәртебесі болуы керек. Сонымен қатар кез келген түземдік ортада адамдар тұруы керек және олар ақшаға бәрін сатуы тиіс. Сондықтан, дейді А.С.Панарин,- қазіргі нарықтық жобалардың бейтараптығының және игіліктілігінің ар жағында жаңа тоталитаризмнің, яғни әлемді бақылаусыз билейтін ақша қоржынының жобасы жасырынып жатқанын түсіну керек.

Адамилықтың терең мәнімен сыйыспайтын ақшаның мәні жаһандық-меркантильдік жоспарлардың күйреуіне міндетті түрде алып келетінін ұмытпау керек.

Оған себептер бірнешеу.

Біріншіден, глобализм - бұл алдымен ақша белгілерінің диктатының таралуы. Дегенмен ақша жүйесі түбінде адамзаттың өзін-өзі құртуы үшін қалыптастырылған; ол үшін алдымен адамдарды ақшамен басқаруды адамдардың шағын тобына алып келуге керек болды. Өз кезегінде адамдардың бұл тобын адам аралық қатынасқа басында ақша белгісін енгізген метатарихи бастауға бақылау жеңілдеу. Басқаша айтқанда, жаһанданудың акторлары өздері адамнан тыс орасан зор күштің құрбандары, яғни құйтырқы ақша жүйесінде жасырынып жатқан ғарыштағы жоғарғы күштердің кейбір заңдылықтарының көрінісі.

Екіншіден, ақша белгілеріне негізделген қарым-қатынас адамдарды шартты, формалды түрде біріктіреді. Оның үстіне адамның абыройы шартты белгілермен, шартты құндылықтармен ауыстырылады, сөйтіп, адамдар бір-біріне бөтен болып қала береді. Өйткені, олар бір-біріне өздерін ұсынбайды, сатады. Әркім алдымен басқалардың нені қалайтындығын емес өзінің еңбегінің құнын алға шығарады. Содан кейін қазіргі тоғышар өзі өмір сүретін ортаға барынша сәйкес келуге тырысады.

Адамдарды формалды түрде біріктіре отырып қазіргі әлемдегі қаржы жүйесі өте қауіпті жақтар мен'үрдістерге не болып отыр: нарық кейбір өзіндік басымдық танытатын шындыққа айналған және ол ақшаны табуға бейімделген өзіндік қимылдаушы автоматқа айналған. "Экономикалық қуат көпшілік жұмыс орындарының тағдырын анықтайтын жаһандық қаржылық жүйеде қордаланған, ал сол уақытта еңбек осы нақты әлемде оқшауланған шектеулі болып қалып отыр," - деп жазады бұл туралы Фритьоф Капра. Соның нәтижесінде электрондық басқарылатын жаһандық казинода қаржылық ағындар ешқандай нарықтық логикаға бағынбайды. Бұлардың салдарлары өте қауіпті, өйткені кез келген корпорация ешкім бақылай алмайтын өрмекші торында не болып жатқанына байланысты'.

Үшіншіден, жаһаншылдықтың жеңісінің нәтижесінде бірыңғайланған әлем қалыптасады. Бірыңғайланған дегенде, оның қазіргі Батыстың мәнеріне сәйкес Жер ресурстарын сорып, толығымен тұтыну қоғамына айналатындығын айтамыз. Ал, олар қанша оптимизмнің қызғылт көзілдірігін кигенмен ұзаққа жетпейді. Планетаның барлық қорының жақында таусылатыны жақсы белгілі. Ресурстардың жетіспеушілігі әлеуметтік төңкерістерге, экологиялық апаттарға, табиғи катаклизмдерге, және адамзаттың немесе оның бір бөлігінің құрып кетуіне әкелуі мүмкін. Яғни, жаһаншылдардың акторларының пікірі бойынша "алтын миллиард" деген межеде тоқтау керек. Бірақ осы іріктеліп қалатын миллиардпен іс шектеле ме? Адамзат тұрғындарын саны жағынан даму қарқынын төмендету қажет емес пе? Сосын оны одан әрі төмендету қажет пе? Оны қалай жасауға болады? "Артық" адамдарды жою керек пе, әлде оларды құлдарға айналдыра ма? Ол өз керегінде жаһандық немесе оқшауланған соғыстарды туындатады.

БҰҰ-ның Бас хатшысы Кофи Аннанның ұсынысымен 2000 жылы Нью-Йоркте өткізілген мыңжылдық Форумында қабылданған Декларацияда "егер жаһандану архитекторларын жауапқа тартпасақ, онда бұның бәрінің салдары түгел адамзат үшін апатты болады", - деп ескертеді. "Ақыр аяғында байлар да аман қалмайды, өйткені шыдамсыздық, аурулар, экологиялық апаттар, соғыстар, қоғамның бөлінуі және саяси тұрақсыздық барлық жерге жетеді."

Сонымен, қалайда дамудың осы бағытында адамзаттың өзін-өзі құрту бағдарламасы іске қосылады. Глобализмнің акторлары басынан белгілі болғандай, өздері де оның құрбандары болады. Өйткені, әр түрлі жаһандық үрдістердің жұмыс істеп жатқан модельдерін (ақпараттық, ақпараттық-қаржылық және т.б.) ешкім иеленіп отырған жоқ. Бұл В.И.Максименконың (Ресей Ғылым Академиясының Шығыстану институты) сөздерімен айтқанда № жаһандық мәселе. Ол барлық субъектілер үшін стратегиялық жоспарлаудың міндеттері мен парасаттық кызметтерін барынша қиындатады.

Аталған сценарий барынша ықтимал Бірақ айта кететін жәйт: бұл іске ешкім ескермеген Ғаламның тұтастанған заңдары араласуы мүмкін және ол жағдайды өзгертуі мүмкін.

Антиглобализмге келетін болсақ, онда ол еуразияшылдық, ислам әлемі, Солтүстік Корея және басқалары келбетінде өздерінің мәдениеттерін, дәстүрлерін, құндылықтарын, әдеттегі өмірлік ғұрыптарын біркелкілеуге жол бермейді. Мысалға "ҚХР ұлттық мақсаттарында 2049 жылға дейін, одан кейін де жаһандық үрдістерге кірігу туралы еш нәрсе айтылмайды" . Оның орнына елдің ішкі өзіндік қуаты қоршаған әлемге деген ықпалы күшейтіледі. Антиглобализмнің принципі - әлем көп полюсті болуға тиіс, ал әрбір елдің ішінде өзінің төл, этникалық дәстүрлері үстемдік етуі тиіс не болмаса мультикультурализм болу керек.

Бірақ этникалық "тазалықты", немесе "өзіндік келбетті" жөне "егемендікті" насихаттау пассивті эгоорталықтықтан белсенді эгоорталықтыққа ауысып кетеді, сөйтіп, егер жасырын жатқан иррационалды сезімдік байлануларға шынымен тиісетін болса, онда "бөтендерге" ашық майдан ашылады. Бұл майдан ақпараттық, психотроптық, климаттық және қаржылық соғыстар түрінде көрініс беруі мүмкін.

Сонымен, егер антиглобализм планетада жеңіске жететін болса, онда адамзат өзінің болмысының басты мақсаты Жердің әрбір тұрғынының материалдық жағдайын жақсартумен айналысады және планетада еш нәрсе өзгермейді. Бұл өзі жүзеге аспайтын нәрсе. Оның себебі бұрынғы жер ресурстарының қайта өңделмейтіндігі және қажеттіктер мен тұтыну бойынша шексіз өзімшілдік.

Жалпылай материалдық баюға және ыңғайлылыққа ұмтылушылық қоғамның шектен шыққан жіктелуіне алып келеді. Оның соңынан әлеуметтік төңкерістер келеді. "Жер бетіндегі байлықтың полярлануы, ұлттық мемлекеттер мен қоғамның дезинтеграциясы, халықаралық құқықтың маңызын жоюы, құқықтың саясаттануы, әлемді салдары болжап білуге болмайтын анархиялық жағдайға алып келеді".

Қазіргі таңда бұл көп елдерге нақты қауіп болып табылады. Қазіргі кезде меншігі барлар мен меншігі жоқтардың арасындағы алшақтық үлкен жыраны құрап отыр, тіптен, оның тереңдігі ұлғайып барады. Меншігі жоқтар бұл жыраны жақсы біледі: олар байлардың қалай өмір сүріп жатқанын күнде көріп жүр. Миллиардтаған адамдар шығатын жол таба алмай, қасында өтіп жатқан өмірдің басқа сипаттағы құмарлыққа толы жағын да көруде. Бұл жерде тек үшінші әлемнің елдері туралы айтып отырғанымыз жоқ. "Коррупция мен мемлекеттің институционалдық мүмкіндігінің әлсіреуі, әлсіз әлеуметтік саясат жағдайындағы әлеуметтік теңсіздіктің тереңдеуі - тіптен жылдам экономикалық даму жағдайының жалғасуынының өзінде күйзеліс қаупін жасайды", — деп атап көрсетеді В.В.Попов.

Сонымен, біз антиглобализмнің салтанаты сценарийінде (немесе, оның глобализмге белсене қарсыласқан жағдайында) әлемдік тұтастықтың бөлшектенуін, құлдырауын, өзіндік қирауын көреміз. Өкінішке орай бұндай сценарий жай ғана мүмкіндік емес, немесе теориялық болжам ғана емес: ол қазірдің өзінде жүріп жатыр, С.Хантингтон ескерткен өркениеттердің соқтығысының өзі.

Бір сыртқы күштердің екінші сыртқы күштерді бейтараптандыруы ешқашанда бір жағының соңғы және шынайы жеңісіне алып келмейді. Күш бұл жерде бейтараптандырылмайды: ол тек сол кездегі күштірек басқасымен ауыстырылады, ал жеңілген жағы агрессивті қимылдар үшін жаңа резервтерді жинақтай бастайды.

Глобализм мен антиглобализмнің белсенді қарама-қарсылығы түбінде қайбір жағының күші басымдық еткенімен екі жағына да үлкен нұқсан әкеледі. Мұнда әлемдік ядролық соғыстағы сияқты жеңімпаздардың болуы мүмкін емес. Өйткені, екі жақ та бір-біріне қарсы тұруы арқылы шынайы адамдық өмірдің рухани бастауларынан алыстай түседі.

Өздерінің дүниетанымдары мен тұрғылары жағынан айырмашылықтары болса да көптеген авторлар бір нәрседе ортақ мәмілеге келеді: "Жақындағы -15 жылда біздің планета үшін ең үлкен қауіп АҚШ пен Қытай сияқты екі елден келеді. Бұл алыптардан келетін қауіп олардың қуаттарында емес, ол олардың ішкі әлсіздіктерінде". Бұл әлсіздікті әлеуметтік тұрғыда емес, руханилық тұрғыда түсіну керек. Батыс болса күшті сыйлайды, ал ол күшті ақшадан көреді. Қытай білімді, технологияны, инвестицияны, қаруды жинауда.

Жаһандық үрдістердің дамуындағы екі сценарийдің өзінде негізгі персонаждардың бірі Табиғаттың өзі болады. Біздің планетамыз қалыпты, ашық және еркін жерлік-ғарыштық өзара әрекеттерді өрбіту үшін адамдардың өзімшілдігінің теріс және ауыр эмоцияларынан туындаған дем алуға мүмкіндік бермейтін қуаттық-ақпараттық әсерлер мен олардың субъектілерінен босануға тырысады.

Осы ойға толығырақ тоқталайық, өйткені оның маңыздылығы зор, бірақ казіргі заманның ең мықты ойшылдарының өзі оны толық түсіне қойған жоқ. Адамзат өзінің Жер бетіндегі өмір сүру құрылымы толығымен оның рухани әлеміне байланысты екенін түсіну қажеттігі жөніндегі ақиқатқа әлі де келуі тиіс.

Адамның рухани, ішкі әлемінің жағдайы сезімдік талаптарымен көмкерілген өз ойларына байланысты. Соның негізінде жердегі өркениеттінің ішінде барлық оқиғалар өтіп жатады. Осы оқиғалардың барлығының адамның рухани әлемін ауыстырған абсолютті түрде өзін орталыққа қоюшылыққа байланысты бір ғана сипаттағы ерекшелігі бар. Үнемі соғыстар және теріс салдарлары бар басқа да іс-қимылдардың барлығы - қалыпты емес сезімдік талаптары бар біріккен адамдық ойдың қимылының тікелей нәтижесі.

Планетада тұтастай адамдар бір принциппен ойлайды, яғни барлығы өзімшілдікпен тікелей байланыста. Ол жеке, топтық және жалпы ұлттық түрде көрініс береді. Егер бір адамның ойының күші салыстырмалы түрде әлсіз болса, онда осыған ұқсас басқа адамдардың ойларымен біріккенде жалпы психикалық күш зорайып кетеді. Біріккен жағдайда осындай ойлар мен сезімдер қауіпті формалар мен масштабтарға ие болады.

Жер өркениеті осындай ойлау-сезімдік ортада болғандықтан сансыз көп күйзелістер мен ауруларды басынан өткерді. Өзін-өзі алдау мен өркөкіректікпен өзін көтермелеудің арқасында қазіргі адамдар қақпанға түсті. Ұланғайыр "ноосфераны" жасаудың орнына олар ортақ іс-әрекеттің нәтижесінде кішкентай ғана ұшқыннан тұтанатын өзіндік ортаны қалыптастырды. Бұл өрттер тек адамзат қоғамының өзінің ағзасына ғана емес Жердің табиғатына да үлкен нұқсан тигізді. Дененің бір жасушасы барлық ағзаға әсер ететіндей әрбір жеке адам өзі түсінсе де, түсінбесе де, қаласа да, қаламаса да адамзаттың жалпы жағдайына міндетті түрде әсер етеді.

Жер тірі жүйе ретінде адамдардың іс-қимылын қабылдайды, жауап береді. Ол Ғарышпен және Рухани Бастаумен үйлесімділікте болуға кедергі жасайтын психо-менталдық және адамдық балластан тазарғысы келеді. Ол олармен өрістер мен қуаттар арқылы тірі байланыста болады.

Сондықтан соңғы жылдары планетада борандар, цунамилер, су тасқындары, жер сілкінулер және т.б. көбейіп кеткені бекер емес. Бір сипатты мысалды келтірейік. АҚШ ғалымдардың Иракты бомбалаудың сейсмикалық белсенділікке әсері туралы айтқанын ескермеді. 2003 жылдың мамырында Түркияның оңтүстік-шығысында жер сілкінуі болды. Жер сілкінудің дәл күшін Ортега Қоры анықтады: Рихтер шкаласы бойынша ,371 балл, келген зиянның құны - , млрд. евро. Ирактағы бомбалауға дейін Түркияның оңтүстік-шығысындағы сейсмикалық белсенділіктің деңгейі Галанис шкаласы бойынша 243 балға жететін және ол 452 балл болатын қауіпсіз деңгейден әлдеқайда төмен болатын. Бомбалаудан кейін бұл деңгей 946 балға дейін көбейген.

Табиғи үрдістермен тікелей байланыста делінетін климаттың өзі антропогендік әсерлерді сезінеді. Ғалымдар анықтағандай, XX ғасырдың ортасынан бастап климатқа адамның әсері белсенді таныла бастады. Сондықтан жаһандық жылынудың жылдамдығы тез ұлғая түсуде.

Бұның бәрі маңызды, өйткені әңгіме тек климаттың жаһандық жылынуы туралы ғана емес, негізінен планетаның полюстерінің өзгеруі жайлы болуы мүмкін: мамандардың бағалауы бойынша Гольфстрим ағысын өзгертіп, Жердегі ең қолайлы орын Сібір болуы тиіс. Осы айтылған ақиқатқа жақын сияқты.

Рим клубының қайраткерлері бұрыннан бері антропогендік экологиялық қауіптер жөнінде ескертіп келеді: "Өздерінің ғана жеке мүдделерін көксеген жекелеген елдердің өзімшілдігі нәтижесінде ме, әлде дамыған және дамушы елдердің өзара әлемдік билік үшін күресінің негізінде ме, әйтеуір, осылардың салдары апатты болатыны анық. Әлемдік жүйе өздерінің тұрғындарының эгоорталықтық және қақтығыстық әрекетін ұзақ уақыт бойы қамтамасыз етіп отыруға онша үлкен де емес және бәрін асырайтындай жердің қауқары да көп емес. Планетаның материалдық шегіне жақын келген сайын бұл мәселенің шешімін табу қиындай түседі".

1970 жылы өсудің шегі теориясын қалыптастыру туралы Дж. Форрестердің "Әлемдік динамика" деген кітабы жарық көрді. Бұл теорияны жасаушылар төмендегідей қорытындыға келді: "Егер қазіргі кезеңге сәйкес әлем халықтарының санының өсуі, индустриализация, қоршаған ортаның былғануы, тамақ өнеркәсібінің өндірісі және ресурстардың жойыла бастауы үрдістері сақталатын болса, онда адамзат келесі жүзжылдықта өсудің шегіне жетеді" . Әрі қарай: "Егер бұл мәселелерді шешуге еш нәрсе қолданбайтын болса, онда қарама-қарсы сипаттағы шараларды қолданғанмен бірдей болады. Әрбір қосымша экспоненциалды өсудің күні әлемдік жүйені өсу шегіне қарай жақындата түседі. Ешқандай қимылдар жасамау шешімі жүйенің күйреу қаупін күшейтумен пара-пар" . Жиырма жылдан кейін сілтеме жасаған авторлардың үшеуі жаңа монографияны жарыққа шығарды және онда былай дейді: "1991 жылы өткен жылдардағы жаһандық экологиялық жағдайды статистикалық деректер мен компьютерлік модельдер салыстырмалы талдау және планетаның әр түрлі бұрыштарындағы өздеріміздің бақылауларымыз төмендегідей қорытындыларға алып келді: өндірістік құрал-жабдықтардың жетілуіне, қоршаған ортаны қорғау қажеттігін түсінудің ұлғаюына және оны қорғаудың қатал шараларына қарамастан, табиғи ресурстардың жойылу жылдамдығы және адамдардың өмір сүру ортасының ластануы мүмкін деген шектен шығып кетті. <....> Адамзат мүмкін деген шектен асып кетті. Әрі қарай олай өмір сүруге болмайды".

Қазіргі таңда біз осылардың бәріне куә болып отырмыз. Жаһаншылдық пен антижаһаншылдықтың бір-біріне қарсы тұруы, тіптен, эмоциялар мен емеуріндерде тұрса да мәселе шешпейді ғана емес, оны күрделендіре түседі.

Бұның бәріне шыдаудың өзі қиын бола түседі, өйткені галактикалық синхронизацияланудың уақыты таяп келеді. Жер галактикалық Сәуледен шығады: ДНК мутацияға ұшырайды, иммунитет құриды, жаңа аурулар пайда болады, климат тез өзгере бастайды.

Бұлар және басқа өзгерістер адамдар қауымдастығының әлеуметтік-экономикалық өмірін тұрақсыз етеді, ақыр соңында жағдайды бақылаудың өзі жойылады, қаржы жүйесі күйрейді, өнеркәсіптер, қала инфрақұрылымы мен өмірді қамтамасыз ететін барлық жүйелер құлдырайды.

Қазіргі жаһандық геосаяси үрдістердің дамуының басқа сценарийін теориялық түрде мүмкін деуге болады, атап айтқанда - полярлы үрдістердің сәйкестенуі жағдайындағы адамзат пен оның көшбасыларының іс-қимылы. Бірақ бұл жағдайлардың жүзеге асатынына үлкен күмәнмен қарау керек, өйткені нақты үрдістер үлкен үміт ұялатпайды.

Глобализм мен антиглобализм күштерінің, яғни екі эгоорталықтықтың өз еріктерімен бірігуі амалсыз жағдайлардан туындаған уақытша келісімдер түрінде болуы мүмкін. Оның себебі, тағы да айта кету керек, қазіргі адам толық және шынайы мағынадағы адам ретінде қалыптасқан жоқ. Сондықтан бір сәтке осы екі қарама-қарсы геосаяси топтардың планетаның материалдық байлығын тең бөлісуге келіскенінің өзінде бұндай бірігу шартты түрде көрініс береді, яғни ұзаққа бармайтын одақ болады. Өзімшілдік белгілі бір шеңбердің ауқымына жүгенделмесе, онда бірден барлық топтар атынан талап қойылып, өз мүддеңді қорғауға ұмтылу керек. Сондықтан, бұл жағдайда әр түрлі топтар мен қауымдастықтардың қақтығысы міндетті түрде көрініс береді.

Табиғат ресурстарының аздығы да материалдық қажеттіктер мен талантардың көбейген жағдайында агрессияның тұтанып кетуіне себепкер болады. Қазірдің өзінде табиғат ресурстары адамдық ресурстардан жоғарырақ бағаланады.

Ал, енді, үшінші мүмкіндік бар: ауыр стихиялық апаттардың ықпалынан осы екі күш өздерінің шамдануын қоя тұрып бірігу жағдайы. Олар стихияның әр түрлі соққыларын қайтару үшін, салдарларын жою үшін бірігіп күреседі.

Бірақ бұндай жағдайда шынымен бірігуге іштей дайын адамдардың бір бөлігі ғана бірігеді. Тарихтың ащы тәжірибесі көрсеткендей, екінші бөлігі өзінің бұрынғы шектен шыққан өзімшілдігінде қала береді және өздерінің жеке басының қамы үшін күрделі экологиялық жағдайда, аштық пен жалаңаштық жайлаған кезеңде күреседі. Ақыр аяғында адамдар арасында жік пайда болып, олардың арасында міндетті түрде күреске айналады.

Сонымен, егер адамзат үшін апатты жағдайда адамдар ортақ жауға қарсы бірігетін болса, сондай жаңа жағдайларда өмір сүруге үйренуден кеш қалмаймыз, ол кезде тақуалық өмір салтына жақын өмір сүріп, өзіңнен гөрі өзгенің қамын көбірек ойлайтын әдеттерге үйрене беру керек. Дағдарысты жағдайдан уақыттың аз қалғаны мен тұрмыстың ауыр жағдайында жол табу ықтималдығы өте аз, өйткені уақыттың көп кезі мен салыстырмалы түрде жақсы жағдайлардың өзінде бұл қолдан келмеген болатын.

Әлемді билеу жүйесінің үдеуі адамзат дамуының бағытын күрт өзгертуге мүмкіндік бермес, сірә.

Біріккен іс-қимылдың тағы бір варианты бар. Атап айтқанда, жаһаншылдықты іштей "жеңуге" әрекеттену. Екі қарама-қарсы күштердің біріге күш салуы туралы емес, сол жаһаншылдықтың өрісінің ішінде болып тұрып, жаһанданушы жүйенің өзінің ішіндегі жаһаншылдыққа қарсы бағытталған әрекеттер туралы сөз болып отыр.

Қазіргі таңда антиглобализммен қатар басқаша жаһандануды жақтайтын бағыт болды. Олар Американың әлемге таңған жаһандануынан өзгешесін ұсынады. Бұл бағыт "баламаглобализм" деп аталады. Олар теріс деп баға берілген глобализм үрдістеріне "басқа", "әділетті" глобализмді қарсы қоймақшы. Бұл жерде глобализмге қарсы күрестен гөрі оларға қарама-қарсы жаңа шындықты қалыптастыруды мақсат етіп қойылады.

Бұл үрдістің сипатты мысалы - жоғарыда аталып өткен мыңжылдық Форумы болып табылады. 2000 жылдың мамыр айында 100-ден аса елден 1000-нан аса үкіметтік емес және басқа азаматтық ұйымдардың өкілдері Нью-Йоркте БҰҰ-ның Бас хатшысының ұсынысымен өздерінің кездесуін өткізді. Олардың қабылдаған жалпы бағдарламасы глобализмге қарсы іс-қимылға шақырмайды, бірақ адамдардың өздерінің мүддесін қорғайтындай жаһандануға шақыратын іс-әрекеттерді байқаймыз.

Дегенмен, зерттеушілердің пайымдауынша, "баламаглобализм" өзінің құбылыстық мәні бойынша шынтуайтына келгенде жаһандануға қызмет етеді. "Баламаглобализм", - дейді Никита Гараджа, - өзінің ерекше мағынасы жоқ бос ұғым. Сондықтан, жаһандануға байланысты анти немесе балама деп атағанмен, олар ондай мағынаға ие бола алмайды, оң мағынадағы күшке айнала алмайды.

Біркелкілейтін глобализмді іштей жеңу мүмкіндігі біршама Әлемдік Үкіметте бар. Әрине, ол қазіргі кезеңдегі сипатында емес. Мемлекеттер федерациясының Шынайы Әлемдік Үкіметі күш Патшалығының соңғы кезеңінде адамзаттың Біртұтас Отбасы жағдайына өтуіне көмек бере алар еді.

Өкінішке орай, жоғарыда айтылған мағынада нағыз Әлемдік Үкіметке дейін әлі алыс. Әрине, қиындыққа ұшыраған адамдарға шынайы көмек көрсетуге бағытталған БҰҰ линиясы және басқа халықаралық үкіметтік емес ұйымдардың тарапынан гуманитарлық акцияларды тек қана құптау керек. Бірақ әлемдік саясатқа және планетадағы жалпы жағдайға шындап әсер етуге Біріккен ұлттар ұйымының мүмкіндіктері көп емес. БҰҰ-ға қарап қарапайым ақиқатты байқауға болады: кімнің күші көбірек болса, соның сөзі дұрыс. Бұл жерде сөз Америка Құрама Штаттары туралы болып тұр. Олар өздеріндегі күштінің құқығын пайдалана отырып БҰҰ тарапынан болатын кез келген бастаманы не қолдайды, не тежеп тастайды.

Кез келген оқшау үкіметтікіндей БҰҰ-ның негізгі мәселесі оның көшбасшылары мен өкілдері адам аралық өз арақатынастарды қалай қалыптастыру жөнінде ешқандай жартымды білімге ие еместігінде. Әсіресе, планетарлық қауымдастық ауқымда. Сондықтан әлемдік қауымдастық ынтымақтастықпен іс-қимыл жасай алмайды.

Кейбір оптимистер глобализмнің орасан зор техникалық мүмкіндіктеріне үміт артады және соның арқасында планетадағы геосаяси және әлеуметтік-мәдени қатынастарды қайта құруға болады деген үмітте. Мысалы, Фритьоф Капра жаңа ақпараттық және коммуникациялық технологиялар әр түрлілігімен және дәлдігімен айрықшаланатындықтан жаһандық экономиканы тиімді реттеу техникалық жағынан мүмкін деп есептейді. "Бұл мәселе алдымен технологияның емес, саясаттың және адамдық құндылықтардың мәселесі, - деп жазады ол. Және бұл құндылықтар өзгеруі мүмкін -өйткені ол табиғаттың заңы емес. Сол қаржылық және ақпараттық ағындардың электрондық арнасына басқа құндылықтар енгізілуі мүмкін".

Оптимистер адамдардың өзгеруі арқылы құндылықтардың өзгеретінін көрмейді. Егер адамдар өзгермейтін болса, электрондық арналарға үміт етудің ешқандай мағынасы жоқ. Өмірде кереметтер өте сирек болады.

Глобализмді оның территориясында жеңу, оның ойынын оның ережесімен ойнап, яғни оның құралдарын қолдана отырып жақсы нәрселерді қалыптастыруды мақсат ету бір қарағанда игілікті іске ұқсас болуы мүмкін, бірақ сәтсіздікке апаратын әрекет болып табылады.

Біріншіден, "ең жақсы" деген ұғымды глобалист және антиглобалист қалай түсінетіні түсініксіз. Өйткені, біреуі үшін игілік деген нәрсе екіншісіне зұлымдық әкеледі. Глобализм мен оның оппоненті көзқарастар мен бағалаулардың ортақ жүйесі мен шкалаларға ие емес. Сондықтан глобализмді жеңеміз деген осындай әрекеттер қарама-қарсылық жағдайды ушықтыруы мүмкін.

Екіншіден, басқаның ережесімен ойнап жеңіске жету өте қиын. Өйткені, ережені орнықтырған жақ алдымен өзінің жағдайына сәйкес келетін артықшылықтарды күшейте түседі. Ал енді, жаһандық бәсекелестік жағдайда кімнің қаржылық-экономикалық, технологиялық, әскери күштері мықтырақ болса сол жеңеді.

Үшіншіден, егер біреудің ойлап тапқан ережесімен ойнаудың өзі оның өмірін ұзарта түсері анық. Міне, ақша белгілерімен жағдай осындай: оны игілікті істерге қолданған сайын ол кеңінен тарауын жалғастырады. Сондықтан адам өзіне керекті нәрселерді өз қолымен жасауға тырысса олардың ықпалы азаяды. Ақшаға сүйенген жүйе нығайған сайын адамның адамнан жатсынуы ұлғая түседі. Бұл қайшылық ерте ме, кеш пе антогонизм деңгейіне жетеді және сондықтан бұл қоғамдық ғимараттың іргетасы сөгіледі. Ал, қаржылар дегеніміз, қирап жатқан жүйеде қажетті қомақты қуатқа, затқа айнала алмайтын дүние және меншік болып табылады.

Сондықтан нарық пен жаһандану жағдайында шынайы адамдық және рухани даму мүмкін деп айту жартылай ғана әділетті болады.

Әрине, аталған жағдайлардың өзінде адамдық мәселелерді оңды шешу үшін барлық мүмкін болған нәрсені жасау керек. Адамдардың қоғамдық өмірінің жаңа негіздеріне, олардың болмысының жаңа рухтанған тәсіліне салыстырмалы түрде ырғақты өтудің тұтастай бағдарламасын жасау керек. Бұл бағдарлама қысқаша тезисті түрде айтқанда төмендегідей позицияларды енгізуі тиіс:

- мектепке дейінгі кезеңнен бастап балалар мен жасөспірімдерді әрқайсысының өзінен гөрі басқаларға деген үлкен махаббатта болу принципімен тәрбиелеу;

- өскелең ұрпақты жас кезінен бастап үздіксіз циклда мектептегі оқуды аяқтағанша әр түрлі қолөнершілікке үйрету;

- әскер қатарына еркімен баруға немесе оны монастырлық кызметпен ауыстыруға немесе басқа да баламалық жолдармен қызметін өтеуге тезірек өтуді жүзеге астыру;

- жаппай қырып-жою құралдарын сынау ғана емес, сонымен катар оларды өндіруге жаһандық мораторий жариялау;

- экологиялық стратегия бойынша: экономиканы жабық циклмен дамыту және ресурстарды пайдалану тиімділігін арттыру; таза өндірісті ынталандыру және өндірістік үрдістегі ластанудың өзіндік құнын төмендету; қуаттың жаңа бастауларын игеру, өндіріс модельдерін қайтадан жарақтау және экологиялық мәдениетке өту. Кейбір ғалымдар өмірді қолдаудың негізгі принциптерін ескеру қажеттігін ұсынады: арналарды, циклдерді, күн қуатын, әр түрлілікті, биологиялық тепе-теңдікті және т.б.

Осындай бағдарламалар пайдалы болар еді, ал кейбір салаларда нақты жүзеге асыруға да болады. Бұның бәрі казіргі нарықтық қатынастардың бәрін билеп алған заманда қосымша қолайлы факторлар көмек берген жағдайда рухани құлдырауды біршама тоқтатуға болатынын танытады. Бірақ, ол үшін дұрыс, үнемі, сағат сайынғы саналы-жігерлі тырысушылық қажет. Ал, бұл өте қиыншылығы мол міндет.

Өйткені, оның шешімін табу тек қана жігерленуден ғана тұрмайды. Бұл өзі қиын дүние, өйткені. Түбінде адам өзін-өзі жеңуі керек, әрбір күн сайын жеңуі керек, өзінен өнер туындысын жасағандай өзгерістерге қол жеткізуі керек. Бұның өзі аздық етеді: түсініктердің өзі өзгеруі керек, яғни жігердің сипатының өзі басқаша болуы керек. Адамды homo sapiens ретінде түсіну зердеге бағынған қабілет күйіндегі ерік-жігерді пайымдайды. Ал, бұлай түсіну өзімшілдің де ерік-жігерін білдіруі мүмкін. Шын мәнінде, адамды дамытуға бағытталған ерік-жігер тек қана зерделі ғана емес, ол сонымен қатар руханиланған, данагөй болуы керек.

Нарық жанның дамуы үшін үнемі қолайлы жағдайларды туғыза қоймайды, оған табыс пен тұтынудың артынан қуалау, қалаланудың стрестері, экологиялық дисбаланс, тіршілік үшін күрес мәселелері тән... Олар күн сайын, сағат сайын адамның ішкі дүниесіндегі әр түрлі теріс қасиеттердің пайда болуына түрткі болып отырады - өркөкіректік, талаптар, риза болмаушылықтар, ашуланулар, ренжулер, қорқыныштар, қызғаншақтықтар, қызғанулар, ызалар, яғни рухани құлдырау мен ауруларға қадамдар.

Тағы да айта кетейік: нарық жағдайында рухани алға жылжуға болады, бірақ өте қиын. Өйткені, міндетті түрде ақшаны қолдануға, олардың айналымына қатысуға тура келеді, яғни еріксізден нарықтық жүйені қолдауға барамыз. Сондықтан, нарық жағдайында рухани асқақтаудан гөрі құлдырауды тежеуге болады. Руханилықтың мұратына нарықтық жүйенің ауқымында жету мүмкін емес. Материалистік дүниетаным, дүниеге қатынас және болмыстың тәсілі негізінде ізгілікті қоғамды қалыптастыру мүмкін емес.

Нарықтық әлем жағдайында шынайы рухани дамудың мүмкін еместігі тығырыққа тірелген пессимистік қорытындыларға алып келмеуі керек. Глобализмнің дамуының осы сценарийінде және оның контр-үрдісінде оңды тұстары да бар. Глобализмді ең болмаса кейбір участоктарда жеңіп кетуге әрекеттену уақытты ұтуға мүмкіндік береді. Салыстырмалы түрде ұзақ өтпелі кезең уақытында, құлдырауы тежелген жағдайда шынайы рухани даму жолына түсуге және жоғары қарай көтерілуге мүмкіндіктер алады.

Аталған уақытты ұту сонымен қатар бұрын белгісіз, тіптен жаңа үрдістің қалыптасуы мен дамуын нығайтуға мүмкіндік береді.

ҚАЗАҚСТАННЫҢ ДЕРБЕС ДАМУЫ ЖӘНЕ ЖАҺАНДАНУ

Ә. НЫСАНБАЕВ

Қазақ халқы өзінін ұлттық бостандығы мен тәуелсіздігі үшін 260-тан астам ұлт-азаттық қозғалысқа, көтеріліске шыққан, соның соңғысы 1986 жылғы желтоқсан көтерілісі болды. Еліміздің барша азаматтары, тілі шығып, бір нәрсені түсінуге жараған бүлдіршіннен бастап жүз жасаған ақсақалды қарияларымызға дейін - бәріміз дербес мемлекетіміз бар екендігін осы он жыл ішінде анық сезінетін халге жеттік, Әрине, бес саусақ бірдей емес. Еліміздің бүгінгі азаматтарының ұлттық тәуелсіздігімізге көзқарасы этникалық тегіне, әлеуметтік жағдайына, әсіресе, жас мөлшеріне қарай әр қилы. Аға ұрпақ өкілдерінің тіпті, кейде орта жастағылардың да кешегі кеңестік дәуірдегі алаңсыз, бейқам өмірлерін сағына еске алатындары өтірік емес қой. Олардың мұндай сезімге бой алдырулары негізсіз де емес: түбегейлі экономикалық реформалардың нәтижесі қоғамдағы әлеуметтік ауыртпалықтарға әкеп соқты. Ал, экономикалық реформалар біздің тәуелсіздік алған жылдарымызбен тұспа-тұс келді. Міне, сондықтан да біздің азаматтарымыздың бірқатарының санасында өздерінің тұрмыс жағдайының нашарлауын еліміздің тәуелсіз мемлекетке айналуымен байланыстыратын қате, жалаң түсінік қалыптасқан. Халық тәуелсіздігі мемлекеттік тәуелсіздік жағдайында ғана мүмкін.

Бұл жерде, әлгі әлеуметтік ауыртпалықтардың тек жалғыз біздің ғана басымызға түскен зауал еместігін, бұрынғы Кеңес Одағының аумағында бізден де нашар тұратын халықтар барлығын, қайта қазақстандықтар жалақы мен зейнетақыны ТМД елдеріндегі "мұңдастарына" қарағанда әлдеқайда көп алатынын айтып, өзімізді өзіміз жұбатуға да болар еді. Тіпті, болмаса, әлімсақтан белгілі ақиқат - ештеңенің де жоқтан бар болмайтынын, дүниедегі жақсылық атаулыны бәрі азапты еңбек арқылы жасалатынын, қайта біздің ұлттық тәуелсіздікке көп қантөгіссіз қолымыз жеткенін, болашақ ұрпағымыз азат елдің еркін азаматтары болып ер жетуі үшін бүгінгі біздің азап шегуімізге тура келетінін айтып, алдарқату да қиын емес.

Алайда, жұбату мен алдарқатуға әбден тойған ауыл қазағына, "сабыр түбі сары алтын" деп жүріп, қап арқалауға мәжбүр болған қарабазардағы қандастарыма мұндай уәждің ендігі жерде көп әсер етпейтінін білемін. Жерге жекеменшікті енгізу, ауылды қайта түлету, агроөнеркәсіп кешенін жандандыру, ауыл мен қала арасындағы айырмашылықты жою үрдісі басталды.

Қоғамтанушы ғалымдардың қолынан келетіні - ұлттық тәуелсіздік алған соң-ақ жақсы өмірге тезірек күмп ете қаламыз деп сенген қалың көпшіліктің бүгінгідей жағдайға неге тап болғанын, мұнан қалай, қашан шыға алатынымызды талдап, түсіндіру ғана.

Зілзаланы тегін тексеретін сейсмология ғылымында жердің тік және көлденең ығысуларының бір мезгіл мен бір мекенде тоқайласуы деген ұғым бар. Мұндай тоқайласудың салдары апатты жағдайға соқтырады.

Біздің Қазақстан қоғамында да тәуелсіз де дербес мемлекет қалыптастыру үрдісі бүкіл тиімді экономикалық жүйемізді жаңа принциптер негізінде түбірінен өзгерту шараларымен қабат келді. Және біз мұндай екі ауыр міндетті тәжірибесіз, ғылыми негіздемесіз, қараңғыда қармалып, сүрініп-қабынып жүріп атқарған тәріздіміз. Бұдан басқа жол жоқ еді. Егер біз экономикасы нарықтық қаты настарға сәл-пәл де болса бейімделген, халқы мұндай жағдайда өмір сүру әдетін ұмытпаған күйімізде тәуелсіздік алған болсақ, қазіргі Балтық теңізі жағалауындағы елдер сияқты тез-ақ оңалып кетер едік. Немесе, түбегейлі экономикалық өзгерістерді саяси және экономикалық тәуелсіздігі әбден қалыптасқан дербес ел жағдайында жасасақ, мұнымыз қазіргі Венгрия, Польша, Чехия мемлекеттеріндегі тәрізді тез-ақ жемісін берер еді. Амал не, тағдыр қазақстандықтардың бүгінгі ұрпағының маңдайына отарланбау (деколонизация) үрдісі мен жоспарлы экономикадан нарықтық экономикаға көшу кезеңі (транзиттік коғам) ауыртпалықтарын бір мезгілде басынан өткеруді жазыпты. Отарланбау да, транзиттік қоғам да әлемдік ғылымда әжептәуір талданған құбылыстар.

Қоғамның отарланбауының саяси, экономикалық, әлеуметтік қырларына тоқталмай-ақ, бір ғана рухани жағын алып қаралықшы.

Қазіргі әжептәуір байлық жинап алған кәсіпкерлерімізден бастап, көше тәртібін қадағалаушы қарапайым сақшыларымызға дейін өздерін тәуелсіз елдің төл азаматтары секілді сезініп, "бұл - менің мемлекетім, сондықтан мен оның мүддесіне кіршіксіз адал болуым қажет" деп алғаусыз айта алар ма екен?! Айтпақ тұрмақ, "мұндай пікірімді біреу-міреу естіп қалып, күлкіге қалармын" деп, қуыстануы мүмкін. Міне, үш ғасыр бойғы бодандықтың санамыз бен рухымызға салған сызатының ізі. Көпшілігіміз дербес мемлекеттік мүддені (мұны көп елде "ұлттық мүдде" деп атайды) көздің қарашығындай қорғау қажеттігін ұмыта бастағанбыз. Соның салдарынан, экономикамызды нарықтық қатынастарға көшіру мақсатымен іскерлік пен кәсіпкерлікке еркіндік беріліп еді, қолдарына мұндай құқық тиген "азаматтарымыз" бұрынғы ортақ байлықты оңды-солды тонауға көшті. Тап бір ез елінің, өзінің болашақ ұрпақтары өсіп-өнетін жердің емес, жаулап алған жат мемлекеттің байлығы сияқты талан-тараж басталды да кетті... Мұның зардабын енді тарта бастадық.

Бұл орайда зиялы қауым да осалдық танытты. Жалпы, қоғамның рухани адамгершілік негіздерін сақтайтын рухани азаттықтың қайнар бастауы - барлық елде де осы зиялылар болып саналады. Жетпіс жыл бойы қолдан берген жемге жалтақтауды әбден әдетке айналдырған, көпшілігі кәсіби жанкештілік пен шеберлік шыңына көтерілуді емес, кезендік, "көпшілік қолды" туындылары арқылы көзге түсуді мақсат тұтқан біздің зиялыларымыз сын сағатта дәрменсіздік танытып, ұсақ-түйек өз мүдделері шеңберінен аса алмады. Ендігі жерде ес жиып, тегеурінді қажыр-қайрат көрсете алсақ та кеш болмас еді. Егер алдап-арбау мектеп пен мешітті, өнер мен ғылым ордаларын да түгел шарпыр болса, мұны қоғамның рухани - адамгершілік негіздерінің шайқалғаны, пейілдің бұзылғаны деп біліңіз. Оның салдары сұмдық.

Сондай-ақ, қазір қалыптасып қалған қоғамымыздың ұлттық саяси және кәсіпкерлік элитасына да жүктелер міндет ауыр. Олар ендігі жерде біздің тәуелсіз мемлекетіміздің ұлттық мүддесі мен тағдыры өз қолдарында екенін анық ұғынулары қажет.

Қазіргі таңда (болашақта да) ұлттық тәуелсіздікті жалпы бұқараның емес, әлеуметтік ықпалды топтар - қоғамдағы интеллектуалдық, саяси, кәсіпкерлік элитаның дұрыс түсінгені өте маңызды болып тұр. Мемлекеттік тәуелсіздіктің бір-ақ түрі бар, ол - толық саяси тәуелсіздік. Ал, "экономикалық тәуелсіздік", "ақпараттық тәуелсіздік" т.б. дегендеріміздің бәрі осы саяси тәуелсіздікті қамтамасыз ететін "мемлекеттік тәуелсіздік" ұғымының құрамдас бөліктері іспетті.

"Мемлекеттік тәуелсіздік" ұғымы кез келген елдегі саяси жүйе мен құрылымның тегіне, түріне қарамастан жұрттың бәріне ортақ бір ғана "ұлт-азаттық" мағынасында қабылданады, солай түсініледі. Әр түрлі саяси ағымдар мен билік жүргізушілер бұл қасиетті ұғымды өздерінің кезеңдік, уақытша мүдделеріне орайластырып, басқаша реңкте қолдануы мүмкін. Бірақ, одан ұғымның түпкі мәні өзгермейді, бәрібір сол мәнге қайта ораламыз.

Сонымен, Қазақстанда бір-ақ ұлт бар. Ол - жалпы халықтың 56 пайызын құрайтын қазақ ұлты. Мемлекетіміз де - қазақ ұлтының мемлекеті. Ал, кез келген мемлекетте оның негізін қалаған ұлтпен бірге өзге де этникалық топтардың өмір сүруі - әлемдік тәжірибеде бұрыннан бар, үйреншікті құбылыс. Тек Қазақстанда тұратын этникалық топтардың құрамы ала-құлалау, әрі саны да көбірек. Бірақ, бұл фактор Қазақстанның өзінің тарихи мекенінде мәңгі бақи өмір сүріп отырған қазақ ұлты мен басқа этникалық топтар бірігіп құрған біртұтас мемлекет екендігін жоққа шығармайды.

Екіншіден, кез келген ұлттық мемлекет оны құрған ұлттың өзге этникалық топтар алдындағы басымдығын таныту құралы емес. Адамзат тарихында мемлекет ұлттардың бір-бірімен әсерлесу мүмкіндігі көбейген кезде, белгілі бір ұлттың бірегейлігін (аумағын, дінін, тілін, мәдениетін т.б.) аман сақтап, дамыту қажеттігіне орай пайда болған. Қазақстан Республикасы да, ең' алдымен, сан ғасырлық тарихы бар қазақ ұлтының бірлігі мен бірегейлігін сақтап, дамытуға қызмет етеді. Мұның өзі өзге этникалық топтар мәдениетіне қысым жасалады деген сөз емес. Керісінше, олардың да төл мәдениеті дамып, әрі Қазақстанның мәдени дамуына бір бұлақ болып қосылып, әрі біздің өзге халықтармен (әлгі этникалық топтардың атамекендерімен) мәдени байланыс жасауымыздың тиімді арнасына айналуы қажет-ақ.

Ал, енді, қоғамдағы әлеуметтік құндылықтар, жеке адамдардың бостандықтары мен құқықтары мәселесіне келсек, біздің еліміздің азаматтарының бәрі этникалық тегіне, дініне т.б. қарамастан бәрі де тең құқылы, бәріне тең мүмкіндіктер берілген. Мұның өзі қазақстандықтарды топтастыруға, ортақ Отанымыздың болашағы мен бүгінгі мүддесі жолында бірігуімізге ықпал етеді...

Тіл - ұлттық бірегейліктің негізі, яғни әрбір халықтың өзіне ғана тән ділі, дүниетанымы, діні мәдениеті осы тіл арқылы ғана сақталып, дамиды. Ал, жоғарыда айтқанымыздай, кез келген мемлекеттің құрылғандағы мақсаты белгілі бір ұлттың бірегейлігін сақтау болып табылатындығын еске алсақ, (онсыз мемлекет мәнін жоғалтады), онда Қазақстан Республикасында қазақ тілінің мемлекеттік тіл ретінде өркендеуі өзінен-өзі түсінікті жайт. Мемлекеттің ұлттық саясаты қазақ ұлтын өркендетуге қарай бағытталғаны жөн.

Алайда, отарлық күйден дербес мемлекетке айналған елде мемлекеттік тіл бірден өз күшіне толық ие болып кете алмады. Ұзақ уақыт бойы бұрынғы үстем тіл қосам жарланып мемлекеттік тілмен бірдей қолданыста жүреді. Үндістанда ағылшын тілі, Алжирде француз тілі сондай рөл атқарған. Қазақстанда да қазір орыс тілі осы рөлді атқарып отыр.

Сондықтан, қазақ тілі неге бірден мемлекеттік тіл міндетін атқарып кете қоймады деп, шыдамсыздық танытудың қажеті жоқ. Бұған, әзірше екі жағдай қолбайлау болуда.

Біріншіден, объективті және субъективті себептердің әсерінен еліміз халқының бірқатар бөлігі (оның ішінде өзге этникалық топтар өкілдерімен бірге өзіміздің қазақтар да бар) қазақ тілін толық дәрежеде меңгермеген.

Екіншіден, казіргі заманғы сан-салалы кызметтерді атқаратындай қазақ тілінің ғылыми терминологиясы толық қалыптасып бітпеген.

Бұл екі проблеманы оңтайлы шешу үшін біршама күш-жігер және қаржы жұмсау қажет. Мұндай мүмкіндікті мемлекетіміз табуға тиіс. Және тезірек тапса құба-құп. Себебі, өзін құрып отырған халықтың тілін дамыту - мемлекеттің бірден-бір міндеті. Онсыз мемлекет өз мәнін жоғалтады.

Тағы да қайталап айтамын: Қазақстан Республикасы - тәуелсіздік жолында ғасырлар бойы мың өліп, мың тірілген қазақ ұлтының тарихи Отанында құрылған мемлекет. Сондықтан, қазақтардың өз есімімен аталған елдің бүгінгі хал-жағдайына да, болашағына да өзге этникалық топтарға қарағанда жауапкершілігі көбірек болуы заңды. Осы уақытқа дейін біздің халқымыз бұл тарихи жауапкершілікті сезініп, өзінің асқан төзімділігі мен сабырлығының арқасында елдегі этносаралық та, әлеуметтік те татулықты сақтауға ұмтылып келеді.

Ендігі міндет - сын сағатта тек сабырлылық қана танытып қоймай, өркениетті білім мен ғылымның өрелі биігіне көтеріле отырып, өз маңына өзге отандастарымызды да топтастыру болып отыр. Туған еліңде "мен - осы елдің иесімін" деп кеуде қақпау керек, керісінше, мықтылығыңды Отаныңның өркендеуіне, отандастарыңның іштей топтасуына қосқан жеке үлесіңмен дәлелдеуің қажет. Алдымен қазақтар бірлікте болмайынша барша қазақстандықтар бірлікте болмайды.

Қазақтардың ата жұртыңда тәуелсіз мемлекет құру бақытына ие болған бүгінгі замандастарымыз, сонымен бірге, шеттегі қандас бауырларымызға да қолынан келген көмегін аямауы қажет. Бұдан мемлекет те қалыс қалмайды деп сенемін. Себебі, кез келген мемлекет өзін құрып отырған ұлттың сыртта жүрген өкілдеріне қамқорлық жасауды мерей тұтады. Себебі, мұндай ізгі ниет - оның абырой-беделін, қуатын танытатын, өзіне өзгелердің құрметпен қарауын туғызатын шара. Мысалға, Германияның пәлен ғасыр бұрын көз жазып қалған қандастарына жасап отырған қамқорлығы, шынымен-ақ, кісі қызығарлықтай.

Кейде керісінше де болады. Жаңадан дербестік алған өзінің этникалық Отанының аяғынан тез тұрып кетуіне сол мемлекетті құраған халықтың сырттағы ауқатты өкілдері елеулі көмек жасайды. Кезінде Израиль мемлекеті солай қуаттанған. Әсіресе, шетелдерде тұратын 56 миллион қытайлықтардың "Қытай реформасының" табысты іске асуына тигізген жәрдемі елеулі болды.

Алайда, қазақ ұлтының сыртта жүрген миллиондай өкілдері арасында өздерінің атажұртына мұндай жәрдем жасай аларлықтай ауқаттылар жоқ. Мен мұны қазақ диаспорасын біршама зерттеп, еліміздегі диспоратану ғылымын қалыптастыруға талпыныс жасаушылардың бірі ретінде анық білемін.

Қазақстан Республикасы өзі алғаш құрылған күннен бастап, қандай қиын жағдайға тап болғанына қарамастан сырттағы қандастарымызға қамқорлық жасауды назардан тыс қалдырған емес. Елбасымыз Н.Назарбаевтың қазақтар тұратын мемлекеттер басшыларымен кездесулерінде қандастарымыздың хал-жағдайына қатысты мәселелер сан мәрте ресми түрде қозғалды. Қазақтардың атажұртына біртіндеп оралуын, олардың азаматтық мәртебе алуын, тұрғын үймен қамтамасыз етілуін, қолдан келгенше жәрдем берілуін шешуге үкімет тарапынан талпыныс жасалған жоқ деп ешкім айта алмас. Ауғанстандағы ауыр жағдайға тап болған қандастарымызға ұшақ жіберіп, көшіріп алуымыздың өзі ел болып, етек жаба бастағанымыздың белгісі. Амал не, "жомарттың қолын жоқтық байлайды" демекші, сырттағы қандастарымызға деген ыстық ықыласымызды сездіруге мүмкіндігіміз шектеулі болып тұр. Алдымен күйретіп алған ауылдағы отандастарымызға жұмыс тауып бере алмай отырып, сырттағы бауырларымызға "түгел келе қалыңдар" деп айта алармыз ба, сірә.

Соңғы кезде Үкіметке "сырттағы бауырларымызға неге көмектеспейміз, көшіп келгендерге неге жағдай жасамаймыз" деген ренішті көп айтамыз. Реніш өте орынды. Мүмкіндік болса көмектесу керек-ақ, бірақ, біз сол үкіметтің бұрынғыдай орталық үкімет емес, өз үкіметіміз екенін ұмытпайық. Оның қоржынындағы қаржы - басқанікі емес, өзіміздің күнделікті қажетімізге жеткізе алмай отырған ақша. Сондықтан "анау маған бөлген ақшаңды соларға бер" деп айқайласақ, өте әділ болар еді. Олай деп айта алмаймыз ба, онда құр байбалам ұран салмай, салқын ақылмен сырттағы қандастарымызға заң жүзінде қамқорлық жасаудың үкіметтегі жоспарлы іс-қимылын жүзеге асыруға жәрдемдесу керек.

"Ұлттық идея" (ұлттық идеология емес), "ұлттық мүдде", "ұлттық рух", "ұлттық намыс" және "ұлттық экономикалық, жүйе" деген мәселелер - философия және саясаттану ғылымындағы күрделі проблемалар екені рас. Бір қоғамға, бір елге қатысты болғандықтан бұл үрдістердің дамуы арасында өзара тығыз байланыс, өзара ықпалдастықтың болатыны да түсінікті. Алайда, ұлттық тәуелсіздіктің тағдырын осы ықпалдастықтың оңтайлы үлгісінің табылу-табылмауына апарып тіреп қоюға болмайды.

Соңғы жылдары қауырт дами бастаған отандық философия мен саясаттану ғылымында бұл үш мәселені жеке-жеке де, бір-бірімен байланыстырып та ғылыми зерттеу ісі қолға алынды. Алғашқы нәтижелер жаман' емес. Тек сол ғылыми зерттеулер нәтижесі үкімет мүшелерінің назарына ілініп, күнделікті іс-тәжірибелерінде басшылыққа алынса екен. Оларды қадағалай оқып отыру журналистерге де артық жүк болмас еді.

Бізде мемлекеттік идеология деген жоқ. Кешегі кеңестік қоғамда мемлекеттік идеология ретінде жұрттың бәрінің санасы мен көзқарасын темір құрсаудың шеңберінде ұстауға тырысқан "марксизм-ленинизмнен" тартқан зардабымыз есіңізде болар. Тек демократия принциптеріне негізделген қоғам ғана өркениетті жолмен дами алады. Шынында да адамдардың бір қоғамда ынтымақтаса тіршілік етуінің әзірше "демократиядан басқа ойлап табылған үлгісі жоқ". Ол қоғамда әр алуан пікірлер мен көзқарастардың, яғни әр түрлі идеологиялық ұстанымдардың өмір сүруі қалыпты құбылыс болып табылады. Адамдар әлеуметтік мүдделері мен мұрат-мақсаттарына орай сол әр қилы идеологиялық ұстанымдарды ту етіп көтерген әр түрлі саяси ұйымдарға (не партияларға) біріге алады. Біздің Ата заңымызда да осы принциптерді ұстанатынымыз жазылған. Бірақ, бұдан мемлекет ұстанатын идеялық құндылықтар болмайды деген пікір тумауы қажет. Мемлекет халықты іштей топтастырып, біріктіретін, ілгері дамуға жетелейтін, көпшіліктің мүддесіне сай келетін жалпы ұлттық идеяны темірқазық етіп ұстайды.





Көп елде бұл "ұлттық идея" деп аталады. Бізде Қазақстанда да "ұлттық идея", яғни "қазақ ұлтын немесе қазақстандықтарды топтастыру идеясы" халықты біріктіруші идея болуы керек. Мұны қазіргі таңдағы жалпыұлттық-мемлекеттік идея деп атасақ та артық болмас.

Екіншіден, біз әлі күнге дейін "мемлекеттік" және "ұлттық" деген ұғымдарды ескі кеңестік көзқарас тұрғысынан түсінеміз. Қазақстан тәрізді біртұтас унитарлық елде "ұлттық" пен "мемлекеттік" сөздері бір ғана мағынада қолданылуы қажет. Әлемдік түсінікте де солай. "Ұлттық мүдде" десе, мемлекеттік мүддені түсінеді. "Ұлттық идея" десе, мемлекеттік идея деп біледі. Біз де бұдан былай осы түсінікті бойымызға сіңіруіміз қажет.

Біздің Президентіміз айқындаған "Қазақстан -2030" стратегиясының негізінде ұлттық идея жатыр. Осы еңбектерде қазақ ұлтын және басқа да этностарды іштей біріктіріп, дамытудың бағыт-бағдары жақсы ашылған.

Ағылшынның ғана емес, адамзат тарихында аты қалған атақты саяси қайраткер Уинстон Черчилль "экономика ұлттық болу қажет" деген сөзді осыдан жарты ғасыр бұрын айтса да, бұл пікір өзінің маңызын әлі жойған жоқ, керісінше, ол кезде күшін енді ғана көрсете бастаған "трансұлттық" компаниялар ауқымдана-ауқымдана келе әлемдік экономикада ықпал аймағын өзара бөлісіп болған қазіргі біздің заманымызда, бұл тіпті, ең өмірлік мәселеге айналды. Және бұл тек Англияға немесе Қазақстанға қатысты ғана проблема емес, бүкіл әлем елдерінің кез келгенінің басында бар жағдай.

Шынымен-ақ, қазіргі заманда әлемдегі кез келген ел дүниежүзілік капитал мен технологиялардың елеулі бөлігін иемденіп алған қуатты да мүмкіндігі мол трансұлттық компаниялардың жәрдемінсіз дами алмайды. Әлемдегі шикізат көздері мен сауда рыногын өзара бөлісіп алып, баға саясатын реттеушілер де солар. Тіпті, салалық ғылымдарды, жаңа технологияларды дамытуда да олардың ықпалы зор. Кейде, мен ойлаймын, аймақтық жанжалдарда да сондай бір әлеуетті күштердің ықпалы бар-ау деп. Қазіргі Америкада реттелетін дау-жанжалдар тұжырымдамасы зерттелуде.

Бірақ, амал қанша, өркениет көшіне ілесу үшін барлық елге қаржы қажет. Оның үстіне, тауар мен ақпарат ағынына тосқауыл қойып, шекараны бітеп, өзге әлемнен оқшау, тұйық елге айналу қазіргі заманда мүмкін емес және мұның қандай зардаптарға соқтыратынын біз өзіміздің кешегі кеңестік кезеңдегі өмір тәжірибемізден мықтап ұғындық. Қазақтың "ортақ өгізден оңаша бұзауым артық" деген мәтелі экономикаға қолдануға жарамайды.

Сондықтан Қазақстан шетелдік ірі-ірі компаниялардың көмегімен әлемдік экономикалық жүйеге кірігуге ұмтылуда. Біздің мәңгілік жауымыз жоқ, тек мәңгілік ұлттық және стратегиялық мүддеміз ғана бар. Қазақ елінің бейбіт пейілін түсінген трансұлттық компаниялар да біздің экономикамызды жаңа сатыға көтеруге құлшыныс танытып, қаржыларын жұмсауда. Халқымыз олардың бұл іс-әрекеттеріне жылы қабақпен қарағаны ләзім.

Үкімет осы компаниялардың көмегімен тиімді және ішкі біртұтас және икемді ұлттық экономикалық жүйемізді құруға да талпыныс жасауда.Әсіресе, соңғы жылдары салынған, салыну жоспарланып отырған аймақаралық темір жолдар, бұрынғы әр жаққа бағытталған энергетика мен мұнай-газ тасымалдау желілерінің бір-бірімен ұштаса бастауы, отандық тауар өндірушілер мен кәсіпкерлердің жұмысын қолдау, ауылды қайта түлету т.б. шаралар таяу жылдары ішкі рыногымызды өзіміздің тауарлармен қамтамасыз етуге мүмкіндік беруге тиіс. Осылайша, отандық өндірісшілеріміз еркін бәсекелестік негізінде өз өнімдерінің сапасын жақсартып, сыртқы рынокқа да шығатын күнге жетерміз деп ойлаймын.

Сөйтіп, ғасырлар тоғысында Қазақстан дербес елге айналып, саяси, әлеуметтік және экономикалық жүйесі әлемдік өркениет үлгісінде қайта құрылды. Кең мағынада алғанда, қоғамдағы демократиялық принциптердің салтанат құруы тек тәуелсіз елде ғана жүзеге асады. Сондай-ақ, шынайы демократия мен халықтың басым көпшілігінің рухани тұрғыдан осы демократиялық бостандықты пайдалана алатындай кемелденуінсіз мемлекеттің тәуелсіздігін баянды ету де мүмкін емес.

Демек, ұлттық тәуелсіздік - қоғамдағы демократиялық принциптердің орнығуы мен халықтың рухани жаңаруының іргетасы болса, демократия мен рухани жаңару - елдің саяси және экономикалық тәуелсіздігін баянды етудің басты құралы.

Тәуелсіздік қазақ халқының, қазақстандықтардың ғасырлар бойы аңсаған асыл арманы мен мұраты еді. Ата-бабаларымыз қанын да, жанын да аямай, қанша арпалысса да жете алмай кеткен осынау қастерлі мақсатқа біздің ұрпақ XX ғасырдың аяғында ешқандай қантөгіссіз қол жеткізді. Әлем жұртшылығы халқымыздың дербес елдігін таныды, өркениетті мемлекет құруға ұмтылған қадамымызды құптап, қолдау көрсетті.

Біз - тәуелсіздігімізді нығайту, экономикалық жүйемізді түбірінен жаңарту, демократиялық принциптерді орнықтыру, мемлекеттік, ұлттық және мәдени бірегейлену сынды күрделі-күрделі үрдістерді басымыздан өткізіп жатқан елміз. Мұның өзі қоғамдағы орнықты саяси ахуал жағдайында, халықтың басым көпшілігінің рухани және мәдени жаңаруы арқасында жүзеге асуы мүмкін үрдістер. Міне, сондықтан да ел Президенті Н. Назарбаевтың Қазақстанның XXI ғасырдағы басты даму жолын белгілеп берген "Қазақстан - 2030" атты стратегиялық жоспарында халықтың рухани жаңаруына ерекше маңыз берілген. "Адамдардың ой-санасын бір сәтте өзгерту мемлекеттің қолынан келмейді, - делінген аталған еңбекте, - бірақ мемлекет өзгерістер үрдісін, объективті тенденцияларды түсіндіру, маңызды ақпаратты халыққа жеткізу жолымен және де ең бастысы, өзіндік молшылыққа бағытталған әлеуметтік-экономикалық саясатты іске асыру жолымен жеделдетуге қабілетті. Адамдардың жаңа дүниетанымы қалыптасқанша ондаған жылдар қажет болады".

Адамдар санасының өзгеруі, халықтың басым көпшілігінің әлемдік өркениет үлгісімен рухани жаңару үрдісінің күрделі сипатын ашып көрсете отырып, ел Президенті бұл үрдістің казіргі таңда қалай жүріп жатқанына да баға береді. "Қоғамымыздағы өзгерістер ықпалымен, өзіміз көбіне оны түйсіне де бермей, құндылықтардың сапалық тұрғыдағы өзге жүйесі мен адамдық қарым-қатынастардың жаңа түріне дағдылана отырып, өзіміз де түгел өзгердік, - дейді Президент, - қысқасы біз азаттық алдық. Мемлекеттік-ұжымдық дүниетанымның жекешіл дербес дүниетаныммен алмасуы біздің өміріміздің әрбір қырын өзгертті". Бір ескере кететін жай - Президент еңбегінде айтылған "азаттық" сөзі бұл тұста мемлекеттің тәуелсіздігі мағынасында ғана емес, сонымен қатар адамдардың рухани бостандығы мағынасында қолданылып отыр. Ал, рухани бостандық, ой еркіндігі, ұлттық философия мен тарих, қазақ ұлтының сонау көне заманнан бүгінгі күнге дейінгі жүріп өткен ұлы тарихи жолын өркениеттік әдіс тұрғысынан тереңірек зерделеу тәуелсіз және егемен Қазақстан жағдайында ғана мүмкін болды. Тек тәуелсіздік пен егемендік жағдайында ғана Қорқыт ата, Әл-Фараби, Қожа Ахмет Иасауи, т.б. ғұлама ойшылдар мен гуманистер көзқарастары, қазақтың ұлттық дүниетанымы туралы бүкпесіз айтуға, айтып қана қоймай, жүйелі түрде зерттеуге, халқымыздың бай рухани және мәдени мұрасын игере отырып, ұлттық өзіндік сананы қалыптастыруға, біртұтас ұлт болып бірегейленіп ұюға мүмкіндік алдық.

Жаһандану (глобализация) заманындағы бүгінгі өркениеттің аса бағалы көп сипаттарының ішінде адам құқы мен бостандығы ерекше орынға ие. Сөз жүзінде адамдардың еркіндігі мен құқын айғайлай жариялағанмен де, тоталитарлық қоғам өз табиғатында қоғамда шынайы демократия орнатуға дәрменсіздігін танытты. Сондықтан да елдің қожасы деп жарияланған еңбекшілер іс жүзінде партиялық-мемлекеттік машинаның елеусіз тегершігіне айналды. Адам коғамның идеологиялық диктат пен өмір ағысын қатаң реттеу жағдайында өзіндік таңдау құқығынан мүлде айырылды. Бұл жағдай ең алдымен, тұлғаның демократиялық құқығы мен еркіндігін жоққа шығарған тоталитарлық саяси режим басқаруының салдарынан болды.

Бұл орайда демократияны дамыту - жерге жеке меншікті орнату, меншік қатынастарын реформалау мен нарықтық экономикаға өту экономиканы тығырықтан алып шығудың, ұлттық мемлекеттің қалыптасуына қолайлы жағдай туғызудың толассыз жолы. Саяси саладағы басты мақсат - жас егеменді мемлекетті қуатты президенттік республика етіп қалыптастыру болды. Біздің мемлекетімізде барлық азаматтардың теңдігі, барлығының заң алдындағы бірдей жауапкершілігі, кімнің қай ұлтқа жататындығына қарамастан бірдей екендігі әуелден-ақ нақты көрсетілген.

Қазақстан Республикасы Конституциясы бойынша мемлекеттік билік атқарушы, заң шығарушы және тәуелсіз сот сияқты үш тармаққа бөлінген. Елбасы Н.Э.Назарбаев "Қазақстан - 2030" стратегиясы негізінде бүкіл халық қолдайтын ішкі және сыртқы саясатты іске асырып келеді. Ішкі саясат жаңа қоғамды одан әрі тереңірек топтастыруға, тұрақтылықты, азаматтық бейбітшілікті және рухани келісімді одан әрі нығайтуға, мемлекетті және оның институттарын қалыптастыру мен дамытуға, халықтың әл-ауқатын көтеруге бағытталған. Сыртқы саясат жаһандану, әлемдік ауқымдану заманында Қазақстанның көп векторлы және көп деңгейлі интеграциялық іс-әрекетіне, аймақтық және әлемдік қауіпсіздікті нығайтуға, әлемдік қауымдастықта еліміздің орнықты дамуын қамтамасыз етуге, жоғары технологияны пайдалана отырып, экономикалық өсуге бағытталған. Мемлекет басшысы Қазақстан халықтары Ассамблеясының VIII сессиясында және Ғылым академиясының 2001 жылы өткен жылдық сессиясында сөйлеген сөздерінде бұл тұрғыда атқарылған іске баға беріп, олқылықтарды орынды сынға алды. Қазіргі кезде ел бірлігін нығайту және жаһандану жағдайында ғылыми-зерттеулерді уақыт талабына орай дамудың жеделдеткіші ретінде пайдалану міндеттерін қойды.

Нарықтық экономиканы қалыптастыруда қоғам алдында туындаған басты экономикалық басымдықтар мен мақсатты саралау аса маңызды мәнге ие болды. Сондай мақсаттардың ішінен мыналарды бөліп атауға болады:

- өндірістің мол да сапалы тауарлар шығаруы, сервистік қызметтер көрсетуі жағдайындағы экономикалық өсу, яғни лайықты өмір сүру жағдайына ұмтылу;

- жұмысқа ынталы және қабілетті адамдардың нақты іспен айналысуына заңнамалық және экономикалық негіз қалау;

- шектеулі ресурстардан аз қалдықпен жоғары өнім алуға тырысатын экономикалық тиімділік;

- бағаның тұрақты деңгейі мен валюталық тұрақтылық, яғни инфляция көрсеткіші болып табылатын бағаның жалпы деңгейін өрескел көтеруден сақтау қажеттігі. Сондай-ақ елдің экономикасының көрсеткіші болып табылатын ұлттық валютаның - теңгенің -әлемдік қаржылық нарықта тұрақтануына қол жеткізу;

- кәсіпорындарды, тауар өндірушілер мен қызмет көрсетуді, сондай-ақ тұтынушыларды басқарудың негізгі принциптері ретіндегі экономикалық еркіндік;

- мүгедектерге, жұмысқа жарамайтындарға, карт адамдарға қамқорлық;

- бүгінгі және келешек ұрпақтың өмірі мен денсаулығының кепілі - айнала қоршаған ортаны, табиғатты аялау;

- елден шығатын және кіретін тауарлар мен қызметтер бағасының сәйкестігін жүзеге асыратын сауда тепе-теңдігі.

Осыған орай қазіргі кезеңдегі мүмкіндікке сәйкес Қазақстанда тауар өндіруде бәсекелестікке негізделген экономикалық қарым-қатынас жүйесінде әрқайсысы өз қызметін атқаратын жеке және мемлекеттік меншікті біріктірген әлеуметтік нарық экономикасын калыптастыру мақсатын іске асырдық.

Егер өндірісті ұйымдастырудың нарықтық үлгісіне тән еркін ілкімділік, кәсіпкерлік жүйесінің ережелерін сипаттар болсақ, алдыңғы лекке жекеменшік шығады. Жекеменшік ұғымына бұл жерде еркін ілкімділік жүйесі жағдайында иеленуге, пайдалануға, сатып алуға, сатуға немесе мұраға қалдыруға болатынның барлығы жатқызылады. Кеп жағдайда нарықтық жүйеде материалдық ресурстарды үкімет емес, жеке адамдардың және жеке институттардың меншігі құрайды. Мұндай жекеменшік жеке адамдар мен кәсіпорындарға келісімшарт жасауға еркіндік бере отырып, материалдық ресурстарды өз қалауынша тұтынуға, бақылау жасауға, пайдаланып жүзеге асыруға мүмкіндік береді. Бәсекелестіктің нәтижелі жұмыс істеуі және оның залал тигізу мүмкіндігін шектеу үшін елімізде арнайы монополияға қарсы заңдар қабылданды, ол заң жеке тұлғалардың өз пайдасын өсіруге тырысқан кезде бір-біріне, зиян келтірмеуін қамтамасыз етті. Бәсекелестік тұтынушылар мен сатушылардың істеріндегі жеке мүддесіне шек қояды, сондықтан да ол еркін ілкімділік жүйесінде негізгі реттеуші күш болып табылады. Бұл орайда, бәсекелестік өндірушінің өзін қызықтырған нақты сала өндірісіне кедергісіз енуіне немесе қандай да бір заңды шектеусіз-ақ шығып кетуіне жағдай жасайды. Бәсекелестіктің бұл қырын экономиканың уақыт ағынында өзінің тиімділігін сақтауына аса қажет икемділік сипатының шарты болып табылады. Белгілі бір салаға ену еркіндігі экономиканың тұтынушылар талғамының өзгеруіне, ұсынылған ресурстарға немесе жаңа технологияға бейімделуі қажет. Біз киім сәнінің қаншалықты тез өзгеріп жатқандығын көріп отырмыз, сол сияқты нарықтық экономика жағдайында күнделікті тұрмысқа қажетті жаңа тауарлар өндіріліп жатады, автомобильдер де, тағы басқалар да өзгеріп тұрады.

Егер Қазақстан экономикасын бүгінгі әлемдік қауымдастықтағы қазіргі үлгімен егжей-тегжейлі салыстырсақ, онда маңызды айырмашылықтың бірі өндіріс құрал-жабдықтарын жеке иемденетін адамдар тобының аз екендігіне көз жеткіземіз. Сондықтан да экономикалық реформа бағдарламасында мемлекеттік меншікті бірте-бірте азаматтар қолына көшіретін кең көлемді жекешелендіру ерекше орын алды. Бірақ бұл мәселені жедел шешуге тырысқан алғашқы талпыныс аса күрделі кедергілерге тап болды. Энергия, транспорт, коммуникация және тағы басқа стратегиялық нысандардың көпшілігі мемлекеттік меншікте болғаны дұрыс. Материалдық байлықты бөлудегі кеңестік теңгермешілік принципі бұл жағдайда тиімсіз болып шықты, себебі барлық адамды бірдей жекешіл және шаруашылық иесі етіп шығару мүмкін емес. Мәселе мынада, жеке меншік иесі болу, яғни беріле жұмыс істеу, басқару, өндіріс тиімділігін қамтамасыз ету, өз қаражатыңмен, жағдайыңмен, қала берді болашағыңмен тәуекел ету деген сөз. Сөз жоқ, көпшілік адамдардың меншік иесі болуға, өндіріс нәтижесі үшін жауапты болуға, өз қаражатын жұмсауға, жағдайы мен тыныштығын тәрк етуге мүмкіндігі жоқ, тіпті ондай бола да алмайды. Қазақстан Республикасының жекешелендіру жөніндегі мемлекеттік бағдарламасы шаруашылықтың нарықтық жүйесіне ену сәтінде адамдардың барлығына бірдей жағдай жасауды көздеді. Ал, ілкімділік саласында мамандық түрін немесе жалдамалы еңбекті қалау адамның жеке басының ісі болмақ. Осылайша, қоғам еркін ілкімділік, кәсіпкерлік жүйесінің ережелері мен басты тетіктерін игере отырып, бірте-бірте нарықтық жүйеге енді.

Қазақстанның өткен жыл тәуелсіз дамуының басты нәтижелері: этносаралық үйлесімділік және саяси тұрақтылық, рухани келісім, бейбітшілік, экономикалық өсу, ұлттық мүддені қорғау негізінде ішкі және сыртқы қауіпсіздікті одан әрі нығайту, жүйелік әлеуметтік-экономикалық және саяси реформаларды қарқынды жүргізу, тәуелсіз елдің демократиялық саяси жүйесін қалыптастыру. Осындай қыруар жұмыстың барысында кейбір қателіктер мен кемшіліктер болса да, негізгі стратегиялық бағытымыздың дұрыстығына әбден көзіміз жетті.

XX ғасырдың соңына қарай дүниежүзілік дамуда жаһандану үрдісі басталып, тез қарқын алды. Дамыған елдер барынша үстемдік жүргізу әрекеттеріне қарай (АҚШ және оның ең жақын әріптестері), географиялық орналасуына қарай (Батыс Еуропадағы мемлекеттер, Шығыс Азия елдері), көмірсутегі шикізатын шығару мүмкіндігіне қарай (ОПЕК елдері) топтасып алып, ықпал жүргізу аймақтары үшін, тауар шығару елдері үшін нағыз талас пен жанжал басталды. Жаһанданудың басты бір талабы қандай да болсын бір қауымдастықтың құрамына кіру қажеттігі болып қалды.

Осындай жағдайда Қазақстан өзінің дербес дамуын жаһандану үрдісімен үйлестіруге мәжбүр болады. Былай алып қарағанда, еліміздің өз еркімен өркендеуіне барлық мүмкіндіктер бар сияқты. Қазба байлығымыз жеткілікті, шетелдік инвестициялармен бірге жаңа технологиялар да келіп жатыр, ойлы да байыпты саясаттың арқасында кадрлар даярлау ісі де оңалып қалды. Елбасы Нұрсұлтан Назарбаевтың көрегендікпен айтып жүргеніндей, жаһандану жағдайында шикізатқа бай елдердің жұлдызы жанады. Олай болса, ата-бабаларымыз бізге мұра ретінде қалдырған жердің қойнауындағы байлық, егер дұрыс және тиімді пайдалана білсек, ұтымды саудалай алсақ, еліміздің өркендеуіне негіз, халқымыздың әл-ауқаты артуына азық бола алады. Алайда, сол байлықтарымызды өндіру де, оны өнімге айналдыру да, сыртқа шығарып сату да Қазақстанның әлемдегі талай-талай елдермен ықпалдастықта болуын, интеграцияға түсуін талап етеді.

Ендігі міндет Азияның барысы болуға ұмтылған мемлекеттің даналық пен әккілікті, айбат шегу мен икемділікті қатар алып жүруінде болса керек. Мұндайда жақсы мағынасындағы мемлекеттік шамшылдықта, ақылды тәуекел де қажет. Осы айтылғандарды ой сарабына салып көрсек, республика Президентінің Орталық Азия мемлекеттерімен экономикалық қауымдастықты, Ресей, Беларусь, Қазақстан, Қырғызстан және Тәжікстан кірістің Еуразиялық экономикалық қауымдастықты дамытуға, Шанхай ынтымақтастық ұйымын Қазақстан үшін барынша тиімді пайдалануға жанын сала әрекет етіп жүргенін түсінуге болатындай. Бүгінде Қазақстан ішкі дербес дамуын жалғастыра отырып, дүние жүзінің барлық бұрышынан өзіне сенімді әріптестер іздеуде. Бұл тұрғыдағы әрекеттердің де нәтижесіз емес екенін көзіміз көріп жүр.

Егер бүгінгі заманның жаһандық мәселелері тоғысын мұқият сараласақ, олардың бір-бірімен іштей байланысып жатқандығына көз жеткізу қиын емес. Мұның өзі оның әрқайсысын басқаларымен бірге кешенді қарастырғанда ғана толық шешуге болады деген соз. Мәселен, дамушы елдердегі көптеген мәселелер кедейліктен туындап отыр, яғни екінші дүниежүзілік соғыстан кейінгі жылдары адам басына шаққандағы ұлттық табыс деңгейі тұрғысынан дамыған және дамушы елдер арасындағы айырмашылық елеулі болса, қазір бұл айырмашылық тіпті өсіп кетті.

XXI ғасырда ғылыми жаңалықтар мен зерттеулердің мәні өлшеусіз өсетін болып отыр. Мұның өзі республика зиялылары мен ғалымдарынан жаңа технологиялар мен техникаларды талдап жасауға барынша ден қойып, оларды ел игілігіне кызмет еткізуді, Қазақстанның Ресей және Қытай сияқты ұлы көршілерімен тарихи тағдырластығының, Орта Азиядағы елдермен туыстық тамырластығының дәнекерлерін тауып, солардың негізінде бүгінгі ынтымақтастықтың қажеттігі ғылыми негіздеуді талап етеді.

Қазақстан дербес дамуды үйренді, сол жолмен нық жүріп келеді. Енді жаһандану жағдайында өзі соған кіріге отырып, оның серпінділігін сезінуші жақ қана емес, сездіруші жақ ретінде де әрекет етуді игеруі керек.

Қазақстан Республикасы деп аталатын жаңа мемлекеттің әлемдік қауымдастық қатарына қосылғанына биыл он жылдан асты. Он жыл деген ұлан-асыр тарих көшінің биігінен қарағанда, қас қағым сәт іспетті көрінер, сірә. Бірақ, бұл сыртқы әсер ғана. Сол он жылда аласапыран оқиғалар арасында, Президентіміздің тегеурінді де жасампаз қайраткерлігіне куә бола жүріп, бұрын табынып келген мұраттарымыз бен құндылықтарымыздан қинала арыла отырып, өзін-өзі өзгертудің қиын жолынан өткен, қанша қиналсақ та, ғасырлар бойы аңсаған тәуелсіз еліміздің бұғанасы бекіп, әлемдік қауымдастық төрінен салиқалы орын иелене бастағанына шүкіршілік ететін біз - барша қазақстандықтар өзгелерге қас қағым сәт сияқты көрінер осы кезеңді жүз жылға балар едік. Бұл пікіріміздің дұрысы мен бұрысын болашақтың тарихшылары таразылай жатар. Ал, біздің бүгінгі анық ұққанымыз және өзгелерге де ұқтырғанымыз: қазақ деген халықтың қазіргі заманғы үлгідегі дербес мемлекетін құрып, жаһандану заманында ешкімге жалтақтамай, өркениетті елдер тәрізді өмір сүре алатындығы.

Кез келген мемлекеттің әу бастағы құрылу үрдісі оңай болмаған. Анау Американы алыңыз, бергі Батыс Еуропа мемлекеттерінің тарихына үңіліңіз, қазіргі Африка мен Азияда өтіп жатқан оқиғаларды зерделеңіз. Қайда қарасаңыз да, жаңа мемлекеттің қаз тұрып, болашаққа қадам басуы сыртқы және ішкі мүдделер қақтығысынан, қанқұйлы соғыстардан кейін ғана барып жүзеге асқан.

Елбасымыз, ең алдымен, еліміздің сыртқы қауіпсіздігін нықтап берді. Енді біздің кең-байтақ жерімізге ашық түрде көз алартатын, саяси талап қоятын ешбір мемлекет жоқ. Керісінше, тәуелсіздігіміздің алғашқы жылдары қауіпсіздігімізге кепілдік берген әлемнің алпауыт мемлекеттерінің басшылары соңғы кезде басқа аймақтардағы саяси көне әскери кикілжіңдерді қалай реттеу жөнінде Қазақстан Президентінің пікіріне құлақ салатын болып жүр. Мұның өзі тек Президенттің ғана мәртебесі емес, еліміздің қазіргі таңдағы өскен беделінің көрсеткіші.

Әлемдік экономикалық кеңістіктегі алар орнымыз да қомақтана түсті. Қазақстанның мұнайы мен астығы, мысы мен хромы т.б. байлықтары ақшалы трансұлттық компаниялардың көз жауын алады.

Дүние жүзімен саяси экономикалық байлықтарымызды қалыпты арнаға салып алған Елбасы 2000 жылдан бері мемлекетіміздің ішкі әлеуметтік мәселелеріне көбірек назар аударуда. Зейнетақы уақытылы төленіп, халық денсаулығын сақтауға қомақты қаржы бөлінді. Шетелдік компаниялардың тапсырыстары өз еліміздің кәсіпорындарына беріліп, жұмыссыздық азайды. Орта және кіші кәсіпкерлікті дамытуға несие бөлінді т.б. Бірақ бұл үлкен жұмыстың бастауы ғана екен. Елбасымыз былтырғы ұлы мереке - Тәуелсіздігіміздің он жылдығын дәл осы бағыттағы әлеуметтік шаралар кешенін жүзеге асыру сипатында атап өту қажеттігін жыл басында тағы да қадап айтты.

Мен өз басым, 2001 жылғы - ақпан аралығында Алматы қаласында өткен білім және ғылым саласы қызметкерлерінің - республикалық съезін осы әлеуметтік шаралардың жүзеге аса бастауының бір көрінісі деп қабылдадым.

Съезд республикамыздағы білім беру мен ғылым саласындағы қордаланған проблемаларды ашық та бүкпесіз талқылаумен, оларды шешудің оңтайлы жолдарын іздестірумен есте қалды. Елбасымыздың съездегі сөзін білім және ғылым салалары қызметкерлерінің бүгінгі таңдағы, таяу жылдардағы және болашақтағы іс-қимылдарының негізгі бағыттарын айқындаған бағдарлама ретінде қабылдадық. Ең алдымен, қоғамның интеллектуалдық қуатының маңызы туралы айтылған ойлардан кейін менің әріптестерім көңілдеріндегі кейбір түйткілдері мен күмәндарынан арылғандай болды. Расында да, кез келген қоғам өзінің ішкі ұлттық интеллектуалдық қуатының мықтылығына табан тірей отырып қана болашаққа сеніммен қарай алады. Үшінші мыңжылдықта қазіргі заманғы ілім-білімдерді өзінің ұлттық ерекшеліктеріне бейімдеп меңгермеген, өзге жұрттармен тең дәрежеде өркениеттік сұхбат жүргізе алмайтын халықтың да, адамның да тағдыры қыл үстінде болмақ. Жоқ, сізді сырттан біреу қарудың күшімен жаулап алмайды, құлдыққа да салмайды. Әлемдік жаһандану үрдісі жағдайында ақпараттық, технологиялық бәсекеге төтеп бере алмай, өзіңнен-өзің өркениет арнасының жиегіне шығып қаласың. Әсіресе, мұндай қатерден жері ұлан-байтақ, сол жердің қойнауындағы игерілмей жатқан байлығы одан да ұшан-теңіз, бірақ салыстырмалы түрде саны аз, сондықтан оң-солымен бейбіт, ашық саяси және экономикалық қарым-қатынас жасаудан басқа амалы жоқ қазақ ұлты әлі арыла қойған жоқ. Біз өзімізбен өзіміз тұйықтала алмаймыз, тұйықталудың қажеті де жоқ. Керісінше, ашық қоғамның мың сан тиімді жақтарын барынша өз пайдамызға жаратуымыз қажет. Сонда әлгі қатерден сақтанудың амалы қайсы? Амалы: шетелдік әріптестерімен бәсекеде ұлттық болмысы жағынан да, білігі жағынан да, рухы жағынан да жеңілмейтін жас ұрпақ тәрбиелеп өсіру. "Білімі мықты мыңды жығар, білегі мықты бірді жығар" деген ойды баяғыда-ақ айтып қойған халқымыздың ұлдары мен қыздары кез келген жаңалықты жедел игеру жағынан ешкімнен кем түспейді. Тек үйренуге жағдай жасаңыз. Үйреткенде ұлттық ділі мен тілін сақтай отырып, бабаларымыздың отан сүйгіш өршіл рухын бойына сіңіре отырып үйретіңіз.

Мемлекеттің қыруар қаржы бөліп, білім беру ісі компьютерлендіруге, "мектептерді компьютерлендіруге" бағытталған бағдарламасына жауапты адамдарға сын айтылды. Әлемдік ақпараттық жүйені пайдалану - үшінші мыңжылдық адамының күнделікті жұмысына айналмақ. Әсіресе, өзінің географиялық орналасу жағдайына лайық әлгі әлемдік ақпарат жүйесінің нақ жүрегі болмақ және содан қыруар пайда таппақ Қазақстанның болашақ азаматтары үшін бұл саланы меңгеру - кезек күттірмейтін міндет. Сондықтан, мемлекет бөлген мектеп компьютерлерін музей экспонатына айналдыру -қылмыспен тең. Елбасының төл отандық оқулықтарымыз туралы айтқан пікірлері де жанды жерімізге дөп тиді. Оқулық - тек оқу құралы ғана емес, мемлекет қауіпсіздігінің кепілі. Дүние жүзіндегі барлық елдерде төл оқулықтарын жасауды кезек күттірмейтін міндет санайтыны сондықтан. Мәселен, француз балалары еш уақытта Қазақстан тарихын қазақстандық авторлар жазған оқулықпен оқымайды, оны міндетті түрде Франция мүддесі тұрғысынан француз ғалымдары жазуы шарт.

Бізде де солай болуы қажет. Өскелең ұрпақ ұлттық діліміз, салт-дәстүріміз, ұлттық экономикамыз, мәдениетіміз, құндылығымыз, саяси құрылымымыз т.б ескеріле отырып, ең соңғы ғылыми тұжырымдар мен әдістемелер негізінде жасалған оқулықтармен оқытылуға тиіс. Мемлекет басқа әлеуметтік шаралардан бұрын осы іске қыруар қаржы бөлді. Саны әжептәуір ғалымдарымыздың біліктілігіне сенді. Нәтижесі көңілден шықпай жатыр. Демек, авторларға не білік жетпейді, не ұлттық отаншылдық рух жетпейді.

Елбасымыз қозғаған мәселелердің екінші тобы оқу-тәрбие үрдісінің үздіксіздігі мен сабақтастығына қатысты болды. Өткен кеңестік кезеңнің жақсы дәстүрлерін жаңа жағдайға сай қайта жаңғыртып, оны демократиялық және нарықтық қоғам принциптерімен ұштастыру міндеті алға қойылды. Жергілікті әкімдерге әр аймақтың ішісі мүмкіндігіне қарай бұрынғы балабақшаларды қайта ашу, мектептерді шефтік қамқорлыққа беруді ұйымдастыру туралы тапсырма берілді.

Қазіргі білім беру жүйеміздегі ең күрделі мәселе - білім алудың үздіксіздігін қамтамасыз ету болып отыр. Адам ғұмыр бойы үйренумен өтеді. Бір сәт оқымай қалдың ба, тоқырауға ұшырайсың. Бұл орта мектепті жаңа бітірген жасөспірімге де, жоғары оқу орнын тамамдаған маманға да, тіпті ғылыми атақтың шыңына шыққан академикке де қатысты қағида. Заманмен болашаққа бірге адымдағың келсе, оқы да үйрен, ең негізгісін тоқы. Оқығанымен бірге тоқығаның болсын. Бірақ орта мектепті бітірген, жоғары оқу орнына түсе алмаған жасөспірім қайда оқиды, қажетті мамандықты қалай игереді? Бұрынғы кәсіптік-техникалық училищелер жабылған, қалғандары ақылы оқыту жүйесіне көшкен, педагогикалық институттар классикалық университеттерге айналған. Міне, съезде осы мәселе көтерілді. Өндіріске қажет орта буын мамандар даярлаудың орнына, жекеменшік оқу орындары заңгерлер мен экономистерді топ-тобымен шығарып жатыр. Олар қайдан жұмыс табады? Мұндай жағдайда, нарық өзінен-өзі бәрін реттейді деп қол қусырып қарап отыру - жүзе білмейтін адамдарды асау теңізге лақтырып жіберіп, қызығын тамашалаумен бірдей күнә. Адамдарға бағдар беру, түсіндіру қажет. Кейін темір жонушы мен инженерді шетелден шақыртуға мәжбүр болмас үшін мемлекет те бұл істің жоспарлы жүргізілуіне мүдделілік танытуға міндетті. Елбасы мұны да қадап айтты. Тиісті министрліктерге әр аймаққа болашақта қандай және қанша маман қажет болатынын есепке алып отыруға тапсырма берді.

Елбасы білім беру жүйесі мен ғылымның, ғылым мен өмірдің байланысы мәселесін де тереңнен қозғап өтті. Жоғары оқу орындары тек мамандар даярлау ісімен шектеліп қалмай, ғылыми зерттеулер жүргізетін ірі орталықтарға айналуы тиіс. Ғылымды да, өндірісті де жете білетін, әлемдегі ғылыми және технологиялық жаңалықтарға ілесе алатын білікті мамандар сондай орталықтардан өсіп шығады. Ал, ғылымның өмірмен байланысы мәселесі кеңес дәуірі кезінде де сан рет көтерілген, бірақ шешімін таппаған, ал қазір "біздегі ғылым қажет пе өзі?", "бізге қандай ғылым қажет?" деген сұрақтың күн тәртібіне қойылуына жеткізген ең күрделі мәселе.

Бір мысал келтірейін: елімізде жұмыс істеп жатқан шетелдік компаниялар мен өзіміздің отандық ірі фирмалардың өндірістік және технологиялық жобаларын ғылыми сараптаудан өткізу үшін шетелдік мамандарға жыл сайын миллиондаған доллар қаржы төленеді екен. Неге мұндай сараптауларды отандық ғалымдарымыз жасамайды?! Бәлкім оларға сенбейді, бәлкім оны жасай алатын мамандардың өз елімізде де бар екенін білмейді. Демек, жеке ғалымдарымыз, ғылыми-зерттеу институттарымыз мемлекеттік бюджеттен бөлінер азын-аулақ қаржыға ғана үміт артпай, өзін-өзі насихаттап, өндірістік компаниялармен тығыз байланыс орнатып, қосымша ақша табудан арланбауға тиіс...

Қазақстанның ТМД елдері арасында қажетті саяси, әлеуметтік және экономикалық реформаларды батыл да жедел жүргізіп, өркениетті елдер қатарына қосыла алған нарықтық экономикасы бар алғашқы мемлекет екенін қазір АҚШ пен Батыс Еуропа елдері, шетелдік сарапшылардың өзі мойындай бастады. Жүйелі реформалардың білім беру жүйесі мен ғылымды да қамтығаны рас. Демократияландыру мен нарықтық қатынастарға бейімделу ісі бұл салаларды ауыр сыннан өткізді, бірақ жаңа жағдайда өмір сүре білуге де үйретті. Ендігі міндет - жіберілген кемшіліктер мен олқылықтардың орнын толтырып, нық сеніммен еңбек ету. Съезд сенімімізді қайта оятты, үмітімізді келешекке жалғады.

ҚАЗАҚСТАНДЫҚ ҚОҒАМ: ЖАҺАНДАНУ АЯСЫНДАҒЫ ДҮНИЕНІ ТҮСІНУДІҢ ӨЗГЕРУІ

Кіріспелік ескертпе: дүниетаным және жаһандану

Тұтас күйіндегі әлемнің картинасы, әлемді тұтастай қамту адам үшін оның барлық ойлары мен іс-қимылдарының алғышарты болуы тиіс. Ғаламның мәні туралы мәселе бойынша өзі үшін тиісті дүниетанымдық және өмір мәндік қорытындыларды жасамай қоғамда ақиқатында шынайы адами қатынастарды қалыптастыру және дамыту, ғаламға тең құқықты мүше болып ену мүмкін емес. Ғаламның мәні мен мағынасы мәселесін шешпей немесе шешуге талаптанбай Жер бетінде, қоғамда, отбасында адамға лайықты біздің болмысымыздың мықты, орнықты негіздерін анықтауға болмайды. Әйтпесе, өзіңе және өзіңнің жақындарыңа игілікті өмірді орнатуға деген кез келген әрекет сәтсіздікке ұшырайды, өйткені іргетассыз үй салу немесе үйді құмның үстіне салудың нәтижесі теріс екені анық. Шынайы түрдегі дүниені түсінуге жету дегеніміз - әлемдік тәртіпте адамның әрбір күнгі ұмтылысы мен еңбегі орнын тауып, ескерілуі үшін оның өмірге мәңгілік тұрғысынан қарауға тиістілігі болып табылады. Сонда ғана тұрмыс пен болмыстың бірлігі болады.

Міне, сондықтан алғаш қарағанда, абстрактілік сала болып есептелетін дүниетаным адамның барлық салалардағы іс-әрекеттерімен тікелей терең байланысы болады және ол шаруашылық, саяси, ғылыми-техникалық немесе өмірдің басқа салаларын қамтиды. Дүниені түсіну өзгерген бойда таным мен практиканың барлық салалары өзгереді.

Дүниетаным - кез келген қоғамның негізі, ол оның өзгеруі мен дамуының жағдайы болып табылады. Міне, осыған байланысты дүниетанымдық тақырып өзекті және үнемі біздің мемлекетіміздің өмірінде орын алып отырады.

... Қазақстанда осыған байланысты мысалы, жалпы ұлттық идея пәрменді ізделуде, қоғамдық өмірдегі діннің рөлі туралы пікірталастар өрбуде, кейбір мектептерде "Өзін-өзі тану" курсының бағдарламасы енгізілуде және т.б.

... Әлеуметтегі дүниетаным мен дүниені түсінудің (бұл тарауда бұл ұғымдар синонимдер ретінде қолданылады, өйткені олардың бір-бірінен көп айырмашылығы жоқ) маңыздылығына оң да, теріс сипаттағы да мысалдар келтіруге болады.

Дүниені түсіну әлемді тұтастық ретінде түсініп анықтау қисынға келеді. Бұны атап өткен жөн, өйткені дүниені түсіну ұғымы ғаламның белгілі бір бөлігін ғана, мысалға қоғамды түсінумен шектелмеуі тиіс. Бұл жағдайда дүниені түсіну тек қана идеология сияқты кейіпте болады немесе жартыкеш күйде көрініс береді, сондықтан ол жеке адам мен топтың идеологиялық және эмоциялық артық көрушілігінің жиынтығы сияқты шолақтанған дүниені түсіну сипатына ие болады.

Сондықтан қазақстандық бұқаралық ақпарат құралдарында айтылып жүрген кейбір пікірлермен келісуге болмайды. Оның сипаты төмендегідей: қазақстандық қоғамда азаматтардың дүниетанымы терең өзгерістерге ұшырады, өйткені өндірістің социалистік тәсілінен шаруашылықтың нарықтың тәсіліне өтуіне байланысты экономикалық уклад өзгерді. Әрине, шаруашылықтың нарықтық тәсіліне және жекешіл өмір салтына өту болғанын жоққа шығаруға болмайды: ол шынымен де болғаны рас. Бірақ бұл басқаша дүниеге өтуді білдірмейді. Біз нарыққа өткенімізге байланысты. Ғаламның пайда болуын, оның құрылымын және даму бағытын, Құдайдың мәнін, антропогенез мәселесін, адам табиғатын, өмір мәнін және т.б. мәселелерді басқаша түсіне бастадық па?..

Жаһандану жағдайында дүниені түсіну өзін негізінен, рационалистік-механикалық ретінде таныта бастайды. Жаһандану (оны өте қатаң түрде қолданбағанда) - барлық жерге нарықтық ережелердің зорлықпен енгізілуі. Ал, нарық - бұл псевдоадамдық жағдай, онда робот-адамдар өздеріне өмір сүру үшін барынша қолайлы жағдайларды жасағысы келеді және кейбір механикалық қызметтер атқаратын қабілеттерді дамытқандықтан ол сыңаржақты дамуға алып келеді.

Шын мәнінде қазіргі дүниетанымның дағдарыстық жағдайының көрінісі. Бұл дағдарыс казіргі дүниетанымдық түсініктер қанша сырттай қарағанда көп түрлі болса да мәні жағынан алғанда бір өлшемді. Олар адамды табиғи болмыс пен материя болмысында тамырландыра түседі. Әрине, бір жағынан, алғанда бұл адамның табиғилыққа қарсы тұрмайтын және онымен туысқан тіршілік иесі ретінде қарауға мәжбүрлейді. Дегенмен, басқа жағынан, адамның Табиғаттағы ерекше бірегейлігін көрсетпейді және түсіндірмейді, оның басқа әлемнен бөлектеп тұратын ерекше артықшылықтарын, яғни игілікті қасиеттерін: шынайы адамилығы мен рухани бастауын (табиғи емес) айқындайды.

Осы жағдайларды есепке ала отырып бұған дейінгі философиялық дүниетанымдар әлем мен оған адамның қатынасын тек жалпыланған формада қарастырып келді деген қисынды. Ғылым мен мәдениеттегі "болмыс" категориясын түсіну, әсіресе жаңа еуропалықта сыңаржақты болды, өйткені ол мәдениет адам болмысының жоғарғы және рухани сезімдер сияқты іргелі деректерін теориялық тұрғыдан зерделеуге қауқары жоқ. Басқаша айтқанда, "адам-әлем" қатынасын түсінуге ерекше форма жетіспеді.

Барлық онтологиялық, философиялық-антропологиялық және басқа дүниетанымдық түсініктер, идеялар мен концепциялар адам тағдырының соңғы мақсаты және соңғы нәтижесі сияқты шат пырақтан шығып кетуге күштері жетпейді. Адам өмірінің мақсаты мен қорытындысын кейбіреулер міндетті түрдегі және толық өлімнен, жекелеген адамдардың табиғи болмыстың заттары мен қуаттарына сіңіп кетуден көреді; басқалары -Абсолюттың бостығында толығымен таралып, сіңіп кетуден іздейді; үшіншілері -адамның жұқа қабаттарының мақсатсыз Универсум болмысының трансцендентті саласында өмірдің жинақталуы мәңгілік және өзгеріссіз кейіпте болады ... Бірақ бұндай эсхатологиялық түсініктер бір ғана қорытындыға келеді, яғни бір шектеудің бар екендігіне, адам болмысының мағынасыздығына келіп тіреледі. Дегенмен, бұл түсініктерде адам о бастан шексіз трансценденттеуші тіршілік иесі деп пайымдалған болатын.

Бұл өте қауіпті және мазасыздандыратын қайшылық. Адамзаттың қазіргі замандағы өзінің дамуын анықтау кезеңінде жаһандық сыни шақтың келгенін білдіреді. Егер осындай даму жоғарыдағы дүниетанымдық сипаттар арқылы өзінің терең мағынасы және болашағы жоқ екенін білдірсе, онда осындай адамзатқа сын сағатта шынайы емес мұраттарға арқа сүйеп, өзінің тіршілігінің бағдарын толық жоғалтады.

Әлем мен адам туралы қазіргі кезеңдегі әр түрлі түсініктердің көбісінің қанағаттандырмайтындығының терең себептеріне бойламай-ақ осы тақырыпқа тікелей қатысы бар бір ғана жағдайды атап өтуге болады.

Қазіргі дүниетанымдар бос жерде пайда болған жоқ: олар өткен ғасырлардың және мыңжылдықтардың философиялық ілімдерінен өсіп шықты және олар өткеннің жүгінен босанудың сәтсіз әрекеттерінің бөлігі болып қала береді, олар ежелгі доктриналарды реставрация жасаудан артыққа бара алмайды. Дегенмен қазіргі кезеңдегі түсініктер және әлем мен адам туралы ілімдер шектеулі негіздерге сүйенеді. Олар тікелей немесе жанама түрде, пайымдалған немесе пайымдалмаған кейіпте болмыс пен ойлаудың сәйкестігіне сүйенеді және зерде мен сыртқы табиғатты игеру прогрестің өлшемі деп есептейді. Бұл идея мен бұл принципті қолдану мен түсіндіру бір-бірінен диаметральді түрде айрықшаланады. Дегенмен, бұл онтологияның барлық түрлері әлем мен адамда ойлау болмысы мен болмыстың ойлауынан басқа еш нәрсені көрмейді.

Болмыстың көп өлшемділігі туралы түсініктердің көп түрлілігіне және ойлау қабілетінің көпдеңгейлі күрделі архитектоникасына қарамастан, бұл онтологияларда универсумның шектелуі байқалады. Бұл дегеніңіз, егер байыппен қарап және аяғына дейін пайымдайтын болсақ, онда әлем деген өзін бейнелеуші және өзін жоюшы субстанция ғана. Бұндай дүниетаным сын көтермейді, оның адамзат өркениетінің әрі қарай дамуына әсері болашақсыз. Ол адамның болмысының мәнін жояды және уақытша микроскөптық көшірме, ұзақ өмір сүрмейтін екінші нұсқа, ғаламның жоғалып бара жатқан сәті сияқты кейіпте болады. Ал, ғаламның өзі адамның өзіндік дербес орны жоқ суық, немқұрайлы Абсолют сияқты көрініс табады.

Өткен және қазіргі дүниетанымдардың логикалық тұжырымдарының айырмаларын ескере отырып, оларды философиялық және басқа сипаттағы зерттеулердің жемісті негізі етіп алу мүмкін емес, оларды адам болмысының іргетасы жол көрсететін межесі ретінде алу да мүмкін емес. Осы кезге дейін орын алған әлем картиналары ақиқаттың тек бір бөлігін ғана қамтитыны, түсіндіретіні белгілі. Сондықтан жаңа, осы кезге дейін белгісіз және шын мәнінде болашағы бар дүниетанымдық негіздер қажет. Оларды әр уақытта ақиқатты іздеушілер, кім шынайы сенімдерді аңсаса, солар табуға тырысты, дегенмен олардың ізденістері әлем картинасын түсінуде анықтыққа және қанағаттануға алып келмеді.

Бірақ қазіргі адамзаттың әлемді механикалық-рационалистік кейіпте бейнелеуі туралы бұл жерде айтылғандардың барлығы мәселенің бір жағы ғана. Екінші жағы - қазіргі заманның жаһандық үрдістері жағдайында дүниені түсіну рухани үйлесімді дүниені түсінуі сипатында өзіне жол ашуда.

Жалпы жаһанданудың қазіргі кезеңдегі түріндегі міндік анықтамасы біркелкі емес екенін атап өту керек. Жаһандану қайшылықты. Объективті түрде, өзінің метатарихи матрицасында ол оңды үрдіс ретінде, осыған дейін бөлшектенген адамзаттың бірігуі түрінде бағалануы тиіс. Бірақ өзінің тікелей, нақты әлеуметтік бастауларында, өзінің нақты жолында және өзінің пайымдалған мақсаттары бойынша ол жаһандық өзімшілдік екені анық. Онда адамзат өркениеті дамуының қазіргі жаһандық - сыни кезеңінің терең тамырлық себептері қордаланған.

Қазіргі жаһандық үрдістердің теріс жақтарын "глобализм" деген құбылыс білдіреді, ал көрсетілген үрдістің теріс жағын әрі қарай осы тарауда айтылатындай "жаһандану" деген ұғым арқылы атаймыз. Глобализм адамзаттың өзін-өзі жоюына алып келеді және алдыңғы тарихты аяқтайды, ал жаһандану біртұтас адамзаттың негізін қалайды, өйткені жаһандану дегеніміз бірте-бірте, одан кейін толығымен шектен шыққан өзімшілдіктен бас тарту.

Глобализмнің субъектісі және оның реципиенттері жоғарыда аталып өткендей, рационалистік-механикалық дүниені түсінумен байланысты және постмодернистік ілімдер және тиотерлер деп аталатындар басқалардың зердесіне осыларды құюда. Глобализм тар дүниетанымының призмасы бойынша әлем дегеніміз есептеудің машина кейпіндегі заңдары үстемдік ететін компьютер, сондықтан ол таза мақсаткершілік, пайда іздеушілік, зерденің қулығы. Ал адамдардың рухани бастауларын дамытудағы шынайы адами мақсаттар мен құндылықтарға келетін болсақ, онда жаһаншылдар планеталық жекешілдік ауқымында назар аударуға тұрмайтын және орынды емес нәрсе сияқты бұл мәселені айналып өтеді.

Жаһандық жағдайы жаһандық өзімшілдікті, адамдардың бөлінісуін жекешілденуің өзара жатсынуын, өзара бөлектенуін барлық жерде шегелей түседі. Басқаша болуы мүмкін емес, өйткені "еркін ойлаушылардың" үлкен қабатының өкілдері, яғни позитивистік дүниетанымдағы адамдар өздерінің қалаулары мен тәбеттеріне әлемнің сәйкес келгенін көксейді. Сондықтан осындай дүниетанымда адамдардың жаппай бірігуі туралы емеурін де жоқ. Әлем адам үшін жаралған сияқты көрінеді, ал адам болса сол әлемнен көбірек және сапалы нәрселерді алып үлгеруге тырысуы тиіс. Бұндай жағдайда адам адамға -қасқыр, яғни жаһаншылдықтың идеологиясы бөлшектей отырып билік жүргізуге бағдарланған. Дүниені түсінудің біртұтастығы бұл жерде әлемді жалаңаш және көрсоқыр, жансыз және мылқау табиғат түрінде түсіндіруге әкеліп тіреледі, яғни шын мәнінде ол тұтынушылар үшін орасан зор асыраушы ретінде қабылданады.

Қазіргі Қазақстандағы дүниені түсінудегі өзгерістің сипатты мәселелері

Қазақстан жаһандануға өзінің нарыққа енуімен, яғни КСРО-ның ыдырауы кезеңімен қатар кірді. Егер КСРО-ның құлдырауының алғышарттарын ескеретін болсақ, онда бұл құбылыс ертерек орын алуы мүмкін (адамдардың санасында да). Бұндай қорытынды жаһандану нарықтың салдары және құрамдас бөлігі екендігінен туындайды. Біздің "жаһаншылдық" деп түсініп жүрген нәрсеміз байырақ елдердің мәдениеті мен капиталының экспансиясы, капиталдың интернационализациялануы.

Дегенмен Қазақстанда, басқа посткеңестік республикалардағыдай жаһандық үрдістерге, яғни жаһаншылдықтың экпансиясына көптеген кісілер өте-мөте алаңдаушылық білдіреді.

Бұндай риза еместік көбінесе этникалық және ұлттық сәйкестенудің жоғалуы қорқынышынан туындайды (адам осындай сәйкестенуін жоғалтса қалыпты адами қасиеттерден айырылатын сияқты). Бірақ ұлттық сәйкестенуді жоғалту қаупін бәріміз көптен бері, яғни "қайта құру" деп аталатын нарықтық реформаларға дайындық уақытынан бұрын алдын ала білуіміз керек еді. Өйткені, реформалар біздің өмірімізді капитализациялауға бағытталған, ал капиталдың мәні шекараларды тас-талқанын шығарады, шайып жібереді және адамдардың терілерінің түсіне немқұрайлы қарайды.

Этникалық және ұлттық сәйкестенуді жоғалту болуға тиісті үрдіс. Ол Кеңес мемлекетінің әрі қарай дамуы жалғасқанда да жүзеге асар еді (ол басталып та кеткен болатын). Өйткені, адамдардың бірігуі - тарихи маңызы бар кезек күттірмейтін міндет болып табылады. Жер бетінде адамдар орнықты планеталық бірлікті орната ала ма? Адамзат әрі қарай өмір сүре ме, әлде оның тіршілігінің соңы жақын ба - осы мәселеге бәрі байланысты.

Сонымен, дүниені түсінудің өзгеруі Қазақстанда соңғы он-он бес жылдай кезеңде жүзеге асты. Осыған орай біздің республикамызда бұрынғы Кеңес Одағындай қоғамдық мұраттар, қоғамдық пікір және құндылықтар өзгерді. Ал дүниені түсіну ше? Ол өзгерді ме? Шын мәнінде өткен, кеңес кезеңімен салыстырғанда өзгере қойған жоқ. Көпшілік ғылыммен бірге оның позитивистік құндылықтарын бөліседі, оның ылғи жазылып бітпеген, сондықтан жалған әлем картинасын мойындайды. Осы көпшіліктің жүйесіз көзқарастарының жүйеге келтіретін болсақ, онда төмендегідей тұжырымдар шығады:

Ғаламда жоғарғы жасаушы және басқарушы принцип, яғни Құдай жоқ, тек өзін дамытушы табиғаттың заңдары бар.

Адам табиғаттың тіршілік иесі (оқы: хайуан, яғни ол хайуандар патшалығының өкілі ретінде қарастырылады).

Жан жоқ, ол миф қана, өйткені оны көруге, сипалауға, "біздің скальпель арқылы табуға болмайды" және т.б.

Жан болмайтындықтан оның қайта келуі болмайды, бір денеден екіншісіне өтуі де мүмкін емес; "бір-ақ рет өмір сүреміз".

Бұл материалистік дүниені түсінудің қауіпті салдарлары туралы ең болмаса екі сөз айтпау мүмкін емес.

Оның өкілдері, біріншіден, әмбебап-ғарыштық жүйенің басқаруын, яғни Құдайдың бар екенін жоққа шығарады, өйткені оларға қалай Құдайдың барлығын еш нәрседен жасағаны түсініксіз. Г.К.Честертон өзінің "Фома Аквинскийінде" айтқанындай, барлығы еш нәрседен өз күшімен пайда болған деген тұжырымы олардың көңілдеріне қонымды. Бірақ нашар салдары да бар. Егер Құдай жоқ болатын болса, онда адамда барлығын жасауға ерік бар. Шынымен де, барлығына еріктілік нарықтық қатынастардың ұранына айналды, ол тұлғаның еркіндігі және жеке кәсіпкерлік формасында марапатталады.

Екіншіден, егер адам хайуан болатын болса, онда бихевиористердің адамдарды тәжірибеге айналдыруымен, олардың мінез-құлықтарын алдаусырату насихатымен толық дұрыс болып шығады.

Үшіншіден, егер жан жоқ болатын болса, онда ар-ұят та жоқ, сезімдік-нәзіктік, қасиетті еш нәрсе жоқ, ал адамның болмысының мұраты, адам өмірінің мағынасы көбеюде және тек тіршілік етуде ғана болады.

Егер реинкарнация (метампсихозис) болмайтын болса, онда әрқайсымызды болашақта қызықты емес тағдыр күтіп тұр: әлде біздің барлық ісімізді жақында мағынасыздандыратын абсолютті өлім, әлде ештеңені өзгертуге мүмкіндік болмайтын жоғарғы қабаттарда мәңгілікте қалу, өйткені жанды көрсету мен дамыту үшін қажетті сайман - тығыз дене жоқ болады.

Бұл біздің елдің дамуының кеңестік кезеңіне тән дүниетаным біршама деңгейде қазіргі уақытта да сақталып келеді

Посткеңестік кезеңде дүниені түсінудің онша өзгере қоймағандығын бұл мәселені кейбір басқаша қырынан қарастырудан да байқауға болады.

Кеңес азаматтары қатарына формалды түрде жататындардың көбісі биліктің ойы бойынша коммунистік дүниетанымға не болуы тиіс болатын, ал шын мәнінде олар кеңестік адамдар емес болатын: олар өздерінің жандарының түкпірінде нарықтың заңдарында өмір сүргісі келді, олар нарықтық қатынастарға ұмтылды, яғни іштей, психологиялық түрде оған дайын болатын. Сондықтан олар нарық шынымен де қалыптасқанда өздерінің дүниетанымдарын күрт өзгерте қойған жоқ. Ал, басқалары - аздаған бөлік қана, кеңестік кезеңнің тарихында руханилықтың бастауында өмір сүрді, яғни олардың дүниені түсінуі үстем дүниетаныммен салыстырғанда басқа болатын.

Сонымен, егер қысқаша айтатын болсақ, онда жоғарыдағы айтылғандарға сүйене отырып, төмендегідей қорытынды жасауға болады.

Қазақстандықтардың көп бөлігінің дүниені түсінуі жаһандану жағдайында және сонымен байланысты барлық жерлердегі нарықтық қатынастардың өзгерістері жағдайында өзгере қойған жоқ - бұл өзгерістер жөнінде ауыз толтырып айтатын жағдайға жете қойған жоқ.

Жалпы жүзеге асыру жолдары бір-бірінен соншама алшақ болса да коммунистік және нарықтық мұраттар түптің түбінде, яғни өздерінің мақсаттық қондырғылары бойынша толық сәйкес келеді. Екеуінде де - тұтыну және материалдық жағдаятты жасау, ыңғайлылық мұраттары.

Дегенмен, кең тараған таптаурындарға, өзімшілдік консерватизміне қарамастан адам өзгереді. "Біз осындаймыз, діліміздің ерекшелігіне байланысты басқа бола алмаймыз" деген алға бастырмайтын тұжырым.

Адамның ішкі және сыртқы, пайымды және пайымсыз өзгеруі - адамның әмбебап трансценденттенуші тіршілік иесі ретіндегі даму заңдылығы. Адам бір күйде ешқашан үнемі қалмайды - антропогенез жалғаса береді.

Адам дүниені түсінуімен өзгереді, ал адамның өзгеруімен дүниені түсінудің өзгеруі байланысты. Сондықтан, адам қоғамның дамуын қалайтын болса, онда өзінің ескірген көзқарастарында, тек оның өзінікі, үйреншікті болғандықтан қалмауы тиіс. Ал, "өзінікінде" қалу өзгермеу деген сөз. Өзгермеу дегеніміз деградацияға ұшырау. Осыған орай "дәстүрлі" дүниетанымға оралу істі алға бастырмайды, құтқармайды, мәселелерді шешпейді.

Біріншіден, "дәстүрлі" ұғымының өзіндік мазмұны анық емес. Қазақстандықтардың дүниетанымына қатысты бұған не кіреді? Ислам? Православие? Қазақ даласында орын алған буддизм бе? Халықтың пұттық түсініктері ме? Тәңіршілдік? ...

Екіншіден, дәстүрлі құндылықтарға қайта оралу - болашаққа арқа беру болып табылады, бұл артқа қарай қадам.

Қазақстандық қоғамдағы дүниені түсінуде өзгерістер жүруде. Олар бірнеше себептермен байланысты. Олардың арасында бірнешеуі былайша ерекшеленеді:

- қоғамдық қатынастардың және адамдардың қоғамдық жағдайының ауысуы;

- марксизмнің ресми дүниетаным ретінде күйреуі;

- қоғамдағы нарықтық қатынастарға өту кезеңіндегі дүниетанымдық вакуумның қалыптасуы;

- әлемдегі жалпы дағдарыс, атап айтқанда - экологиялық;

- күрт дамып жатқан ғылымның жаңа деректері: Абсолют, Ғаламның басқарушы ядросы, торсиондық өрістер, ақпараттық-қуаттық көріністер және т.б. туралы, олар ғалам жөніндегі барлық түсініктерді өзгертеді.

Сонымен, қазақстандықтардың дүниелік түсініктерінің өзгеруінің себептеріне эзотериялық, яғни жабық білімдер қалың бұқараға жарыққа шығарылуы жатады.

Қазіргі әлемдегі дүниетаным саласындағы біркелкі емес жағдаймен байланысты заңды сұрақ туындайды. Дүниені түсінудің өзгеруіне кім субъекті болады, ал. бұрынғы дүниетанымдық түсініктерді тасымалдаушысы кім болады? Кез келген өзгерістер келбеттелген, ол белгілі бір қабаттармен, түрғындардың топтарымен, белгілі бір партиялармен, қоғамдық қозғалыстармен, тұлғалармен сәйкестенеді.

Қазақстандық коғамның дүниені түсінудің өзгерістеріне байланысты дәл жауапқа келетін болсақ, онда қазақстандықтардың үштен екі бөлігі бұрынғы кеңес кезінен, тіптен кеңеске дейінгі өткен дүниетанымдық платформаларда қалып отыр. Олар әрине, атеистік рухта тәрбиеленген және негізінен, атеистік дүниетанымды бөлушілер; әдеттегі "дүниежүзілік" діни дүниетанымдық (шын мәнінде дәстүрлі-ұлттық десе дәлірек) позицияларда тұратын адамдар; сонымен қатар бірінші де, екінші вариант та қанағаттандырмайтын адамдар, олардың түсініктері бойынша өздерінің дүниетанымдарын халықтың ежелгі сенімдерінің іргетасына негіздейді және олар қазіргі кезеңге дәлме-дәл келеді деген пікірде.

Қазақстандық коғамдағы түрғындардың үштен бір бөлігі сол ізденуші адамдар болып табылады, олар өздеріне ыңғайлы ғана дүниетанымды іздеумен айналыспайды, оларға ақиқатқа жақындай түсуге әрекеттенеді. Әрине, олар ақиқатты әр түрлі сипатта көреді, дегенмен олардың ақиқатты іздеуінің өзі маңызды. Міне осындай адамдардың арқасында әмбебап ғарыштық және адамның рухани эволюциясымен қатар коғамның шынайы дамуы жүзеге асады.

Әрине, дүниені түсінудің өзгеруі туралы мазмұндық тұрғыдан да айту керек, яғни қоғам жаңа дүниені түсінуге ғана емес, ол негізінен ақиқаттық түріне қалай жақындай түскендігін есепке алу керек. Бұл жерде айтылатын мәселе бүгінгі күнгі логикаға, ғылыми дерекке, діни адамгершілік сезімге, адамзаттың өмір мағыналық болашағына көбірек сәйкес келетін әлем картинасына, дүниені түсінуге жақындау деңгейі.

Қазақстандық қоғамдағы дүниені түсіну өзгерістер картинасын егер кесте түрінде елестететін болсақ, онда ол төмендегідей кейіпте көрініс береді.

а) Дүниені түсіну әзірге өзгерген жоқ

б) Дүниені түсіну эклектикалық түрге ауысқан

в) Ақиқатқа қарай ұмтылған жоғарғы деңгей болса да ол жалған болып қала отырып ауысқан

г) Ақиқат деңгейіне жетіп, түбірімен өзгерген

Қазақстандық қоғамда көбінесе б) мен в) пункттеріне жататын құбылыстар кездеседі. Ол статистикасыз-ақ анық нәрсе. Бұл жағдай бойынша Қазақстан басқа ТМД елдері мен әлемнің басқа мемлекеттерімен салыстырғанда ешқандай да төмен жағдайда емес екендігі анық.

Сонымен, Қазақстанда қайта құру, нарыққа өту және жаһандық қатынастар жүйесіне ену кезеңінде дүниені түсінуі бойынша адамдардың эволюциялық-динамикалық жіктелуі жүзеге асты. Бұл жерде жоғарыдағы кестеде көрсетілген "вертикаль" бойынша жіктелуді айтуға болады. Жалпы, Қазақстан азаматтарының көпшілігі қазіргі уақытқа дейін материалист-атеист болып қалған; ал шынайы дінге сенушілердің саны азшылықты құрайды. Олардың бір-біріне өтпелі жағдайында көптеген адамдар санынан құралған алуан түрлі топтар бар.

Олардың әрқайсысының санын анықтау мүмкін емес, өйткені, М.Ф. Достоевский айтқандай: "адам мен оның сенімдері - бір-бірінен айырмасы көп дүниелер." Шынымен де, бір жағынан кейбір жоғарғы принциптерге сену бар және екінші жағынан сол принциптермен әрбір күнде, әрбір сағатта өмір сүру бар. Адамнан талап етілетін нәрсе осы. Адам егер өзін дінге сенушімін деп атаса, онда ол өте ауыр міндетті мойнына жүктейді.

Адамның сенімдерінің оның мәнімен сәйкес келмеуі адамдарда ақылдық құрылымдар емес нағыз адами бастаулар салтанат құратындығынан үміттендіреді. Ал, дегенмен, көптеген адамдарда сапасы және дүниетанымдық толықтығы бойынша сенімдер әлде қайда сол адамдардың өздерінен төмен. Бұл жерде біз адамдардың өздерінің сезімдері, іс-қимылдары, басқа адамдармен қатынасы бойынша нақты кім болғанымен олар өздерінің ой-толғауларында неге жеткендігінің арасындағы алшақтықты байқаймыз.

Қазіргі қоғам дүниетанымындағы плюрализм мен логикалық контаминациялар

Посткеңестік кеңістікте "горизонталь" бойынша жіктелу бар: жоғарыда келтірілген кестеде қайшылықтар бар және деңгейлердің әрқайсысының ішінде айырмашылықтар бар. Басқа сөздермен айтқанда дүниені түсінудегі плюрализм картинасы туралы сез болмақшы. Дүниетаным ауқымындағы плюрализмді қалай бағалауға болады?

Егер плюрализм уақытша ғана құрал болса, жалған ақиқаттан шынайы ақиқатқа, яғни тоталитаризмнен тек өтпелі құрал болса, онда ол біртұтас ақиқаттың көрініс беруіне алғышарт болады және жағдай туғызады. Бірақ егер плюрализм өзіндік мақсат, идеологема принциптік тұрғы болатын болса, онда ол қоғамды жіктелуге алып келеді. "Бөліп ал да билей бер" деген принцип жақсы белгілі, бірақ бұл жалпы түрдегі тауарлы ақшалы жүйесі бар нарықтың жоғарғы принципі екендігіне, оның адамдарды бір-бірінен абсолюты түрде жатсындыратын құбыжық екендігіне назар аударатындар кемде-кем.

Көрсетілген екінші жағдайдағы плюрализм - вавилондық жиын, жаһандық өзімшілдік, бір бас пен көп бастағы жындану. Мазмұнды ойлау білмейтін біздің замандастарымыздың зердесінде шынымен де қиялдар кезіп жүр, қойыртпақтар патшалық етуде, кептеген маңызды құбылыстарды түсінудегі шатасулар бар.

Әлемдегі адам болмысы туралы қазіргі заманның түсініктеріндегі плюрализм - бірліктен тыс, біріктіруші негіздерден тыс көп түрлілікке принциптік тұрғы. Әлем мен адам туралы көп түрлі көзқарастар тек бөлшектер, қырлар бойынша айрықшаланбайды. Ондай көп түрліліктен біртұтас дүниені түсіну байи түсер еді. Жоқ, олар ең басты онтологиялық мәселелер бойынша бір-бірінен ажырайды: әлемде Жоғарғы Бастау бар ма әлде жоқ па; егер бар болатын болса, онда оның кейпі қандай - Болмыс еместіктің бостығы ма, кейбір Зерде ме әлде адамға белгісіз, сөзбен айтып жеткізуге болмайтын Болмыс па; әлем шекті ме әлде шексіз бе; ғаламның қозғалысының сипаты қандай; өмір мен сананың табиғаты қандай, не үшін және қалай адам нәсілі пайда болды? Бұл сұрақтардың ешқайсысына адам тұқымы өкілдерінің жауаптары сәйкес келе қоймайды, ешқандай ұрпақ бұл сұрақтарға жауап берген жоқ. Адамзаттың қазіргі өмірінде ортақ жүйеге өзара қатыстылық арта түсуде, оның салдары қандай болатындығы белгісіз. Ал пікірлердің көп түрлілігі зияткерлік ойын сияқты көрінеді, ол өзіндік зияткерлік ыңғайлылық иллюзиясын қалыптастырады немесе сөздік эквилибристиканы жасауы мүмкін. (Міне сондықтан ТМД елдерінің кірігуі тежеліп отыр: олардың өкілдері бірігуге тырыспай біріккісі келеді.)

Қазақстандық қоғамда плюрализм принципі барлық жағдайда сақтала қоймайтындығын атап өтуге болады. Шын мәнінде ол толеранттылық және діни төзімділік принциптерімен тығыз байланысты болуы тиіс. Дегенмен іс жүзінде бұл үш бірлікті тұрғы ресми дүниетанымға, дәлірек айтқанда - идеологияға бейімделіп бұзылады.

Мысалға алатын болсақ, кейбір журналистер мен саясаткерлер кез келген дінге "тоталитарлық секта" деген жарлықты жеңіл түрде жапсыра салады. Оның үстіне олар әлемнің әр түрлі діндерінің мәні мен мазмұнын білуге ешқандай әрекеттер жасауға талпынбайды, олардың тарихи дамуының жолы мен өмір мәндік сипаты қандай, тарихи-мәдени бастаулары, эсхатологиялық түсініктері, әлеуметтік басымдылықтары, этикалық-психологиялық негіздері бойынша діндердің иерархиясы қандай екенін білгісі келмейді.

... Осы контексте "секта" ұғымын қолдану дұрыс емес екендігін тағы да атап өту керек. Бұл көптеген ғалымдарда, мәдениеттанушыларда, құқық қорғаушыларда бізге дейін-ақ жақсы айтылған. Мысалы, "секта" сөзін жаппай қолдануға сын белгілі қазақстандық дінтанушы, профессор А.И.Артемьевтің еңбектерінде келтірілген. Оған төмендегілерді қосуға болады. Барлық діни қауымдастықтарды "секталар", яғни "секторлар", біртұтас Ақиқатқа қатысты сәттер, ал көбінесе - одан еркін немесе еріксіз алыстау деп қарастыруға болады. Сондықтан барлық діни қауымдастықтар, бағыттар, ағымдар, конфессиялар, деноминациялар бірдей жағдайда және олардың ешқайсысы басқаларынан артық емес.

... Бұл жағдайдағы анық нәрсе: әр түрлі конфессия өкілдерінің толеранттылық пен сенім төзімділігі принципін бұзуы - кез келген дін басқаны емес тек өзін бір ғана ақиқат деп есептеуі - соның куәсі болып табылады (осы уақытқа дейінгі өмір сүріп келген философия мен дүниетаным да солай есептейді). Бірақ егер ұқыпты назар аударып қарасақ, онда көретініміз: Ақиқатты іздеу аясында, әр түрлі дүниені түсіну жүйесін құру бойынша философиялық конфессияаралық сұхбаттың ауқымында толеранттылық пен сенімге төзімділік өмірлік қажет, тек осындай ізденісте олар пакты маңыздылыққа ие болады. Толеранттылыққа шақыра отырып бірақ Ақиқатты іздеу мәселесін қоймау - бұл толеранттылық емес, Ақиқатқа деген немқұрайлылық, ал сондықтан адамдарға деген қатынас та сондай. Нағыз, шынайы конфессияаралық сұхбат міндетті түрде Ақиқаттың мәні туралы және оны қайдан іздеу керектігі туралы сұхбат. Ал, бұл сұхбат өз өркөкіректігіңді бәсеңдетуді. талап етеді, басқаларды тыңдай білу үшін ұлы төзімділікке жетуді қалайды.

Нақты өмірде біз нені көреміз? Әдетте, конфессияаралық сұхбат сұхбаттың қажеттілігі мен мүмкіндігі туралы әдемі сөздерге айналады және басталмай жатып сұхбат туралы әңгімемен бітеді. Бұл, әрине, толық түсіндіріледі: өз жүрегінде әр түрлі тілді діндер не сұхбатқа батылы бармайды, не алдын ала оны бекер іс деп есептейді: себебі діни доктриналар диамстриальді түрде айырылатыны белгілі. "... Айырмаларды аяғына дейін жеңіп шығу мүмкін емес, оның үстіне олар ұлы діндердің негіздерін қозғайды", - деп елбасы Н.Ә.Назарбаев 2003 жылы Астанада өткен әлемдік және дәстүрлі діндердің көшбасшыларының Съезінде атап өткен болатын.

Бірақ бұдан екінші шетке шығуды, яғни бір конфессиялардың екіншілерін жаппай сынауын ақтап алуға болмайды. Оның үстіне бұдан басқа сенімдегілерді қудалау туындамайды. Керісінше, тағы да айтып кетейік: әр түрлі діндердің іргелі қағидаларында айырмашылықтар көбірек болған сайын олар адамдардың тағдыры мен жандары үшін үлкен жауапкершілікпен өздерінің өзара қарым-қатынастарын қалыптастыруы тиіс.

Сондықтан кейбір ілімдердің маңызын төмендетіп, оларды үстірт нәрсе ретінде қабылдап, асығыс қорытындылар жасауға болмайды. Біздің күрделі уақытымызда бір-бірімізбен ұқыпты қатынасты сақтауға ұмтылу және өзара түсіністікке ұмтылу өте маңызды. Бірақ егер біз бір-бірімізді сынға алатын болсақ, онда біздің бәріміз болашақта құр сөзді болмауымыз керек және даналыққа ұмтылуда өзіміздің көзқарастарымызды ұқыпты салыстыра отырып, оларды жақсы дәйектемелермен нығайта түсуіміз керек және бір-біріміздің тұжырымдарымызды тыңдап, оларды объективті талдауға тырысуымыз қажет. Әйтпесе, біздің бәрімізді оппоненттерге тәкаппарлықпен, тіптен жек көре қарайды деп кінәлауы мүмкін. Мың жыл бұрын өтіп кеткен көп құдайлықтың республикада қайтадан патшалық құруын да ақтап алуға да болады. Яғни, Ақиқатқа деген немқұрайлылықты және тек өзіңнің мүддеңді қорғауды ақтау деген сөз.

"Көп түрлілік керемет" деген алып-қашпа пікір де бар. Әрине, ол сырттайғы жекелеген көріністерде: шығармашылықта, сырттайғы келбетте, яғни жалпы мәдениетте көрініс береді... Бірақ дүниетанымда емес. Әлем болса біреу-ақ және біртұтас. Ақиқат та онда біреу және біртұтас болу керек.

Назар аударып көрелік: плюрализм өзіндік мақсат болып көрініс бергенде жаһаншылдық пайда болады, яғни планетарлық ауқымдағы тоталитаризм дүниеге келеді. Ол барлығына жеке көзқарасты, жеке өмір салтын күшпен немесе алдаумен сана мен салтқа енгізуге тырысады.

Басқаша айтқанда, адамдар арасында тең құқықты деп хабарланған өзара теріске шығаратын көзқарастар патшалық құратын болса, онда осындай толық анархиялық жағдайды дүниетанымы басқалардан ешқандай артық болмаса да, бірақ қолында нақты күш бар (ол ақша, қару, бұқаралық ақпарат құралдары және т.б. түрлерде көрініс беруі мүмкін) адамдар пайдаланып кетуге ұмтылады. Осындай күшті бүгінгі таңда батыстық және алдымен американдық ірі бизнес иеленеді. Оның әлемдік қауымдастыққа шарт қойып отыруы таңғаларлық нәрсе емес. Әлемнің барлық аймақтарында демократия мен плюрализмге қарай бағытты жария еткеннен кейін ол бұл ұрандардың және формалардың ауқымында өмірге өз демократиясының принциптерін енгізеді. Ол оны және өзінің идеологиясын қалай дұрыс деп түсінеді соны дәріптейді.

Бірақ глобализм шексіз өзімшіл болғандықтан өзін-өзі құртуға бағытталған. Өзі үшін ғана өмір сүретін адам ерте ме, кеш пе ыдырауға төзбейтін және жалпы дамушы байланыстарды талап ететін үйлесімділіктің жауабын алады. Үйлесімділіктен шығып қалу құрбан болуға алып келеді, ал табиғатты тұтынуға құрбандық тұрғы, өз кезегінде, үйлесімділіктен шығып қалуға алып келеді.

... Глобализмге қарсы түру, яғни жаһаншылдық өзімшілдікке өзімшілдікпен емес басқа дүниетанымдық көкжиектерге, яғни қоғамдық өмірдің басқа практикаларына арқа сүйеумен жүзеге аса алады. Басқаша айтқанда, қоғамдық дамуды тек бір ғана дұрыс дүниені түсіну арқылы қажетті, шынайы адами жаққа қарай өзгерту мүмкін.

Жаһандық-өзімшілдік дүниені түсінудің дамуының сценарий-варианттары

... Кез келген қоғам белгілі бір дүниені түсінуге негізделеді. Егер қоғамда дағдарыс болатын болса, онда ол өмір сүрген дүниені түсінудің ақиқат еместігінің белгісі. Жалпы планетарлық дағдарыс барлық адамзат ауқымында әлемге деген көзқарас, әлемдегі болмыс тәсілі сияқты дұрыс болмай шыққандығын білдіреді. Жаһандық өзімшілдік аясында адамдар арасындағы барлық қатынастар толығымен бұрмаланады. Бұл казіргі планеталық әлеумет үшін апатты салдарын әкеледі. Міне сондықтан тезірек коғамдық құрылымның принциптік түрдегі басқа түрлеріне өту талап етіледі. Яғни, тарихи үрдістің жаңа дүниетанымдық негіздеріне өту қажеттілігі тұр.

Бұрын бұндай өте-мөте қажеттілік болған емес. Бірақ сонымен қатар қазіргі жаһандану Бұрылыс уақытымен, яғни ыдыраған адамдар топтары мен қауымдастықтарының алдыңғы тарихынан шынайы біріктіруші тарихына өту дәуірімен сәйкес келеді.

Біртұтас ақиқаттық дүниені түсіну және адами қауымдастықтарының жаңа типтері

... Жаңа ғасырдың үндеуіне сәйкес келетін біртұтас дүниені түсінудің негізгі принциптері және қырларымен анықтап, тұжырымдауға тырысып көрелік. Эмпирикалық деректер мен теориялық жалпылаудың негізінде төмендегідей негізгі нәтижелер алынды.

- Біртұтас дүниені түсінудің негізгі және өзара байланысты принциптеріне мыналарды жатқызуға болады: а) түсіндіру әсерінің толықтығы; б) шексіз өмір мәндік бағдарлар және әлем мен адамның даму болашағы; в) бәрі үшін қолдануға мүмкін болатындығы; г) терең және жан-жақты гуманистік-тәрбиешіл әрекет.

- Аталған дүниені түсінудің негізгі сипатты қырларына жататындар: а) ішкі логикалық қайшылықсыздық; б) шығармашылықтық мақсаткершілік; в) Әлем мен Адам дамуы заңдылықтарына қатысты нақты мұқияттылықтардың жаңалығы.

- Дүниені түсінудің бір тұтастылығы туралы айтқанда тек қана сырттайғы, формалды біртұтастық мегзеленбейді, әрине, ақиқаттың рухына толы мазмұнды, ішкі біртұтастық айтылады.

- Жаһанданудың теріс салдарларына, яғни жаһандық мәселелердің үндеуіне міне осындай біртұтас дүниені түсіну қарсы тұра алады. Ешқандай жартыкеш дүниетаным - ол өз саласында қандай ақиқат болса да бұндай қызметті орындай алмайды.

- Біртұтас сипаттағы дүниені түсіну этноұлттық дүниетанымдық қырлар мен мәдени әлемдердің элиминациясын білдірмейді. Бұндай дүниені түсіну біртұтас бола тұрып, біріншіден, осы қырлар мен әлемдерді жинақтайды және өзінде сақтайды. Екіншіден, практикалық салдары жағынан шексіз бола отырып ол шығармашылыққа бағдарлайды, яғни жеке және этномәдени бастаулардың үнемі дамуына шақырады.

... Көптеген парасатты адамдар үшін бүгінгі таңда жаңа дүниені түсіну мен жаңа өмірлік құрылымдар миссиясын алдымен Ресейдің (экологиялық ортада әзірге орны алынбаған) өзіне алатындығы анық айқындала түсуде. Ресейдің кең байтақ кеңістігі, әсіресе - Сібір тайгасы - кейбір олигарх-миллиардердің қажеттілігі үшін сақталып жатқан территория емес, ол болашақ адамзат үшін керек.

Географиялық және тарихи-мәдени жағынан алғанда Сібірге Қазақ Даласы жақын орналасқан. Болашағы бар деп үміт арттыратын факторларға ғасырлар бойы сынақтан өткен әр түрлі этностар мен діндердің қатар өмір сүру дәстүрін жатқызуға болады; рухани Ақиқатқа ұмтылған бірталай жандар; адамзаттың ежелгі және қалыптасып келе жатқан болашақ мәдениетінің іргетасы ретіндегі оңтүстік-сібір аймаққа тікелей жақындығы. Жаңа тарихи дәуірде Сібірде пайда болатын адамзаттың осы мәдениетін ғылыми дәйектеп, болжаған Н.Данилевский, П.Савицкий, О.Шпенглер, XX ғасырдың басында қазақтың "сүр азияшылдары". Бүгінгі таңда Батыс Сібірдің оңтүстігінде қалыптасып келе жатқан өркениет географиялық жағынан алғанда орыс-сібірлік және мазмұны жағынан алғанда жалпы адамзаттық. Ол болашақтың дамыған және рухтанған өркениетінің кепілі.

ҚАЗАҚСТАНДЫҚ ҚОҒАМНЫҢ РУХАНИ НЕГІЗДЕРІНЕ, ҚҰНДЫЛЫҚТАРЫ МЕН МҰРАТТАРЫНА ЖАҺАНДАНУДЫҢ ӘСЕРІ

А. КОСИЧЕНКО

...Жаһанданудың бір елдерге қомақты пайда әкелсе, өзгелері үшін қайыршылық төндіретіні дәлелденген; жаһанданудың құпия пердесінің арғы жағында біреулердің тұруы да мүмкін. Бірақ "бұл кімге пайдалы, кім мүдделі" принципінен шыға отырып, жаһанданудың субъектілерін реконструкциялау, оның көріну формаларының мағынасын ашу - барынша күрделі жұмыс. Оның үстіне бүгінгі таңдағы бүкіләлемдік тарих жалпы жабық жасырын сипатқа ие болып отыр: бүкіл елдердегі барлық дерлік адамдар оқиғалар ағымына ықпал етудің нақты мүмкіндігінен айырылып қалған; сырттай көрінетін белсенділіктің және тіпті күйгелектіктің өзінде адамдар іс жүзінде жұмсап пайдалану мен басқарудың объектілеріне айналған; қалың бұқара мен жекелеген индивидтердің жүріс тұрыстары да жоспарланады және бағдарламаланады (жоспарлау барысында мотивацияланбаған істер мен қылықтарға дейін ескеріле алады). Сонымен қатар, қазіргі адамның нақты енжарлығы (қайталап айтайық: мейлінше сыртқы белсенділік барысындағы) коғамның ұйымдастырылу формалары мен мемлекеттік құрылымның типтеріне мүлдем байланысты емес: тоталитарлық формалар болсын, демократиялық құрылымның формалары болсын - әрқайсысы өзінше - жеке тұлғалық даму үдерісіне де, қоғамдағы жалпы үдерістерге де нақты ықпал етуден адамды аластатады. Тіпті, демократиялық режимдер адамдарды ахуалды басқарудан алшақтатуға келгенде қулықты анағұрлым өткір пайдаланады деп нықтап айтуға болады.

Жаһанданудың өзі бүкіләлемдік ауқымда адамның енжарлығын өндірудің шектен шыққан формасы болып табылады. Міне, оның негізгі жағымсыз мағынасы осымен сипатталады. Ол өз өмірінің жауапкершіл жасампазы болуымен сипатталатын адамның мәні мен болмысына қол сұғады. Қазіргі заманның (жаһанданумен синтезделген) адамға қалдырып отырған даму көкжиектері өте тұрпайы. Адам барған сайын біртектілене түседі, өзінің тұлғалық ерекшелігін жоғалтады, өзін-өзі сатады, адамның өзінің мәнге ие болуының шарты болып табылатын терең болмыстық алуан түрліліктің қарсыласы кейпіне енеді. Бұл жағымсыз үдерістер үшін жаһандану жауапты...

...Жаһандану - көп өлшемді үдеріс: ол өзінің орбитасына мейлінше әр түрлі тәсілдермен және құралдармен тартады. Қазіргі әлем өмірінің барлық қырына экономиканың үстемдік ететіні тәрізді, жаһандану да дәл осы экономикалық салаға ден қояды.

Біріншіден, бұл сала анағұрлым объективтендірілгендіктен, бұл оны жаһандастырушылардың ұмтылыстары үшін қолайлы мақсатқа айналдырады - елдердің экономикасының мүддесі үшін ешкім де, тіпті экономика министрінің өзі де жанын құрбан ете қоймайды; тұлғалық қатыс бұл жерде мейлінше төмен, әрине, барынша жоғары жеке мүддеге келсек, онда әдетте, ол қанағат табады.

Екіншіден, дәл осы экономикалық саладағы интеграция туралы ой толығымен табиғи болып көрінеді - жаһанданудан түсетін мұндай пайданы басқа қайдан күте аларсың, оның үстіне еңбектің жалпы әлемдік бөлінісі мен елдердің экономикалық ерекшеліктері осындай жаһандық интеграцияны мұқтаж етпей қоймайды. Сондықтан экономика саласындағы жаһандану өз-өзінен түсінікті және кәдуілгі болып көрінеді. Алайда, бүгінгі күні құндылықтық басымдылық берілген экономиканың бүкіл қоғамды, бүкіл адамды шоғырландыруы себепті, экономиканы интеграциялау арқылы барлық елдердің тұтастай, жан-жақты интеграцияланатынын талғампаз ой түсінгісі келмейді.

Жаһанданудың идеологтарына сондықтан да ұлттық мәдениеттерді жаһандану үдерістеріне бірегейлендірудің керектігін насихаттаудың аса қажеттігі де жоқ - бұл үдеріс экономикалық интеграциясының салдары болып шыға келеді. Мәдениеттің экономикадан көрнекі дербестілігіне қарамастан және ғаламдық экономикалық интеграциялық үдерістерде мәдениеттің өздерінің ерекше ұлттық, дәстүрлі, идеялық негіздерін сақтап қалу қабілетіне қарамастан соның салдары болып шығады.

Ерекше мәдениеттердің өз-өздерін сақтап қалу қабілетінің болуы ықтимал, бірақ бұл мүмкіндік тек белгілі бір шарттарда ғана іске асады. Ол шарттардың ең біріншісі ұлттық мәдениеттің әлемдік қауымдастық үшін кесімді маңыздылығы болып табылады; бұл үшін аталмыш мәдениет тек іштей бай болып қана қоймай, әлем қабылдайтындай, әлемге керек болуы шарт - сонда ғана жалпы игілік ретінде оның сақталуына мүдделі болады.

Бұл соңғы тезисте өте көптеген қосымша талаптар бар, солар сақталғанда аталмыш мәдениет аман қалады. Бұл, мысалы, халықтардың өзге ұлттық мәдениетті қабылдай білу қабілеті. Мұндай қабілет үшін, өз кезегінде, қабылданатын мәдениетте жалпы адамзаттық мазмұнның болуы қажет, бұл мазмұнның көлемі осы жалпы адамзаттық мазмұнды өзіндік ұлттық-мәдени қабылдаудың шынысы арқылы көруге нақты мүмкіндік беретіндей үлкен болуы тиіс. Басқаша айтқанда, қандай да бір мәдениеттегі жалпы адамзаттықтың шоғырының қомақтылығы соншалық, ол жалпы адамзаттық көріністің ерекше ұлттық формаларын игеру мүмкіндігін қамтамасыз ететіндей болуы қажет.

Мұндай мәдениеттер, өкінішке орай, көп емес. Бірақ бұл шартты орындау да мәдениеттің сақталуына кепілдік бере қоймайды - бұл тек мүмкіндік. Өзге мәдениетті елдерде "бөтен" мәдениетті (бөтен дегендегі тырнақша шартты түрде қойылған, өйткені жоғары мәдениет бөтен бола алмайды) қабылдауға қабілетті адамдар өте көп болуы тиіс. Тек сонда ғана берілген мәдениет нақты қабылдануға бейім бола алады. Бірақ бұл жолдың өзінде де терең, жалпы адамзаттық мәдениетті қауіп күтіп турады: оның жалпы адамзаттық маңызын төмендете алмағандықтан, бірегейлендірудің бастамашылдары оны қабылдаушыларға осылай қабылдауға деген қабілетін жоятындай етіп әсер етеді. Бұл жерде мұндай құралдардың жиыны өте көп: өз жеке мәдениетінің артықшылығы идеясын сіңіруден бастап, өмірдің тұлғалық мәнін оны игеру үшін адамды соған не болу үшін бәсекелестік күрес мәжбүрлейтін бірегейленген шартты құндылықтарға алмастыру арқылы әрбір адамды тұлғасыздандыруға дейінгі құралдар.

Жаһандану әрбір мәдениеттің барлық басқа мәдениеттермен тең құқықты сұхбаты үдерісіндегі олардың әрқайсысын байытудың құралы болудың орнына, барлық мәдениеттерді іс жүзінде тұлғасыздандырудың формасына айналды. Егер дамыған қазіргі заманғы коммуникация құралдарын тікелей қарама-қарсы бағытта - өзара байыту мақсатында емес, тұлғасыздандыру мен бірегейлендіру бағытында қолданбағанда, коммуникацияның осы жағдайында бұл парадоксалды көрінер еді. Мұның барысында барлық мәдениеттер зардап шегеді, экономикасы дамыған елдердің мәдениеттері де мұнан тыс қала алмайды. Мәдениеттердің күрделілігіне, көпқырлылығына, қабат-қабаттылығына орай, оларға деген күйретуші ықпалды соншалықты алуан түрлі жүзеге асыруға болады. Егер, мысалы, үнді мәдениеті оның мәні мен дүниетанымдық тамырының тереңдігі деңгейінде бұзылуға көнбейтін болса, ол көнетоздығымен, ескіргендігімен, заманнан артта қалғандығымен, Батыс адамына бөтендігімен кемсітіледі. Егер Құдайға деген ұмтылыстың шынайы талпыныстарынан туындаған орыс мәдениеті өзінің уақыттан тыс абсолютке жақындауында терең әрі өлшемсіз болса - ал оны тартып алу мүмкін емес, -оның аурушаңдығы, руханилықты лайықсыз үдетушілігі, өмірдің мәнін игеруге деген патологиялық ұмтылысы (сонымен бір мезгілде өмір мәні - қараңыз - тұтыну қоғамынан орын алып отыр) алға тартылып, осылайша, бұл мәдениет те жеңілтектенеді. Оның үстіне, Ресейде оның тасымалдаушылары жоқ деген әңгімеге сәйкес, бұл өзектінің емес, керектінің мәдениеті болып көрінеді.

Жаһандану ұлттық мәдениеттердің ерекше дүниетанымдық мазмұнымен есептеспейді, оның аясында бұл мәдениеттер тек өзінің ерекше мазмұнымен ғана сипатталады. Оларды дүниетанымынан айырғанда, бүкіл пәндік байлықты сақтағанның өзінде бұл мәдениеттер өздерінің тереңдігін жоғалтады. Алайда, казіргі заманның ғаламдық үдерістерінде мәселе дәл осындай күйінде қалып отыр. Қандай да бір мәдениеттің сырт көзге ұрып тұратын феномендері ғана тұтынысқа қойылады - олар назар аударуға тұрарлық, қызықты болып мойындалады, бірақ олардың өздерін туғызған дүниетанымға тамырланбағанның салдарынан бұл феномендер экзотика ретінде немесе, еліктірушілік немесе нонсенс немесе қызықты фольклор ретінде қабылданады.

Барлық бұл үдерістердегі ең қауіпті нәрсе оған қатынасында "Бұл менің мәдениетім", - деп ешкім айта алмайтындай мәдениетті құрастырумен сипатталады. Сонысымен ешкімнің мәдениеті құрылады, оның субъектісі болмайды, ол үшін ешкім жауапкершілікті мойнына алмайды. Сондықтан да ол әр қилы бола алады. Руханилықтан жұрдай, төменгі, кекшіл, күйретуші. Бұл мәдениет ешкімдікі болмағандықтан, оны игеруге, дамытуға, жақсартуға ешкім де міндетті емес. Жаһандану үдерістерінде қалыптасқан мәдени стереотиптер өмір мәнді бағдарларды жасап шығару рөлін орындай алмайды. Бұл стереотиптер үздікті, бір сәттік, шартты.

Мәдениет шашылады, өзекті ахуалдарға формалды жауап берудің жиынтығына айналады. Сонысымен мәдениет өзінің мәндік функциясын атқарудан қалады: адамды әлемге сіңіру, адам өміріне мән беру орындалмай қалады.

Осындай жағдайларда халықтардың дәстүрлі мәдениеттері сақталып қала ма? Сақталмайтын тәрізді. Егерде оқшаулық пен стагнацияға ұрынып, өз ішінде тұйықталып қалмаса. Бірақ мәдениеттің оқшаулығы мен стагнациясы ол үшін өліммен тең; мәдениет оны шығармашылық тасымалдау арқылы ғана тірі өмір сүреді. Сондықтан, жаһанданудың бірегейлендіруіне мәдениеттің жауабы өзін оқшаулықта сақтауға ұмтылу болса, бұл сол мәдениеттің өзін-өзі өлтіруіне әкеледі. Мәдениеттің өзіндік тұйықталуының келесі салдары архаикаландыру (көнелендіру) болып табылады, ол мәдениетті заманның кез келген талабы алдында жігерсіз етеді.

Жаһанданудың адам құндылықтарына әсері өзінің салдары жағынан одан анағұрлым қомақты. Адамның құндылықтары мәдениетпен салыстырғанда оның тұлғалық өзегіне көбірек жақын. Мәдениет - адамның құндылықтарының, әсіресе, адам болмысының мәнімен байланысты құндылықтардың, оның мәнін ашатын құндылықтардың сыртқы қабаты.

Қазіргі заманның жаһандық үдерістерінде адам құндылықтарының екі жүйесі қақтығысады деген тезис кеңінен таралған. Бұл екі жүйе: дәстүрлі мәдениеттен бастау алатын құндылықтар жүйесі мен либералды және демократиялық бағдарлардың төңірегіне топтасқан құндылықтар жүйесі. Құндылықтардың бұл екі жүйесін екі әлемнің — ескі, дәстүрлі әлем мен қазіргі заманғы, демократиялық әлемнің қақтығысы ретінде түсіндіру дұрыс болмайды. Егер бұл солай болғанда, онда екі құндылықтық жүйелердің қарама-қарсы тұруы орын алмас еді - оның барысында бұрынғы дәстүрлі құндылықтар жаңа әлемдік нақтылықтарға сәйкес келетін, яки бұл либералды-демократиялық деп аталатын бүгінгі құндылықтарға трансформациялануы жүзеге асатын адам құндылықтарының тарихи сабақтастығы туралы ғана сөз қозғауға болар еді. Әңгіме құндылықтардың тарихи дамуындағы олардың сабақтастығы жөнінде болып отырған жоқ, кейде саяси, діни және әскери қақтығыстарға дейін жететін дәл осы қарама-қарсылық туралы болып отыр; оның үстіне жоғарыда аталған құндылықтар жүйесінің екеуі де бүгінгі күні өзекті құндылықтар болып табылады және оларды уақытқа қарай реттей отырып, ажыратуға болмайды.

Құндылықтардың қарама-қарсылығы туралы тезис мұзтаудың тек ұшар басын ғана бейнелейді. Шын мәнінде қазіргі әлемдегі құндылықтық бағдарлармен болып отырған ахуал әлдеқайда күрделі. Мәселені тереңірек қарастырғанда, "дәстүрлі құндылықтар" ұғымының өзі жинақтаушы, шартты, абстрактылы ұғым екендігіне көзіміз жетеді. Дәлірек айтқанда, адамның құндылықтары қашанда өзекті, олар адамды сол заманның нақтылықтарына бағдарлауы керек, олар мүлде адамның ішкі әлемі бір құндылықтардың төңірегіне топтасып, ал оның қазіргі қоғамдағы нақты қызмет етуі өзге, көбіне сол бірінші құндылықтарға қарама-қарсы құндылықтармен ұйысудың нәтижесінде адамның санасы мен жүріс-тұрысын екіге жармай, керісінше, оның мазмұнды, пайымды және жауапкершілікті өмір сүруіне көмектесулері керек. Ал, жоғарыдағыдай екіұдай өмір сүру адам үшін қасіретті және қақтығысты. Индира Ганди кезінде өз заманындағы үнділік интеллектуалдық элитаның жағдайын айқын сипаттап беріп еді, оның айтуынша, бұл элита өте ертедегі дәстүрлі үнділік құндылықтарды ұстап қалуға ұмтыла отырып және оларды қазіргі заманғы батыстық мәдениетпен біріктіре отырып шизофрениялық екіұдай жағдайда өмір сүруде. Мұның барысында туындайтын тұлғаның құндылықтық прострациясы адамға анда да, мұнда да болуға мүмкіндік бермейді де мұның салдары апатия мен әлеуметтік фрустрацияны қоздырып, белсенді өмірлік ұстанымға кері әсерін тигізеді.

Дәстүрлі және қазіргі заманғы құндылықтар арасындағы қарама-қайшылық олардың арасында емес, тұлғалық салада да, қоғамдық салада да жеткілікті негізде тамырлануға мүмкіндік бермей, дәл осы қазіргі заманғы құндылықтар жүйесінде орналасқан. Сондықтан, Батыста да, Шығыста да казіргі заманғы адам құндылықтарының қандай да бір тұтастай жүйесінің болмауын біз осыдан көреміз. Іс жүзінде мұны барлық жерден аңғаруға болады: лаңкестер, мысалы, өз әрекеттерін ақтайтын діни құндылықтар жүйесіне иек арта отырып, саналы түрде немесе бейсаналы түрде болсын діни құндылықтарды өзекті саяси мақсаттармен алмастырады және осы соңғысының мазмұнынан шыға отырып әрекет жасайды. Немесе, мысалы, батыстық елдердің көшбасшылары, демократияның формалары мен құралдары арқылы құрылған билік пирамидасының ұшар басында орналаса отырып, әлем үшін ең маңызды, жауапкершілікті шешімдерді мүлдем демократиялық әдістермен емес және көбіне өздерін сайлаған демократиялық көпшіліктің мүдделеріне кереғар әдістермен ат төбеліндей аз ғана топпен келісіп, кландық тұрғыда қабылдайды.

Мұның бәрі қазіргі әлемдегі құндылықтық анархияны білдіреді және ол ақталу үшін, ыңғайлылығына қарай плюрализм деп аталғанымен, бір-ақ нәрсені білдіреді: қазіргі әлем өз өмір қамының құндылықтық негіздерін жоғалтты. Осыдан барып үздіктілік пен жүйесіздік, одақтар мен діни бірлестіктердің шарттылығы, волюнтаризм, саясаттағы өлшемдер мен тұрақтылықтың жоқтығы, адамдардың орасан зор бұқарасын ыңғайына қарай бұрып пайдалану, БАҚ-ның ақталмаған және төтенше билігі және т.б. келіп шығады.

Жаһандану бұл үдерістерді барлық жерге таратты және барлығына ортақ қылды. Соңғы онжылдықтардың тәжірибесі мынадай өте маңызды және мәнді түйінге әкелді: бұрынғы түсінігіндегі соғыстардың қазір керек емес, егерде әскери әрекеттерге жүгінетін болса, онда бұрынғыдай емес, мүлдем өзге мақсаттармен жүгінеді; ертеректе соғыс арқылы қол жететін нәтижелерге қарсы жаудың құндылықтар жүйесін бұзу арқылы толық жетуге болады және мұның барысында құндылықтар жүйесі одақтас болып шыға келеді.

Қазіргі заман талабының алдында тек дәстүрлі құндылықтар ғана жігерсіз болып қалған жоқ - ал бұл түсінікті де: олар мүлдем өзге дүниетанымдық, мәдени, әлеуметтік-саяси және экономикалық ауанда қалыптасты, сонымен қатар, бізге жақын дәуірдің тудырған құндылықтары да, либералды және демократиялық тұжырымдар мен идеялардың төңірегінде шоғырланған құндылықтар - бұл құндылықтар да казіргі заманғы тарих көрсетіп отырғандай, жігерсіз әрі бос болып шықты. Осы құндылықтарға сәйкес өмір сүреді дейтін Батыс әлемінің өзі де бұл құндылықтардың шамалы да болса жағымды мазмұнын айуани инстинкттермен шектесетін жалаң эгоизмге теңгере отырып, нақты өмірге келгенде мүлдем басқаша өмір сүреді. Либералды құндылықтар өздерінің түпкілікті іске асырылуына жетіп, олардың өздерін туғызған қоғамды қиратудың құралына айналды.

Дағдарыстың табалдырығындағы деп сипаттауға болатын ахуал қалыптасты. Жаһандану үдерістерінде үстемдік ете отырып, экономикалық тұрғыда дамыған елдер, негізінен батыстық елдер күштей және экономикалық қысым құралдарымен іс жүзінде әлемнің барлық елдеріне, олардың экспансиясының жеңіске жеткен сәтінде "метрополиядағы" күйреу мен ыдырауды көрсететіндей, өздерінің құндылықтық нұсқауларын таңды. Өздерінің ұлттық құндылықтары мен тамырларын жоғалтқан, нарықтық идеологиямен бірге либералдық құндылықтарды сырттай қабылдаған "үшінші әлем" елдері, көбіне азып-тозып, абеурдқа дейін жеткен бұл елдер сол жаһанданудың арқасында, ашық ақпараттық ағымдар арқылы өздерінің қимыл-әрекеті үшін мүмкіндігі аз қатынастардың қатаң жүйесіне тартылғанын, бұл елдер құндылықтық, адамгершіліктік және рухани бағдарларсыз және тіпті, қандай да бір айқын мемлекеттік идеологиясыз жүйеге тартылғанын бір-ақ аңғарды.

Керіп отырғанымыздай, жаһандану үдерістері барған сайын үдемелі ырғақта ағып бара жатыр; сондықтан бұл үдерістерге кейіннен қосылған елдерге ерекше қиын болады; барлық қолайлы орындар егеленіп қойылған және тек сол бойынша жаһандық әлемдік үдерістерге қатысуға болатын ережелердің қалыптасу кезеңі аяқталып та үлгерді. Артта қалған елдердің бағытын түзеуге уақыты қалмады десе де болады және, сондықтан, "көш барысында" қайта құрылуға және бағдар ұстануға тура келгендіктен, міндетті түрде қателіктерге ұрынып, одан да күрделі жағдайларға ұшырайды. Бұл ахуалдан оңтайлы шығудың аз ғана жолдарының бірі ретінде төмендегіні ұсынуға болады: елдің қолда бар және келешектегі мүмкіндіктерін салауатты бағалап, жаһандастырушы үдерістердегі өз орнын анықтап алу, өзіне тән ұтымды жолды табу. Оның үстіне, әңгіме тек экономика мен саясат жайлы ғана емес, сонымен катар идеология туралы да, динамикалы және тұрақсыз қазіргі әлемде ел үшін аса қажет келісім мен азаматтық әлемге кепілдік беретін қалың әлеуметтік қабаттардың бірігуін өз төңірегіне топтастыратындай құндылықтар жүйесі туралы болып отыр.

Жаһанданудың рухани салаға жағымсыз әсеріне қалай қарсы түр уға болады, мұндай жағдайларда ұлттық мәдениеттер не істей алады? Мәдениетке лайық келе қоймайтын терминдерді пайдалана отырып, өздері үшін ұлттық мәдениеттер қандай болашақты қалар еді, нені ұнатар еді деген сұрақтарды қоюға болады. Біздің ойымызша, ұлттық мәдениеттер, ең алдымен, өздерінің бірегейлігін сақтауды қалайды, екіншіден, әлемдік қауымдастық үшін тартымды болуды қалайды. Бұл екі ниет те бір-біріне қайшы келмейді және бірін-бірі теріске шығармайды.Бірақ көзге қарапайым көрінгенімен, оларды біріктіру де оңай емес: өйткені ұлттық мәдениеттердің дәл осы төлтумалылығы оларды әлем үшін тартымды етеді. Алайда үңіле қарайтын болсақ, егер бұл мәдениеттер көп ғасырлар ішінде өзін мойындата қоймаған болса және әлемдік мәдениеттің "құрамына" кірмеген болса, әлемдік қауымдастық ұлттық мәдениеттердің төлтумалылық мазмұнына енжарлық танытады. Тек бүгінгі күні ғана өздерін бүкіләлемдік ауқымда жариялай бастаған ұлттық мәдениеттерге деген қатынас, басым көпшілігінде, тек бар болғаны, ізін қалдырмай бір сәттік қана болатын экзотикалық қатынас болып қала береді.

Жаңа мәдениетпен байланысты қазіргі адамның өз болмысын тағы да бір өзектілендіруіне, әлемді осы жаңа мәдениеттің көзімен көруіне дайындығы мен келісімі - жаңа мәдениетті қалау немесе мойындамаудың талап ететіні сияқты, бұл мәдениетті шынайы игеру осыны қаласа, - бұл келісім мен дайындық жоқ болып отыр. Қазіргі батыстық әлемнің адамы жаңа мәселелерді қаламайды - no problem - оның үндеуі, ол әлемнен шаршаған, осындай өмірлік дағды мен қылықтың стереотиптерін ол баяғыда қалыптастырған, оның жаңа нәрсеге бола мазасызданғысы келмейді - сондықтан ол ұлттық мәдениеттердің ең жақсы үлгілеріне сағым әлемінің артефактілері ретінде қарайды. Біз бұл жерде батыстық әлемнің адамы туралы бекерден-бекер айтып отырған жоқпыз. Қандай да бір ұлттық мәдениеттердің әлем үшін маңыздылығы мен мәнділігін "тексеру" олардың жалпы адамзаттық құндылықтармен сәйкестігімен сипатталатыны айдан анық, бірақ іс жүзінде жалпы адамзаттық құндылықтар батыстық әлемнің құндылықтарымен - Батыстың демократиялық қоғамының нормаларымен алмастырылған және сондықтан дәл осы "батыстық" адам ұлттық мәдениеттер құндылықтарының өлшемі түрінде көрінеді. Шындығына келгенде, Батыс тек өзіне таныс, сәйкес келуі міндетті болмаса да, салыстыруға келетін нәрселерді ғана қабылдай алады; басқаны Батыс қабылдай алмайды.

Бүкіләлемдік үдеріс ретіндегі жаһанданудың өзі батыстық құндылықтар төңірегіндегі жаһандану болғандығының өзінен ғана ұлттық мәдениеттер батыстық мәдениеттің талаптарымен санасуы керек. Жаһанданудың мәдени өзегі - батыстық мәдениет.

Жаһандану Батыс мәдениетінің барлық өзге мәдениеттерді жұтып қоюына ықпал етеді деген пікір кеңінен таралған. Жұртқа "дауысын естірту" үшін, қатардан қалмай, аман қалу үшін бұл мәдениеттер Батыс мәдениетіне ұқсауы керек. Ал, ұқсау немесе еліктеу ұлттық мәдениеттердің төлтумалылығын төмендетеді және қабылдауға деген Батыстың қабілетіне барынша сәйкес келгенде ғана бұл мәдениеттер қабылдана алады. Нәтижесінде ұлттық мәдениеттердің төлтумалылығынан түк те қалмайды. Кең таралған пікір осындай, бірақ біз бұл ұлттық мәдениеттердің субъектілерінің өзімшілдігіне көпшік қоятын тәрізді. Ұлттық мәдениеттерге Батыс ешқандай мұндай талаптар қоймайды. Ол жоғарыда аталғандардың барлығына бір ғана елемеу және тіпті ұлттық мәдениеттерге деген немқұрайлылық арқылы қол жеткізеді. Барлық ондай кульбиттерді қабылдануды қалағандықтан ұлттық мәдениеттердің өздері жасайды. Нәтижесінде, шындығында, ұлттық мәдениеттердің мазмұнынан іс жүзінде ештеңе қалмайды.

Бірақ, екінші жағынан, өзінің төлтумалылығына ғана сүйеніп, әлемдік қауымдастыққа тартымды болу үшін "естілудің" қамын жасамаса, онда тек өзі үшін ғана тартымды болып, өз ұлттық құндылықтарының көкжиегінде ғана маңызды болу қаупі, яғни мәдени оқшаулық жағдайында қалу қаупі туындайды. Және ұлттық мәдениеттердің мұндай "қорығына" белсенді батыстық масс-мәдениет кіріп келгенде, соңғысының өз үстемдігін орнатуға мүлдем көп уақыт кетпейді.

Қалай болу керек, шынында да ұлттық мәдениеттерде таңдау мен шығатын жол жоқ па және нәтижесі қашанда бүгінгі үстемдік етіп отырған мәдениет формаларында сіңіп кетумен, өзінің маңыздылығы мен төлтумалылығын жоғалтумен, жонылумен және тұлғасызданумен аяқталуы керек пе? Мүлдем олай емес. Абыройлы жеңіліске ұшырамайды, тек лайықты немесе абыройлы болып қалу керек. Ұлттық мәдениеттердің құндылықтарынан қандай жағдайда да түңілмеу керек. Оларға жалпы адамзаттық "дауыс" беру керек, ұлттықтың құралдарымен жалпы адамзаттықты білдіру керек - сонда ұлттық мәдениет еш зардапсыз қабылданатын болады. Бірақ мұны қалай іске асыру керек, қашанда айтылғанды іске асырудан гөрі ол туралы айту оңай емес пе?

Жоғарыда абырой туралы әңгіме кездейсоқ қозғалған жоқ. Ұлттық мәдениеттің әлемдік мәдениет кеңістігіне енуінің аса күрделі міндетін шешу үшін ұнауға ұмтылу емес, өз-өзіңмен қала білу негізгі нәрсе болады. Өз мәдениетіңнің шеңберінде тұйықталып қалуға болмайды, әлемдік мәдениет кеңістігіне шығу қажет, бірақ өзіңде бар нәрсемен шығу керек, өйткені дәл осы мазмұн ғана құндылыққа ие болып табылады. Өзіңді көрсете білу керек, лайықты түрде көрсету керек. Міне, ұлттық мәдениеттен осы талап етіледі, оның міндеті - осы. Онан арғысы - оның жұмысы емес. Ұлттық мәдениетті "өзін саудалауға" мәжбүрлеуге болмайды. Оны қабылдамайтынына, қарастырмайтынына, түсінбейтініне, бағаламайтынына дайын болу керек. Бұл оның күнәсі емес, ол қолынан келгенін істеді. Демек, ол дәуірдің, уақыттың ағымына сай емес.

Ұлттық мәдениет белгілі бір шеңберде өзінің жақсы қабылдануы үшін қандай да бір әрекеттер жасай алады. Ол жаһанданудың берген мүмкіндіктерін пайдалана алады. Ол өзінің бейнесін көптеп басып шығарып, "әрбір үйге келе" алады. "Әлемнің ең жақсы сахналарында" шабытпен қабылдана алмағанымен, ұлттық мәдениет өзге аймақтарда қолдау таба алады және сол жақтан бастап кеңірек қабылдана бастауы мүмкін.

Бірақ егер ұлттық мәдениет кең түсіністікке ие бола алмаса, онан асқан пәле жоқ деп ойлаудың қажеті шамалы. Түптеп келгенде, ең алдымен, ол - ұлттық мәдениет, демек, нақты бір ұлттың мәдениеті. Ұлттық мәдениет адамды осы мәдениетке тән құндылықтарды тәрбиелей алады және тәрбиелеуі керек. Және егер бұл нағыз мәдениет болса, онда мұндай адам әлемге тартымды, өйткені адамның мәдени төлтумалылығының өзегі арқылы - ал бұл бірден көзге түседі – жалпы адамзаттық мәдениет аңғарылады -міне, осы өз отанының топырағын тастамағанымен, әлемнің адамы болып табылатын әлемнің азаматы.

Бұл баяндалғандарды жүзеге асыру үшін, өзіңнен қандай да бір "нәрсені" бейнелеудің қажеті жоқ, өз-өзімен қалған дұрыс. Бірақ өзіңнің жалған жоғары бейнеңді өзгелерге таңғаннан гөрі өз-өзіңмен қалу анағұрлым қиынырақ. Ұлттық мәдениет өзінің ерекше кұндылықтарымен бағалы, өйткені бұл құндылықтар әлемді және осы әлемдегі болмыстың мәнін көрудің тағы бір тәсілі. Бұл түбірді тастап кетуге болмайды, ондай жағдайда ұлттық мәдениет жойылып кетеді.

Жаһандану орташаландырады, ұлттық мәдениеттердің құндылықтарын тұлғасыздандырады. Мұның барысында мәдениеттердің қазіргі әлемі жағдайындағы қабілетсіздердің өмір сүруге деген құқығы туралы, мәдениеттердің аман қалуы туралы идея ашық болмаса да, үстем түрде жүргізіліп отыр. Мұндай идеологияда жаңа ештеңе де жоқ: бұл бәсекелестік мұраттарының мәдениет саласына да таралуының салдары. Бірақ бұл жағдайда өндірістің басқа да салаларындағы сияқты бәсекелестіктің бүгінгі күні "еркіндіктен" айырылғаны ұмыт қала береді, алайда оның еркін болған кезі бар ма өзі? Қазірде қуатты ықпалды күштер мәдениеттер "күресінің" нәтижесін алдын-ала анықтап отыр. Барлық мазмұнынан айырылып бірегейленген мәдениет қана қажетті болып қалып отыр; бұл бірегейліктің өз доминанты бар: барлық мәдениеттер де 'экономикасы дамыған елдердің мәдениеттерінің әсіре бейнелеріне бірегейленеді.

Әлем ұзақ уақыт бойы, XX ғасырдың басына дейін белгілі бір деңгейде дербес мәдени құрылымдардан тұрып келді және әңгіме әлемнің мәдениеті туралы қозғалғанда, әлемнің әр түрлі аймақтарының мәдениеттерінің алуан түрлілігі туралы болатын. Әрине, еуропалық мәдениет, адамзаттың анағұрлым қуатты шоғырланған бөлігі еуропалықтардың мәдениеті ретінде ғасырлар бойы отырықшы өмір сүріп, өздері мекен ететін территорияларынан тыс жерлерге саяхат жасауға бейім емес халықтардың оқшау мәдениеттерімен салыстырғанда, үлкен ауқымға ие болып, тұйық емес, ашықтығымен ерекшеленді. Сондықтан орта ғасырлар дәуірінің өзінде дәл осы еуропалық мәдениет өз бойына мәдениет атаулының жинақтаушы бейнесін енгізді. Және дегенмен, мұсылмандық ортағасырлық мәдениет еуропалық мәдениеттен бір де кем емес қуат пен әлеуетке ие болғанымен, ортағасырлық мәдениет туралы айтқанда алдымен еуропалық мәдениеттің бейнесі көзге елестейді.

Бұл феноменнің түсіндірмесі қарапайым: Қайта өрлеу дәуірінен бастап біртұтас жалпы адамзаттық өркениеттік кеңістік қалыптасады және ол Еуропамен сәйкестендіріледі. Сол дәуірдегі еуропалықтар үшін Еуропа әлемнің орталығы болды; барлық саяхаттар, барлық экспедициялар осы орталықтан жүзеге асырылды, "жаңа" жерлерді іздестіру теңіз арқылы да, құрлық арқылы да осы орталықтан басталды. Еуропа барлық қатынасынан алғанда есептеудің бастапқы нүктесі, координаттардың орталығы болды: кеңістіктік, мәдени, өндірістік, діни және т.б.

Дәл осы бір кезеңде (дәлірек айтқанда, бұл уақыттан едәуір бұрынырақ) Қытайдың өзін әлемнің орталығы деп есептеуі бұл жағдайға еш кедергісін тигізген жоқ және оның үстіне Қытай өзін барлық жер деп есептеді; ал Қытайдың шекарасынан тыс жатқан жерлердің бәрі назарға алуға лайықты емес, жаппай жабайылар деп есептелді. Қытайдың атауының өзінде - Аспан асты елі - аталуының өзінде осы дүниетанымдық парадигма бар; аспанның астындағы жер, онан басқа лайықты жер жоқ.

Дәл сол сияқты Солтүстік және Оңтүстік Америкада да ежелгі үндіс өркениеттері мүмкін болар жалғыз нәрсе ретінде өздерінің өмір сүру үрдістерін абсолюттендірді.

Таңдаулы ерекшелік алуан түрлілігінің мұндай ахуалы тек ұлы жағырапиялық ашылымдарға (еуропалық термин) дейін ғана сақталуы мүмкін еді, бұл ашылымдық үдерістердің барысында бұрынғы тұйық мәдени территориялық түзілімдер соқтығысып, бірін-бірі ашты. Бірақ әуел бастан белсенділік көрсеткен және "жаңа" жерлерге келген еуропалықтар пассионарлықтың басымдылығын көрсетті: "жаңа" жерлерді және өзге адамдарды ашқан олар болып есептелді. Еуропадан тыс жерде кездескеннің барлығын еуропалық өлшеммен өлшей бастаған солар болды. Адам өмірінің мәнін, прогрестің мақсатын (прогрестің әзін де), өмірдің сапасын, мәдениеттің мазмұнын және т.б. еуропаша түсіну барлық басқа нәрселердің де өлшеміне айналды.

Белсенді импульс (бұл импульстің себебі батыстық өмір тәртібінің белсенді өзгертуші әрекетінде ме, әлде христиандық миссионерліктің міндеттерінде ме, әлде өндіріс үшін ресурстар табу мен сауда мақсатында ма - оған біз бұл жерде түсінік бермейміз) еуропалықтарды өзге елдерге, өзге құрлықтарға әкелді, бұл олардың саяхат жасау барысында игерген кеңістігінен басым түсу жеңісі болды, бұл жеңісті еуропалықтар жалпы жеңіске, адамзат өмір қамының барлық салаларындағы жеңіске айналдырды.

Мынадай қанатты сөз бар: "жеңімпаздар жеңілгендердің мәдениетін иеленіп алады". Еуропалықтармен бұлай болған жоқ - олар өте кеп нәрсені қабылдап алды, бірақ бұларды өз мәдениеттерінің аясына орнықтырды. Бұл екіжақты жеңіс еді - "жаңа" жерлерді жан жақты жаулап алу және тек мәдени, тек экономикалық, тек рухани, географиялық және жалпы қандай да болмасын көпқырлы байытылу өзінің салдары жағынан үрей туғызатындай нәтижелерге әкелді. Еуропалықтар өздерінен күштірек, құдіретті және белсендірек болатындай (кейбір сирек жағдайларды есепке алмағанда) ешкімді кездестірмеді. Бұл табыс Еуропаның мәдени-өркениеттік басымдылығының салдары ретінде, барлық жерде және жан-жақты үстемдік етуге берілген құқық ретінде қабылданды. Содан бері өркениет дегенде еуропалық өркениет ұғыныла бастады. Бұл нәтижені біз қорқынышты деп атаған себебіміз, ол осы уақытқа дейін кеңейіп келе жатқан өмірлік стратегияларды, мәдениеттерді, оның артында тұрған әлемнің әр түрлі аймақтарының дүниетанымдарын бірегейлендіру үдерісінің бастапқы нүктесі болды. Осы үдерістің нәтижесінде адам әлемінің байлығы сонымен өлшенетін барлық дерлік алуан түрлілікті (бұл алуан түрлілік қысқаша мәдени деп аталады, бірақ мәдениеттің тек адамның әлемге қатынасының әр түрлі тәсілдерінің кең шоғырын ғана жинақтайтыны белгілі) жойып жатырмыз және жойдық та.

Қазіргі әлемнің мәдени кеңістігінің "картасы" басым түрде бір түспен боялған, бірақ бұл түс, төменде көрсетілетіндей, жаһанданудан өзгелерден бір де кем емес қасірет шегіп отырған еуропалық мәдениеттің өзін де білдірмейді, ол мәдениетсіздіктің сұрғылт түсімен боялған - міне әлемнің мәдени алуан түрлілігін бірегейлендіру мен шоғырландыру үдерістері осыған әкелді.

Біз мәдениет туралы айтып отырмыз, бірақ болып жатқан үдерістердің мәнін жақсырақ түсіну үшін, онда "мәдениет" ұғымының орнына құндылықтар туралы әңгіме қозғалатындай (өйткені дәл осы құндылықтар кез келген мәдени мазмұнның негізіне жатады), талдаудың өзге, анағүрлым терең деңгейіне көшуіміз қажет. Сондықтан мұнан ары казіргі әлемдегі адам құндылықтарының тағдырлары туралы, жаһандану дәуіріндегі құндылықтардың өзара әсері туралы сөз қозғаймыз.

Адамның құндылықтары шоғыры өте кең, ол тұлғалық, этникалық, қоғамдық, жалпы адамзаттық мемлекеттік құндылықтарды бейнелейді. Бірақ адамның терең ішкі құндылықтары туралы әңгіме болғанда, бұл шоғыр тарыла түседі, алдыңғы орынға көп емес, бірақ ең маңызды, ең мәнді құндылықтар шығады. Оның үстіне бұл терең ішкі құндылықтар өз бойына этностың да, тұлғаның да әр түрлі реттегі құндылықтарын шоғырландырады және бұл, егер біз тұлғаның этноста, қоғамда қалыптасатынын, ал коғам мен этностың, өз кезегінде, нақты адамдардан тұратынын семізге түсірсек, бұл алабөтен қызық болып көрінбейді де.

Қоғамдық және тұлғалық құндылықтардың қорытпасы тұтас болып көрінетін құндылықтардың мейлінше табиғи формасы дәстүрлі кұндылықтар деп аталады. Халықтар өздерінің өмір қамының кәдуілгі тәсілінің ұзақ үдерісінде дәстүрлі құндылықтарды жасап шығарады. Құндылықтардың мазмұнында табиғатқа, өз-өзіне, көрші халықтарға, тысқарғы күштерге және т.б. деген халық үшін анағүрлым маңызды формалары сақталынады. Уақыттың және тарихтың сынағынан сүрінбей өтіп, өзінің өмірге орнықтылығын дәлелдеген құндылықтар дәстүрлі деп аталады. Сондықтан да халықтың дәстүрлі құндылықтары - оның өмірінің халық үшін өте терең және маңызды қабаты - бұл оның негізі.

Бүгінгі күні, жаһандану дәуірінде халықтардың дәстүрлі құндылықтарымен не болып жатыр? Бұл жерде шегініс жасау қажет. Біз "жаһандану" терминін көп мәрте қолдандық, бірақ оған анықтама берген жоқпыз, ал беру қажет, өйткені бұл терминге катысты қазіргі уақытта түсініспеушілік өте көп. Бұл терминмен өзінің негізінде капиталдың, әр түрлі ресурстардың, оның ішінде адами ресурстардың жүйелік интеграциясын бейнелейтін, казіргі әлемнің барлық өзге үдерістерін айқындайтын қазіргі заманның ең маңызды үдерісін, әрі объективті (интеграцияның жалғасы ретіндегі), өрі субъективтік (әлемдік элитаның әлемдік үстемдікке қатысты жаһандық жоспарының іске асырылуы ретінде) үдерісті түсіндіруге болады.

Мұның соңғысы - субъективтік қыры - жаһанданудың шын мәнінде нені білдіретінін түсіну үшін өте маңызды, өйткені оның дәл осы қыры көбіне көлеңкеде, сыни талдаудан тыс калып қояды, ал ол болса жаһанданудың мазмұнындағы ең негізгі нәрселердің бірі болып табылады. Жаһандану оның субъектісі, белсенді, қозғаушы күші тұрғысынан алғанда жер бетінде ішкі, тұлғалық әлемге сыртқы күштердің үстемдігін түпкілікті бекітетін үдеріс болып саналады. Жаһанданудың агенттері - трансұлттық компаниялар, ірі халықаралық құрылымдар, әлемдік үкімет – пластада бүкіл адамзатты біртүтас бүкіләлемдік ағзаға біріктіретін тұтастай саяси-экономикалық кешенді қалыптастыру бағытында белсенді жұмыс жасап жатыр.

Қазірдің өзінде әрбір нақты адамның жаһандану үшін де, оның жаратушылары үшін де ешқандай құндылықты білдірмейтіні айқындалып отыр; біртұтас жалпы адамзаттық қауымдастыққа қарай жалпы қозғалыс қана маңызды болады. Бірақ тұлғалық қасиеттегі құндылықтардан жұрдай қауымдастық тұманды, адамгершілікті бола алады ма? Мұның бәрі не үшін істеліп жатыр, жаһанданудың түпкі мақсаты не?(егер сұрақты осылай қоюға мүмкін болса).

Жаһанданудың жаратушылары баяғыда-ақ басталған әлемдік қауымдастықтың интеграциясына деген үрдістің бар болғаны жалғастырушыларымыз дегендей сыңай танытады. Бірақ олар қандай да бір сәтте бұл интеграцияның мақсатын алмастырып жіберді. Егер ертеректе елдердің интеграциясы мен одақтардың мақсаты материалдық мәселелерден босанып шығып, одан жоғарылау реттегі міндеттерге мойын бүру үшін адамдардың өмірлік деңгейін көтеру болса, ал қазірде, жаһандану дәуірінде ешқандай да жоғары тұлғалық-рухани даму туралы сөз қозғалмайды. Ахуал төмендегідей сипатта беріледі. Өзінің орбитасына барлығын және бүкілін тартып алатын жаһанданудың ешкімге бағынбайтын және объективті үдерісі орын алды, егер кімде-кім бұл үдеріске қарсыласатын болса немесе оның нұсқауларын бөліспейтін болса, онда ол адамзат дамуының күре тамырынан шет қалуы мүмкін, болашағын жоғалтып, жалпы әлемдік үдерістің перифериясында (шеткерісінде) калып қоюы ықтимал. Алайда, біз жоғарыда атап өткендей, әлемдік экономикалық және саяси жүйеден барлығының өздеріне лайықты орнын алуға тең мүмкіндік берілетіндей көрінетін жаһанданудан тек бай елдер ғана ұтады, ал қалғандары ұтылады. Демек, жаһандану басқа еш нәрсе де емес, отаршылдық саясаттың жаңа формасы болып табылады. Бұл саясаттың мақсаты өз азаматтарына өмірдің үйреншікті жоғарғы стандарттарын онан ары қамтамасыз ету үшін барған сайын ресурстарға мұқтаж бола түскен ірі державалардың пайдасына қарай планетаның табиғи ресурстарын қайта болу болып табылады. Мұндай кайта бөлініс заңды болуы үшін дамушы және өтпелі елдердің үкіметтері табиғи ресурстарды трансұлттық сарапшылар мен менеджерлердің көмегінсіз рационалды түрде игере алмайды деген желеумен бұл ресурстарды жалпы планетарлық игеру туралы жаңа идеологемалар шығарып отырады. Ұлттық егеменділіктің міндетті түрде жойылып, ұлттық байлықты халықаралық үлеспен игеру туралы түйін өз-өзінен келіп шығады. Қаналушы елдер үшін бұл іс намысқа тиердей болып көрінбес үшін елдің нақты материалдық байлығы оның символикалық эквивалентімен (рәміздік баламасымен) - халықаралық тауар биржаларындағы акциялардың бағасымен - алмастырылады, ұлттық ресурстардан осылай оңай айыруға болады. Ұлттық элита осындай айла-шарғылардан түсетін дивидендтерге (жемтіктерге) бола, өз халқын сатып, ұлттан тыс құрылымдарға бірігеді де, бұл бүкіл аталмыш шараның табысқа жетуіне онан сайын үлесін қосады. Міне жаһандану мәні бойынша осыны білдіреді.

Енді міне қазір біз жоғарыда қойылған сұраққа қайта ораламыз: жаһандану жағдайында (осыған байланысты біз бұрынырақ айтқан идеяларымызға қайта жүгінуге тура келеді, бірақ енді басқа жаңа контексте) халықтардың (және нақтырақ айтқанда - Орталық Азия халықтарының) дәстүрлі құндылықтарымен не болып жатыр? Жаһандану үдерісінің барлық мүдделі ойыншыларының оларды саналы түрде күйретуінен басқа олармен не болуы мүмкін? Өйткені, дәстүрлі құндылықтар анайы түрде іске асып жатқан жаһанданудың жолына тежеуіш болмай ма, сондықтан олар қиратылуы тиіс. Бұған біз куә болып та жүрміз. Дәстүрлі құндылықтар өткеннің сарқыншағы ретінде, рудимент ретінде, "біртұтас әлемдік кеңістікке ену" үшін, прогресс үшін қалдырылуы тиіс нәрсе сияқты түсіндіріледі.

Бірақ халық арқасындағы жүгі - өз дәстүрлі құндылықтарын тастайтын болса, онда ол немен қалады? Ол оның орнына не алады? Әлемдік элита оған не ұсына алады? Ол оның дәстүрінен тыс дамыған және оған бөтен құндылықтардың жаңа жүйесін ұсынады. Бұл либералды-демократиялық сипаттағы құндылықтар, оның үстіне, талдау көрсетіп отырғандай, құндылықтардың бұл жүйесін белгілеу үшін бұл термин сақталғанымен, осы құндылықтар демократиялық сипатымен ерекшелене қоймайтын тәрізді.

Демократияның мұраттарын жетекші әлемдік державалар баяғыда-ақ игеріп қойған (теория жүзінде де, практика жүзінде де) және ол кейбір жерлерде сақталатын болса, тек дамушы және өтпелі қоғамдардың билеуші жартылай авторитарлы режимдерімен саудаласқанда ғана көрінеді. Ірі "демократиялық" державаларда ішкі пайдалану үшін демократияның нормалары енді артық болып қалды: демократиялық антуражды сақтағанымен, әлемнің геостратегиялық картасы мен елдің ішкі "ландшафтын" барлық іргелі шешімдерді, ең қатал тоталитарлық режимдерде орын алғандағы сияқты ат төбеліндей аз ғана топ қабылдайды.

Алдыңғы орынға енді демократиялық құндылықтар емес, либерализмнің құндылықтары шығады. Бір қарағанда, либералдық құндылықтар жаңа жағдайлардағы және қоғамдық қатынастардың барынша атомданған кезіндегі, бұл қатынастардың персонификацияланған тұсындағы және Батыс адамының жеке өмірге бет бұрған кезіндегі демократиялық құндылықтардың жалғасы болып көрінеді. Адамның еркіндігін негізгі орынға қоятын либералдық құндылықтар жағымды сияқты болып көрінеді: еркіндіктен бағалы не болуы мүмкін? Бірақ ол адамға еркіндік бере ме? Либералдық құндылықтар адамды неден босатады? Мәселелердің осы тобын талдау бізді мазасыз түйіндерге әкеледі: адамды оның өзінен азат етеді, адамды ең құнды нәрселерінен айырады: өз болмысын өзектілендіруден, өмірдің мәнін іздестіруден, индивидуалды болмыстан, таңдап алған жолы үшін жауапкершіліктен ажыратады. Либерализм адамның мәндік еркіндігін (оның онтологиялық негіздемесі мен ақиқат, құндылық ретіндегі) тек экономикалық және саяси салалардағы еркіндікпен алмастырады, бұлар еркіндіктің маңызды қырлары болғанымен, адамның толық болмысы үшін жеткіліксіз болып табылады. Экономикалық салада азат етілген адам (қайдан азат етілсін? - аман қалу үшін күрестің қатаң жүйесіне енгізілген жағдайда) өзін шынайы еркін сезінуге ұмтылудың кез келген мүмкіндігінде, шығармашылық еркіндігі, өмір жолын таңдау еркіндігі (ол таңдауын таңдай алады, бірақ егер таңдауды өзіндік құрмет ұйғаратын болса - мұндай таңдауды жүзеге асырудың мүмкіндіктеріне шек қойылады) туралы айтпағанның өзінде, аракідік экономикалық саланың өзінде де шектеулермен қақтығысып отырады.

Қысқаша айтқанда, либерализм - дамудың жалған стратегиясы, өйткені оның негізінде экономикалық сипаттағы еркіндік (және, тіпті ол, іс жүзінде, шектеулі) жатыр, бірақ экономикалық тұрғыда еркін болу үшін адам экономикалық жүйенің ережелеріне сәйкес болуы тиіс - бұл жерде өзінің болмыстық мағынасындағы еркіндік қайда?

Міне, осындай жалған стратегияға ғасырлар бойы өңделген дәстүрлер мен соларға сәйкес құндылықтар құрбандыққа шалынып отыр. Және де құрбандыққа өз еркімен емес, зорлықпен шалынып отыр. Жаңа әлемдік тәртіптің стратегтері сұрақты былай қояды: сен бізбен либерализм құндылықтарын бөлісесің (олардың өздері қандай да бір құндылықтар жүйесін ұстануға міндетті емес - олар барлық жүйелерден жоғары тұрады), сонда сен -біздікісің және жалпы кірістен (саяси, қаржылық және басқа) өз үлесіңді алуға үміттене аласың немесе сен өз тұлғаңның қандай да бір дәстүрлі-рухани негізін ұстап қалуға тырысасың - онда сен жүйеге бөтенсің, сен оған қарама-қарсы қойыласың, сен қауіптісің және сен мойындалмауың керек.

Сонымен қатар, либералдық құндылықтар (ал олар бүгінде әлемге үстемдік етіп отыр, өйткені олар үстемдік етуші күштердің құндылықтары болып табылады) әлемнің көптеген халықтары әлі күнге дейін ұстанып отырған дәстүрлі құндылықтарымен бітіспес қарама-қайшылыққа келеді. Және бұл халықтар прогрестің дұшпандары деп жарияланады да, осы халықтар дамудың жеке жолын таңдауға, өзіндік бағдарды саралауға келгенде жалпы өркениеттің жаулары және экстремистер деп жарияланады.





Тұжырымдамалары бүгіндері өте танымал болған өркениеттік жік қазір үстемдік етіп отырған батыстық (барған сайын жүйелік дағдарысқа түсе бастаған) өркениет тарапынан әлемдік дамудың барлық өзге мүмкіндіктеріне жасалған қорқытушы ескерту сияқты: Көрініп тұрған біздің жолымыз - қуатты өркениетпен қақтығыс жағдайына түсіп көріңіз. Және біз бүгін бұл доктринаны әскери құралдармен де, экономикалық құралдармен де іске асырылуының куәсі болып отырмыз.

Жалпы алғанда, дәстүрлі құндылықтар либералды құндылықтармен катар өмір сүре алар еді; либералдық құндылықтардың өздері де кезінде Еуропада бағаланған дәстүрлі құндылықтардан туындап дамыды емес пе. Дәстүрлі құндылықтарды қазіргі заманғы батыстық өркениеттің рухани негіздерінің жалпы дағдарысы жағдайында адамзатқа керек болатын "қасиетті қор" ретінде қарастыруға болады. Егер біз бірқатар халықтар үшін әлі де құнды болып отырған дәстүрлі құндылықтарға деген оның тарапынан мұндай қатынасты күтсек, онда біз бұл өркениеттің тегіс рационалдылығынан көп нәрсе күткен болар едік.

Тағдырдың тәлкегі сол, казіргі заманғы батыстық өркениеттің негіздері әлемнің реконструкциясы мен белсенділігінің дәл осы еуропалық дәстүрімен (демек, еуропалық дәстүрлі құндылықтармен) сипатталады. Бірақ, либерализм пайда болысымен, өзінің дүниетанымдық негіздерін білгісі келмейді; ол олардан тәуелсіз өмір сүре бастайды, өз тамырларын теріске шығара бастайды және, ақыр соңында, өзіне ұқсас еместің барлығын жаншитын өлі схемаға айналады. Сондықтан дәстүрлі құндылықтар мен либералды құндылықтар арасында келісім болмайды (ең болмағанда, бүгінгі күні).

Бұл ахуал үшін көбіне жаһандану жауапты. Жаһанданудың ең басты парадигмаларының бірі барлық ерекше мазмұндарды жалпы формалардың тұлғасыз өлшемдеріне бірегейлендіру болып табылады. Сондықтан жаһандану дәстүрді бұзу үдерісін көп мәрте күшейте түседі (ішкі идеологиясы дәл осы либерализм болып табылатын жаһанданудан басқа нәрсені күтудің өзі қиын). Аса ірі және аса қуатты державалардың мүдделеріне сай жүзеге асып жатқан жаһандану сондай-ақ, біз күткеніміздей, осы державалардың ұлттық мәдениеттерін де қиратады - өйткені барлығын бірегейлендіруші үдеріс үшін өздері мен өзгелері деген жоқ; өздері де өзгелер сияқты қысымға ұшырайды. Дегенмен бұл жерде симметрия жоқ: казіргі әлемде үстемдік етіп отырған мейлінше тұлғасыз, сұрғылт, ешкімге тиесілі емес бұқаралық мәдениет мәдениетпен жүргізілетін англо-американдық экспериментке негізделеді және бұқаралық мәдениеттің "мәдени кеңістігі" англо-американдық адамға лайықтап пішілген.

Орталық Азия халықтарының дәстүрлі құндылықтары әлемнің өзге аймақтарының дәстүрлі құндылықтары сияқты сондай күйретуші ықпалға душар болуда. Бұл жердің, бірақ өзіндік ерекшелігі бар, біздің аймақтың дәстүрлері кеңестік мәдениетке интеграциялану барысында алдын ала шайқалып үлгірген болатын.

Сол кездің өзінде Орталық Азия халықтары өздеріне бөтен негізде, табиғи емес және жедел прогрестің қатал жағдайларына қойылған болатын. Сондықтан жаһанданудың салтанатты сапары дәуірінде бұл аймақтың халықтарының дәстүрлері тек "түкпірлерде" ғана сақталып қалды, ал қалалардың урбандалған қауымдастықтарында жаһандану дәстүрдің іздерін ғана кездестіріп, оларды одан ары күйретуге көшті. Іс жүзінде біздің уақытымызда Орталық Азия халықтарының дәстүрлі құндылықтары, негізінен, этнографиялық феномен ретінде (дәстүрлер мен олардың құндылықтарын кайта түлету талпыныстарына қарамастан) өмір сүруде. Қазіргі жағдайларда дәстүрлі құндылықтардың мазмұнын өзектілендіру объективті және субъективті себептер (мұның біріншісімен коғамның практикалық әрекетінен құндылықтар туындататын үдерістер сәйкес келеді, соңғы ғасырлардағы Орталық Азия халықтарының өмір қамына келсек, ол едәуір өзгерді, ал мұндай қиыншылықтардың субъективтік себептеріне, мысалы, ұлттық элитаның өз ұлтының мүдделерін толық ауқымда сатып жіберуін жатқызуға болады) бойынша өте күрделі болып отыр.

Сонымен, "уақыттың тірі сабақтастығын" жоғалтып алған Орталық Азия халықтары көбіне өздерінің дәстүрлі құндылықтарын бөлісуден қалды. Алайда, өздері үшін тосын демократия құндылықтарын, дәлірек айтқанда либералдық құндылықтарды соншалықты терең қабылдай алмады. Сондықтан орта азиялық коғамдардағы басты жағдай кұндылықтардың, әсіресе рухани сипаттағы құндылықтардың босаңсуы, құндылықтық прострация жағдайы болды. Ұлттық өзін-өзі анықтау үдерістері рухани кайта түлеудің ақтаңдақтары мен құндылықтық вакуумды толтырғандай болды, бірақ толығымен емес. Қазіргі уақытта бұл вакуумға адамдарды өз халқының дәстүрінің құндылықтарынан алшақтата түсетін қаржылық табысқа кез келген жолмен, кез келген бағамен жетуге деген барынша тұрпайы және бірбеткей жалған нарықтық нұсқаулар құйылып кетті. Жаһандану өзінің бірегейлендіру идеологиясына сүйене отырып, ең болмағанда өзінің жағымсыз көріністерінде орта азиялық аймақта қомақты табыстарға қол жеткізді деп айтуға болады. Аймақтың құндылықтық-рухани саласына қандай күштер салауатты ықпал ететінін дөп басып айту киын — тұрғылықты халықтың діндарлығының өсуіне қарай белгілі бір үміттердің болғаны рас, бірақ бұл діндарлық, негізінен, ғұрыптық сипатта және діннің мәндік мазмұнына - адамның рухани дамуына қол жеткізе алмайды...

...Орталық Азия халықтарының мәдениеттері мен құндылықтар жүйесін күйретудің бұл жалпы үдерістері Қазақстанға қатынасында қалайша нақтыланады? Қазақстан мәдениеті де басқа мәдениеттер секілді бұл жолдан өтті, бірақ мәдениеттердің өзара байытылуына мүмкіндік бергенімен, одан да үлкен деңгейде мазмұнды жоғалтуға әсер ететін мәдени палитра, одан ары күрделіленген мәдениеттің полиэтникалық палитрасы арқылы өтті. Мәдениет өзінің шоғырланған күйінде этникалық төлтума өмір сүрудің практикалық ерекшелігін, сәйкес дүниетанымын білдіргендіктен, рухани мәдениетті жоғалту жалпы мәдениеттің жойылуына әкеледі. Тірі мәдениеттің орнына үдеу, әдет, босаңсыған дәстүр келеді.

Қазақстан халықтарының ұлттық мәдениеттерін қайта түлетуден үлкен үміттер күтілді. Бұл мәдениеттердің мазмұны бастапқыда империялық, сосын кеңестік мемлекеттік жүйелермен мейлінше күшті деформацияланды, бұзылды деген пікірдің үлкен негізі бар. Бірақ Қазақстанның тәуелсіз дамуының онжылдық тәжірибесі көрсеткендей, жүзеге асқан саяси және идеялық өрмектен босану бұл тұрғыдан көп жеміс бере алған жоқ. Көпшіліктің таңданысына орай, "бұғауланған" мәдениеттерден күтілген әлеует, ойдағыдай маңызды болмай шықты. Сөз жоқ, ұлттық мәдениеттер өздерінің түпкі негіздеріне кайтып келе алды және режимнің қысып ұстаған мазмұнын аша алды. Бірақ бұл мәдениеттердің өздері жаңа жағдайларда дамудың объективті қайшылықтарымен бетпе-бет келді. Мәдениетті тек босатып қана қоюдың, олардың өткен мазмұны мен ерекше құндылықтарын қалпына келтірудің жеткіліксіз екендігі, олардың дәстүрлі мазмұнын жаңа жағдайларда дамыту кажеттілігі аңғарылды. Осы жерде ең үлкен қиыншылық бүркеніп жатыр. Әзірге бұл мәдениеттер осы ұлттық мәдениеттердің жаратушылары мен өкілдерінің қалауындай дамып кете алмаған уақытта, әлем біршама өзгеріп кетті және еркін даму мүмкіндігіне ие болған мәдениеттер өздерінің казіргі әлем шындықтарынан тамыры ажырағандықтарын аңғарды.

Қазақстанның ұлттық мәдениеттері алдында ұшайрықты міндет тұр: біріншісі - дәстүрлі мазмұнды қалпына келтіру, екіншісі - осының негізінде ұлттық мәдениеттерді уақыттың мұқтаждықтарына және мәдениеттің мүмкіндіктеріне сай дамыту, үшіншісі - әлемдік мәдени кеңістікке ену, өзінің ерекшелік мазмұнын әлемдік қауымдастыққа дейін жеткізу. Бұл міндеттер мәдени қайта түлеу тұсында мүмкін болғанымен, енді қарсылық құралдарымен, "қарсыдан даму" құралдарымен шешіле алмайды. Мүлдем басқа күш-жігер, басқа нұсқаулар талап етіледі, әлемнің өзге мәдениеттерімен жағымды өзара әрекет жасасуға деген бағдармен үнемі нәтижелі бола бермейтін ұзақ та күнделікті жұмыс қажет болады. Ұлттық мәдениеттің жасампаздарынан мүлде басқа нәрсе талап етіледі: мәдени дәстүрлерді қайта қалпына келтіру барысында белгілі бір дәрежеде қажет болғанымен, қандай да бір артықшылық сезімінің орнына ұлттық мәдениеттердің ішінде жалпы адамзаттық деңгейде жұмыс жасау қажет болады, "жетістіктермен масайраудың" және менмендіктің орнына құрбандыққа бас тігушілік керек, яғни ұлттық мәдениетті нақты маңызды ете алатын жалғыз нәрсе - оның осы шақтағы рухтануы қажет.

Осылайша біз қайтадан мәдениеттің жоғары рухани мазмұнының қажеттілігін түсінуге қайтып келдік, онсыз ол азғынданады. Мәдениет туралы, ол - барлық жағынан әр түрлі үдерістермен және әр түрлі адамдармен шайылып жататын шынайы адамдық мазмұнның нәзік қабаты, - деп бекерден бекер айтпайды. Ол шындығында да болмыстың екі түпсіз тұңғиығы арасындағы - абсолюттік рух (және оның сіңірілуінің) және рухтың абсолютті болмауының (барлығының барлығымен күресі және төмен мақсаттардың салтанаты жағдайында мәжбүрлікпен нақты өмір сүру формасында) арасындағы мүмкіндіктің нәзік қабаты.

Бұл екі тұңғиықтың арасында тең жүру өте күрделі және қауіпті. Қазіргі әлемнің мәдениеті дәл осындай жағдайда тұр. Онда рухтың талпыныстары самарқаулық пен тоқшылықтың айуани қажеттілігімен көршілесіп тұр. Бұл мәдениет үшін кездейсоқ жағдай емес: ол қашанда рухтың кертартпа сублимациясы болды, бірақ бүгінгі күні руханилық адамзат болмысы мен оның құндылықтарының шеткері түкпіріне (перифериясына) ығыстырылып тасталған және соған сәйкес, бұл руханилықтың сублимациясы дәрісі әрі жүйелі түрде жүзеге асуда және бүкіл регресс үдемелі түрде жүріп жатыр.

Мәдениетті оның руханилық қырынан зерттеудің тағы бір маңызды және мейлінше жемісті қыры бар - дәстүрлі мәдениеттердің құндылықтарын казіргі уақытта өзектілендірудің мүмкіндігі. Дәстүрлі мәдениеттер оларға деген сағынышпен (ностальгиямен) ғана - алдампаз жоғары сезіммен ғана құнды емес, олар өз бойларында өз тұтастығындағы адам мен әлемнің рухани "қосындылары" шоғырланған формасында сақталғанымен де құнды. Сондықтан оның төңірегінде қандай "тарихи желдер" соқпасын немесе қандай да болмасын барлық оңтайландырушы жаңалықтар бүгінгі өмірге "сән бергенмен", дәстүрлі мәдениеттердің құндылықтары қашанда тірі, қашанда жасампаз және әрине олар шынайы құндылықтар болса, әрқашанда рухани болып келеді. Сондықтан бұл құндылықтарды өзектілендіру - тірі мәдениеттің перманенттік міндеті; дәстүрлерді үнемі өзектілендіруден тыс мазмұнды мәдениет те бола алмайды.

Қазіргі уақытта Қазақстан экономика, саясат және басқа салалар арқылы жақсы сипаттағы емес мәдени құндылықтар жүйесіне тартылу қаупінің алдында тұр. Осы уақытқа дейін ерекше өзіндік мәдениетті тұтастай бекітіп, әлемдік қауымдастыққа ұсына алмағандықтан бұл қауіптің нақтылыққа айналуы әбден мүмкін.

Жаһандану үдерістерінде бізге келген мәдениетті біз жөн-жосықсыз, жаппай қабылдамауға шақырып отырмыз деген ой туындамауы керек. Бірақ бұл салада халық пен үкіметтің рухани сауығуы қажет-ақ. Жаһандануға қарсы түру мүмкін емес және ол қажет емес те. Не істеу керектігіне келсек, онда өз мәдениетіңді құрметтеу қажет — идеалдандырудың, асқақтатудың керегі жоқ, бірақ құрметтеу, бағалау қажет және сонымен әлемдік мәдени кеңістікке ену керек. Міне жаһандануға қатысудың ең жақсы тәсілі: оған өзіндік ерекшелікті енгізе отырып, әлемге бағалы бола аламыз.

Алайда, бұл жерде біз қоғамның руханисыздығының салдарымен ұшырасамыз. Өзіміздікін қалай енгіземіз? "Өзімізді қалай құрметте те аламыз?" Дәстүрлі адамгершілік құндылықтарды жоғалту, жаңашылдықтарды тудыра алмау осы өзіндікті ашуға және әлемге жеткізуге мүмкіндік бермейді. Ал, мұны жасау қажет, онсыз басқа мәдениетке, тілге, дәстүрлерге қатынасында тыйым салу тактикасы ғана қалады. Бұл тәсілдің келешегі жоқ, өйткені оқшаулықта дамыған "өзіндік" ішкі қолданыстың өзінде де құнды бола алмай қалады.

Қоғамның руханисыздығы концептуалдық тұрғыдан қауіпті, өйткені қоғамға ез қателігін көруге, ахуалдан шығудың жолын көруге мүмкіндік бермейді, мәселелерді шешудің орнына шиеленістіре түседі, яғни руханисыздық қоғамды әлсіз етеді. Оның үстіне руханисыздық лайықты ұлттық жөне азаматтық бірегейленуді (идентификацияны) жүзеге асыруға мүмкіндік бермейді, өйткені ұлт өзін рухани "сезінбегендіктен" өзін қоғамдық және мемлекеттік болмыстың басқа салаларында да бірегейлендіре алмайды. Қоғамдағы руханилықтың мәнді рөлі рухани тіршілік иесі ретіндегі адамның мәнді болмысымен түсіндіріледі. Қоғамның руханисыздығы, осылайша, адамның мәнімен қайшылыққа келеді. Осылай қоғамда жасырын болғанымен, жалпыны қамтитын қарсылық пайда болады, ал оның қоғам үшін қаупін артық бағалауға болмайды.

Қазақстан халықтарының дәстүрлі құндылықтарын өзектілендіру қазіргі казақстандық коғамның рухтандырылуы мен мәдениеттің жаппай қаратылуына қарсы тұрудың анағұрлым әрекетшіл әдісі болып табылады.

Қазақстан халықтарының дәстүрлі мәдениеттерін өзектілендіру - қазіргі қазақстандық мәдениетті рухтандырудың қажетті элемент! Бірақ бұл өзектілендіруді қалай жүзеге асыруға болады, өткен дәуірлердің құндылықтарын қалайша "тірілтуге" болады? Дәстүрлі кұндылықтарды дәл солай қайталаудың мүмкін еместігі белгілі; төңіректегінің барлығы өзгерді, адам болмысының нақтылығы басқашаға айналды. Мұнан басқа, бұл құндылықтардың көпшілігі - сарқыншақтары осы күнге дейін сақталып отырған - рулық құрылыспен тығыз байланысты болды, бірақ Қазақстанның нарыққа қарай қозғалысында олар игерілетін болғандықтан - демек, дәстүрлі құндылықтардың бұл қырына жан бітіру мүмкін емес. Басқаларын, өткен дәуірмен азырақ байланысты дәстүрлі құндылықтарды (яғни жалпы адамзаттық уақыттан тыс құндылықтарды) өзектілендіруге мүмкіндік бар және біз бұл үдерісті төмендегідей сипатында көреміз. Дәстүрлі мәдениеттің бірқатар құндылықтарын жаңа, бүгінгі контекстке қою керек. Мысалы, түркі әлемінде ерлікті жоғары бағалады; демек, бүгінгі Қазақстан жағдайында, қазір ерліктің нені білдіретінін пайымдау керек. Бұл саясаттағы да ерлік (бұл саяси климатты бірден сауықтырады) және бизнестегі ерлік (бұл бизнесті тәртіпке келтіреді) және т.б. ежелгі дәуірде дала демократиясының принциптері кеңінен танымал болды - қазақстанның мемлекеттік құрылымына қолданыла алатындай етіп, қазір бұл принциптерді қалай заманауи етуге болады? Тәртіптілік, адалдық жоғары бағаланған еді. Бүгіндері бұл қасиеттер нені білдіреді, қазақстандық қоғамның казіргі өміріндегі олардың орны қайда?

Егер дәстүрлі құндылықтарды өзектілендіру мәселелері туралы жалпы айтар болсақ, онда күрделі мәселе мейлінше оңай шешім табады. Адамдарға адам болып қалуға мүмкіндік беру керек; оларға өз даусына ие болуға, төңірегінен қорықпауға, кедей және тәуелді болмауға, өз бойындағы белсенділікті оятуға және т.б. мүмкіндік беру керек. Бұл қондырғылардың демократиялық принциптермен көбіне сәйкес келетінін көруге болады. Яғни, демек, дәстүрлі құндылықтарды өзектілендіру үдерісі қазақстандық қоғамды демократияландыру үдерісінің негізгі сәттерімен сәйкес келеді. Бұл қызықты түйін; мұнан шығатыны, жапатармағай ескіні қайта қалпына келтірумен айналысудың қажеті жоқ, демократиялық мемлекетті құру керек, соның барысында халықтардың дәстүрлі құндылықтары өзектілене түсетін болады. Егер тереңірек ойлансақ, мұндай тұжырымның кездейсоқ еместігіне көз жеткізуге болады: дәстүрлі құндылықтардың жағымды мазмұны жалпы адамзаттық сипатта болады және демократиялық құндылықтар (идеалдағы) да сондай. Осылайша, дәстүрлі құндылықтардың жалпыхалықтық идея мазмұнына қосқан үлесі қоғамдық өмірді демократияландыру, оны жалпы адамзаттық құндылықтар мен ұмтылыстарға жақындату үдерістеріне тең келеді деп тұжырымдауға болады.

Сонымен, біз көріп отырғанымыздай, гүлденудің өзіндік, ерекше жолын өте аласұра іздестірудің қажеті шамалы; жалпы мемлекеттік идеяның тек сол мемлекет үшін ерекше болатындай және көзге ұрып тұратындай болуы мүлдем міндетті емес. Бұл идея қарапайым әрі адамгершілікті бола алады; адамзаттылыққа жақын болған сайын, өз коғамыңа да, өз мемлекетіңе де жақын боласың.

Қазіргі әлемдегі мәдениет пен адам құндылықтарының жаһандануының қарастырылған қырлары, сондай-ақ дәстүрлі құндылықтардың өзектілендірудің көтерілген мәселелері дамудың мейлінше әр түрлі формалары мен деңгейлерінде тұрған мемлекеттердің ішіндегі адамның мәдени өзіндік тиесілігі (бірегейлігі, идентификациясы) мен этникалық қауымдастықтардың идеялық-мәдени тиесілігі ауқымын құрайды. Өтпелі (транзитті) типтегі мемлекеттер, оның ішінде Қазақстан да осы қатардан тыс емес, оның үстіне мұндай мемлекеттердегі мәдени тиесілік үдерістері олардың дамуының жағдайы мен үрдістерінің барынша айқындалмағандығы салдарынан күрделілене түседі.

Жаңа тәуелсіз мемлекет ретіндегі Қазақстанның бірегейлігі, идеялық-мәдени жағынан алғанда, бір жағынан заманға лайық жаңа мәдениетті жасап шығарумен, екінші жағынан, осы құндылықтардың негізінде дәстүрлі құндылықтар мен мәдениетті өзектілендірумен сипатталады. Әрине, мұның екі жағы да өте күрделі, өйткені қазір өндірілетін мәдениетке талап барлық жағынан және барлық тарапынан алғанда өте үлкен; дәстүрлі мәдениетті өзектілендіруге келер болсақ, онда кез келген мәдениеттің белгілі бір этностың қоршаған әлемге деген ерекше қатынасынан туындайтындықтан, мұндай мәдениетті жекелеген үзінділерінде болмаса, толық көлемде өзектілендіру іс жүзінде мүмкін емес. Сонымен бір мезгілде, мәдени қатынастағы Қазақстанның өзіндік бірегейлігі практикалық мәнде айқын аңғарылатын басқа салалардағы сияқты да өте қажет. Этнос өзінің ерекше мәдениетінен айырылмауы тиіс - онсыз ол өзінің этникалық кемелдігін жоғалтады; мұндай жағдайда оның өмір сүруінің өзі бұлыңғыр болып қалады. Этникалық бірегейліктің мәдени негіздерін іздестіру барысында мәдени идеологтар этнос болмысының жеткілікті негізделген, көзге көрініп тұрған, сол этносқа тән болып келетін элементтер мен оның өзіндік рефлексиясына да, сонымен катар, көбіне берілген этносқа тән емес, көзге көріне қоймайтын мәдениет пен руханилықтың феномендеріне жүгінуге тура келеді.

Осы, берілген этносқа мейлінше бөтен құбылыстар этникалық құнды нәрселерді алмастырмас үшін, Қазақстанның дамуының казіргі кезеңіндегі этникалық мәдениеттердің мазмұнын шынайы қарастыру қажет. Қазақ мәдениетіне катысты, мысалы, бұл айтылғандардан шығатыны қазақтың дәстүрлі мәдениетінде бар мейлінше құнды және терең этникалық құндылықтардың барлығын сақтап қалу керек; оның үстіне тек тарихи құбылыс, өткеннің мәдени қабаты ретінде сақтап қана қоймай, сонымен катар қазақтар үшін құнды дәстүрлерді де өзектілендіру керек, оларды заманға лайықтап, осы шаққа жақындатып, Қазақстанда тұратын өзге этностарға жеткізіп, әлемдік мәдениеттің игілігіне айналдыру керек. Тек сонда ғана этникалық мәдениетті сақтап қалуға болады.

Қазақ ұлты мәдениетінің екінші құрамдас бөлігі оның жаңа және казіргі заманда жасақталған мазмұны болып табылады. Бұл жерде, әрине, ХІХ-ХХ ғасырлардың әлеуметтік және саяси шындықтарымен келісімге келіп, мәміледен өткен этникалық мәдениеттің де қабаты қомақты орын алады. Бұл жерде де этникалық тұрғыда да, жалпы адамзаттық қатынаста да өте көптеген құнды нәрселер кездеседі.

Қазақтар мәдениетінің осы екі компонентінің жағымды үйлесімі қазақ этносының мәдени тиесілігі үшін негіз бере алады және бұл үдерісті көп қатынасында терең әрі дұрыс басқарғанда бұл мәдени негіз тұрғындарының көп этностық құрамымен қоса алғандағы бүкіл мемлекеттің мәдени тиесілігін қалыптастыру үшін өте маңызды болуы мүмкін.

Өзге де нұсқа бар: өзінің этникалық мәдениетін жоғалту және өзге этникалық қауымдастықтардың, өзге елдер мен аймақтардың мәдениетін қабылдаудағы қабілетсіздік (немесе қаламау, біздің жағдайымызда екеуінің мәні бір). Жаһандану сұхбатқа немесе мәдениеттердің өзара әсеріне итермелейтін сияқты, бірақ бұл тек солай болып көрінеді. Мәдениет саласындағы жаһанданудың нәтижесі жалпы әлемдік ауқымдағы мәдени дамудың деңгейінің едәуір төмендеуі болып табылады, сондықтан қандай да болмасын этностардың мұндай мәдениеттерді қабылдауды қаламауына таң қалудың реті жоқ: ол, біз жоғарыда айтып өткеніміздей, ешқандай этносқа тиесілі емес, ол азып-тозған, барлық ерекше этникалық мазмұнын жойған жағдайға дейін бірегейленген. Мұндай жағдайларда мәдениетті жаппай теріске шығару қаупі туындайды, мұның нәтижесі, мысалы, Қазақстан үшін, "бұқаралық мәдениеттің" үстемдік құруы немесе мәдениет туралы айтудың керегі де болмай қалатын мәдени қолданыс жағдайы болуы мүмкін.

Қазақстан республикасының мәдени идентификациясы мәселесін оңтайлы шешудің мысалын, біздің пікірімізше, төмендегіше сипаттауға болады: а) Қазақстан халқына тарихи тән, оның үстіне титулды ұлт ретінде тек казактарға ғана емес, Қазақстанды мекен еткен барлық өзге этникалық бірлестіктерге тән мәдени байлықты қайта қалыптастыру; ә) осы мазмұнды бүгінгі күннің шындығын ескере отырып, өзектілендіру; б) аталған мәдениеттердің рухани өзегін табу және Қазақстандағы мәдениеттер полифониясының ортақ рухани негіздерін іздестіру; в) Қазақстан мәдениетінің әлемдік мәдениеттегі барлық жақсы нәрселермен өнімді сұхбатын жүргізу. Дәл осындай құралдармен Қазақстанның мәдени идентификациясын іске асыруға және әлемдік мәдени кеңістікке лайықты түрде тиеуге болады.

ЖАҺАНДАНУ ЖАҒДАЙЫНДАҒЫ ҰЛТТЫҚ МЕМЛЕКЕТТІЛІК МӘСЕЛЕСІ

Қ. ӘЛЖАН

XXI ғасырдың стохастикалық әлеуметтік-саяси кеңістігінде, ұшқыр және шеті-шегі жоқ өзгерістер әлемінде тұлғаның, қоғамның, мемлекеттің гүлденуі мен табысқа жетуі ғана емес, олардың жай аман қалуының езінің алғышарты ұдайы сыншыл-рефлексивті талдау, дамудың нұсқаларын, оңтайлы жолдарды іздестіру болары даусыз. Оның үстіне заманға сәйкес келу сынағына ең алдымен әлеуметтік талдаудың тұжырымдамалық-әдістемелік арсеналының өзі түсуі тиіс: рационалдылықтың типтері, категориалдық кестелер, құндылықтық-мәндік императивтер. Бұл айтылғандар жаһандану үдерістерінің мәні мен ерекшеліктерін және олардың ұлттық-мемлекеттік құрылыс үдерістеріне ықпалын пайымдауға тікелей қатынасы бар.

Жаһанданудың тастаған үндеуі мен ықпалын бүгінгі күні Қазақстан да тартып отыр. Біздің қоғамымыздың алдында ұлттық мемлекетті орнықтырумен байланысты модерндеушілік міндеттер тұр. Алайда, оның жағдайы Қазақстанның ұлттық-мемлекеттік құрылыс міндетін де, дамыған еуропалық мемлекеттер біртіндеп шешкен демократияны калыптастыру міндетін де бір мезгілде шешуі тиіс қатаң "сығымдалған" уақытқа тап келуімен шиеленісе түсті.

Қазақстан, ТМД-ның өзге де елдері сияқты Еуропаның жүз жыл бұрын өткен жолын қайталап жүруге мәжбүр болды және еуропалықтар бүгінде ұмытып үлгірген ұлттық-мемлекеттік бірегейлік мәселелерін шешуі тиіс болып отыр.

Міне, сондықтан әлемдік жаһандану жағдайында ұлттық-мемлекеттік түзілімдердің мазмұны мен дамуы бірінші орындағы мәселеге айналды.

Жаһандану феноменін талдау мен бағалау тәсілінде екі интеллектуалды және эмоционалды қарама-қарсы ұстаным мен көптеген гибридті қосарлы ұстанымдар белгіленді.

Мұның бір полюсінде жаһанданудан жаңа типті өркениеттің, яғни біртүтас экономикалық саяси-құқықтық, ақпараттық-коммуникативтік, ағартушылық кеңістігімен, гомогенді, космополиттік мәдениеттің біртүтас құндылықтарымен, трансұлттық саяси тап пен және азаматтық қоғаммен сипатталатын өркениеттің жаңа типінің қалыптасуының игілікті үдерісін көретін тұжырымдамалар орналасқан. Бір сөзбен айтқанда, бұлар "біз" және "олар" арасындағы ажыратушы сызатты жойып жіберетін өркениетті көреді.

Бұл үдеріс, әрине, ұлттық институттардың мәніне, функцияларына, құрылымдарына, институттарына әсерін тигізеді. Жаңа ақпараттық технологиялар мен коммуникацияның компьютерлік тораптары мемлекеттік адамдар арасындағы ымыраластырушы рөлін төменге түсіріп жіберетініне күмән жоқ. Жаһанданудың, әлемдік нарықтың нақты қалыптасуының салдары трансұлттық азаматтық қоғамның пайда болуы және мұның барысында дәстүрлі мемлекеттік-саяси функцияларды барған сайын халықаралық ұйымдар, ғаламдық трансұлттық корпорациялар атқара бастайды. Капиталдардың, тауарлардың, ақпараттың, мәдениет бейнелерінің, идеялардың ағымы үшін ұлттық шекаралар бұлдырлана түседі және тіпті, қазіргі еуропалық қауымдастықтағы сияқты номиналды, рәміздік кейіпке ғана ие болады. Әлеуметтік үдерістердің мейлінше үлкен көлемі мемлекеттік институттардың бақылауының астынан шығып кетеді. Мемлекеттік егемендік "жойылып бара жатқан кіші шамаға" айналады (Миттеран) немесе тіпті А.А. Захаровтың жазғанындай болады: "Жаһандану сөздің дәстүрлі мағынасында айтқанда, ұлттық егемендікті мүлдем жоюға жақын... Және сонымен бір мезгілде дәстүрлі мемлекет бұрынғысынша өткенге қарай шегінуге дайын емес (және де таяу арада дайын болар түрі жоқ).

Жаһандану үрдістерінің күшейе түскен тұсында беделді ресейлік зерттеуші А.И. Уткиннің мына тұжырымы гиперболаға мүлдем ұқсамайды. "Жүзеге асып жатқан жаһандық төңкерістің басты құрбандығы - егеменді мемлекет"). "Жоғарыда" ұлттық-мемлекеттік бірлестіктердің егемендігі бұрын ұлттық мемлекеттердің үкіметтеріне тиесілі болған көптеген функцияларды өзіне алатын ұлттан биік тұрған қаржылық, экономикалық, саяси құрылымдармен шектеледі. Сонымен бір мезгілде "қазіргі кезде әлемдік ауқымда мемлекеттік басқарудың орталық аппаратының билікті субмемлекеттік, аймақтық, провинциалдық және жергілікті саяси түзілімдерге беріп қоюының нәтижесінде, оны жоғалтуы орын алып отыр".

Көзқарастар желісінің келесі шетінде жаһандану дәуірінде өлем дамуының тікелей қарама-қарсы үрдістеріне баса көңіл аударатын тұжырымдамалар орналасқан. Әлеуметтік өмірдің дәстүрлі этникалық, мәдени, діни негіздері, ұлттық мемлекеттің іргелі құрылымдары космополиттік истеблишменттің қармағына оп-оңай беріле қоймайтыны да түсінікті. Нарықтық тетіктер әлеуметтік дерттердің қорғанышы емес және адам аралық, мәдениет аралық және мемлекет аралық қатынастар "нарықтың көзге көрінбейтін қолымен" реттелетін жағдайында барған сайын тұрақты әлеуметтік даму мүмкіндігінің өзіне көптеп күмән келтірілуде. Жаһанданудың басты белгісі, оның идеологтары жариялағандай, әлемдік қауымдастықтың жағдайы ретіндегі ашықтық, қорғандарды, кедергілерді, шекараларды жою болып саналады. Ұлттық нарықтарды трансұлттық компанияларға ашып беру ұлттық мемлекеттің реттеуші функциялары мен прерогативаларын жеке капиталға алдырып қоюды білдіреді. Қазіргі заманда әлеуметтік прогресс ғылыми-техникалық жаңашылдықтармен тікелей байланысты. Статистикалық мәліметтерге сүйенсек, әлемдік жобалар мен зерттеулердің 84 пайызы әлемдегі ең жетекші компанияға тиесілі екен. Әлемдік нарық іс жүзінде халықаралық экономикалық ынтымақтастықтан ең кедей елдердің орасан зор бұқарасын шығарып тастайды. Экономикалық ынтымақтастық пен даму ұйымына (ЭЫДҮ) мүше отыз мемлекетте бүкіл адамзаттың оннан бір бөлігі ғана мекен етсе де, олар әлемдік экономиканың үштен екісін игеріп отыр.

Осылайша, жаһандану үдерісінің онан ары өрic алуының оптимистік және пессимистік сценарийлері аясында жаңа әлемдік тәртіп жүйесіндегі ұлттық мемлекеттердің рөлі мен маңызының шектеле түсуі болжанып отыр.

Қазіргі заманның саяси тарихына мейлінше тән құбылыс саяси қуат пен әсердің түбегейлі өзгеру үдерісі болып табылады: ұлттық мемлекеттердің орталықсыздануы мен интеграциясыздануы және империялық типтегі жаңа саяси құрылым - novus imperio americum - қалыптасты. Ғаламдастырудың апологеттерінің пікірінше, дәл осы Pax americana біржақтылығы тұрақтылыққа кепілдік береді, либералдық-демократиялық прогресті реттейді, сондықтан феноменалды қуаттың ұлы державасы ретіндегі АҚШ-ның әлемдік гегемониясы жаһандық жүйеге күшпен болса да игілікті ықпал етуші ретінде көрінеді. Ресми түрде насихатталатын АҚШ-ның ғаламдық жетекшілікке жетудегі мақсаты — жалпыға ортақ игілік пен гүлдену. Американың аңсаған әлемі, американдық ғаламдық тәртіп диверсификацияланған плюралистік әлемге бағдар ұстанатын кез келген қиялдағы баламалардан артық деп есептеледі. Бірақ түбірлі саяси трансформациялардың бұл үдерісі еш қиындықсыз өте ала ма? Әрине, бұл терең риторикалық сұрақ. Империялар әлеуметтік-саяси ағзаны ретке келтіруге кепілдік береді, бірақ халық аралық ынтымақтастық жүйесін қажет етпейді. АҚШ-ның өзінде әлемдік тәртіп жүйесін күш қолдану әдісімен бекіту үшін оның қуатын пайдалану өткір пікірталастардың өзегіне айналып отыр. Әрине, дәл осы АҚШ жаһандану үдерісінен түсетін пайданың басым бөлігіне кенеледі және сондықтан да бұл ел тұрғындарының көпшілігі ғаламдастыру экспансиясының мейлінше табанды және сенімді жақтаушылары екендіктеріне таң қалудың реті жоқ. Сонымен бір мезгілде, әлеумет танымдық сауалнамалар көрсеткендей, американдық электораттың қомақты бөлігі американдық доллармен есептесудің келешегіне, жаңа әлемдік тәртіпті бекіту жолында қан төгудің және либерал-демократиялық саяси режимдерді орнату болашағына мәз болып шаттанбайтындықтарын білдірген.

Әрине, бір жақты әлемнің геосаяси орталығы және әлемдік көшбасшы ретіндегі АҚШ-ның теңдессіз қаржылық-экономикалық, саяси, ғылыми-технологиялық әскери, мәдени-ақпараттық, идеологиялық жетекшілігі таяу және алыс болашақта сақталатыны не сақталмайтыны туралы саяси болжам беру біздің міндетімізге кірмейді, өйткені бұл әлем, ең алдымен, Батыс Еуропаның, ҚХР-ның, Жапонияның ұстанымдарының күшеюі нәтижесінде анағұрлым күрделі құрылымға қарай жылдам трансформациялана бастайды. Әрине біржақты әлем - contradictio in adjecto. Полюстер қашанда екеу, сол үшін де олар полюстер. Бірақ мұндай қайшылықтар саясат-танымдық сөздіктерге оңай өтіп кетеді. Жақын арадағы онжылдықтарда Американың тотальды гегемониясына қарсы тұра алатын қандай да бір нақты балама табыла қоймайтын сияқты. Тіпті, АҚШ-ның потенциалды бәсекелестерінің жинақталған қуатының өзі қарама-қарсы түр уға тең мүмкіндік бермейді. Американдық саясаттанушы В. Вольфорт былай дейді: "Құрама Штаттармен тікелей қарсыласуға кез келген ұмтылушылықтың үмітсіз екендігін мойындау қажет. Ешкім тырыспайды да".

Ұлттық мемлекеттердің, оның ішінде Қазақстанның саяси өзіндік нығаюдың даму сценарийлерінің кез келген барысында, ол жаһандық өзара тәуелділік жағдайында жүзеге асады. Әлемдік экономика бір бүтін тұтастыққа интеграцияланады. "Өзара тәуелді экономика мен жаһандық экономиканың арасындағы айырмашылық - сапалы". Ғаламдастырылған әлемдік нарық біртұтас мемлекет нарығының құрылымына ие болады. Мұндай интеграцияланған нарықтық кеңістікте партикуляризм аяусыз жазаланады. Ұлттық экономикалық саясат серіктестер мен бәсекелестердің мүдделерімен сәйкестікке келтірілуі тиіс. Іс жүзінде мемлекеттің саяси және экономикалық ұйымдасуының батыстық үлгілері болып табылатын "әмбебаптылық" барған сайын тиімділік пен баламасыздыққа ие болады. Ұлттық мемлекеттер өз территориясында егеменділігін сақтағанымен, трансұлттық сауда-қаржылық және өндірістік тораптардың жағдайындағы экономиканы ұлтсыздандыру нақтылыққа айналады. Және тек осы факторды ескергенде ғана ресурстар шынайы бағаланып, стратегия анықталып, үлгілер таңдала алады және ұлттық-мемлекеттік құрылыстардың сценарийлері есептеліне алады.

Ең алдымен жаһандану үдерістерінің мемлекеттіліктің әр түрлі типтерін бекіту феноменін талдау қажет. Тәуелсіз егеменді мемлекеттердің вестфальдік жүйесі жаңа әлемдік тәртіптің сілтеуіндегі бағыт бойынша трансформациялануда. Әлемнің біржақтылығы мемлекетаралық қатынастардың жаңа ережесін түйіндейтіні күмәнсіз тәрізді. Кондолиза Райстың сөзіне сенсек, АҚШ "өзін әр түрлі халықаралық конвенцияларға тәуелділікке әкеліп тіремеуі керек". Батыс еуропалық мемлекеттерге келсек, керісінше, өздерінің қатынастарын көпқырлы келісімдердің сансыз мөлшерінің негізінде құрады және өзге елдерге деген сыртқы саяси бағдарын соларды сақтау өлшеміне қарай анықтайды. Мемлекеттердің көп тобы, оның ішінде Қазақстан халықаралық келісімдерге іріктеп қосылу саясатын жүргізеді.

Жаһандық әлемнің сатылы, көпдеңгейлі халықаралық тәртібін бейнелейтін бұл айырмашылықтар үстірт беткейде жатыр. Егер 1648 жылдың өзінде Вестфаль келісімімен жарияланған мемлекеттердің тендігі мен егемендігі принципін жаңа әлемдік тәртіптің бұзу үдерістерінің астарына келер болсақ, онда бұл жерде әлеуметтік ойшылдар мен саяси сарапшылар мейлінше алуан түрлі түсіндірмелік кестелер мен үлгілерді ұсынады. Солардың бірі - ТМД елдерінің, оның ішінде Қазақстанның ұлттық мемлекеттіктерін дамыту келешектеріне қатысты барынша шарасыз және сасқалақтандыратыны А.С. Панариннің ұсынған жаһандану тұжырымдамасы.

Ресейлік автордың келтірген дәлелдерінің қысқаша мәні төмендегіге саяды. Жаһанданудың жасырын, эзотериялық қыры барлық жергілікті мүдделерді, адамгершілік нормалары мен кодекстерді, құндылықтарды, дәстүрлерді біртіндеп ығыстырып шығару ұстанымымен сипатталады. Оның үстіне жаһандану дәуірінің экономикалық, саяси, интеллектуалдық элиталары жершілдіктің ең адуынды тасымалдаушысы ретінде ұлттық мемлекеттің өзін теріске шығарады. "Бүгінгі күні элита болу және өзіңді элита ретінде жүзеге асыру өзіңді ұлттық мүдделерден және ұлттық мұң-шерден тәуелсіз қойып ұстауыңды білдіреді'". Демократияның классикалық түсінігі халықтың саяси егемендігі принципімен ажырамас байланыста. Ғаламдастырудың саясаттануы саяси шешімдер қабылдаудың субъектілері мен биліктің нақты орталықтары ұлттық электораттың емес, ұлттан жоғары экономикалық және саяси құрылымдардың корпоративтік мүдделерін білдіреді деп ұйғарады. Ғаламдастырудың өлшемдері бойынша көпшілік саясатты сайлаушылардың тапсырмаларын орындау ретінде түсіну саяси архаикадан басқаша бағалана алмайды. Ғаламдастыруды халықпен санаспай элитаның интернационалдандырылуы деп анықтауға болады. Жаһанданған әлем артықшылықтары бар элитарлық әлем болып табылады және мұның үстіне элитаның жаһандық кеңістігі халықтардың ұлттық мемлекеттерінің кеңістігін қайта пішудің есебінен сатылып алынады.

Ғаламшарлық ауқымда ашық қоғам үлгісін іске асыруға ресурстардың шектен тыс жұмылдырылуына және осы ресурстардың "жаһанданудың жүлдегерлерінің" пайдасына бөлінуіне қарсы тұра алмау ұлттық егеменділіктердің әлсіздігін білдіреді. Ірі ұлттық-мемлекеттік түзілімдер әлі де болса ғаламдық әлемнің шынайы қожайындарына қарсы тұра алатын жеткілікті деңгейде қуатты потенциалға ие болғандықтан, ғаламдастырудың идеологтары өздеріне одақтас ретінде тайпалық архаиканың, этносеператизмнің және ұлттық мемлекеттердің біртұтас кеңістігін бұзуға бағытталған өзге де қозғалыстардың белсенділерін тартып алады.

Мемлекеттік егеменділіктердің құнсыздану тетігін А.С. Панарин КСРО-ның демонтажы және онан кейінгі оқиғалар тізбегі арқылы ашады. Билеуші элитаның ұлттық мүдделерден алшақтауы Ресейде анағүрлым таза және ашық күйінде көрінеді. Классикалық әлеуметтік-саяси теория элитаның қызметін өз халқымен, олардың сұраныстарын ескерумен байланыстырады. Бұл тұрғыдан алғанда, бүгінгі элитаның әлеуметтік және экономикалық саясаты абсурдтың театрындай көрінеді: бұл саясаттың басты құрбандары дәл осы постиндустриалдық екпіннің бетке ұстарлары (аванпосттары) болып шықты. Ресейде анағүрлым тез жылдамдықпен және тоқтаусыз тізбекпен ғылымға бейім өндірістер жойылды, ғылымға, мәдениетке, білім беруге деген мемлекеттік ассигнованиелер қысқартылды. Бірақ бұл абсурд "біздің елді өз ұлтымен жасырын түрде айырылысқан және оны енді "өз халқым" деп есептемейтін жаһандық элитаның басқарып отырғанын ұғынысымен түсінікті болып шыға келеді". Компрадорлық тәртіптер үшін тез арада дивидендтер әкеле қоймайтын түземдік экономикаға салынған кез келген инвестицияны рентабельді емес (кірісті емес) деп қабылдау мейлінше үйреншікті құбылыс.

Номенклатуралық жекешелендіру либералды-прогрессивті риторикамен бүркемеленген халықтың өркениетті өмір жағдайларын жого түрінде өтті. Ұлттық байлықты экспроприациялау үшін қайта пайда болған "демократиялық истеблишментке сырттан кепілдіктер қажет болды. Мұндай сенімхаттар берілді, ал бұған жауап ретінде батыстық серіктестер ресурстарды бөлісуге катысу құқығын шімірікпестен талап ете бастады. "Аталмыш элита өз халқы тарапынан қаншалықты тысқа тебілетін және жеккөрінішті болған сайын, ол соншалықты сыртқы қамқоршыларға тәуелді болады және оларға мейлінше желінуге дайын тұрады" . Жаһандану логикасын іске асырудың ең көзсіз салдары саяси элитаның осыған дейін ешқашан айырбасталмаған да, сатылмаған да ерекше тауарды - ұлттық мүдделерді жаһандық рынокқа шығаруы болып саналады. Бірақ бұл ерекше тауарды игеріп және оны емін-еркін жарату үшін ұжымдық мүдделерді қорғаудың басты инстанциясы - ұлттық мемлекетті әлсірету немесе бейтараптандыру қажет. Бұл жерде оның тетігі мейлінше тұнық және ол А.С. Панариннің баяндауында төмендегіше сипатталады.

Жекешелендірудің бірінші, яғни ұлттық кезеңінде бір-бірімен жең ұшымен жалғасқан жергілікті элита барлық ұлттық игілікті мардымсыз ғана құралға сатып алады. Мәселен, Ресейде жекешелендіру желеуімен триллион доллар тұратын жалпыхалықтық меншік пен бағаланбаған табиғи ресурстар жеке тұлғаларға бар болғаны миллиард долларға ғана "сатылды".

Екінші кезеңде ғаламдық байлықтың басты "сатып алушысы" нарықтық емес, саяси бағаны қоя отырып, жаңа түзілген түземдік меншік иелерінен құнсызданған ұлттық байлықты сатып алады. Мұның бағасының шамасы мынадай пропорциялармен анықталады: жекешелендіру барысында ұлттық меншік қаншалықты әділетсіз бағаланса, ғаламдық рынокта ол соншалықты құнсызданады.

Ұлттық жекешелендіру дөрекі жүргізілген сайын және жаңа піскен олигархтардың меншігі заңсыз болған сайын, олардың өз халқының есіркеуіне үміттенуіне негіз аз болады. Батыстың елдері болса бүгінгі күні жекешеленген байлықты заңсыз деп мойындаудың науқанын айқын жүргізіп отыр: сондықтан ол өзінен-өзі құнсызданып бара жатыр, өйткені ұрлықты нәрсе арзан өтеді емес пе? "Осылайша, жаһандық ашық (протекциясыз) коғам деп аталатын коғам іс жүзінде қорғаусыз қалған және құнсызданған ұлттық байлықты тек доллар ағымдарын ғана емес, өркениеттің бүкіл қазіргі инфрақұрылымын қадағалап отырғандардың қолына өтуін қамтамасыз ететін экспроприаторлық жүйе болып шығады".

Бұл қатаң логиканың идеологиялық негізделуін жаһанданудың жақтаушылары әр түрлі редакциялармен беруге тырысады. Мысалы, жаһандану жағдайында ұлттық-мемлекеттік шекаралардан, дәстүрлерден, қасиетті қағидалардан абстракцияланудың қажеттілігінің дәлелдемесін Л.Г. Ионин келтіреді: либералды-демократиялық дүниетаным "белгілі бір құқықтар мен еркіндіктерді тасымалдаушы ретіндегі абстракциялық адами индивидумға бағдарланған; мемлекет - абстрактылы индивидумдардың келісімінің нәтижесі және оның тәні (территориясы) кездейсоқ сипатқа ие. Сондықтан либералдық экспансияның шегі жоқ... барлығы абстракцияға ұшырағанда ол логикалық тұрғыда аяқталған". Демек, абстракциялаудың осы соңғы кезеңінен аман қалу үшін - жекешелендірілген ұлттық байлықты жаһандық әлемді құрастырушылардың қолына бере отырып, сонымен бір мезгілде, номенклатуралық-қылмыстық жекешелендірудің нәтижелерін заңды емес деп қайта қараудың қаупінен құтылу үшін - жаһандық ашық коғам тұжырымынан бас тартудан басқа ештеңе қалмайды. Меншікті ғаламдық қайта бөлудің тетіктеріне ұлттық мүдделерді табанды түрде қорғайтын күшті әрі беделді мемлекетсіз қарсы түру мүмкін емес.

С.М. Мироновтың пайымдауынша, ресейлік мемлекеттілікке қатынасына қарай элитаның екі түрін ажыратуға болады. "Біріншісіне ұлттық-мемлекеттік және қоғамдық ынтаның өшуі тән болса, екіншісіне, керісінше, мемлекеттік және қоғамдық құрылымға деген еріктің өсуі тән болып келеді". Жоғарыда мазмұндалған кесте кейінгі кеңестік саяси элиталардың ойлау үрдісі мен айтқан сөздерінде ультра-либералдық идеялар мен консервативтік лозунгілер, фундаментализм мен прагматизм, әлеуметтік дарвинизм мен моральдық риторика, нарықтық принциптерді жақтаушылық пен экономикалық үдерістерді әміршіл-әкімшіл әдіспен басқаруға деген адалдықтың қиюласа араласқан ғажайып эффектісін тудырады.

Жаһандану үдерістерінің ұлттық-мемлекеттік құрылысқа ықпал етуінің анықтаушы үрдістері төмендегі негізгі бағыттарда дамиды.

. Ұлттық экономиканың жаңа әлемдік тәртіпке, ғаламдық экономиканың нақтылықтарына бейімделуі ұлттық шекаралардың өшірілуіне және басқару, бақылау мен жоспарлау саласындағы мемлекеттік прерогативасының экспоненциалды құлауына әкеледі. Сонымен бір уақытта анағүрлым дамыған елдер өздерінің дербес ұлттық мүдделерін көздеу рахатына батады, тәуелсіз ұлттық стратегия құрудың кең шоғырына және жеткілікті мүмкіндігіне не болады. Экономикасы қуатты мемлекеттердің үкіметтері өздерінің бақылауынан тыс ғаламдық экономикалық үдерістердің тікелей бағыныштылығының қол астына түсіп қалуға мүмкіндік бермейді. Дамыған елдердің экономикасы басым түрде ішкі рынокқа бағдарланғанын ескере кету қажет. Мысалы, АҚШ-да, Жапония мен ЕО елдерінде ҰБӨ-нің тек пайызы ғана экспортқа шығарылады. Оның үстіне ТҮК-ң космополиттігі туралы тезистің көпе-көрінеу бүркеме екендігі анық. Тіпті, ірі трансұлттық корпорациялардың өздері айқын ұлттық реңге ие және белгілі бір мемлекеттерге емеурін танытып отырады. "Нарықтың көрінбейтін қолы" мүлдем өз-өзінен, ұлттық үкіметтердің бақылауы мен ретте үнсіз әрекет етпейді.

Жаһандану мәдени-өркениеттік өзіндік бірегейліктің жаңа, күрделіленген типін, өз бойына дәстүрлі этномәдени құндылықтардың тартымдылығы мен модерндеудің космополиттік құндылықтарының пәрменділігін үйлесімді түрде немесе, ең болмағанда, қақтығыссыз күйінде араластыра енгізетін топтық етенелілікті іздестіру мәселесін көлденеңінен қойды.

Еркін нарықтың, консьюмеризмнің, "макдональдандырудың" (Дж. Ритцер) және т.б. жүріп жатқан әмбебаптандырылуының салдары, ұлттық және мәдени бірегейліктің өзгешелігін жоғалту мемлекеттік бірегейліктің де жоғалуына әкеледі. Ұлттық-мемлекеттік бірлестіктер үшін күйретуші ықпалы бір де кем түспейтін қарама-қарсы бағыттағы үрдіс те - мәдени-өркениеттік айрықшалықтарды абсолюттендіруге әкеледі. С. Хантингтон мынадай болжам айтады: "Ұлттық мемлекеттер халықаралық сахнада анағұрлым маңызды ойыншылар болған және болып қала береді де, бірақ олардың мүдделері, араларындағы одақтар мен қақтығыстар қомақты деңгейде мәдени және өркениеттік ықпалдармен анықталатын болады". Осылайша, болашақта дезинтеграция мен қақтығыстардың түбірлі қайнары идеология да, экономика да емес, мәдениет болады. Өркениеттердің мәдени айырушылық сызаттары болашақ майданының сызықтарына айналады және бұл сызаттар полиэтностық, мульти мәдени мемлекеттердің территориясынан өтетін болады.

Мемлекеттік бірегейлікті жоғалту бірқатар себептердің әсерінен жүзеге асады. Біріншіден, азаматтық қоғам XVIII ғасырдағы индустриалдық төңкеріс дәуірінен бері тұңғыш рет мемлекеттен халық еркінің жинақталған институционалданған бүкіл қуатымен қоғам өмірінің стратегиялық бағыттары мен басымдылықтарын қамтамсыз ететін жетекші және әлеуметтік-саяси ұйымның ешқандай айырбасталмайтын формасын көруден қалды. Өз бойына ұлттық үкіметтер мен мемлекеттік институттардың құзіретінің үлкен бөлігін қабылдап алған мемлекеттік емес халықаралық ұйымдардың саны өсіп, функциялары көбейіп және ықпалы жоғарылауда. Биліктің диффузиясы етенелік туралы, азаматтық тәртіп туралы дәстүрлі көзқарастарды өзгерістерге ұшыратты.

Екіншіден, ақпараттық-коммуникативтік тораптар, әлемдік рынок және ғаламдық өзара әсердің өзге де тетіктері дәстүрлі мемлекеттің жүргізетін әлеуметтік бақылауының сипатын түбірімен өзгертеді, оның әлеуметтік-нормаландырушы бекітілімдерінің беделін бұзады.

Жаһандану идеологтарының либералдық-демократиялық фразеологиясына қарамастан, жаһандану үдерістері үшін қандай да бір елдің саяси режимі, сездің қатаң мағынасында, немқұрайлы күйінде қалады. Бұл қатынастағы жалғыз маңызды нәрсе - бұл қолайлы инвестициялық климат, шектен тыс табыс табу мақсатында жаппай капитал құюдың құқықтық қамтамасыз етілуі. Бұл шарттар орындалмаған жағдайда жергілікті үкіметтердің заңдылығы қысқа ғана мерзімнің ішінде девальвациялануы, тіпті оның ішінде, әскери күшті тікелей қолданудың көмегімен жойылуы да мүмкін. Ұлттық-мемлекеттік құрылыстың міндеттеріне катысты бұл үдерістердің тұрақсыздандырушы қуаты айдан анық.

Классикалық гуманистік және ағартушылық әлеуметтік-саяси ой өзіне жер бетінің барлық ұлттары, халықтары, мемлекеттері үшін әлемдік дамудың біртұтас тарихи келешегін, біртұтас жобасын даярлау міндетін қойып еді. Жаһандану, оның ішінде трансұлттық телекоммуникациялық тораптардың, қаржылық ағымдардың дамуы, технологиялық жаңашылдықтармен алмасу және т.б. әлемдік теңсіздікті жойған жоқ, керісінше күшейтті, байлық пен кедейліктің, күштілік пен әлсіздіктің, орталық пен шеткерінің диспропорциясын ұлғайтты. БҰҰ-ның ресми статистикасының кейбір мәліметтерін келтіре кетейік. Соңғы 15 жылда АҚШ тұрғындарының экономикалық қуаты мен тұрмыс жағдайының таң қалатындай өсуі барысында, Батыс Еуропа мен Шығыс Азияның дамыған елдері экономикасының қалыпты өсуі барысында жүзден астам елдердің жан басына шаққандағы кірісі төмендеді, ал 60-қа жуық елдерде тұтыну деңгейі бәсеңдеді. АҚШ-да тойып тамақ ішудің (күпті болудың) салдарларымен күреске жыл сайын 100 млрд. доллардан астам шығын жұмсалады. Сонымен бір мезгілде жер бетінің жартысына жуық тұрғындары тойып тамақ ішпейді, ал , млрд. адам ашаршылық күй кешуде. Жыл сайын жер шарында млн. бала өлім құшып жатыр. Ғаламшар тұрғындарының "алтын миллиард" елдерінде өмір сүретін бестен бір бөлігіне әлемдік ішкі өнімнің 86 пайызы тиесілі, сол мезгілде планетаның төменгі жиырма бес пайызына пайызы ғана тура келіп отыр, млрд. астам адам күніне доллар жұмсап қана өмір сүреді. Көріп отырғанымыздай, әлем елдері мен халықтарының басым бөлігі үшін жаһандану, қазіргі заманғы саяси лексиканың қысыр тілімен айтқанда, "гуманитарлық апат" әкеліп отыр.

Ресейдің, Бразилияның, Индонезияның және көптеген өзге елдердің экономикасын шайқалтқан 1997-1998 жылдардағы қаржылық дағдарыс капитал нарығының ұлттан тыс реттеушілері ретіндегі Әлемдік банктың, ХВҚ, ӘСҰ саясаттарының мемлекеттік бақылауды алмастыра алмайтындықтарын корсетті. Сондықтан көптеген дамушы елдер "алтын миллиард" пен адамзаттың қалған бөлігі арасындағы алшақ құзды ұлғайтуға бағытталған жобаларға балама, өзіндік нығаюдың дербес жолдарын іздестіруде.

Әлемдік қауымдастықтың көптеген елдерін қысымның астына қойған жаһандану ұлттық егеменділік пен ұлттық мүдделерді жоюға негізделген әлемдік тәртіп идеясын сынға ұшырататын мейлінше әр алуан әлеуметтік-саяси күштердің - діншіл фундаменталистердің, мәдени дәстүршілдердің, ұлтшыл радикалдардың, кәсіподақтардың, гуманитарлық интеллигенцияның, қоршаған орта қорғаушыларының, азаматтық құқық үшін қозғалыстың белсенділерінің тарапынан жан аямас қарсылыққа тап келіп отыр.

Өйткені, олар үшін дәл осы мемлекет ұлттық бірегейліктің конструкциясын тасымалдаушы қалпында қалып отыр.

Жаһандануға қарсы әрекет ету халықаралық терроризмнің, этноұлттық қақтығыстардың орын алуының бір формасына айналды. Тарихи сахнаға анабиоз жағдайында калып қойған тайпалық инстинкттер - этникалық өзіндік нығаюға ұмтылу және мемлекеттік деңгейде этникалық шекараларды ашу ұмтылыстары шықты. Мұның барысында созылмалы этникалық қақтығыстар іс жүзінде аймақтық және халықаралық реттелуге көнбей отыр.

Шарықтау шағын бастан кешіріп жатқан этнотарих әлемді үздікті (дискретті) этномәдени сегменттерге бөледі. Адамдар өздерін ұлттық мемлекеттердің шекарасынан асып түсетін этно-мәдени қауымдастықтармен бірегейлендіреді: "Ұлы Сербия", "Ұлы Қытай", "Ұлы Түркия", "Ұлы Мажарстан", "Ұлы Хорватия", "Ұлы Әзірбайжан", "Ұлы Ресей", "Ұлы Албания", "Ұлы Иран", "Ұлы Өзбекстан". Ұлттық-мемлекеттік дамудың мотивациясы көбіне өткен өкініштерінің орнын толтыруға деген және даңқты тарихи өткеніне сүйенуге деген ұмтылумен сипатталады. Қазіргі мемлекеттердің үштен бірін әр түрлі тектегі көтерілістік сепаратистік қозғалыстар шайқалтуда. Осының барлығының жиынтығы болашақта мемлекеттер емес, саяси тұрғыда өз-өздерін анықтаған, оның ішінде, негізінде анықтаған ұлттар жаңа әлемдік тәртіптің негізгі элементтеріне айналатынын аңғартатын тәрізді. Жаһандану үдерістері инверсияның өзіндік заңына бағынады: жаһандастыру этноцентризмге, жоғарғы ұлтшылдық су бұлтшылдыққа, космополитизм тайпалық сепаратизмге айналады.

Ғаламдық меганарық жүйесінде дәстүрлі экономикалық жүйелердің ыдырауынан, экономикаға ықпал ету мен оны басқарудың мемлекеттік мүмкіндіктерінің аймағының тарылуынан индустрия мен ауыл шаруашылығының (оның ішінде жаһанданудың жүлдегер-елдерінде де) көптеген салалары зардап шегеді. Капиталдың жұмыс күші арзан аймақтарға ағылуы, жергілікті рыноктың демнингтік бағалар бойынша шетелдік тауарларға толуы дамыған елдердің ұлттық экономикасының негіздеріне катер төндіреді.

Жаһандану үдерістері объективті түрде еңбек пен капиталдың қарама-қарсылығының шиеленісуіне әкеледі. Дәл осы қарама-қарсылық трансұлттық корпорациялар мен ірі капитал иелері үшін жұмыс күшінің бағасы арзан, мемлекеттік араласуы мен салықтары төмен және т.б. елдер мен аймақтарды табу мүмкіндігінің шарты болып табылады. Бұл тұрғыдан алғанда жаһандану әлемдік капитализмнің корпоративті кәсіпорны болып табылады. Және бұл кәсіпорынның әрекеті, ғаламдастыру идеологтарының либералды-демократиялық фундаментализмінде ұйғарылатындай, тәуелсіз кәсіподақтары жоқ, жұмысшылар кәсіпкерлермен күресінде мемлекеттің қолдауынсыз қалған, институционалдық-құқықтық қорғаудан жұрдай елдерде барынша күйретуші сипатта болады. "Көптеген үкіметтердің саяси және экономикалық таңдауы әлемде жалғыз күшті державаның өмір сүретіндігімен және әлемде капиталдың үстемдік етуімен шектеледі", -деп жазады Т. Фридман. Оның үстіне дамыған елдердегі әлеуметтік үйлесімділік те идеологиялық машинаның қайта өндіріп шығарған аңызынан басқа ештеңе де емес. Бұл елдерде жоғарғы тап өкілдерінің кірісі орташа жүмысшының табысынан 416 есе асып түседі.

Ұлттық мемлекеттердің егемендігі принципінің қасиеттілігіне күмән келтірілді, тіпті ол өткен ғасырдың 90 жылдарының басында БҰҰ-ның сол кездегі Бас хатшысы Перес де Куэльярдың жариялаған доктринасына сәйкес лақтырылып тасталды деуге де болады: "Жоғарғы мораль үшін шекаралар мен заңды құжаттарды жоқшылықты бастан кешіп жатқандарға деген қамқорлықтан төмен қою керек". Араласпаушылық пен территориалдық тұтастық принципінен гуманитарлық ақыл-ойды жоғары қою (абстракциялық тұрғыдан алғанда, жаман естілмейді) доктринасы ең игі сылтаулар мен ең жоғары моральдық негіздерді желеу етумен егеменді мемлекеттердің ішкі істеріне араласуға жол ашылды, интервенцияға деген құқық заңдастырылды. Бұл "құкықты" өзінің әскери акцияларын БҰҰ Хартиясында жазылғандай, Қауіпсіздік Кеңесімен формальды болса да санкциялауға тіпті, ұмтылуды да қойған АҚШ кеңінен пайдалануда.

Кедей елдерден өмір деңгейі жоғары елдерге эмиграция батыс еуропалық мемлекеттерде африкалық және азиаттық тұрғындардың кең анклавтарының құрылуына әкелді. Осыған орай мемлекеттік билік органдарының алдында туындайтын мәселелердің өткірлігі сондай, ал әлеуметтік қақтығыстардың қауіптілігі сондай, олар демократиялық саяси жүйесі қаншалықты жақсы жетілген болып көрінгенімен, тұрақтылыққа үнемі катер төндіріп отырады.

Мемлекеттік құрылыс стратегиясы алдына жаһандану үдерістерінің қойған мейлінше принципиалды мәселелері төмендегіше сипатталады: . Экономикалық тұрақтылыққа және әлемдік прогреске қатысуға билет алуға бола, ұлттық-мемлекеттік егеменділіктен жаппай бас тартып, мемлекеттердің әлемдік геополитика көшбасшыларының билеп-төстеу нысанына айналуы тарихи қажеттілік пе еді; . Жаһандану үдерістері негіздерінің мемлекеттік егеменділігі мен ұлттық экономикасы қорғалатын, тұрғылықты халықтарының менталитетінің, дәстүрлерінің, мәдениетінің өзгешелігіне, ұлттық мүдделеріне бағдарланған ұлттық-мемлекеттік жүйелердің шынайы ғаламдық, үйлесімді дамитын одағы бағытына қарай түбірлі өзгеруі мүмкін бе?

Жалпы алғанда, дамудың жаһандық үлгісі либералды-нарықтық та, этатистік те бола алмайды деген В.М. Межуевтің пікірімен келісуге болатын шығар. Ерікті нарықтың тетіктері мен мемлекеттің орталықтандырылған билігі қоғамдық прогрестегі аса маңызды тетіктерінің мәнін сақтап қалады, бірақ оның негіздері өзге тектегі факторларға -әлеуметтік және мәдени факторлар жағына қарай барған сайын ауыса түседі. Жаһандастырудың баламасын жаһандану үдерістерінің өз ішінен, яғни имманенттік сын шеңберінен іздестіру керек. Ұлттық мемлекеттер үшін мейлінше деструктивті болып келетін жаһанданудың даму сценарийлерінің іске асырылу мүмкіндігін мүлдем есептен шығарып тастамай, әлемдік тәртіптің вестфальдык жүйесінің өз потенциалын сарки қоймағанын мойындаған жөн. Ұлттық мемлекеттер өз-өзін түзетудің, жаңа гео-саяси және әлеуметтік-экономикалық нақтылықтарға епті бейімделудің формаларының, туындаған мәселелерді өркениетті жолмен шешудің орасан зор нұсқаларына ие болып табылады. "Жаһандық тәртіп, әлемдегі барлық басқалары сияқты, баламалы нұсқалар мен сценарийлерге ие; біздің адамзаттық абыройымыз солардың ішіндегі ең ізгіліктісін және ең әділеттісін мүмкіндігінше ұстап қалумен сипатталады".





БЕСІНШІ БӨЛІМ

ФИЛОСОФИЯ ЖӘНЕ ҚОҒАМНЫҢ БОЛАШАҒЫ ТУРАЛЬІ ЖАҢА ДҮНИЕТАНЫМДЫҚ ҰСТАНЫМДАР

ЕУРАЗИЯШЫЛДЫҚ - ҮЛКЕН ҚҰБЫЛЫС МЕТАФОРАСЫ

Ә. НЫСАНБАЕВ, С. КОЛЧИГИН

XX ғасырда мәдени-философиялық сипаттағы кептеген идеялар мен теориялар пайда болды. Олардың бірқатарының ғұмыры қысқа болып, әлдеқашан ұмытылса, енді бірқатары қоғамдық санадан мықтап орын алды. Ал, енді бірқатары пайда бола салысымен, көлеңкеде қалып қойды да, кеп жылдардан соң қайта дәуірледі. Еуроазиялық идея осы соңғысына жатады.

1921 жылы маусымда Софияда орыс эмигранттарының діни-философиялық үйірмесінің мәжілісінде негізін Н.С. Трубецкой мен П.Н. Савицкий қалаған және марксизм мен социалистік құрылыстың большевиктік тәжірибесіне қарсы әрекет ретінде ойластырылған жаңа Еуразияшылдық бағыт өмірге келді. Алғашқы еуразияшылдар сөз еткендей, біздің құрлықта ұлан-ғайыр транзиттік аймақ, яғни оның ішкі, терең жатқан континенттік бөлігі бар. Ол - Еуразия деп аталады және теңізден, жазықтан, қатаң климат пен өзінің шаруашылық өмірден сыртқары жатқандығымен сипатта лады.

Ерекше географиялық дүние іспетті Еуразия тұрғындары не батыс еуропалықтарға, не қиыр немесе оңтүстік-шығыс азиаттарына ұқсамайды. Еуразиялық халықтарда славяндардың (шығыс-еуропалықтардың) және тұрандықтардың (угрофиндер, түріктер, монғолдардың) ерекшеліктері аралас болады. Осыдан барып "Шығыс-Батыс" жүйесінде Қазақстан мен Ресейдің орны жөніндегі мәселе шешілуі керек. Қазақстан мен Ресей -Батыс та және Шығыс та емес, Олар Еуразияға жатады және біртұтас славяндық-тұрандық айырмашылықты білдіреді. Батыс (орыс) мәдениетінде Шығыс әуендері, керісінше, Шығыс мәдениетінде Батыс әуендері мен элементтері кездеседі. Бұл орыс және басқа еуразиялық мәдениеттің ұқсастығымен, олардың тарихи астасуымен, тіпті орыстардың түріктермен, угрофиньдермен, моңғолдармен тарихи достастық байланыстарымен дәлелденеді.

Еуразияшылдық "көп халықты ұлт" (немесе Л.H. Гумилевтің кейінгі "еуразиялық суперэтнос" атауын пайдалансақ) біртүтас үйлесімділік құрамындағы әрбір халықтың құқығы мен ерекшелігін мойындайды. Бұл мұраттың негізін салушылар көп ұлтты еуразиялық мәдениеттің негізі "материалдық база" немесе "мемлекет алдында бас июшілік" емес, ең алдымен руханият және рухтың биіктігі болуы керек деп түсінді. Осыған орай "еуразия философиясы", "еуразия көп халықты ұлтының философиясы" сияқты жаңа термин енгізу қажет сияқты. Өмірді орнықтырудың сыртқы формасына қарайлаушылық пен мемлекет алдында бас июшілік - бұл Батыстың таңдап алған жолы, ол руханиятты, өзіне тән мәдениет төлтумалылығын жоққа шығарады. Батысқа деген кірпияздық және батыстық центризмді сынау Еуразия қозғалысы өкілдерінін коммунистік Ресейді, марксизм мен большевизмді сынауымен байланысты болды. Олардың пікірінше, Қазан төңкерісі елді толығымен әлемдік өркениеттік даму жолынан шығарып тастап, Батыстың тұйықталған, рухтан ада жолына апарып тығырыққа тіреді.

Дегенмен, кеңестік Ресейдің дамуына, әсіресе КСРО-ның құрылуына байланысты еуразиялықтар большевиктер саясатында: федеративтік құрылым қағидасының енгізілуі; шіркеудің мемлекеттен бөлінуі; астананы батыстық ықпалдағы Петербургтен шығыс-славяндық ықпалдағы Мәскеуге көшіру сияқты еуразиялық мұраттарға сәйкес келетін оң өзгерістерді байқай бастады.

XX ғасырдың 20 жылдарының аяғында еуразияшылдық толығымен КСРО қарсыластары мен оның жақтаушыларына бөлінді. Бірақ екеуінің де тағдыры аянышты халде болды. Олар фашистік бағыттағы Батыс және сталиндік тәртіптегі Шығыс тарапынан қуғыншылыққа ұшырады.

Алғашқы еуразиялықтар еңбегінде Еуразия доктринасы мәселелерінің барлық -географиялық, тарихи, саяси және т.б. қырлары сөз етілгенімен, басты бағыты түпкілікті түрде айқындалған жоқ. "Еуразия" деген ұғымның өзі дүдәмал жағдайда қалды. Ол еуропалықтар үшін Еуропа мен Азияға катысты дүниенің тұрғысынан біресе "үшінші, біресе азиаттық бастаманың басымдығына байланысты олардың синтезі болды. Ертедегі еуразияшылдықта батыстың мемлекет алдында бас июшілігін сынау кеңес мемлекетінің өзіне табынушылықпен ауыстырыла бастады. Қозғалыс негізін салушылардың саясаттан тыс болғысы келген үміті орындалған жоқ. Ал, еуразияшылдық тарихи-географиялық тұжырымдама ретінде геосаяси, тіпті, жалаң саясатшылдық тұжырымдамаға айнала бастады. Еуразиялық мәселесі 20 жылдарда ғана емес, 90 жылдарда да, қазір де қызу талас объектісі болып отыр. Сөйте тұра, дауласушы әрбір жақ мәселені тұтастай емес, оның тек бір ғана қырын бөліп алып, оны еуразиялықтың мәні деп қате түсінді.

Көп халықтық еуразиялық суперэтнос өкілдерінің өзіндік этномәдени бірегейлігіне жөне идеологияға кереғар руханиятқа ерекше мән беретінін ұмыта отырып, еуразияшылдық көбіне-көп тоталитарлық идеологиямен теңестірілді.

Басқа сыншылар Еуразиялық мемлекеттер одағының (ЕМО) қазіргі жобасын КСРО-ны қайта қалпына келтіріп орнықтыруға тырысушылық деп бағалайды. Бірақ бұл жоба мүлде кеңестік құрылысты қайта жаңғырту емес, бұл қазіргі жағдайда мүлде мүмкін де емес, оның үстіне, "Еуразияшылдық" пен "Кеңесшілдік" синоним емес. Бұл жөнінде дөңгелек үстел сұхбатында Қазақстан Президенті нақты атап корсетті. ЕМО жобасының бір ғана мақсаты бар, ол - еуразиялық кеңістікте күйреген сауда-экономикалық, ең бастысы адами байланыстарды кайта қалпына келтіру. Еуразиялық бағдарламаның жекелеген оппоненттері оны ойдан шығарылған, өмірден сырт қалған деп түсінеді. Кезінде ресейлік журналист Ксения Мяло одақтастарды іріктеуде орыс еуразияшылдығы утопия болды деп есептеді; сонымен бірге ол тұранфилдік стратегия жобасын, сондай-ақ еуразиялықтардың тұран әлемі туралы бейнесін мүлде ойсыз нәрсе дейді. Мұндай ой әр түрлі халықтар рухани және мәдени бірлікте ғұмыр кешіп жатқан Қазақстанның тұрғысынан -Еуразиялық қауымдастықтың тамаша үлгісі және моделі тұрғысынан казіргі шындыққа сай келмейді.

Шынайы адами байланыстар мен еуразия халықтарының (жеке алғанда орыстар мен казактардың) достығы идеясы да кейде өрескел қате түсіндіріліп келеді: достыққа қарай ұмтылудың өзі мемлекеттік тәуелсіздікке, ұлттық мәдениетке және этикалық тазалыққа қауіп ретінде бағаланып қалады. Еуразиялық адам антропологиялық жағынан толыққанды емес деген пікір айтылуда. Шын мәніңде еуразияшылдықтың терең мәнін ашуға әлі келмеді.

Еуразия континентіндегі және оның ішіндегі мұндай ойларды кәдуілгі, қарапайым пікірлердің мұртын аздап басу ғана деп түсінуге болар еді. Бірақ біріншіден, мұндай түзетулер кейде өте қауіпті жағдайға әкеп соқтырады. Екіншіден, Еуразия идеясы төңірегіндегі әр түрлі көзқарастарды тек жекелеген тараптар ғана аңғартып отыр. Ал, мұны әрқайсысы оның шынайы мәні ретінде түсінеді. Сөйте тұра еуразияшылықтың "көп қырлылығы" жөніндегі шашыранды ойлармен шектелуге болмайтыны сияқты көзге бірден түсетін қырлары қайталанбас деп тану дұрыс емес. Еуразиялық идеяның табиғи мәніне барлық тарихи сипаттарына ой сала отырып тереңірек үңілу қажет. Барлық қыры түпкілікті әрі анықтауыш болып табылатын нақты - жалпы, диалектикалық түсінікке ой тоғыстыру керек. Философия тілімен айтқанда, еуразияшылдықтың нақты - жалпы ұғымын айқындаудың мезгілі жетті. Еуразияшылдық - күрделі, көп қырлы және көп өлшемді проблема. Әр түрлі абстрактылы анықтамалардың немесе жақтардың бірлігі ретіндегі еуразияшылдықтың нақтылы, диалектикалық түсінігін беретін күн туды. Газетте жарияланған сұхбатта бұл қажеттілікті оған катысушылардың бәрі дерлік жөн деп тауыпты.

Ғылыми-тарихи немесе геосаяси доктринадан гөрі Еуразиялық идеяның мәні тереңірек. Бұл тұрғыда 1995 жылы "Вопросы философии" журналы бетінде ресейлік профессор А. Панариннің (Александр Сергеевич дөңгелек үстелге қатысқандардың бірі) айқан ойы мәнді: "Адамзат тұтынушылық коғамдарда экологиялық өзін-өзі шектеу болып табылатын жаңа, постиндустриалды ас кездер табалдырығында тұр... Менің ойымша, әзірше ешкім сөз етпеген "еуразия" тақырыбы шеңберінде бұл мәселе іс жүзінде осы ағымның тағдырын айқындайды. Осыдан келіп ол өз ойын: "толғағы жеткен үлкен құбылыстың метафорасы" деп әділ атап көрсетеді

"Үлкен құбылыс" деген не? Басқаша айтқанда, еуразияшылдықтың терең мәні неде?

Еуразияшылдық мәселесі өз ішіне географиялық, тарихи, әлеуметтік, геосаяси, этнологиялық, этнопсихологиялық жақтарды, яғни табиғи ортамен, адамның коғамдық дамуымен және оның ішкі рухани әлемімен байланысты нәрсенің бәрін сіңіреді. Яғни, еуразияшылдық - жеке ғылыми ұғым емес, керісінше, қамтуы мол, әмбебап немесе философиялық ұғым. Басқаша да мәніне үңілейік. "Еуразияшылдық" деген сөз "Еуропа" мен "Азияны" біріктіреді, бірақ олар философиялық мәні жағынан "Батыс" пен "Шығыс" деген кең және мазмұнды ұғымды білдіреді.

Бұлардың мәнін аша отырып, Батыс пен Шығыс өзінің дүниеге қаттылық қағидасы, яғни дүниедегі көзқарас пен өмірлік-практикалық бағдарламасы тұрғысынан бір-біріне тікелей қарама-қарсы болып көрінеді.

Батыстық дүниеге қатынас және одан туындайтын негізгі идея адамды қоршаған дүниенің жетілмегендігін және адамның әлеуметтік қажеттіліктеріне толық жауап бермейтінін айқындайды. Демек, дүние одан әрі жақсаруды, қайта құруды, одан әрі толығырақ қалыптастыруды қажет етеді. Басқаша айтқанда, батыстық дүниеге қатынастың басты қағидасы - заттық-практикалық, материалдық іс-қимыл, оның мақсаты - сыртқы дүниені өзіне барынша бағындыру және оны адамның әлеуметтік иемденуіне және үстемдік етуіне қарай бағындыру.

Дүниеге шығыстық қатынасты алсақ, ол қарама-қарсы негізге аяқ тірейді және түбірінен басқа мақсатқа бағытталған. Шығыс адамы үшін әлем шексіз, сондықтан да ол өзінің бойында барлығын жинақтайды. Ендеше ол дүниені кайта құруды қажет етпейді. Дүниені емес, адамды өзгертуді талап етеді. Материалдық-тәндік қана емес. Сондай-ақ бір мезгілде рухани жанды нәрсе бола тұрып, адам өзінің физикалық шектелуін және нәпсісін жеңіп шығуы және таза pyx деңгейіне дейін көтерілуі тиіс. Сондықтан Шығыстың басты қағидасы - адамның өзін-өзі тануы, өзінің санасын жетілдіруі болып табылатын ішкі-психологиялық-рухани іс-әрекет. Дүниеге қатынастың екі ұстанымының да артықшылығы айқын. Дегенмен, екі ұстанымның да көлеңке жақтары бар. Батыстың тойымсыз белсенділік сипаты XX ғасырда планстадағы үлкен әлемдік дағдарысқа, ең алдымен экологиялық дағдарысқа алып келді. Дүниеге батыстық қатынастың түрі адамды роботқа айналдыру қаупін тудырды. Оның үстіне Батыстық адамдардың тіршілік ету формасына қанағаттанбауы әлеуметтік және рухани дағдарысқа алып келді, Еуропа тарихы ұдайы сырқат күйде қалып отыр. Басқа жағынан алғанда, Шығыс, оның мәдениетінің экологиялық жағының басым болғанымен, табиғатқа адам үшін сыртқары, оны жетілдіруге қажетсіз нәрсе ретінде қарайды. Сыртқы дүние - адам жеңіп өтуге немесе айналып өтуге тиіс иллюзия немесе кедергі іспетті. Осыдан Шығыстың барлық қоғамдық институттарды тоқырауға дейін әкеп жеткізген ғылымға белгілі салқындығы, оның спиритуализмі мен әлеуметтік-тарихи енжарлығы осыдан.

Еуразияшылдыққа келсек, ол басты мұрат ретінде адам мәдениетінің осы екі полюсінің тұтастығы, Шығыс пен Батыс қуаттарының бірігуі. Егер бүгінгі күні Батыс пен Шығыстың өзара түсіністігі, өркениетті сұхбаты мен бірлесе қимылдауы туралы сөз болса, бұл мағынасында еуразияшылдық бізге не береді? Бұл үрдістерде еуразиялық идея қандай рөл атқара алмақ?

Жауап анық. Еуразияшылдық дегеніміз - ол, ең алдымен, бірлік. Өз мағынасы, өзінің табиғаты мен мәні жөнінде де ол солай болуы тиіс. Еуразиялықтардың ақылы мен құлқынын "жинақтаушы" деген бір ғана сөзбен білдіретіні жайдан-жай емес. Жинақтаушылық кез келген адамға мейлі ол алыс немесе жақын болсын, әрине егер олар адам табиғатына жат болмаса халыққа немесе мәдениетке ашықтық дегенді білдіреді. Жинақтаушылық гуманизм мұратымен, ол өзінің ең жоғары деңгейінде жалпы адамзаттық туысқандықпен және жалпы планеталық мәдениетпен түйіседі. Егер Батыстың ұраны: "Сыртқы дүниені танып, соның негізінде оны қайта өзгерт" десе, Шығыстың ұраны: "Өзіңді өзің танып, соның негізінде оны кайта өзгерт". Ал Еуразияның ұраны: "Ізгілік жасау немесе жақсылыққа, жарастыққа, парасаттылыққа ұмтылу". Ұлы Абайдың сөзімен айтсақ: "Адам бол!", рухани-адамгершілік жағынан жетілген, Шығыстың руханияты мен Батыстың озық технологиясын, ақыл-ойын бойына сіңіріп, екеуін ұштастырған толыққанды адам бол!

Еуразиялық идея Шығыс пен Батыс идеяларымен салыстырғанда өзіндік ерекшелігі бола тұра, оларға кереғарлық жасамайды, олардан айрықша тұрмайды. Керісінше, екі идеяны да жандандырып, мәдени-рухани жағынан біріктіреді, синтездейді. Ол дүниені жаңғырту мен адамды рухани жетілдіруді бір-бірінен алшақтатпайды, керісінше, жақындатады, толықтырады. Басқаша айтқанда, адамның материалдық-практикалық іс-әрекеті рухани-адамгершілік бастамасымен молығады; өз кезегінде адамның рухани-адамгершілік тұрғыдан дамуы дүниеден сырт қалуды емес, қайта ол нақтылы іс-әрекетті талап етеді. Осылайша еуразияшылдық өзінің терең философиялық, теориялық мәні бойынша адамның дүниеге қатынасының ерекше түрі болып табылады. Ол практикалық-гуманистік қуатына орай белгілі бір шектен шығуды, нысанды жеңуге жетелейді. Яғни, Батыс пен Шығыстың шектен шығушылығын жеңуге, сөйтіп, бір жағынан, материалдық-практикалық қызметі, іс-әрекеті, екінші жақтан, психикалық-рухани мәдениетті біріктіруге бағыттайды, олардың жақсы жақтарын тұтастандырады, синтездейді. Еуразияшылдық "үлкен құбылыс метафорасы" іспетті, ол адамның дүниеге түбірінен жаңа қатынасының, жаңа өркениеттік өмір формасының үшінші мың жылдық талаптарына толық жауап берерлік жаңа тәсілі.

Көне заманнан бүгінгі күнге дейінгі Еуразия континентінде ең шешуші суперэтностар -славян және тұран (түркі тілдес) халықтарының кейінгі ұрпаққа қалдырған бай философиялық мұралары бар, олардың жиынтығын Еуразия философиясы деуге әбден болады. Сондықтан Еуразия философиясында тұрандықтар мен славяндардың философиялық дәстүрлері арасындағы сұхбат үрдісі өте қажет. Осының нәтижесінде Еуразия континситінде мемлекет аралық, ұлтаралық және конфессия аралық тұрақтылық пен қауіпсіздік, сондай-ақ еуразиялық рухани келісім қалыптасуда. Елбасы Н.Назарбаев катысып, өзінің маңызды да өзекті пікірлерін білдірген дөңгелек үстел сұхбаты сол тұрғыдағы алғашқы қадам десе де болғандай.

Қазіргі батыс философиясы постмодернизм кейпінде мәдениеттегі объективті жағдайды тұжырымдайды. Қазіргі кезең ақпараттар ағыны заманы және Интернет империясы билей бастаған жаһандану заманы. Сондықтан атақты француз философы Ж. Деррида айтқандай, "белгі логикасы қайта бұзылуда", яғни жасанды, виртуалды әлем мен виртуалды адам қалыптасу үстінде. Міне, постмодернизм осыны бейнелейді. Ал, біз үшін осы жасанды әлемде жоғалып кетпеу, жаһандану заманында өз төлтумалығымызды, қайталанбас ұлттық болмысымыз, ойлауымыз бен кейпімізді сақтап қалуымыз маңызды болып отыр. Батыс мәдениетімен бәсекеге түсе алатындай XXI ғасырдағы рухы биік рухани ұлттық мәдениетімізді дамытқан жөн.

Міне, осындай қиын кезеңде қайшылықтар мен жанжалдарды реттеуге Шығыс философиясы, оның ішінде қазақ-түрік философиясы қатысады. Қазіргі кезеңде Батыс философиясы мен Шығыс философиясы қарама-қарсы бағыттарда дамып бара жатқандай. Батыстықтар жасанды виртуалды әлемге талпынса, Шығыс философиясы болмыстың нағыз шынайы рухани әлеміне шақыру үстінде. Еуразия философиясы тұран және славян дәстүрлері сұхбатына, сондықтан нақты әлемге жақын. Осы "екі қарама-қарсы бағыттың" түйісуі еуразиялық кеңістікте қажетті байланысты туғызады, бір-бірін толықтыратын мүмкіндіктер ашады. Сөйтіп, қазір жаһандану заманында біртүтас, біріккен болашақтағы еуразиялық философия калыптастыру және дамыту мүмкіндігі туып отыр. Егер қазақтың дәстүрлі философиясы осы кезге дейін батыстық канондарға сәйкес болмай келсе, онда казіргі қазақстандық философия өзінің бойына Батыстың да, Шығыстың да, қазақтың ой-толғауының да озық үлгілерін жинақтап үлгірді. Қазақ халқының ғасырлар бойы қордаланған бай даналық мұрасын қазіргі қазақстандық философия жаңа категориялық аппаратпен сараптаудан өткізуде, халықтық дүниетанымның терең қырларын өрнектеу үстінде. Міне, осының негізінде мәдениеттер мен өркениеттер арасында тиімді сұхбат орнайтынына нақты сенім білдіремін.

Әрине, еуразия кеңістігінде шығыстық және батыстық философия мен мәдениетті жақындастыру бір күндік іс емес, ол болашақта жүзеге аса беретін үлкен құбылыс. Бірақ, осы бірігудің белгілері қазіргі тәуелсіз Қазақстан жерінде көрініс табуда. Бұл жаңа ғасырда Еуразия философиясының теориясы мен тарихын зерттеу жаңа деңгейде жүреді деген үміт ұялатады. Біз Еуразия философиясының өткені мен болашағын сабақтастырудағы жаңа кезең болатынына кәміл сенеміз.

Еуразиялық кеңістіктегі мемлекетаралық қатынастар мен интеграциялық үрдістерді алсақ, олар еуразияшылдықтың табиғи терең мәнін көрсетеді. Егер Қазақстан Президенті Н.Назарбаевтың Еуразиялық одақ жөніндегі нақты идеясы туралы айтар болсақ, ол саяси немесе жалаң сыртқары ойларға емес, Еуразия халықтарының мәдениеті мен болмысының іштей жақындығына, славяндар мен тұрандықтардың іс жүзіндегі ішкі менталитеттік бірлігіне негізделген. ЕМО мұраты сырттап өмір сүру мен басымшылдықты жоққа шығарады, өйткені еуразиялық "жинақтаушылық" әр түрлі тектер, мәдениеттер мен елдер арасындағы оқшау қатынасты емес, достық, яғни үйлесімді қатынасты білдіреді. Еуразия кеңістігі бойынша екі аса ірі дін - ислам мен христиан арасындағы шекара өтеді.

Ислам мен христиандық арасындағы рухани келісім туралы айтар болсақ, онда Қазақстан дамуының табиғи жолы біздерді ұлттық тамырдың, тілдің, әдет-ғүрып пен дәстүрдің көп ғасырлық бірлігін байланыстырып отырған түрік-ислам әлеміне сәтті кіруі болып табылар еді. Бірақ Еуразия кеңістігіндегі басқа Шығыс республикаларынан өзгешелігі, Қазақстанның ұлттық мәдениетінде таза мұсылмандық форманың басым болуы мүмкін емес. Өйткені, оның даласында ежелгі заманнан бері әр түрлі діндер бейбіт қатар өмір сүрді, олардың ішінде ежелгі христиандық пен буддизм болды, ал тәңіршілдік дәстүрі өзінің қарапайым халық үшін маңыздылығы жағынан исламнан кем түскен жоқ.

Бұрынғы кеңестік зорлық-зомбылық.идеологиясының күйреуіне орай қазіргі қоғамдағы діннің рөлі едәуір артуда. Халықтың едәуір бөлігі дәстүрлі игіліктер мен қоғамдағы адамгершілік қалыптарды дін арқылы жаңғыртқысы келеді. Мұны қолдау қажет.

Кейде кейбір саясаткерлер Ресей мен одан тысқары аймақтарда болып жатқан ұлтаралық қақтығыстардың себебін христиан және мұсылман халықтары арасындағы қарама-қарсылық деп есептейді. Жағдайларға осындай болымсыз, ақ-қара әлеуметтік көріністің негізінде баға беріп қана қоймайды, сонымен бірге оның даму барысында болжам мен сценарий жасалады, туындаған қайшылықтарды шешу жөнінде нақты шаралар қабылдайды. Іс жүзінде бұрынғы Кеңес Одағы аймағындағы ислам ұлттық диаспоралар мен жергілікті халық арасындағы қақтығыстардың айқындаушы факторы болып табылмайды, керісінше, оның христиандықпен қатар өмір сүруі мемлекеттердің қалыптасқан еуразиялық сипатына орай әлеуметтік өмірдің қажетті бөлігі болып табылады.

Еуразияшылдық идеясы біздің аумақтағы геосаяси және әлеуметтік-мәдени кеңістік шеңберінде терең интеграциялық үрдістер басталатын болашағы мол тарихтың жаңа философиясы рөліне ұмтылуы мүмкін.

Қазір XX ғасырдағы тәжірибемен байыған Еуразия идеясы оның алғашқы даму кезеңінің сипатына орай әлеуметтік өмірдің қажетті бөлігі болып табылады.

Қазір XX ғасырдағы тәжірибемен байыған Еуразия идеясы оның алғашқы даму кезеңіне

қарағанда да көкейкесті болып отыр. Бүгінгі күнгі жаһандану заманында тұрақтылық пен кауіпсіздікті қамтамасыз ету тұрғысынан Шығыс пен Батыстың жақындасуы Еуразия континенті мемлекеттерінің дүниеге деген қатынасы мен интеграциясы іспетті аса тарихи қажеттілікке айналуда. Егер алғашқы еуразияшылдық Ресей империясының күйреуіне жауап ретінде болса, қазіргі еуразияшылдық КСРО-ның ыдырауы, сондай-ақ болашақта орын алуы мүмкін әлеуметтік-саяси күйреуге деген әсер болуы мүмкін. Жаһандану заманында адам мен табиғат, техника мен адамгершілік, ислам мен христиандық, ұлттық пен жалпы адамзаттық арасындағы теңсіздік аса зор әлемдік күйреуге, барлық адамзаттың жойылуына апарып соқтыруы ықтимал Еуразияшылдықты дүниеге айрықша қатынас түріндегі мәдени-философиялық доктрина ретінде жүзеге асыру осы теңсіздікті жеңудің басты жолы, адам тіршілігінің әр түрлі тараптарын үйлестірудің бірден-бір тәсілі болар еді. XXI ғасырда Еуразиялық идеяның кең де терең мәнге ие болуы да сондықтан. Осыған орай Еуразиялық философия туралы жаңа зерттеулер, оны Батыс пен Шығыс мәдениеттері сұхбаты ауқымында теориялық негіздеу бүгінгі жаһандану заманының өскелең талабы. Батыс философиясы, Шығыс философиясы сияқты Еуразия философиясының өмір сүруі заңды. Сондықтан Еуразиялық идея Еуразия континентіндегі мемлекеттер арасындағы қайшылықтарды шешудің бірден-бір үйлесімді формасы, сонымен катар көп деңгейлі интеграциялық үрдістердің қайнар көзі, ендеше, континенттік қауіпсіздік пен бейбітшілікті қамтамасыз етудің бірден-бір құралы.

НҰРСҰЛТАН НАЗАРБАЕВ: ЭТНОСАРАЛЫҚ ҚАТЫНАСТАР ЖҮЙЕСІНДЕГІ КЕЛІСІМ МЕН ТОЛЕРАНТТЫЛЫҚ

Ә. НЫСАНБАЕВ, Г. МАЛИНИН

Келісім мен толеранттылық - Қазақстандағы этносаралық қатынастардың құндылықтық негізі

"Жадыны сақтап, келісімді нығайтайық" деген өзінің жұмысында Н.Ә. Назарбаев былай деп жазады: "Мен өзімнің саяси мансабымның ең бастапқы кезінен кеңестік дәуірдегі ұлт саясатын жүргізудің ерекшеліктеріне қызыға бастадым. Яғни, менің тікелей міндеттерімнің шеңберінен - өндіріс пен шаруашылық қызмет мәселелерінен тым алыс жатқан сұрақтар мені қызықтырды. Бірақ бұл тек бір қарағанда ғана солай. Сол кездің өзінде экономика мен саясаттың қоғамдық көңіл-күйге бағыныштылығы барған сайын айқындала түскен еді, ал бұл Қазақстанның көп ұлттылығы себепті, көбіне, дәл осы ұлтаралық қатынастардың тұрақтылығымен анықталды".

Қазақстанның егеменді және тәуелсіз дамуы, нарықтық экономика мен қоғамдық өмірді ұйымдастырудың демократиялық нысандарына өту жағдайында Н.Ә. Назарбаев этносаралық келісім идеясын тұжырымды түрде негіздеп, уақыттың талабы мен ел қажеттілігіне сай тереңдетіп дамытты, республикада нақты қол жеткізілген этносаралық келісім мен өзара әрекеттестің баға жетпес тәжірибесін түйіндеді.

Қазақстан Президенті өз елінің тұтастану қажеттілігін білдіріп қана коймай, халықаралық қауымдастықтың талаптарын да дәл аңғара біледі. Қазіргі жағдайда қалаулы да қажетті келісімге жетуге болатын мәдениеттер мен өркениеттер сұхбаты кеңістігін қалыптастыру қақтығысты әлемді әлеуметтік және мәдени кайта құрудың басым нысандарының бірі болып табылады. Халықтардың қатар өмір сүріп, бірлесіп еңбек етуінің формасы ретіндегі сұхбат зорлықтың, басымдылықтың, үстемдіктің, монополияның нақты баламасы болып саналады. Көп полярлы, көп полюсті адамзат қауымдастығын қалыптастыруға деген объективті тарихи үрдіс өз ұстанымдары мен саяси еріктерін өзге елдер мен халықтарға таңа отырып, орталықсыздандырылған және келісімге келген әлемді қаламайтын күштердің тарапынан қыңыр қарсылыққа ұшырасып отыр. Бұл, шын мәнінде алғанда, шынайы, іштей келісімді және демократиялық еркіндіктерді жою арқылы жалған келісімді, жалған еркіндік пен алдамшы демократияны қолдауды білдіреді. Мәдениеттер мен өркениеттердің сұхбаты әлемді басқаша құрастырудың және нағыз келісімге қол жеткізудің мүмкіндіктері мен тәсілдерін көрсете отырып, мұндай саясатқа күшті бөгет бола алады.

Н.Ә. Назарбаев үшін этносаралық келісім - бұл көп этносты әлеуметтің өмір сүруінің құндылықтық онтологиялық негізі, адамдар, халықтар, мемлекеттер арасындағы қарым-қатынастың дүниетанымдық принципі. Мәселенің осылай қойылуы өте жемісті және ақылға қонымды, өйткені бұл нормативті-құндылықтық реттелімнің тәсілдері мен құралдары жүйесі (дәстүрлер, әдет-ғұрыптар, саясат, құқық, мораль, дүниетаным, философия және өзгелері), оның қызмет етуі мен дамуы өзінің барлық тұтастығы мен толықтығында адамзат тұлғасын қалыптастыруға бағдар ұстануына ықпал етеді; екіншіден, кейде экономикалық нарықтық фактордың мәдени-рухани, адамгершілік және жалпы гуманитарлық құндылықтарға залал келтіретіндей негізсіз құбылуымен сипатталатын коғамдағы өзгермелі құбылыстардың мәнінің өзін түсіндірудегі қауіпті сыңар жақтылықтың шегінен тысқа шығуға мүмкіндік береді; үшіншіден, индивидтің өмір қамын әлеуметтік тұтастықтың қозғалысына қосу тетігін негіздеуге жағдай жасайды, оның әлемге, өзге адамдарға, этностарға және т.б. қатынасын ашуға, ол өзі басшылыққа алатын және ақырында, оның белсенділігінің сипаты мен мазмұнымен катар, оның әрекетінің интенсивтілігі мен бағдарын таңдауын анықтайтын оның құндылықтық бағдарын айқындауға мүмкіндік туғызады.

Тарихи дамудың сындарлы сәттерінде, ал Қазақстандағы жағдайлардың объективті өзгерісінің маңызды болғаны соншалық, субъективті бастауды материалды алғышарттарды нақтылықтың жаңа жағдайына айналдырудың түпкілікті көзіне құбылған дәл осындай кезеңін бастан кешіріп отырғандық тақ нақты болмысты құндылықтық өлшеу ерекше өткірлік пен қажеттілікке не болады.

Қоғамдық дамудың құндылықтық негіздерін іздеу және оның салдарынан құндылықтардың белгілі бір жүйесін таңдау - бұл күрделі әрі қайшылықты, бірақ табиғи үдеріс. Жүйесі әлеуметтік реттелімнің анағүрлым жоғары деңгейі ретінде көрінетін құндылықтардың сатысы мен арнаулы жиынтығынсыз ешқандай да қоғам өмір сүре алмайды. Өйткені құндылықтар жүйесінде соның негізінде нормативтік бақылаудың мейлінше нақты және ерекшелендірілген жүйелері, сәйкес қоғамдық институттар және түбінде қоғамда белгілі бір тәртіп пен әр түрлі қоғамдық субъектілердің өзіндік "құндылықтық ынтымақтастығын" қамтамасыз етуді мақсат тұтатын адамдардың әрі индивидуалды, әрі ұжымдық мақсатты істерінің өзі жүзеге асатын әлеуметтің (қоғамның, топтың, индивидтің) мойындаған өлшемдері белгіленеді. Құндылықтардың осындай түсінігі адамдарды бір-бірінен бөлектендірмейді, ыдыратпайды, керісінше, П.А. Флоренский айтқандай, "адамзаттық тұтастыққа" біріктіреді.

Қазіргі Қазақстан жағдайында мұндай құндылықтық ынтымақтастыққа негіздер қалыптастыру қоғамның жаңа жағдайға өтуіне орай туындайтын объективті және нақты өмір сүретін қайшылықтарды, негізсіз амбицияларды, тамырлап алған келте ойлауды, әр түрлі идеологиялық конструкцияларды игерумен байланысты болып отыр. Алайда, бұл үдерістің маңыздылығын қайта бағалау өте қиын, өйткені жаңа құндылықтық өлшемдер мен бағдарларды анықтау тікелей оның тұрақты және жүйелі дамуын сипаттайтын қоғамның біріктіруші күшін айқындауды аңғартады.

"...Ұлттық сана, - дейді Н.Ә. Назарбаев, - бүгінгі күні кейбір либералдық идеяларды мейлінше үстіртін игеру барысындағы социалистік және дәстүрлі көзқарастардың күрделі қойыртпағын білдіреді. Модернделген (жетілдірілген Б.С.) сананың ұлттық санаға мүлдем қайшы келмейтінін білдіретін қарапайым шындықты ұғынатын кез келді. Керісінше, модернделген ұлттық сана біздің ұлттық "Менімізді" сақтап қалудың кепілі... Бұл жалпы ұлттық және ұйыстырушы міндет...".

Н.Ә. Назарбаевтың бұл қағидасы қазақтардың ұлттық санасын модернизациялау қажеттілігіне катысты айтылған еді. Бірақ мұның Қазақстанда тұрып жатқан өзге этностарға да қатысы бар.

Этносаралық келісімнің өзі елдегі этникалық субъектілердің "құндылықтық ынтымақтастығын" қамтамасыз етуге арналған құндылықтық қатынастардың сипаты мен мазмұнын анықтайтын модернделген ұлттық сананың элементі болып табылады. Мұның астарында өзінің тұтастығы мен ішкі бірлігін сақтауға деген казақстандық қоғамның ішкі мұқтаждығы тұр. Н.Ә. Назарбаевтың ұлттық бірлік пен келісім туралы тұжырымдамасының мәнді мазмұны осымен сипатталады. "Ұлтаралық келісім, - деп атап өтті ол, - бұл тәуелсіздіктің бірінші немесе екінші бесжылдығының мәселесі емес және жалаң саяси прагматизмнің мәселесі емес. Біз мынадай екі қарапайым ақиқатты ұғынуымыз және келер ұрпаққа табыстауымыз қажет: Қазақстан қашанда көп этносты мемлекет болып қалады және ешқандай ұлтшылдық тазалауды ешкім және ешқашан жүргізбейтін болады; біздің көп этностығымыз - орасан зор мәдени, экономикалық және саяси ресурс. Алдағы міндет қарапайым - біз бәріміз азаматтық қауымдастықты сезінуіміз керек. Бірақ бұл қарапайымдылықтың артында орасан күрделі нәрселер тұр: өткенге деген сағыныш та бар, аға ұрпақ пен кіші ұрпақтың арасындағы қысылып-қымтырылу да бар. Біз жаңа саяси нақтылықты - Қазақстанның тәуелсіздігін - неғұрлым тез сезінген сайын, соғұрлым әрқайсысымыз оның тағдырына деген қатысымызды тезірек ұғынамыз, сонысымен ұлтаралық келісім нығая түседі".

Президенттің бұл ойлары келісімнің мәні туралы, осы күрделі феномендегі нормативті және құндылықтық компоненттердің қатынастары туралы маңызды мәселені қоюға итермелейді.

Этикада адамдардың этникалық, діни және т.б. тиесіліктеріне қарамастан, әлеуметтік тұтастық шеңберіндегі олардың арасындағы қатынастарды қолдайтын, ұйымдастыратын және реттейтін моральдық нормаларды жеткілікті түрде тауып алуға болады: "достық пен келісімде өмір сүр", "бір-біріңді ренжітпе", "үлкенді құрметте". Іс жүзінде бұлардың барлығы да бір типте және кез келген халықтың мәдениетінде кездеседі.

Алайда, әлеуметтік және моральдық таңдаудың қиындаған, әлеуметтік реттелім тетіктерінің кайта құрыла бастаған, сыртқы идеологияның жойылып, әлеуметтік бақылау әлсіреген қазіргі жағдайларда этносаралық қатынастар тұрақтылығының кепілдігі барған сайын олардың субъектілерінің ішкі жағдайларына тәуелді бола бастады. Және де олардың тек моральдық нормаларды сақтауына ғана емес, онан анағұрлым терең құндылықтық-дүниетанымдық бағдарларына тәуелді. Моральдық нормалармен катар, нормалардың өздерін және оларды іске асырудың нақты құралдарын таңдауды шектейтіндей етіп, іс-әрекетті бағыттайтын бағдарларды да бөліп көрсету өтпелі қоғам жағдайында ерекше маңыздылыққа не болады.

Әңгіме тек бір ғана әрекеттің әркелкі ниеттен туындайтындығында болып отыр. Мәселен, өзге бір адаммен ынтымақтасу, оған көмек көрсету аяушылық сезімінен немесе талқыға түсу қаупінен ғана болып қоймай, қызметтің қайтарымдылығынан үміттене отырып, жеке бастың меркантилді пиғылынан да болуы мүмкін.

Этносаралық кернеу немесе қақтығыс жағдайында этникалық субъектілер арасындағы қатынастарды реттейтін көптеген моральдық нормалар жұмыс істемей қалады. "Оларға" қарсы бағытталған "Біздік" сананың' басымдылық алуы "тайпаластар" тарапынан болатын "ұжымдық пікірді" бұзды деген айыппен, өз этносының оны кері итеруімен және оны мойындамауымен де байланыстағы өзге реттеуші тетіктерді алдыңғы орынға шығарады. Мұндай ахуалда шыдамдылық таныту, көпшіліктің "диктатурасына" қарсы шығу ең алдымен тұлғаның терең құндылықтық-дүниетанымдық бағдарларына тәуелді болады. Сондықтан да, әдетте, негізіне тек моральдық ниеттер жататын әрекеттерді және моральдық санкцияға ұшыраған, бірақ субъективті түрде моральдық пайымдаулардан бөлек пиғылдағы әрекеттерді ажыратып көрсетеді. Ұрлық жасамау және кісі өлтірмеу, зұлым және қайырымды болуды моральдық та, моральдық емес те пайымдар мен ниеттерге жатқызуға болады. Өз бойында тыйымды немесе бұйрықты жинақтайтын мән оларды өздігінен адамдар үшін моральды немесе міндетті етпейді. Негізделген жағдайда ғана олар сондай болады.

Осылайша, жүріс-тұрысты реттейтін моральдық негіздердің барлығын бірдей тек моральдық нормаларға немесе олардан ауытқушылыққа жатқыза беруге болмайды. Бұл әсіресе, этносаралық кернеу мен қақтығыстың ерекше жағдайларындағы этникалық өзара әсер мәселесіне келгенде жеткіліксіз екендігі айдан анық. Сондықтан тұлғаның дүниетанымымен, руханилығымен байланысты өлшемдерге, нормаларға қарағанда, моральдылықтың анағұрлым жалпы және анағұрлым терең өлшемдерін іздестіру теория үшін де, практика үшін де маңызды міндет болып табылады. Тұлғаның құндылықтық бағдарлары дәл осы рөлді атқаруға лайықты. Бұйырықтылық баса көрінетін нормалармен салыстырғанда, құндылықтық реттеу жүйесінде тиістілі-қалаушы қатынас көбірек орын алады. Құндылықтық бағдарлар нормалардан гөрі анағүрлым жалпы болып саналады, өйткені әрекеттің мәні мен жалпы мақсатын ашады. Мұның үстіне, моральдық нормалардың өздерінің гуманистік қуатынының жүзеге асырылу мүмкіндігі, олардың мазмұндық айқындығы, яғни олардың жүйелік сапалары осы құндылықтар жүйесіне тәуелді болып келеді. Өйткені нормалар өздерінің гуманистік мазмұнын оларды жинақтап қолдануы арқылы ғана көрсете алады және осылай индивидтің құндылықтық бағдарының сипаты арқылы қамтамасыз етіледі.

Құндылықтық реттеуіштер тұлғаның дүниетанымымен органикалық түрде байланысты. Олар дүниетанымның мағыналық компоненттері болып табылады. Оларда өзгермелі әлеуметтік жағдайлар бейнеленеді, субъект үшін мәнді, белгілі бір үрдістер бекітіледі және аңғарылады. Құндылықтық реттеуіштер мазмұнының даму динамикасы олардың субординациясындағы құбылыстардың, мотивациялық валенттіліктің және әлеуметтік реттелудегі олардың өздерінің кызметтерінің де алдын алады: құндылықтар индивидтің әлеуметтік байланыстарын күшейте де, әлсірете де алады. Оның үстіне, кұндылықтардың жиынтығы оған белгілі бір бағыт - не этноэгомстік, не этно ынтымақтастық, не этноагрессивті, не этнототалитарлы бағыт бере отырып, субъект санасының мазмұнын іштей ұйымдастыра алады.

Мейлінше дербес бола отырып, құндылықтық реттеуіштер жүйесі нақты болмыстың бейнесінің алдын алатын форма ретінде субъектінің санасында құндылықтық көріністер түрінде көріне алады. Бұл өте маңызды жағдай, өйткені субъектінің бойында сананың, қарым-қатынас пен жүріс-тұрыстың қандай да бір құндылықтық бағдарларын калыптастыру мақсатында оқыту мен тәрбиелеу жүйесі арқылы оған мақсатты түрде ықпал етуге мүмкіндік береді.

Этносаралық келісім - бұл өз бойына қарым-қатынасқа түсетін этникалық субъектілердің бір-біріне деген утилитарлық пайдасы тұрғысынан алғандағы қабылдауын ғана емес, сонымен қатар өз қиялындағы нақтылықты субъективті түрде сезінумен, бағалаумен және қалыптастырумен сипатталатын бір-бірінің эстетикалық және адамгершілік тұрғыда қабылданатын бейнесі ретінде қабылданатындай құндылықтық қатынастар типіне жатады. Мұнда субъект ретіндегі адамның өз болмысы мен даму жағдайына деген қатынасының өз бейнесі объективті түрде табылады және бұл оның қабілетін көбіне өзінің жеке тұлғасының да (оның ішінде этникалық мағынасында да) және өзін қоршағандардың да құндылығы ретінде түсіндіруге мүмкіндік береді. Алайда, бұл жерде құндылық ретінде нақты адамның өзі ғана емес, онда қашанда лайықты, сәйкес баға қоса жүретін оған деген қатынастың көрінетінін ескеру маңызды. Қарым-қатынасқа түсетін этникалық субъектілердің эмоционалдық күйі мен бейнеде бекітіле отырып, бағалау жеке жүріс-тұрысты жобалау барысындағы сәйкес бағдар (жағымды немесе жағымсыз үлгі ретінде) мен бір-біріне деген өзара қызығушылықты едәуір күшейтеді. Кезінде Кант былай деген еді: "жалпы адамзаттық бейімділіктер мен мұқтаждықтарға деген қатынастардың нарықтық бағасы болады: ешқандай мұқтаждықсыз белгілі бір талғамға сәйкес келетін, яғни біздің рухани күштеріміздің тек бір ғана мақсатсыз ойынынан болатын ләззат аффектісімен (білместікпен) анықталатын бағаға (Affections speis) ие болады; ал қандай да бір нәрсе өз-өзінен мақсат болатын ғана жағдайларды құрайтын нәрсе салыстырмалы түрдегі құндылықтың, яғни бағаның иесі болып қана қоймай, оның ішкі құндылығын, яғни оның "лайықтылығын" да құрайды'".

Этнос аралық келісім "өз-өзіне себеп" болып табылады, яғни өзінің шартсыз салыстырмалы құндылығынан (утилитарлық қырынан) басқа, кесімді ішкі құндылығына да - саяси, адамгершілік және мәдени жүріс-тұрыстың нақты формаларынан көрінуі тиіс өзара қарым-қатынастағы этникалық субъектілердің абыройына да ие болатын құндылықтар типіне тиесілі болады. Бұл шын мәнінде этникалық өзара әрекеттің шынайы сипатын анықтайтын өзара қарым-қатынастың құндылықтық қырының өзінен бірлесе әрекеттесуге деген утилитарлық-прагматикалық ұмтылыстарды шектеу қажеттілігі тұрғысынан алғанның өзінде өте маңыздылығымен көзге түседі.

Осылайша, құндылықтық рефлексияның пәні ретіндегі этносаралық келісім өз бойына тек өзара қарым-қатынасқа түсуші этникалық субъектілердің арасындағы қатынастарды ғана кіргізіп қоймай, бұл қатынастардың нормаларын да, субъектінің ішкі әлемінің анағүрлым терең "тылсымдарымен" - оның дүниетанымының және әлемге деген қатынасының өлшемдерімен байланыстағы осы нормалардың құндылықтық негіздерін де кіргізеді. Осы тұрғыдан алғанда этносаралық келісім енді тек жай моральдық нормалардың жиынтығын немесе өзара қарым-қатынасушы субъектілердің адамгершілік-психологиялық жағдайының сипаттамасын ғана білдіріп қоймай, әлеуметтік-этникалық қалып субъектінің философиялық-дүниетанымдық принципін, этносаралық өзара әрекеттің бүкіл жүйесінің аса маңызды интегративті сапасын да білдіреді. Қоғам үшін бағыттаушы кұндылық бола отырып ол қоғам мен мемлекеттің әлеуметтік-экономикалық, саяси және рухани-мәдени қызметін анықтауға арналған негізгі бағдарлардың бірі ретінде көрінеді. Оны іске асыру саяси еріктің, ең алдымен, республиканың бірінші жетекшісінің саяси еркінің конституциялық бекітілуімен ғана емес, әрбір адамның орасан зор шығармашылық, адамгершілік-психологиялық күш-жігерін жұмсаумен, оның жасампаздық белсенділігінің барынша жетік көрінуімен, өз жеке құқықтарын өз еркімен шектей алуымен, өзгелердің (өзге этносқа тиесілі тұлғалардың да) құқықтары мен еркіндіктерін жеке өзінікімен бірдей мойындауымен, заңның үстемдігін құрметтеумен және т.б. де тығыз байланысты.

Қазіргі жағдайлардағы келісім - ал, бұл болса Қазақстанның тәжірибесіне ерекше қомақты салмақ береді - бұл жалпы планетарлық императивке айналды және бұл индивидуалды және этникалық тектің әркелкілігінің нәтижесінде және сол арқылы жүзеге асуы тиіс және сондықтан да сыртқы сипатқа не емес, керісінше, ішкі импульстердің, терең сұхбаттың және мәдениет аралық коммуникацияның салдары болып табылады.

Адам құқықтары және еркіндіктерімен, демократиямен қосылып, этносаралық келісімнің, яғни Қазақстан ұмтылып отырған жаңа қоғамдық құрылымның іргелі құндылықтар жүйесінің өзегін құрайды. Өзінің өлшемдері бойынша ол толыққанды гуманистік құндылықтарға жатады, өйткені ол адамдарды этникалық тиесіліктеріне қарамастан бірге өмір сүруге, бір-бірінің есебінен емес, бірлескен күш-жігердің, өзара түсіністік пен конструктивті одақтастық негізінде жалпы мақсатқа жетуге жетелейді.

Этносаралық келісім өзінің категориалдық мәні бойынша кейде адамдарға, оның ішінде этносаралық қарым-қатынас саласында таңылатын, соның нәтижесінде коғамның орнықсыз дамуы орын алатын корпоративті құндылықтар мен мүдделерге қарсы тұрады.

Кез келген құндылық - бұл әлеуметтік қатынастардың көрініс табуының заттанған формасы. Бұл тұрғыдан алғанда этносаралық келісім объектісі этникалық субъектіге қатынасында сыртқы құбылыс ретіндегі қоғамдағы этносаралық байланыстардың сипаты соған бағынышты болып келетін экономикалық және саяси сағаттағы элементтердің жиынтығы болып табылатын, ал оның өмір сүруінің ішкі негізін адамдардың болмысының этникалық элементтерінің езі (мәдениет, тіл, әдет-ғұрып, дәстүр және т.б.), ал, ең бастысы толыққанды қарым-қатынасқа деген қажеттілік құрайтын белгілі бір құндылықтық қатынастар жүйесін білдіреді. Бірақ бұл екі жағдайда да бұл құндылықтық қатынастарды тұтастығында ұстайтын субъектіні сақтаумен байланысты. Қоғамның тұтастығы мен бірлігін сақтайтын және нығайтатын этникалық субъектілер қатынастарының жүйесі осы әлеуметтік тұтастықтың мүдделеріне жауап беретін құндылықтық қатынастардың өлшемі түрінде көрінеді. Этносаралық келісімнің категориалдық мәні мен құндылықтық мазмұны осымен сипатталады, - міне, Н.Ә. Назарбаевтың еңбектеріндегі тұжырымдамадан осындай түйін міндетті түрде туындайды.

Этнос аралық келісім өзін, ең алдымен, қоғамдық өмірдің әр алуан салаларындағы адами қатынастар арқылы ашады. Этнос аралық келісімнің экономикалық мазмұны әр түрлі ұлт азаматтарының қоғамдық байлықты көбейтудегі, мемлекеттің материалдық-техникалық және өндірістік базасын дамытудағы, өндірісті басқару саласында, мемлекеттік меншікті жекешелендіру үдерісінде, экономикадағы коммерциялық, қаржылық және өзге құрылымдарды қалыптастыруда адамдарды этникалық белгісіне қарай алаламай, дискриминацияға жол бермейтіндей қатынастарды орнатудағы жалпы қамқорлығынан көрінеді.

Этносаралық келісімнің саяси мазмұны демократиялық қоғамның қызмет етуі мен дамуын, барлығының заң алдындағы теңдігін қамтамасыз ететін негіз түрінде көрініп, өзін адамның әр түрлі мұқтаждықтарының өтелуін оның дамуын қандай да бір таптық, идеологиялық, корпоративтік, этникалық және т.б. мүдделерінің ықтиярына қарай емес, оларға қатыссыз, яғни еркін жүзеге асыруы, әр түрлі этникалық түзілімдердің өзара түсіністігі мен бірлестігі, азаматтық бейбітшілік, әлеуметтік-экономикалық және саяси тұрақтылық арқылы ашып көрсетеді.

Рухани-адамгершілік қырынан алғанда, этносаралық келісім өзін ұлттық мәдениеттердің кең ауқымды өзара әрекеті, олардың өзара байытылуы мен өзара игерілуі, өзара қарым-қатынасқа түсуші субъектілердің бір-бірінің рухани құндылықтарына тартылуы, біріктірілген тұтас әрекеттерді ұйымдастыру, адамдардың арасындағы қатынастарда сенімділік пен ашықтықты, құрмет пен сыйластықты бекітуге қабілетті, қалыптасқан жағымсыз стереотиптерді игеруге әкелетін рухани қарым-қатынас тетіктерін орнықтыру арқылы ашылады.

Және, ақырында, жүріс-тұрыс қалыбы мағынасында этносаралық келісім өзін кеңінен танымал (бірақ әркім үшін мызғымас моральдық өсиетке айнала қоймаған) библиялық максима арқылы білдіреді: өзгелердің саған қандай қатынас жасағанын қаласаң, өзін де өзгелерге сондай қатынас жаса. Біздің пікірімізше, мұнда тек индивидке ғана емес, этнос үшін де, тұтастай алғанда коғамға да арналған этикалық бағдарлама бекітілген. Оның бойында адамдар арасындағы қатынастардың адамгершіліктігі мен демократиялылығының терең мәні бар.

Мәселелердің қайшылықтардың және тіпті, қақтығыстық ахуалдардың орын алмауы мүмкін емес, өйткені, елдің Президенті айтқандай, әр түрлі топтар мен қабаттардың мүдделері қақтығысқа келеді. Бірақ қазақтардың дәстүрлі мәдениетінің айрықша белгілерінің бірі ең күрделі өмірлік сызаттардан жол таба білудің, ізгілікті, ашық болудың, тектің барлық мүшелеріне деген құрмет пен өзара түсіністікке деген ерікті көрсетудің баға жетпес қасиеті екендігін ескеру өте маңызды. Бұл қазақ халқының баяғыдан даңқы шыққан қарым-қатынас жасауының ұлы өнері. Және біз пайдакүнемдіктің, көре алмаушылықтың, батыстық прагматизм мен бақай септің дәстүрлі мәдениеттегі келісім мен өзара түсіністіктің тамырларын шайқалтуға жол бере алмаймыз.

Осылайша, қатынастардың формасы ретіндегі келісім тұтастай алғанда, қоғамдық жүйенің және оның жекелеген құрамдастарының қызмет етуі мен дамуын анықтайтын интегративтік сапа мәртебесіне ие болады, қарым-қатынастың әр түрлі деңгейлерінде олардың арасындағы бірлестіктің әр түрлі формаларын кеңейтуге және нығайтуға ықпал ететін ұлттық субъектілердің біріккен әрекетін ұйымдастыру тәсілінің негізі ретінде көрінеді.

Осы аса маңызды теориялық қағидалар Қазақстан Республикасында біздің Президентіміздің данышпан жетекшілігінің арқасында жүргізіліп және іске асырылып келе жатыр.

Этносаралық келісім диалектикасының мәні этникалық қауымдастықтардың (субъектілер ретіндегі) өзара әрекет пен ынтымақтастыққа ұмтылысын анықтай отырып, сонымен бір мезгілде олардың "қосылуын" теріске шығаруымен, олардан өз индивидуалдық ерекшелігі мен төлтумалылығын талап етуімен сипатталады. Басқаша айтқанда, этносаралық келісім өмірдің барлық формалары үшін бірдей қандай да бір сыртқы ұқсастыққа жетудің негізінде емес, өз мағынасы бойынша және философиялық мағынада алғанда ұлттық қатынастардың үйлесімділігін білдіретін әр қилы сапалы субъектілердің тұтастығы негізінде мүмкін болады. Өшпенділік пен қантөгіс адамдарға дәл осы бірдейсіңдер дегенді сіңіргенде басталады. Н.Ә. Назарбаевтың әділ атап өткеніндей, әрбір мәдениеттің, әр этнос пен әр өркениеттің, олар қаншалықты артта қалған немесе консервативті болмасын, оның өмір сүруге өзіндік бірегейлігіне және күн астындағы өз орнына деген құқығын түбірлі және таңғаларлықтай қыңыр түсінбестігі саяси күрес пен қарулы қақтығыстардың оқшау ошақтары мен аймақтық соқтығыстардың перманентті қайнар көзі болып қала береді". Мұндай жағдайларда оның деңгейі мен дәрежесіне әлеуметтік интеграцияның да, этносаралық өзара әрекеттің де деңгейі мен дәрежесі тәуелді болып келетін этникалық субъектілердің коммуникативті қабілеттерін дамыту кажеттілігі алдыңғы орынға шығады.

Этносаралық келісіммен қатар этносаралық өзара әрекеттің сапасы мен тұрақтылығы өзара қарым-қатынасқа түсуші тараптардың бір-біріне деген толерантты, яғни төзімді қатынасынсыз мүмкін емес.

Ғаламдық сипатқа ие бола бастаған алуан түрлі қауіп-қатердің өсуі әлемнің жекелеген аймақтарындағы адамзат қауымдастықтарының бейбіт өмірін бұзып қана коймай, тұтастай алғанда халықаралық ахуалды да тұрақсыздандырады. Қазіргі жағдайларда төзімсіздікті әдетте біз терроризмді де, этноұлттық қақтығыстарды да, ксенофобияның да, діни және саяси экстремизмді де және өзге де қауіп-катерлерді жатқызатын ғаламдық зұлымдықтар қатарына қосуға болады. Ол адамның құқықтары мен еркіндіктерімен, қоғамды демократиялық ұйымдастыру принциптерімен сәйкес келмейді және мәдениеттер мен адамдар арасындағы айырмашылықты мойындамайды және оған қысым жасайды, жалпы адамзаттық дамудың қайнар көзі қызметін атқаратын алуан түрліліктің қарсыласы болып келеді.

Біріккен Ұлттар Ұйымы осыдан он жыл бұрын 1995 жылды төзімсіздікті адамзат өмір сүруінің катері ретінде белгілей отырып, толеранттылық жылы деп жариялағаны бекер емес.

Толеранттылықтың басты қасиеті, оның өз бойында өзгелердің теңдігін мойындау мен құрметпен, сондай-ақ үстемдік пен зорлықтан бас тартумен сипатталады. "Төзімділік - бұл ашықтық пен еркін ойлау қасиеті. Бұл тұлғалық немесе қоғамдық сипаттама әлем мен әлеуметтік ортаның көп өлшемділігі салдарынан осы дүниеге деген көзқарастың әр қилы болатындығын және оның бірыңғайлыққа және әлдекімнің пайдасына теліне алмайтындығын білдіреді". Толеранттылық бәсекелестікті де, саяси немесе басқа да көзқарастар мен ұстанымдардың плюрализмін де, теңсіздікті де теріске шығармайды, бірақ ол олардың "манифестік немесе мәжбүрлеуші формаларда" көрінуіне мүмкіндік бермейді.

Бір айта кетерлігі, Президент Н.Ә. Назарбаев толеранттылық идеясын тек тұжырымдамалық түрде негіздеп қана қоймай, өзге халықтардың мәдениетіне ерекше қызығушылық пен құрмет көрсететін, жоғары деңгейдегі толерантты адамның үлгісін өзі көрсетумен қатар, оның тұлғалық көрінісін бойына сіңіре білген.

Толеранттылық өзінің көрінісін табатын екі деңгейді бөліп қарастыруға болады: біріншіден, тұлғаның немесе топтың қондырғысы түрінде көрінетін психологиялық түрде; екіншісі, заңда немесе дәстүрде бекітілген норма немесе әрекет ретінде көрінетін саяси түрі.

Толеранттылық қанауға түсіп, өзіндік этникалық "Менің" жоғалтып, анағұрлым күштірек әрі құдіретті этнос тарапынан зорлық-зомбылық нысанына айналу қаупінен, үрейінен адамдардың санасын босатумен сипатталатын этникалық субъектілердің коммуникативті қабілетінің аса маңызды қасиеті, ұлтаралық келісімнің міндетті түрдегі атрибуты болып табылады.

Толеранттылық - бұл зорлаудан тыс коммуникацияның құндылығы, ішкі жан-дүниелік және рухани қарым-қатынастың, қайырымдылық пен келісімнің кеңістігін кеңейтуге деген ұмтылыс.

Толеранттылықтың жағымсыз (негативті) және жағымды (позитивті) түрлері айрықшаланады. Жағымсыз толеранттылық, әдетте, "барлығын сол қалпында қалдыру" қондырғысына негізделуді, яғни өмірдегі бар тәртіпті өзгертуге ұмтылмауды, бар нәрсеге қанағаттануды білдіреді. Алайда, "барлығын жай ғана қалдырудың" көбіне қоғамдық өмірдің қандай да бір элементтерін жойып жіберуге әкелетіні күмәнсіз. Толеранттылықтың мұндай түрі адамдардың үнсіз келісімі барысында елді унитарландыру саясаты жүргізілген, халықтардың ұлттық мәдениетінің ескерткіштері қиратылған, ұлттық тілдердің қызмет ету өрісі тарылған және т.б. орын алған олқылықтарға көнген кеңестік адамдарға тән болып келеді.

Жағымды толеранттылық - бұл этникалық алуан түрлілікке, оны сақтау мен дамытуға деген қалыпты қатынастың қондырғысы. Осы тұрғыдан алғанда, этносаралық келісім мен толеранттылықтың қоғамдық қатынастардың сипатына объективті тәуелді екендігін атап өту қажет. Детерминацияның мұндай түрі олардың сандық және сапалық сипаттамасына әсерін тигізеді. Сапалық сипаттамасына әсер ететін себебі - этносаралық өзара әрекеттің бүкіл жүйесі көбіне бүтіндей алғандағы этникалық қауымдастықтардың және оның ішінде олардың өкілдерінің болмысының сапасын, олардың алуан түрлі қажеттіліктерінің өтелу деңгейін, олардың коммуникациялық қабілетін анықтайтын қоғамдық жүйенің экономикалық, әлеуметтік-саяси және рухани-мәдени өлшемдерімен органикалық түрде байланысты болып келеді. Сандық сипаттамасына ықпал ететін себебі - әлеуметтік-экономикалық, саяси және мәдени қатынастардың сипаты мен мазмұны этносаралық өзара әрекеттің, адами байланыстардың, олардың негізгі қарым-қатынас салаларының кеңдігі мен тереңдігі деңгейімен сипатталады. Егер Президент Н.Э. Назарбаевтың бағдарламасының қисынына сүйенер болсақ, онда этностардың әлеуметтік-этникалық жүріс-тұрысы мен қарым-қатынасының типтері ретіндегі этносаралық келісім мен толеранттылықтың негізгі өлшемдерін бөліп қарастыра отырып, таратылған құрылымдық күйінде көрсетіп беруге болады.

Біріншіден, жалпы дүниетанымдық негіздердің, ортақ тарихи тағдырлардың, рухани жақындықтың болуы.

Екіншіден, тек өзге этникалық субъект түсінумен ғана емес, қарым-қатынастағы терезесі тең серік ретіндегі оның өзіне деген қатынасымен сипатталатын нағыз шынайы өзара түсіністікке қол жеткізу. Өзара түсіністік қашанда қайтымды екі жақты сипатта болады. Ішкі тетігі қарым-қатынасқа түсуші субъектілердің өзара идентификациясымен (тиесілігі немесе бірегейлігі, Б.С.), бір-бірінің ішкі ахуалы туралы мейлінше жеткілікті толық түсінік алуға мүмкіндік беретін бір-біріне деген ұқсаушылықпен анықталатын сезім мен көңіл-күйді бөлісушілік, келісім тек осы негізде ғана мүмкін бола алады. Жалпыға тән суррогатының негізінде ғана қатынастарды калыптастыру мүмкін емес. Қазіргі жағдайларда бірін-бірі білмеу дамуға кедергі келтіріп қана коймай, оның салдары қауіп-қатермен астасып жататыны жасырын емес. Этносаралық келісім мен толеранттылықтың деңгейі қарым-қатынасқа түсуші этникалық субъектілердің өзара түсіністігі деңгейіне тікелей тәуелді. Олардың өзара түсіністігінің шектерімен мүмкіндіктері олардың арасындағы келісімнің мүмкіндіктері мен шектері болып табылады. Егер келісім - бұл өзара түсіністіктің көрінісі болса, ал өзара түсіністік олардың ішкі келісімін білдіреді.

Үшіншіден, өмірдің барлық салаларында тұрақты және үздіксіз өзара айырбас үшін шарттар мен мүмкіндіктерді қалыптастыру. Келісім мен толеранттылық - бұл құбылмалы ахуалдарға өзара бейімделу немесе қандай да бір сыртқы талаптардың ықпалымен жүріс-тұрысты өзгерту емес. Келісім мен толеранттылық - бұл соның негізінде субъектілердің бір-бірінің төлтумалылығы мен ортақтығын терең игеретін өзара әрекет пен айырбастың сабақтас қатарынан тұратын үдеріс.

Төртіншіден, өзара қарым-қатынасқа түсуші этникалық субъектілердің мүдделері сәйкес келетіндей мүмкіндіктерді іздестіру. Егер олардың мүдделері сәйкес келмесе немесе қарама-қарсы келсе, онда олардың қарым-қатынасы өз бойында белгілі бір жағдайларда өткір формасында көрініс табатын қақтығыстың жоғары қуатты зарядын ұстайды. Келісім мен толеранттылық этникалық субъектілердің мүдделерінің толық үйлесімділігін білдірмейді, бірақ оған қол жеткізуде зорлық-зомбылықты пайдалануды теріске шығарады, мүдделердің өздерін өзара түзетумен қатар, оларға қол жеткізудің тәсілдері мен жолдарын табуға жетелейді.

Бесіншіден, өзара қарым-қатынасқа түсуші этникалық субъектілердің бірін-бірі өзара бағалауының лайықты деңгейіне қол жеткізу. Бұл өте маңызды фактор болып табылады, өйткені тіпті қарым-қатынасқа түсуші этникалық субъектілердің сипаттамасында әлеуметтік-мәдени және өзге де мәндердің сәйкестігі жағдайының өзінде, егер өзара бағалаудың лайықтылығы болмаса, онда өзара түсіністік берік болмайды. Келісім мен толеранттылықтың ең жоғары деңгейі тек әлеуметтік, саяси, идеологиялық, рухани-мәдени және т.б. мәндер жүйесінің сәйкестігін ғана білдіріп коймай, бір-бірінің дәстүрлерін, әдет-ғұрыптарын, құндылықтық бағдарларын, жүріс-тұрыс стереотиптерін құрметтеу және өзара сыйластық қатынастарымен сипатталатын өзара бағалаудың деңгейін де білдіреді.

Этносаралық келісім мен толеранттылық, негізгі құндылықтар бола отырып, әр түрлі ұлт адамдарының бойында зорлық жасамау дүниетанымын қалыптастырудың, оларды зорлықсыз өзара әрекет етудің практикалық дағдыларына үйретудің құндылықтық негіздері ретінде көрінеді.

Зорлық жасамау зорлықтың кез келген формасынан — физикалық немесе рухани болсын, эмоционалдық немесе тілдік болсын - формаларынан бас тартуды ұйғарады.

Егер зорлық жасамауды жағымды әлеуметтік әрекет тұрғысынан қарастырсақ, әділетсіздікпен, оның ішінде этносаралық өзара әрекет саласындағы әділетсіздікпен күрестің анағұрлым тиімді және конструктивті құралы қақтығыстың өзін тудыратын немесе шиеленістіретін адамдарға қарсы емес, әлеуметтік, экономикалық, саяси, этномәдени немесе басқа кез келген қақтығыстың алғышарттарына қарсы бағытталған белсенді іс-қимыл болып табылады. Мұндай жағдайда қақтығысқа катысушы адамдарға (оның ішінде оппоненттерге) деген қатынас анағұрлым толерантты, бейбіт, адамгершілікті болады. Өкінішке орай, іс жүзінде керісінше жүзеге асып, адамдарды бір-бірімен қақтығысқа итеретін нақты шарттармен немесе биліктің өзімен күресудің орнына осы нақты адамдардың өзімен күресуді дұрыс көріп жатады. Әрекет пен жүріс-тұрыстың моральдық принципі ретінде де, этикалық-діни сенім ретінде де ұғынылатын зорлық жасамау этносаралық келісімнің маңызды компоненттері болып табылатын толеранттылықтың, сүйіспеншіліктің, құрметтің, ақиқат пен ар-ұяттың этникалық формаларын қоғамдық практика саласына ауыстыруға мүмкіндік береді. Зорлық жасамау идеясын қоғамдық практикада осылайша жүзеге асыру - Президент Н.Э. Назарбаевтың қызметінің негізгі бағыттарының бірі.

Зорлық жасамау стратегиясы - бұл адамзаттың қазіргі жағдайы мен оның болашағының парадигмасы. Ол техногендік өркениет дәуіріне тән әлемдік құрылымның іргелі құндылықтарының да, үлгі-мұраттың да әлеуметтік және табиғи болмысының объектілерін бағындыру мен үстемдікті, күш көрсету мен билікті теріске шығаруға негізделеді және мәнді мазмұны мен басты құндылығы адамзаттық қарым-қатынастың жоғары адамгершілік деңгейі мен үйлесімділік болып табылатын мүлдем жаңа әлемдік қатынастарды бекітуді жариялайды.

Зорлық жасамау стратегиясының органикалық және құрамдас бөлігі адамдарда толеранттылыққа, өзара келісім мен түсіністікке негізделген әлеуметтік-этникалық жүріс-тұрыс қалыбын қалыптастыру болып табылады. Этносаралық келісім өз бойына қайырымдылық пен парыз, абырой мен ар-ұяттылық, мейірімділік пен әсемдікке сезімталдық сияқты адамзаттық құндылықтарды имманентті түрде енгізеді. Қазіргі жағдайларда адамдардың арасындағы өзара қарым-қатынастардағы адамгершілік-эстетикалық және рухани қасиеттерді бейнелейтін категориялардың рөлі күшеюі өмірлік қажеттілікке айналып келеді.

Н.Ә Назарбаевтың тұжырымдамасы нарықтық экономика жағдайында рухани құндылықтар тек жеке тұлғалық қана іс, ол өткеннің сарқыншақтары, ешқандай идеалдардың, моральдық абсолюттердің қажеті жоқ, жақсы заңдар мен қарапайым тәртіптілік болса, сол ғана жеткілікті деген пікірлерді теріске шығарады. Бірақ, егер адамның өмірінде жоғары идеалдар болмаса, егер оның әрекеті өз бойында терең адамгершілік мазмұнды алып жүрмесе, адамды Адам ретінде бекітпесе, егер ол моральдық абсолюттерді мойындамаса, онда осы "жақсы заңдар" мен "қарапайым тәртіптіліктің" игілікке жаратылатынына сену киын, өйткені олардың мазмұнының өзі пайдакүнемдік пен өзімшілдік пайымдауларымен анықталады. Және бұл біз үшін енді теориялық ұйғарымдар ғана емес, объективті нақтылық.

Қазіргі заманның барлық дағдарыстық құбылыстарының ең терең қайнар көздері адами қатынастардың субъектілерінің рухани бағдарлары саласында, олардың сипаты мен мазмұнында тығылып жатқаны күмән туғызбайды. Адамгершілік реттеуіштер болмаған немесе едәуір әлсіреген жағдайларда уақытысында К.Г. Юнг "моральдық нормалар дегенді мүлдем білмейтін және орасан зор қиратушы күшке не психикалық инстинкттердің жан түршіктірер өміршеңдігі" деп атаған бейсаналылық архетиптерін білдіретін "зұлым күштер", "көлеңкелер" біздің санамыздың беткейіне қалқып шығып, жүріс-тұрыс пен қарым-қатынас үдерісінде орын ала бастайды. Нақты ахуалда пайда болған және біздің санамызда адасып жүрген өшпенділік қабылданған моральдық нормалардың әрекеті аумағынан бөтен нәрселерді "өшіріп тастайды" және әлеуметтік зұлымдықтың пайда болуын жылдамдатады.

Негізінде келісімнің, толеранттылық пен зорлық жасамаудың құндылықтары жатқан Президенттің тұжырымдамасын іске асыру бейбіт жүріс-тұрыстың, эмоцияны тежеп ұстаудың, келіссөздер жүргізе білудің, қақтығыстарды шеше білудің және т.б. дағдыларын игеруге бағытталған ерекше бағдарламаларды білім беру мен тәрбиелеу жүйесіне енгізу арқылы бейбітшілік сүйгіштік пен толеранттылықты дамытумен және зорлық жасамауды үйретумен сипатталады. Білім беру үдерісіне катысушылар - оқушылар, студенттер, оқытушылар бейбітшілік, еркіндік, теңдік, жауапкершілік, демократия, тұлға, құқық және әділеттілік сияқты ұғымдардың мәніне мейлінше тереңірек үңілуі керек. Олар рационалдық ой-толғаулардың процедураларын игеруге, өмір сүріп отырған әр гүрлі стереотиптер мен пайымдарды тани білуге, ықтимал қақтығыстардың тереңде жатқан себептері мен кездерін, оларды жұмсарту мен алдын алудың тетіктерін айқындауға мейлінше көбірек төселуі керек.

Құндылықтарды табысты меңгерудің әдістемелік негізі аталмыш құндылықтар өшпенді емес немесе әуел бастан ішкі дүниеге пән деген сенім мен қондырғы болып табылады. Құндылықтар қашанда негізделген болуы тиіс, ал оларды игеру - бұл қашанда осындай киын тұжырымдамалық жұмыстың және мәнді игілікті көрнекі игіліктен ажыратудың нәтижесі. Халықтар арасындағы достық пен келісімнің әдемі және асқақ екендігімен, ал сенімсіздік пен өшпенділіктің жиіркенішті және тұрпайы екендігімен қанша болса, сонша келісе беруге болады, бірақ мұндай констатация бүгінгі күні мейлінше әлсіз және сенімсіз естіледі. Сондықтан олардың күмәнсіз айғақтығы сыртқы беделмен немесе мәжбүрлеумен таңылмай, дербес негіздеу мен қорытындының нәтижесімен болатындай ақтаушы дәлелдеменің тетігінің ішінде орналасатындай болуы керек. Оқушы дербес зерттеуші жағдайына, ал топ зерттеуші қауымдастық мәртебесіне ие болғанда мұндай ахуал мүмкін болады және бұл мынадай жағдайлармен байланысты: а) зорлық-зомбылыққа тыйым салынған жағдайда; ә) оған деген қатынасында төзімділік пен көнбістік көрсетілуі тиіс жағдайда; б) ол ақталған және қажетті болған жағдайда.

Қазақстанда білім беру жүйесін реформалау мейлінше қызу іске асып жатыр. Бұл объективті жағдайлардан және нарықтық экономиканы қалыптастырудың практикалық қажеттілігінен туындап, сонымен сипатталып отыр.

Жүргізіліп отырған өзгерістердің барысында көптеген мәселелер, оның ішінде оқытудың әдістемесімен тікелей байланысты мәселелер жаңаша шешімін тауып отыр. Алайда, ең бастысын шешу алдағы күннің үлесінде. Президенттің бағдарламасына сәйкес, оқушының мәртебесі оған сырттан таңылған құндылықтарды енжарлықпен қабылдауға үйренген "қабылдағыш" кызметін атқаруға ғана теңгерілген педагогикалық тілдің манипуляторлық лексикасымен сипатталатын бүгінгі өмір сүріп отырған білім беру жүйесін қандай да бір адамгершілік өсиеттерді тек көпшілік ұстанғандықтан немесе жалпы адамзаттық деп жарияланғандықтан жай қабылдауға ғана қабілетті емес, негіздеп дәлелдеудің және логикалық-коррелятивті пайымдаудың дағдыларын меңгерген, тұлғалық (яғни, дербес) және сыншыл (яғни, рефлексивті және өзіндік рефлексивті), шығармашыл және тұжырымды түрде ойлай білетін, "жақтау мен терістеудің" арасалмағын білетін, түйіндер шығарып, шешімдер қабылдай білетін білім беру үдерісінің субъектісі ретіндегі оқушының мәртебесін білдіретін, оқытудың рефлексивті-зерттеушілік принципі басты ұстаным болып табылатындай жүйеге өзгерте білу қажет болып отыр.

Н.Ә. Назарбаев кез келген мәселенің шешімі тек жеке тәжірибеге ғана негізделіп қоймай, құрамына шетелдік жетістіктерді пайымдауды да енгізуі тиіс екендігін үнемі еске салып отырады. Оның пікірінше, білім беру стратегияларын даярлауда еуропалық және шығыстық елдердің, әсіресе, Ресейдің тәжірибесі ерекше қызғылықты болып саналады.

Мысалы, Еуропа Кеңесі көпмәдениетті қоғам азаматын қалыптастыруда ерекше рөл ойнайтын оқу пәндерін - тарих, жағырапия, көркемдік пәндерді оқытудың жаңа тұжырымдамасын енгізетін оқытудың мәдениет аралық тәсілдерінің бірқатар қолданбалы қырларын даярлап шығарды. Мәселен, тарихты оқыту рухани, діни, әлеуметтік, мәдени, экономикалық өмірдегі айғақтарды қамти отырып, зерттелетін коғамның барлық қырларының синтезін білдіруі керек. Тарихты оқытуда еуропацентризмнің барлық түрлерінен бас тарту керек. Италияда бірқатар педагогикалық жобалар жүргізілді, ал олардың идеясының мәні санау нүктесі ретінде Өзгені пайдалана отырып, тарихты, жағырапияны, әдебиетті, ғылымды, өнерді, дінді оқытумен сипатталады. Мысалы үшін айтар болсақ, Американын ашылуы мен жаулап алынуы үндістердің қабылдауымен, крест (айқыш) жорықтары мұсылмандардың (араб тарихшыларының) көзімен оқытылады.

Еуропа Кеңесі тәрбиешілерді, оқытушыларды, кеңесшілерді, үйлестірушілерді, администраторларды және де мультимәдени білім беру-тәрбиелеу үдерісіндегі өзге де тұлғаларды көп сатылы даярлау міндеттеріне үлкен көңіл бөлуде. Осыған орай сарапшылар оқушылардың контингентіне, пән мен оқытудың типіне қарай оқытудың әр түрлі тәсілдері болатынына қарамастан интермәдени педагогиканың барлық тәсілдерді қамтитынын атап өтеді. Еуропа кеңесі мұғалімдерді дидактикалық, педагогикалық және әлеуметтік деңгейлерде сәйкесінше қайта даярлаудың бағдарламаларын жасап шығарды. Мәдениет аралық тәрбиелеуде бұқаралық ақпарат құралдарына сыншыл қатынас қалыптастыруға, аудиторияда оқушылардың өздерін манипуляциялауға (билеттіруге) жол бермей, белсенді демократияны қалыптастыру мен сақтауға арналған жауапкершілігін дамытуға ерекше рөл беріледі. Мұндай тәрбие иерархияланған (сатыланған, Б.С.) айырмашылықтары мен азшылықтың теңсіз жағдайы орын алған көпмәдениетті қоғам үшін қажет.

Мәдениет аралық білім беру бойынша жүргізілген пікірсайыс барысында осы тәсілдің табысқа жетуі мен азшылықтың құқықтық, әлеуметтік-экономикалық және саяси мәртебесін қайта қарауға ұмтылудың арасындағы тығыз байланыстар аңғарылды. Дегенмен, тәжірибе көрсетіп отырғандай, еуропалық қауымдастық елдерінде жалғыз мәдениеттің үстемдік етуі әлі күнге дейін мектептің басты сипаттамасы болып отыр. Оқытушы интермәдени тәсілді енгізуге байланысты пікірталас белсенділердің аз ғана тобымен шектеледі. Мұндай жағдайдың себептеріне сарапшылар мыналарды жатқызады:

- саяси қарсыластық;

- интеркультурализм бойынша пікірталастардағы арнайы білімнің жоғары деңгейі;

- жаңа әлеуметтік ахуалдың пайда болғанын мойындайтын қабілеттің болмауы;

- білім беру жүйелерін қалай бақылауға және оларға қалай ықпал етуге қатысты білім беру басқармаларының ұлттық және жергілікті органдары арасында пікірлердің терең алшақтығы.

Дегенмен, Еуропа Кеңесінің нық сенімі бойынша, білім беру мен мәдениет саласында қоғамның көпұлттық және мультимәдени табиғатын ескергенде интермәдени білім беруге тең келетін нақты балама жоқ. Мәдениет аралық білім беру жүйесін дамыту бойынша бірқатар елдердің тәжірибесін талдау әрбір елде, іс жүзінде, мультимәденн оқыту мен тәрбиелеудің өзіндік ерекше үлгісі болатынын көрсетеді. Мультимәдени білім беруді дамытудың әмбебап мәнге не белгілі бір принциптері болғанымен, бұл үлгілер, мәдениеттердің өздері сияқты, унификацияға (бірегейлендіруге, Б.С.) көнбейді және бір-біріне тікелей қарама-қайшы болуы мүмкін (Канада және Австралия). "Барлық заман мен халықтар үшін" біртүтас мультимәдени білім беру тұжырымдамасын қалыптастыру мүмкін де емес, өйткені бұл тұжырымдамалардың әдістемелік негізін, шын мәнінде, плюрализм құрауы тиіс. Сондықтан жаңа құрылымдар қалыптастыруға емес, мамандар мен оқу жобаларының нақты ұсыныстарын қолдауды жақтайтын, Еуропа Кеңесі жұмысының нәтижесінде ұсынылған интермәдени білім беруді дамыту стратегиясының әділдігі күмәнсіз.

Қазақстан Республикасында Президенттің бастамасы бойынша этномәдени білім берудің тұжырымдамасы даярланды. Оның негізгі идеясы этникалық топтардың төлтумалылығын сақтай отырып, сонымен бірге өзге мәдениеттерді де игеруге бағдарланған білім беру үлгісін құру болып табылады. Бұл өзара байланысты мына мақсаттарды іске асыруды көздейді: этникалық идентификация және мемлекеттік интеграция. Бұл тұжырымдаманы кабылдау Қазақстандағы білім берудің ұлттық жүйесінің трансформациялануының маңызды кезеңі болғаны сөзсіз.

Этномәдени тұжырымдаманың аса маңызды элементі тек жекелеген адам үшін ғана емес, бүтіндей алғанда қоғам мен мемлекет үшін түбірлі мәнге ие болатын патриоттық тәрбие болып табылады.

Патриотизм категория ретінде біздің Президентіміздің теориялық және практикалық қызметіндегі ең негізгі ұстанымдардың бірі. Патриотизм отанға деген сүйіспеншілікті, оның тағдыры үшін жауапкершілікті, оның ұлттық мүдделеріне қызмет ету қабілеті мен соған дайын болуды, оның ішкі өмірі мен халықаралық арасындағы жетістіктеріне ықпал етуді білдіреді. Патриотизм адамды өзімшіл пиғылдар мен ұмтылыстардың тар шеңберінен шығара отырып және оның өміріне нақты гуманитарлық мән бере отырып, адам өмірін терең мазмұнмен толықтырады. Сонымен бір мезгілде, патриотизм рухымен қуаттанған коғам іштей ынтымағын нығайта отырып, әрқашан өзінің әрбір жекелеген мүшесіне оның өмірлік мәселелерін шешуге көмектесуге қабілетті болады. Патриотизм дәстүрлерден, тарихи және рухани-мәдени мұрадан нәр алады, батырлардың тұла бойына енеді, аңыздар мен мифтерде өмір сүреді, халықтың күнделікті тәжірибесінде қайта өндіріліп отырады.

Н.Ә. Назарбаев патриотизмді тек теориялық және әлеуметтік практикада ғана емес, өзінің жеке өмірлік жолында да бекітті деп нық сеніммен айтуға болады.

Мынандай сұрақ туындайды: біздің еліміздің азаматтарын патриоттық тәрбиелеу өз бойына нені енгізеді? Өткеннің және әлемдік тәжірибенің ең жақсы үлгілерін қоса алғандағы біздің жеке тәжірибеміз патриоттық тәрбиенің әр түрлі формалар мен бағыттарда жүзеге асырылуы керек екендігіне үйретеді. Ең алдыңғы кезекте оқушылардың бойында этносаралық қарым-қатынас пен толеранттық мәдениетін калыптастыру және дамыту қажет. Ол тек өз этникалық мәдениетіңді білу мен құрметтеуді ғана білдірмей, қатар өмір сүріп отырған өзге этностардың да мәдениетін құрметтеуді аңғартады. Әр түрлі әлеуметтік-этникалық қауымдастықтардың жастар арасында өзара түсіністікті нығайтуға, олардың арасында достық қатынастарды бекітуге ықпал ететін дағдыларды қалыптастыру керек.

Өскелең ұрпақтың бойында өзінің ұлы отаны үшін, оның тарихи өткені үшін, оның саяси және құқықтық жүйесі үшін мақтаныш сезімі болмай, ешқандай патриотизм туралы сөз қозғаудың қажеті шамалы. Ал, ол болған жағдайда жастардың бойында өздерінің этникалық және конфессионалдық тиесіліктеріне қарамастан, өздерін өз мемлекетімен, коғамымен, Отанымен бірегейлендіретін жоғары идентификация қалыптасады. Білім алушылар өз елінің мемлекеттік құрылымы туралы, биліктің негізгі органдары туралы түсініктері толық болуы тиіс. Бұл істе Қазақстан Республикасының Конституциясын оқып-үйрену үлкен көмек береді.

Мұнан өзге, Қазақстанның дамуына оны мекендеген халықтардың қандай үлес қосқанын көрсететін елдің ұлттық тарихын зерттеу маңызды рол атқарады. Бұл жерде тарихи тұлғаларға ерекше көңіл бөлу керек, әңгіме елдің барлық этностарының өкілдерімен катар, ең алдымен негізгі мемлекет құраушы қазақ этносының өкілдері туралы болуы қажет.

Оқушыларды патриоттық тәрбиелеу жүйесіндегі маңызды қырының бірі өскелең ұрпақты демократияның негіздеріне үйрету болып табылады. Олар тек демократия жағдайында ғапа Қазақстан халықтары нағыз патриотизм мен гүлденуге жете алатынын айқын түсінуі керек.

Жаһандану үдерістерінің күшейе түскен тұсында мектептер, колледждер, жоғарғы оқу орындары шығыстық менталитеттің тәжірибесін сыни тұрғыда пайымдағаны дұрыс, яғни жастарды халықтың бай мәдени мұрасының, рухани-адамгершілік дәстүрлерінің рухында тәрбиелеу қажет. Біздің еліміз өз бойына Шығыс пен Батыстың, Еуропа мен Азияның мәдениеттерінің элементтерін бойына сіңірген, көптеген халықтардың тарихи тағдырларының тоғысында орналасқан, өзегін қазақтың күшті дәстүрлік мәдениеті құрайтын көпмәдениетті, көп дінді мемлекет болып табылады. Сондықтан да Қазақстан осы елді мекендейтін халықтардың рухы мен менталитетіне сәйкес келетін ұлттық білім беруші үлгілерге сүйенеді.

Осылайша, казіргі Қазақстанда патриоттық тәрбиенің мәні тәуелсіз мемлекеттің қоршаған ортаны аялап сақтай білетін, адамдардың түсіне алатын, өзінің әлемге деген ұлттық бейнесін дамыта отырып, біздің еліміздегі әр түрлі мәдениеттер мен діндерді құрметтей білетін біртұтас, рухани көзі ашық адамды қалыптастыру үдерісі болып табылады. Жастарды патриоттық тұрғыда тәрбиелеудің қазақстандық азаматтық үлгісі осындай.

Қазақстан халықтары Ассамблеясының Сессиясындағы баяндамасында Н.Ә. Назарбаев төмендегідей ойды айтты: "Ата-аналар мен мектеп бүлдіршінінің бойында мынадай қарапайым ережені етуі керек: "Өзіңе қаламаған нәрсені өзгеге жасама". Қазіргі әлемде өмір сүру дегеніңіз ашық болуды, өзге халықтарға, мәдениеттерге және діндерге төзімді болуды білдіреді. Ата-аналар балаларды кішкентайынан адамсүйгіштікке үйретуі тиіс. Мұндай тәсіл Қазақстанның саясатына толығымен сәйкес келеді. Біздің балаларымыз жаһанданған әлемде тұратын болады, олар әр түрлі елдерді аралаған кезде, бұл әлемді олар сол қалпында көруі керек. Олар оны ұлт пен нәсілге, діндерге бөлмейді. Міне сондықтан балаларды интернационализм рухында тәрбиелеу керек. Және осындай бастаманы мен мұғалімдер мен тәрбиешілерге, барлық қазақстандықтарға арнаймын" . Жастарға интернационализм рухында тәрбие мен білім берудің стратегиялық бағыты, өзге ұлттың, тілдің, мәдениеттің, конфессионалдық тиесіліктің, өзге саяси көзқарастың адамдарына құрметпен қарау мәдениеттердің шығармашылық сұхбаты, мультикультурализм идеясы арқылы жүзеге асады. Президенттің бағдарламасына сәйкес, ұлттық білім беру жүйесін көпмәдениетті білім принциптері негізінде мазмұнды түрде реформалау этносаралық қақтығыстардың алдын алу, аз ұлт өкілдерінің құқықтарын қорғау, этносаралық интеграцияның сапалық деңгейін көтеру және жалпы ұлттық консолидацияны бекіту бойынша қоғамдық ұйымдардың, қозғалыстар мен бірлестіктердің қызметі мен мемлекеттік-ұлттық саясаттың басым бағытына айналуы тиіс.

Мұны нақты бір мемлекетке немесе бүкіл халықаралық қауымдастыққа да қатысты айтқанда, қазіргі жағдайларда этносаралық келісім мен толеранттылыққа балама жоқ . Қазақстан Президенті 2005 жылдың ақпан айындағы Жолдауында жариялаған жедел экономикалық, әлеуметтік және саяси модернизация аясында өткенді пайымдау арқылы бүгінгі күннің мәдениетін жан-жақты дамыту үшін "Мәдени мұра" бағдарламасын онан ары іске асыру идеясы, әлеуметтік-этникалық серіктестік пен қоғамдық прогресті шоғырландыру жүйесіне этносаралық және конфессияаралық келісімді, толеранттылық пен сұхбаттастықты енгізу идеясы ерекше мәнге ие болады. "Біздің еліміздің өсіп келе жатқан бейбітсүйгіш қуаты онан ары аялай сақталынып, дами беруі тиіс" , - деп атап өтеді Н.Ә. Назарбаев.

Президент Нұрсұлтан Назарбаевтың саясаты Қазақстанға әлемнің жас демократиялық мемлекеттері қатарынан берік орын алып берді, демократиялық ұмтылыстар тұрғысынан алғанда оны келешегінен мол үміт күттірер беделін қалыптастырды, демек, кейінгі кеңестік кеңістіктегі елдердің қоғамдық-саяси келісіміне де ықпалы тиді. Қазақстанның ішкі мәселелерді шешуі және оның құрған көпұлтты коғам үлгісі белгілі бір мағынада халықаралық қауымдастық үшін, өзге елдердің келісім мен толеранттылық мәдениетіне тартылуы үшін үлгі бола алды десек, артық айтқандық емес. Бұл дегеніңіз, біздің Республикамыздың бір унитарлық мемлекетте халықтардың қатар өмір сүруі мен келісімі мәдениетінің баға жетпес үлгісін басқаларға алғаш рет көрсете отырып, осы келісім идеясын "қажеттілік, идеалдылық" модусынан "нақтылық, реалдылық" модусына табысты түрде алмастырды дегенді байқатады.

Еліміздің бірінші жетекшісінің тұлғасы мен қызметінен соз бен істің, теория мен практиканың, ниет пен әрекеттің біртұтастығы аңғарылады. Тұлғалық сенім, толеранттылық, зорлық жасамау және келісім мұраттарын бекітуге деген мүдделілік осы ұлы мұраттарды әлеуметтік өмірде, өзара ынтымақтастық пен өзара түсіністікке бағдар ұстанған барлық қазақстандықтардың күнделікті қарым-қатынасында жүзеге асырудың нағыз шынайы кепіліне айналады.

Этносаралық өзара әрекеттердің азаматтық құрылымдарын институттандыру. Қазақстан халықтары Ассамблеясы

Н.Ә. Назарбаев былай деп атап өтеді: "Біз адам құқығын нығайту мен азаматтық коғам институттарын қалыптастырудың бір мезгілдегі ықпалдары барысында мемлекеттік аппаратты бекіту мен жетілдіру стратегиясын таңдап алдық. Бірақ әзірге, жағдайларға орай, коғамды реформалаудың негізгі бөлігін дәл осы мемлекет өз мойнына алып отыр". Сонымен қатар, Қазақстан халықтары Ассамблеясының сессиясындағы сөзінде Президент былай дейді: "Демократия жағдайында ұлтаралық мәселелерді шешу барысында тікелей мемлекеттік органдардың қызметімен байланысты дәстүрлі тәсілдерді қолдану жеткіліксіз... Мемлекет, сөз жоқ, этносаралық келісімді қолдау мен нығайтуда маңызды рол ойнап келді және ойнай береді де. Бірақ осының өзінде ұлтаралық қатынастарды реттеудің қосымша қоғамдық тетіктері қажет... Өкіметтік емес ұйымдар есейіп келе жатқан азаматтық қоғамда ұлтаралық келісімнің қуатты құралына айнала алар еді". Қоғамды демократияландыру үдерістерін дамыту мемлекеттік саясаттың стратегиялық басымдылығы ретінде тұрғылықты халықтың азаматтық белсенділігінің өсуінің, азаматтық коғамның институционалды, құқықтық және әлеуметтік-мәдени алғышарттары мен негіздерін қалыптастырудың негізгі шарты болып табылады.

Президент Н.Ә. Назарбаев азаматтық құрылымдарды дамыту мен олардың мемлекетпен диалогына бағытталған курсты сенімді ұстап келеді.

Демократиялық принциптер мемлекетіміздің Конституциясында Қазақстан Республикасын демократиялық, зайырлы, құқықтық және әлеуметтік мемлекет ретінде сипаттайтындай деңгейде жан-жақты көрініс тапқан. Саяси жүйені одан ары демократияландырумен катар, дәстүрлі қазақ коғамының және бүкіл әлемдік дамудың тәжірибесін ескере отырып, азаматтық коғамның да институттарын калыптастыру аясында егеменді ұлттық мемлекеттік құрылымнын негіздерін нығайту Қазақстанның мемлекеттік құрылысының басты принциптеріне айналды.

Мемлекеттік құрылыс пен саяси жүйені демократияландырудың бір мезгілдегі үдерісі жаңадан құрылған институттардың заңдық нормативтік негіздерін даярлау мен дамытуға және елде жүріп жатқан қоғамдық-саяси үдерістерді жеткілікті тиімді түрде реттеуге мүмкіндік берген институционалдық бағыттың басымдылығының алдын алды.

Бүгінгі күні мемлекеттік органдардың айқын жүйесіне, өздеріне жүктелген кызметтерді мүлтіксіз орындайтын басқарушы мамандардың кәсіби деңгейіне негізделген "күшті" президенттік биліктің бар екенін мойындауға болады. Өз кезегінде, соңғы он жылдықтағы саяси реформалар азаматтық қоғамның институционалдық негіздерін оның негізгі институты - үшінші сектор (үкіметтік емес ұйымдар) арқылы қалауға мүмкіндік берді, сондай-ақ көптеген саяси партияларды, кәсіподақтарды, діни бірлестіктерді, БАҚ және өзге де ерікті ассоциацияларды құруға мүмкіндік туды.

Дегенмен, сонымен бірге демократияның институционалдану үдерісі әлі күнге дейін халықтың әлеуметтік жұмылу үдерісінен озып кетіп отыр және бұл көбіне елдегі азаматтық қоғам институттарының жеткіліксіз дамуының салдарына айналып отыр. Республиканың жетекшілігі бірнеше жылғы саяси реформалардың нәтижесінде демократия институттарының негіздерін қалап үлгірді, бірақ ендігі міндет азаматтық қоғам институттарын дамытудың қозғаушы күші болып табылатын жаңа азаматтылық пен саяси мәдениетті қалыптастырып, оларды өздеріне лайықты мазмұнмен толтырумен сипатталады.

Қазақстандық үкіметтік емес ұйымдарды (ҮЕҰ) ашықтық, өзіндік басқару және өзіндік қаржыландыру принциптерінде азаматтық бастамаларды іске асыру мақсатында өз мүдделерінің ортақтығы негізінде азаматтардың ұсынысымен құрылған ерікті бірлестіктер ретінде анықтауға болады.

Бүгінгі күні Қазақстандағы үкіметтік емес ұйымдар жүйесі азаматтық қоғамның негізгі институттары ретінде белгілі бір деңгейде мемлекеттік органдар мен негізгі халық бұқарасы арасындағы байланыстырушы буын қызметін атқарып отыр. Үкіметтік емес ұйымдардың мемлекеттік органдармен өзара әрекетке түсу үдерісінің кажеттілігі бірқатар объективті себептермен түсіндіріледі.

Біріншісі. Көптеген үкіметтік емес ұйымдар мемлекеттік органдар кейбір объективті себептерге орай шешімін таба алмай үкіметтік емес ұйымдардың қолдауына жүгінетін мәселелерді шешеді. Бұл - әл-ауқаты төмендерге, ауруларға, әлеуметтік ахуалы темен азаматтарға деген қамқорлық, балалар мен жасөспірімдерді тәрбиелеу мен оқытуға ықпал ету, мәдениет пен мәдени алуан түрлілікті сақтау мен дамыту, Қазақстан Республикасының Конституциясында кепілдік берілген азаматтардың құқықтары мен еркіндіктерін қорғау.

Екіншісі. Бірқатар жағдайларда үкіметтік мекемелерге қарағанда, үкіметтік емес ұйымдар анағұрлым табысты және үнемді әрекет етеді, өйткені олар мемлекеттік органдармен салыстырғанда мейлінше епті және жаңа мәселелерді шешуде дәстүрлі емес тәсілдерді мейлінше белсенді қолданады.

Үшіншісі. Елдің Президенті Н.Ә. Назарбаев Қазақстанның ішкі саясатындағы басым бағыт деп жариялаған демократиялық мемлекетті нығайту мен жергілікті өзіндік басқаруды дамыту казіргі заманғы азаматтық қоғамның қалыптасуына тікелей тәуелді болып келеді. Әңгіме азаматтардың өзара әрекеттерінің әр алуан формалары туралы, олардың коғамдық істерге өз еріктерімен қатысып, атсалысуы туралы болып отыр. Азаматтық қоғамның "конструкциясын тасымалдаушылар" ролінде дәл осы үкіметтік емес ұйымдар көрініп отыр.

Мемлекеттік органдар мен азаматтық коғамның өзара әрекетін қамтамасыз ететін, азаматтық және ұлттық келісімді нығайту ісінде және ұлттық саясатты іске асыруда барлық осы институционалды құрылымдардың ішінде Қазақстан халықтары Ассамблеясы (ҚХА) ерекше орын алады. Ассамблеяның құрылуы Қазақстанның Президент! жүргізіп отырған ұлттық саясат курсының ең бір жарқын кезеңі және мейлінше қомақты жетістіктерінің бірі болды. Дұрыстығын уақыт көрсеткендей, мәдениеттердің дамуы мен интеграциялануына, жалпы ұлттық келісімнің бекуіне, халықтардың мәдени жаңғыруы үдерістеріне мемлекеттік қолдау іске асырылатын бұл жағдайда мемлекет пен этникалық топтардың өзара әрекетінің мейлінше тиімді формасы табылды. 1999 жылғы халық санағына сәйкес, Қазақстанда 130 ұлттың өкілдері тұрса, оның 33-і Қазақстан Республикасының "Қоғамдық бірлестіктер" туралы Заңына сай ұлттық-мәдени бірлестіктерге ассоциацияланған. Олардың барлығы да Қазақстан халықтары Ассамблеясы құрамына кіреді. Қазақстан халықтары Ассамблеясының сессиясындағы сөзінде Н.Ә. Назарбаев былай дейді: "Біздің ұлттық келісіміміз - барлық осы жылдар бойы мемлекеттің азаматтық коғам институттарын қолдау барысында жүргізген қыруар жұмысының нәтижесі... Шын мәнінде, ұлттық-мәдени орталықтар азаматтық коғамның ең алғаш өздігінен ұйымдасқан институттарының біріне айналды. Және сонымен бірге олар Қазақстандағы этносаралық келісімнің негізі де болды" . Сондықтан да ҚХА және оның бөлімдерінің кызметіне мейлінше толығырақ тоқталып өткен абзал.

Жоғарыда айтылып өткендей, Қазақстанның халықтары Ассамблеясын құру идеясын Президент Н.Ә. Назарбаев 1992 жылы республика тәуелсіздігінің бір жылдығына арналған Қазақстан халықтарының Форумында айтты. Бұл Форумдағы сөзінде Н.Ә. Назарбаев былай деп атап өтеді: "қазақстандықтардың бірнеше буыны біздің ең басты игілігіміз - халықтар достығын қалыптастырды. Біздің тарихымыздағы көп нәрсені жаңадан қайта пайымдай отырып, қазақстандықтар бұл байлықты шашуға, ізгі дәстүрлерді ұмытуға қақылы емес. Күнделікті әрбір адамның, әрбір халықтың, кез келген ұлттың даусын естіп отыру керек. Дәл осы себепті тұрақты негізде форум өткізу қажет, жаңа қоғамдық институт - Қазақстан халықтарының тұтастығы мен келісімі Ассамблеясын құру керек" .

Қазақстан халықтарының Ассамблеясы Қазақстан Республикасы Президентінің жанындағы кеңесші-ақылдасушы орган ретінде Қазақстан Республикасында коғамдық тұрақтылық пен этносаралық келісімді бекіту мақсатында 1995 жылы наурызда ҚР Президентінің № 2066 "Қазақстан халықтарының Ассамблеясын құру туралы" Жарлығымен құрылды. Жеті жылдай уақыт өткеннен кейін ҚР Президентінің 2002 жылғы 26 сәуірдегі № 856 Жарлығымен орта мерзімді кезеңге арналған (2007 жылға дейін) Ассамблеяның Стратегиясы мен Қазақстан халықтары Ассамблеясы туралы Қағиданың жаңа редакциясы бекітілді. Онда бұл органның қызмет ету саласы мен өкілеттіліктері едәуір кеңейтілді және жинақтаған тәжірибесі бекітілді.

Қазақстан халықтары Ассамблеясы туралы Қағиданы бекіткен бұл Жарлық осы органның алдына мынадай міндеттер қойды: елдегі оқиғаларды бағалау мен саяси ахуалдарды болжау негізінде коғамның шоғырлануын қамтамасыз ететін практикалық ұйғарымдарды дайындау, сондай-ақ азаматтардың нәсілдік, ұлттық, әлеуметтік тиесіліктеріне, діни ұстанымы мен көзқарастарына қарамастан, олардың құқықтары мен еркіндіктерінің кепілі ретіндегі кызметіне орай Қазақстан Республикасының Президентінің әрекетіне ықпал ету.

Қазақстан халықтарының Ассамблеясы мынадай функцияларды (қызметтерді) жүзеге асырады: мәдени-ағартушылық - ұлттық мәдениеттерді, тілдерді, дәстүрлерді қайта түлету және насихаттау; тәрбиелік - қазақстандық және ұлттық патриотизмді қалыптастыру; коммуникативті - этносаралық қатынастардың мониторингі негізінде этносаралық тұтастық пен келісімді бекіту; кеңесуші-ақылдасушы - Қазақстанды мекен ететін ұлт өкілдері арасында достық қатынастарды дамытуға ықпал ететін мемлекеттік саясатты жүргізуге катысты ұсыныстар мен рекомендациялар даярлау.

Қағидаға сәйкес Республика Президенті ұлттық-мәдени орталықтардың, ардагерлер кеңесі өкілдерінің, сондай-ақ халық арасындағы беделін, қоғамдық-саяси белсенділігін, практикалық қызметінің тәжірибесін ескере отырып, басқа да тұлғалардың қатарынан Ассамблеяның сандық құрамын бекітеді. Ассамблеяның мүшелерін пропорционалды принциппен жергілікті жерлерде құрылған Қазақстан халықтарының Кіші ассамблеялар (ҚХКА), сондай-ақ республикалық және аймақтық ұлттық-мәдени бірлестіктер, ҚХА кеңесінің мүшелері ұсына алады. Ассамблеяның торағасы Қазақстан Республикасының Президенті болып табылады. Қазақстан мемлекетінің негізін қалаушылардың бірі ретінде Бірінші Президенттің саяси және құқықтық жағдайын анықтайтын 2000 жылдың 20 шілдесінде қабылданған "Қазақстан Республикасының Бірінші Президенті туралы" Қазақстан Республикасының Конституциялық заңында мынадай норманы бекітеді: "Қазақстан Республикасының Бірінші Президентіне оның тарихи миссиясына орай Қазақстан халықтары Ассамблеясын басқару... құқығы өмір бойына беріледі..."

Ассамблея төрағасының Ассамблеяның мүшелерінің ұсынысы бойынша Республиканың Президенті тағайындайтын екі орынбасары болады. Халықтар Ассамблеясының мәжілістері арасында жұмысты жүргізу үшін ұлттық-мәдени орталықтардың, ардагерлер кеңесінің өкілдерінен, Кіші ассамблеялардың жетекшілерінен, сондай-ақ Ассамблея құрамына кіретін өзге де тұлғалардан құралатын Ассамблея кеңесі құрылады. Ассамблея Кеңесінің кызметін Ассамблея Төрағасының орынбасарлары басқарады және Қазақстан Республикасы Президенті Әкімшілігінің Бөлімі мәртебесіндегі аппаратпен қамтамасыз етіледі.

Стратегиялық мақсаттар мен міндеттерді жүзеге асыру жөніндегі мемлекеттік органдар мен Ассамблеяның өзара әрекетін қамтамасыз ету үшін оның функциялары мен өкілеттілігін Ассамблеяның Төрағасы анықтайтын Ассамблеяның Үйлестіру Кеңесі құрылады.

Ассамблеяның Үйлестіру Кеңесі құрамына Ассамблея Төрағасының орынбасарлары, Қазақстан Республикасы Үкіметінің жетекшілері мен өзге де мүшелері, Қазақстан Республикасы Парламентінің Сенаты мен Мәжілісінің төрағалары немесе олардың орынбасарлары кіре алады. Ассамблея 16 Қазақстан халықтарының Кіші Ассамблеяларымен (ҚХКА) - (14 облыстық ҚХКА, Астана қ. ҚХКА және Алматы қ. ҚХКА) өзара әрекетке түседі. Олар әкімшілік кеңселерінде кеңесуші-ақылдасушы органдар ретінде көрінеді; әрбір облыста ұлттық-мәдени орталықтардың, ардагерлер кеңесінің, облыстық әкімшіліктің және мәслихаттың өкілдерінен қалыптасады; оларды әкімшілік жетекшілері басқарады, ал олардың жекелей құрамын осы жетекші бекітеді; олар өз қызметі барысында Конституцияға, заңдарға, Қазақстан Республикасы Президентінің актілеріне және Қазақстан халықтары Ассамблеясы туралы қағидаға сүйенеді.

Қазіргі кезеңде Қазақстанда 350-ден артық облыстық, қалалық және аудандық (жергілікті) ұлттық-мәдени орталықтар кызмет етеді. Қазақстан халықтары Ассамблеясының ұлттық құрамы 33 анағұрлым ірі этностардың өкілдерінен құралған.

Қазақстан халықтары Ассамблеясы құрылған уақыттан бері Ассамблеяның сессиясы өтті, оларда қазақстандық қоғамды онан ары экономикалық және саяси реформалаумен байланысты қоғамның әлеуметтік-саяси өмірінің маңызды мәселелері талқыланды.

Этносаралық келісім саясатын алға жылжытып жүргізуде Ассамблея Президенттің сенімді серігі мен одақтасы болғандығын айта кету керек. Н.Ә. Назарбаевтың кезекті сессиядағы әрбір жасаған баяндамасы келісім мен өзара түсіністік стратегиясын дамыту жолындағы маңызды сәттердің бірі болып табылады. Мәселен, ҚХА жетінші сессиясында Президент мынадай ұран тастады: "Қазақстанды біз құрдық, ал енді қазақстандықтарды құрайық!" . Сегізінші сессия Қазақстанның тәуелсіз дамуының жылдығының нәтижелерін атап өтті, болашақтың міндеттерін белгіледі. Ел Президентінің баяндамасында аталып өткен ең басты нәрсе - бұл экономикалық құлдырауды игеру, өтпелі экономиканың реформаларының "ауыр табалдырығынан" аттау, ауыр әлеуметтік-экономикалық дағдарыстан шығу. Азаматтық бейбітшілік пен келісім құрастыру тәжірибесін әлемдік қауымдастық мойындап үлгірген Қазақстандағы этносаралық саясаттың негізгі нәтижелерін мемлекет басшысы төмендегіше сипаттап берді. Біріншіден, елімізде азаматтардың құқықтары мен еркіндіктерінің теңдігі олардың этникалық немесе діни тиесіліктеріне қарамай қамтамасыз етілетіндей құқықтық база қалыптасты. Екіншіден, Қазақстан халықтары Ассамблеясы кейпінде ұлттық саясат пен этносаралық сұхбатты жүзеге асырудың ерекше және тиімді тетігі құрылды. Соның аркасында этностардың мәдени кайта түлеу үдерісі жаппай жүргізілуде және Ассамблея жалпы барлығын қамтитын сұхбатты қамтамасыз етіп отыр. Үшіншіден, әр түрлі мәдениеттердің диалогқа жолға қойылды; қол жеткізілген рухани интеграцияның өзегін қазақ халқының ғасырлар бойы қалыптасқан толерантты және жаңашылдыққа ашық мәдениеті құрады; рухани бірегейлікті біздің отандастарымыздың азаматтық және саяси тұтастығы толықтырып отыр және бұл XXI ғасырда мемлекеттің тәуелсіздігін нығайту мен коғамды шоғырландырудың тағы бір тоғысқан тұсы болып отыр. Төртіншіден, теңестірілген тіл саясатын жүргізуге қол жетті, еліміздің азаматтарының, әсіресе, жастардың, мемлекеттік тілді игеруінің табиғи үдерісі өткір қақтығыссыз және сілкініссіз өтіп жатыр; Қазақстанның лингвистикалық байлығы жалпы қазақстандық мәдениетті байытады және көпұлтты Қазақстанның тұтастығын нығайтудың маңызды факторы болып табылады. Бесіншіден, елдің рухани кайта түлеуі және ең бастысы - дінаралық келісім мен толеранттылық қамтамасыз етілді. Қазақстандықтардың қазіргі ұрпақтарының рухани салада өткеннен тарихи мұра ретінде қабылдап алған төзімділігі болашақта азаматтық және конфессияаралық бейбітшілікті сақтап қалудың жақсы негізі болып табылады.

Тоғызыншы сессияда (2002 ж., қараша) Н.Ә. Назарбаев "Қазақстан халықтары Ассамблеясы дамуының стратегиясы: ұлттық келісім, кауіпсіздік, азаматтық бейбітшілік" деген баяндамасында ғаламдастыру үдерістері жүріп жатқан қазіргі мазасыз әлемде ұлттық мәселені шешпей, қоғамды тепе-теңдік пен тұрақтылық жағдайында ұстап тұрудың киын екендігін, оның қауіпсіздігін қамтамасыз етудің мүмкін еместігін атап өтеді. Қазақстанда, дейді мемлекет Басшысы, қазақстандық халықтың тұтастығын нығайтып, оны уақыттың күрделі сынының арасынан алып өте алдық. "...Қазақстандықтардың бүгінгі буыны ұрпақтар алдында Қазақстанның барлық халқы мен әрбір этносының төлтума мәдениетін, тілі мен дәстүрін сақтап қалуы үшін жауапкершілік жүгін арқалайды", - деп атап өте келде, Н.Ә. Назарбаев Ассамблеяның стратегиялық міндетін былайша анықтайды: "рухани келісім қазақстандықтардың күнделікті өмірінің ажырамас белгісіне айналатындай жағдайға қол жеткізу; ел ішінде ұлтты ыдыратушылыққа, халықтың алауыздығын тудыруға ұмтылушыларға отанымыздың болашағы мен гүлденуі мақсатында біздің тұтастығымызды қарсы қою" .

Оныншы сессияда мемлекет Басшысы жаһанданудың ықпалымен кейбір ұлттық мемлекеттердегі қайшылықтардың шиеленісуімен сипатталатын әлемдегі этникалық қақтығыстардың себептеріне тоқталды, Қазақстан тарихындағы қанды этносаралық қақтығыстардың мысалдары туралы, Қазақстанда халықаралық мойындауға ие болатындай елдің тұрғындарының барлық этникалық топтары арасындағы өзара қатынастардың тиімді үлгісін құру туралы еске түсірді. Ол өскелең ұрпақты интернационализм, өзге халықтарға, мәдениеттерге және діндерге төзімділік және ашықтық рухында тәрбиелеу қажеттілігін атап өтті. Ол Қазақстандағы этносаралық қатынастар үшін қауіп төндіретін қатерлерді сипаттап шықты: дінді халықаралық терроризм мен экстремизм құралы ретінде қолдануға тырысушылық; либералды коғам жағдайында ұлтаралық қатынастар саласында туындайтын мәселелер шешімінің күрделілігі; қазақ ұлты мен бірнеше буындар бойы Қазақстанда мекендеген ондаған этникалық диаспоралар мүдделерінің парасатты үйлесімін табудың күрделілігі: Н.Ә. Назарбаев елімізде этносаралық бейбітшілікті сақтаудың басты шартын бөле-жара корсетті: "Кез келген, тіпті, ең аз ұлттық топқа деген көңіл, ұлттық дәстүрлер мен әдет-ғүрыптарға деген шынайы құрмет - бұл әділетті ұлтаралық бейбітшіліктің негізі".

Президент Ассамблеяның халықаралық байланыстарын дамытуға және оның халықаралық беделін қалыптастыруға да белсенді түрде ықпал етуде.

Қазақстан халықтары Ассамблеясының беделді халықаралық ұйымдармен, әсіресе, Қазақстан оның 1992 жылдан бері мүшесі болып табылатын Еуропадағы қауіпсіздік пен ынтымақтастық жөніндегі Ұйымымен (ЕҚЫҰ) байланыстары күннен-күнге дамып келеді. ЕҚЫҰ (ОБСЕ) өз территориясында адам құқықтары мен аз ұлт өкілдерінің негізгі еркіндіктерін қорғауды өзінің міндеті етіп қойған. Қазақстан Республикасында этникалық азшылықты қорғауды қамтамасыз ету саласында мемлекеттік саясатты даярлау үшін ЕҚЫҰ және басқаларында дайындалған ұлттық азшылықтардың тілдік құқықтары бойынша Осло ұйғарымдары (1998), ұлттық азшылықтың білім алуға деген құқықтары бойынша Гага ұйғарымдары (1996), ұлттық азшылықтың қоғамдық өмірге тиімді қатысуы туралы Лунд ұйғарымдары (1999) үлкен маңызға ие болды.

Қазақстан халықтары Ассамблеясы ЕҚЫҰ құрылымдарымен тығыз жұмыс байланыстарын орнатты. Олармен біріге отырып, Қазақстан халықтарының Ассамблеясы бірқатар халықаралық конференциялар мен семинарлар өткізді: Қазақстан үлгісінде жаңа тәуелсіз мемлекеттерде этносаралық қатынастарды үйлестірудің мәселелері" (1996 ж., ақпан), "Басқарудың жергілікті және аймақтық деңгейлерінде этносаралық қатынастарды үйлестіру" (1997 ж., желтоқсан), "Қазақстандағы тіл саясаты: тәжірибелер, мәселелер және оларды шешу жолдары" (1999 ж., қазан), "Орталық Азиядағы дін, қауіпсіздік және тұрақтылық" (2000 ж., қазан), "Қазақстанда қазіргі жағдайларда этникалық топтардың әлеуметтік-мәдени дамуының ерекшеліктері" (Қазақстандағы этносаралық қатынастардың мониторингі: тәжірибесі, тиімділігі, келешектері" (2001 ж., мамыр), "Қазақстанда этносаралық үйлесімділікті дамытудағы бұқаралық ақпарат құралдарының рөлі" (2003 ж., қазан) және т.б.

ЕҚЫҰ ықпал етуімен 1998 жылдан бастап үкіметтік емес ұйымда үнемі Қазақстандағы этносаралық қатынастардың мониторингін жүргізіп отыр. Олардың дайындаған практикалық кеңестері бар аналитикалық (талдау) материалдары Қазақстанның халықтар Ассамблеясының жетекшілігіне, ұлттық-мәдени бірлестіктердің жетекшілеріне жөнелтіледі.

Ұлттық-мәдени орталықтармен, тарихи отандарымен халықаралық байланыстары барған сайын кеңейе және тереңдей түсуде.

Бұл үдеріс, әсіресе, әзірбайжан, армян, грек, дүнген, еврей, қарашай-балқар, кәріс, неміс, поляк, татар, түрік, түркімен, украин диаспораларында анағүрлым белсенді жүруде.

Қазақстанмен жапсарлас жатқан Ресей Федерациясының барлық субъектілерімен тығыз байланыс орнатылған. Қазақстандық Ассамблеяда АҚШ Сенатының, Поляк Республикасы Сеймінің, Ресей Мемлекеттік Думасының өкілдері, Саха (Якутия) Республикасының, Татарстан Республикасының, Қырғызстанның және т.б. өкілдері болып қайтты.

Тәжірибенің жинақталуын ескере отырып, Қазақстанның халықтар Ассамблеясының Торағасы төмендегі басым бағыттар бойынша онан ары алдын алу жұмыстарын мақсатты әрі белсенді түрде жүргізу міндетін қойды:

- азаматтық ортақтық, қазақстандық патриотизм, этносаралық қатынастардың үйлесімділігі мен рухани-мәдени өзара әрекеттің негізінде қазақстандық бірегейлікті калыптастыру мен бекіту;

- қоғамның барлық топтарын азаматтық қоғамды қалыптастыру мен дамыту, кезең-кезеңімен және жүйелі түрде демократияландыру үдерісіне жұмылдырып, олардың белсенділігін арттыру;

- Қазақстандағы этносаралық қатынастардың жағдайына сыртқы күштердің ықпалы мен әсерін бейтараптандыру.

Мемлекеттік мәндегі және ауқымдағы кез келген мәселелердің шешілуі геосаяси дамудың келешектерін, мемлекет дамуының тәуелсіз жолы мүддесіндегі ғылыми негізділік пен тарихи маңыздылықты ескере отырып, табандылық пен жігерлілік танытуды талап етеді.

Н.Ә. Назарбаев белгілеген бұл жаңа келешектер қазақстандық қоғамның онан ары консолидациялануды, тұтастықтың онан ары нығайтылуы мен ынтымақты талап етеді. Қазақстанның халықтар Ассамблеясының IX сессиясында Н.Ә. Назарбаев былай деп атап өтті: "Осындай күрделі кезеңде біздің қоғамда ұлтаралық және дінаралық алауыздыққа жол бермейтінімізге, Қазақстанның барлық халықтарының мәдениеті мен дәстүрлерін сақтайтынымызға, даму үшін оларға жаңа мүмкіндіктер беретінімізге мен нық сенімдімін. Тек біздің азаматтық бейбітшілік пен ұлттық келісімге деген ортақ қалауымыздың негізінде ғана, Қазақстанның болашағы үшін жауапкершілікті сезінуіміздің арқасында ғана біз өзіміздің қауіпсіздігімізге төнген кез келген катерге қарсы тұра аламыз" .

Осылайша, Н.Ә. Назарбаевтың бастамалары мен идеяларын іске асырудың нәтижесінде Қазақстанда бүкіл халықаралық қауымдастық үшін үлгі болуға толық құқығы бар көпұлтты қоғамның үлгісі құрылды деп тұжырым жасауға болады. Бұл сондай-ақ көп этносты және көп дінді мемлекетте халықтардың катар өмір сүру мәдениетінің баға жетпес үлгісін дүйім жұртқа алғашқылардың бірі болып көрсете отырып, біздің елімізде келісім мен толеранттылық идеясының "қажеттілік, идеалдық" модусынан "нақтылық, реалдылық" модусына табысты түрде көшірілгенін де білдіреді.

АЗАМАТТЫҚ ҚОҒАМНЫҢ ҚАЗАҚСТАНДЫҚ ҮЛГІСІ ТУРАЛЫ

Ә. НЫСАНБАЕВ

Біздің қоғамымыздағы аса маңызды мәселелердің бірі болып табылатын азаматтық қоғам институты Президенттің ел халқына Жолдауында (сәуір 2002 ж.) да көрініс тауып, жаһандану жағдайындағы мемлекеттің стратегиялық басымдықтары жөнінде айтылды. Бұл орайда мемлекеттік саясаттың стратегиялық басымдығы (ол Қазақстандағы демократиялық үрдістердің дамуымен байланысты) түрғындардың азаматтық белсенділігінің артуының, құқықтық, әлеуметтік-мәдени және басқа да азаматтық қоғам негізінің басты шарты болып табылады.

Демократиялық принциптер жөнінде Қазақстан Республикасының Конституциясында да айтылады. Оған негізгі заңда Қазақстанның демократиялық, зайырлы, құқықтық және әлеуметтік мемлекет деп көрсетілуі дәлел Осы орайда, Қазақстан мемлекетінің алдында тұрған басты принциптер - алдағы уақытта саяси жүйені демократияландыруға байланысты тәуелсіз ұлттық мемлекеттік құрылымды нығайту және дәстүрлі қазақ қоғамы мен бүкіләлемдік дамуды есепке ала отырып, азаматтық қоғамдық институттар құру. Мемлекет құру мен саяси жүйені демократияландыру үрдісінің бір мезгілде жүруі институттық бағыттардың басымдығын корсетті. Ол тез арада кайта құрылған институттардың құқықтық-нормативтік негізін жасауды және елде болып жатқан қоғамдық-саяси үрдістерді тиімді реттеп отыруды қажет етеді.

Өз кезегінде соңғы он жылдағы саяси реформалар азаматтық қоғам институттарының негізінде үшінші сектор болып есептелетін негізгі институт (үкіметтік емес ұйымдар), сондай-ақ көптеген саяси партиялар, кәсіподақтар, діни бірлестіктер, БАҚ және басқа да ассоциациялар құруға жағдай туғызды. Демократияны институттандыру үрдісі түрғындардың әлеуметтік мобилизация үрдісімен салыстырғанда алда келе жатыр. Оны елдегі азаматтық қоғамның дамымағандығынан көруге болады. Республика басшылығы бірнеше жылғы саяси реформалар негізінде демократия институттарының формалды негізін құрды, ал оны өз мазмұнына сай құруға алдымызда бірнеше онжылдықтар керек.

Қазір саяси үрдістің негізгі субъектісі мемлекеттік органдар мен азаматтық қоғам институты түрінде болғандықтан даму барысының негізгі векторлары бір арнада тоғыспайтын саяси жүйе қалыптасып отыр. Мұндай жағдай заңды да, өйткені азаматтық коғам өз дамуының бастапқы сатыларын басынан өткеруде. Бұл жерде қазақстандық азаматтық қоғам институттарының басты міндеті - адамдардың көп бөлігінің мүддесін көздеу және олардың саяси шешім кабылдау үрдісіне ықпал етуіне мүмкіндік беру екенін айта кету керек.

Саяси партиялар өзінің кызметіне сай азаматтық қоғам мен мемлекеттің ортасында орналасқан. Олардың саяси жүйедегі айрықша институт ретінде бұл жұмысқа қатысы жоқ. Қазақстан коғамында азаматтық коғам институттарына мыналар жатады:

Үкіметтік емес ұйымдар институты. Қазіргі кезде олар кең ауқымды қамтып үлгерген және базалық негізі бар.

Аумақтық өзін-өзі басқару институты. Алматы қаласының бірқатар аудандарында бар.

"Ақсақалдар кеңесі" институты. Қазақстанның бірқатар аймақтарындағы ауылдық жерлерде қалыптасқан.

Аталмыш азаматтық коғам институттары әлі тиісті деңгейде дамымаған. Оның өзіндік объективті себептері де жоқ емес. Азаматтық қоғам институттары ішінде, негізінен, шетелдік донорлар есебінен қаржыландырылатын үкіметтік емес ұйымдар (ҮЕҰ) институты ғана біршама дамыған.

Қазақстанда орталық және аймақтық, экологиялық және өлкелік ҮЕҰ бар, олар әлеуметтік аз қамтылған түрғындардың мүддесін көздеп, шаруашылық және әлеуметтік бағдарламалардың орындалуын қадағалайды.

Жоғарыда көрсетілгендей, қазір мемлекеттік емес ұйымдар мен мемлекеттік органдар арасындағы қатынас бір жүйеге келген жоқ. Саяси жүйеде оқшау болғандықтан, олардың өзара қарым-қатынасы әлі реттелмеген. Дегенмен, оң өзгерістер де бар.

Біздің талдауымыз бұдан әрі жалпы жүйелік сипат алады. Осы орайда, бұл мәселеге катысты негізгі ұғымдарға анықтама беріп алған артық болмас.

Азаматтық қоғам - тұлғалардың негізгі құқықтары мен бостандықтары саяси тұрғыдан қорғалған және заңдық тұрғыда қамтамасыз етілген, мемлекеттік емес қарым-қатынас саласы дамыған коғам.

Азаматтық қоғамды мемлекеттік билік пен бизнес құрылымдарының өкілі болмай тұрып, мемлекет ішіндегі қатынастардың дамуына ықпал ететін адамдар тобының ұйымдасқан кызметі түрінде қарастыруға болады.

Азаматтық коғам құрудың Қазақстанның саяси жүйесін демократияландыруда, өркениетті нарықтық экономиканы және құқықтық мемлекетті құруда айрықша маңызы бар. Кеңес заманында қоғамды тек мемлекет басқаратындықтан, азаматтық қоғам туралы әңгіме болмайтын. Ол Қазақстан тәуелсіздік алып, әлеуметтік-саяси жүйені қайта құрған сәттен құрыла бастады. Қазір Қазақстанда азаматтық коғамды қалыптастырудың институттық негізі бар. Оның нәтижесін көптеген ерікті ассоциациялар мен үшінші сектор одақтарынан байқауға болады. Бірақ, азаматтық коғам құруда тек институттардың болуы жеткіліксіз. Қазақстандағы азаматтық коғамның дұрыс жолға қойылмауы әлеуметтік-мәдени алғышарттардың толық қалыптаспағандығымен байланысты. Өйткені, проф. Р.Қадыржановтың пікірі бойынша, Қазақстанның қазіргі жағдайында вертикалды байланыстар мен қарым-қатынастар горизонталды, азаматтық қарым-қатынастар мен байланыстарды басқарады. Ал, дамыған азаматтық қоғам тек горизанталды байланыс вертикалды байланысты басқарғанда ғана қалыптасатыны әлемдік тәжірибеден белгілі.

Өйткені, Қазақстанда дамыған азаматтық қоғам құру үшін әлеуметтік-мәдени жаңару қажет. Ал, әлеуметтік-мәдени алғы-шарттардың жетілуі тек уақытқа ғана емес, қоғамның және ондағы институттардың белсенді күш салуына да байланысты.

Азаматтық коғам институттарын құру мен олардың мемлекеттік органдармен өзара қарым-қатынас нәтижелеріне сыни талдау жасаудың қажеттігін есепке алып және алда келе жатқан ел Конституциясының он жылдығын ескере отырып, 2005 жылы Астанада Қазақстанның Азаматтық форумын өткізу артық болмас еді. Бұл форум мемлекеттік органдар мен үкіметтік емес ұйымдардың жетекші өкілдерінен құралған бірыңғай үйлестіруші орган құруға мүмкіндік берер еді. Ал ол орган Қазақстанда азаматтық коғам құрудың ұлттық үлгісі мен тұжырымдамасын жасауға және жүзеге асыруға мүмкіндік алар еді.

Үшінші сектор - қоғамдық қатынастарды реттеуде қосымша қызмет атқаратын мемлекеттік емес және коммерциялық емес ұйымдар бірлестігі. Бірінші сектор -мемлекеттік ұйымдар, екінші сектор - коммерциялық ұйымдар. Сәйкесінше үшінші сектор - жеке коммерциялық емес және саяси емес ұйымдар. Олардың негізгі мақсаты - пайда табу емес.

Үкіметтік емес ұйым - коғамдық мүддені көздейтін жеке, ерікті пікірлестер бірлестігі. Осы жерде қазақстандық үкіметтік емес ұйымдардың азаматтардың бастамаларын жүзеге асыру және мүддесін көздеу мақсатында құрылған ерікті бірлестіктер екенін айта кеткен орынды. Олар өзін-өзі басқарып қана қоймай, өзін-өзі қаржыландырады да.

ҮЕҰ мен мемлекеттік органдар арасындағы өзара қарым-қатынастың бірнеше объективті шарттары бар.

Біріншіден, көптеген ҮЕҰ мемлекеттік органдар қолдауды қажет ететін мәселелерді шешеді. Атап айтқанда, әлеуметтік тұрғыда толық қамтамасыз етілмеген және денсаулық жағдайы нашар азаматтарды қамқорлыққа алу, балалар мен жасөспірімдерге білім мен тәрбие беруге көмектесу, мәдениет пен мәдени әр алуандылықты сақтау және дамыту, азаматтардың Қазақстан Республикасы Конституциясы кепілдік беретін құқықтары мен бостандықтарым қорғау.

Екіншіден, кейбір жағдайларда ҮЕҰ мемлекеттік құрылымдарға қарағанда, жаңа проблемаларды шешуде дәстүрлі емес әдістерді көп пайдалану арқылы табысты әрі тиімді әрекет етеді.

Үшіншіден, Қазақстанның ішкі саясатындағы басым бағыттар болып есептелінетін демократиялық қоғамды бекіту мен жергілікті өзін-өзі басқаруды дамыту казіргі заманғы азаматтық коғам құрумен байланысты. Осы жерде 2000 жылы наурызда елімізде жүзден аса үкіметтік емес ұйымды біріктіретін Қазақстанның Үкіметтік емес Ұйымдар Конфедерациясы (әрі қарай Конфедерация) құрылғанын айта кету керек. Оған Салық мәдениетін қалыптастыру қоры. Тұтынушылардың ұлттық лигасы, Қазақстан Республикасы дионетикалық ұйымы, Қазақстан жастарының ақпараттық қызметі сияқты бірқатар ірі үкіметтік емес ұйымдар біріктірілген.

Конфедерацияның құрылуы осы салада кәсіби мамандардың күшін біріктірді. Ол мемлекет қолдауына сүйене отырып, коғам мүддесін көздеу үрдісінің жаңа деңгейінің сапалы болуына әсер етеді. Конфедерацияның жұмыс тобының құрамына тек үкіметтік емес ұйымдар өкілдері ғана емес, Мәдениет, ақпарат және қоғамдық келісім министрлігінің ішкі саясат департаментінің және Алматы қалалық ақпарат және қоғамдық келісім басқармасының қызметкерлері кірді.

Үстіміздегі 2002 жылдың 23 қаңтарында Қазақстан Республикасы Үкіметі жұмыс тобы ұсынған "Қазақстан Республикасындағы үкіметтік емес ұйымдарға мемлекеттік қолдау көрсету тұжырымдамасын" бекітті.

Тұжырымдаманың негізгі ерекшелігі - қазақстандық үкіметтік емес ұйымдардың кеңес беру, заңдық, ақпараттық және ең бастысы, қаржылық қолдау жүйесін жасап, оны мемлекеттік әлеуметтік тапсырыстар арқылы жүзеге асырғандығында.

Келер жылы "Үкімет туралы" конституциялық заңға және үкіметтік емес ұйымдар қызметіне мемлекеттік әлеуметтік тапсырыстың механизмдерін енгізе отырып, осы заңға өзгертулер мен толықтырулар жасалуына байланысты заңдық шығармашылық жұмыстар істеу көзделіп отыр.

Жалпы, үкіметтік емес ұйымдар мен мемлекеттік органдар арасындағы өркениетті қарым-қатынастардың даму үрдісі көп жағдайда мемлекеттің қазақстандық үкіметтік емес ұйымдарға қаржылық қолдау көрсетуіне байланысты.

Бүгінгі таңда үкіметтік емес ұйымдар халықаралық қорлардың гранттарына көп сүйенеді. Оларға көп қолдау көрсететіндер арасынан "Сорос-Қазақстан", Каунтерпарт-консорциум, Ф.Эберт және Еуразия қорларын атап айтуға болады. Сонымен катар, Қазақстан Республикасы Экология және биоресурстар министрлігі, Еңбек және халықты әлеуметтік қорғау министрлігі, мәдениет, ақпарат және қоғамдық келісім министрлігі белсенді түрде көмек көрсетіп отыр.

Қазір қабылданған тұжырымдама негізінде "Мемлекеттік әлеуметтік тапсырыс туралы" заң жобасын жасауға әзірлік жұмыстары жүргізілуде. Бұл мемлекеттік органдар мен үкіметтік емес ұйымдар арасында өркениетті қарым-қатынас орнатуға жасалған маңызды қадам болмақ.

Қазақстандағы алдыңғы қатарлы үкіметтік емес ұйымдар өз тарапынан зор белсенділік танытуда. Мәселен, "Салық мәдениеті қоры" мемлекеттің халық мүддесін жете түсінуіне байланысты бірқатар семинарлар өткізді. Олар, сондай-ақ, Қазақстан Республикасы Мемлекеттік кіріс министрлігінің шақыруымен салық кодексін жасауға атсалысқан болатын. Жаңа кодексті жасау барысында "Салық мәдениеті қоры" ұсынған 100 өзгертудің 33-і қабылданған.

Жоғарыда айтылған мәселелерден төмендегідей қорытындылар шығаруға болады:

Біріншіден, өтпелі коғам жағдайында тәуелсіз ұлттық мемлекеттің негізін құру және саяси жүйені демократияландыру үрдістерінің бір мезгілде жүруі түбегейлі саяси реформалар жүргізуде институттық бағыттың басымдығын көрсетті.

Екіншіден, реформалар нәтижесінде мемлекеттік органдарға аз да болса тиімді әсер ете алатын "күшті" мемлекет құрылды.





Үшіншіден, азаматтық коғам институттары мен мемлекеттік органдардың өзара қарым-қатынасының біртіндеп тереңдеуі логикалық түрде жүреді, бірақ әзірше ол жүйелі сипатқа ие бола қойған жоқ.

Төртіншіден, қазіргі кезде үшінші сектормен әріптестік және үкіметтік емес ұйымдар мен мемлекеттік органдар арасындағы қатынаста айтарлықтай оң нәтижелер аздау болып отыр.

Өркениетті өмір, қазіргі ішкі-сыртқы қарым-қатынас азаматтық коғам туралы көп ойлануға мәжбүр етеді. Ол туралы әр түрлі пікір болуы да заңды. Сол орайда саяси пікірталастар ұйымдастыру да құба-құп іс. Қайткенде де біз шет қала алмайтын әлемдік үрдісті өз ғұрпымызға икемдеп, тәуелсіздікке кызмет еткізе алсақ, ұтылмаймыз. Сондықтан азаматтық коғамның ұлттық үлгісін жасау және оны іске асыру кезек күттірмейтін шаруа. Ол үшін дәстүрлі қазақ коғамы тәжірибесі мен әлемдік тәжірибені ұштастырған жөн.

ҚАЗІРГІ ҚАЗАҚ МЕНТАЛИТЕТІНІҢ ЕРЕКШЕЛІКТЕРІ

Т. БУРБАЕВ

Бүгінгі Қазақстан қоғамында экономикалық, саяси, әлеуметтік және рухани мәселелер жеткілікті. Солардың бірі, біздіңше ұлт менталитеті. Қоғамның даму бағыты, экономикалық және саяси реформалардың пәрменділігі көп жағдайда ұлт менталитетінің икемділігі мен қабілеттілігіне, жаңа құндылықтарды қабылдау мен таңдау деңгейіне тікелей байланысты болып отыр. Сонымен катар, қоғамдық қатынастар жүйесіндегі жүріп жатқан түбегейлі өзгерістерде өз кезегінде қазақ менталитетінің болмыс бітімі мен даму табиғатына да өз әсерін тигізуде. Осы жағдайда қазақ менталитетін жан-жақты зерттеу өзекті мәселелердің біріне айналуда. Қазақстандық ғалымдар бұл мәселені 90 жылдардың аяғына таман көтере бастады. Соның нәтижесінде монографиялық еңбектер мен көптеген ғылыми мақалалар жарық көрді. Онда қазақ менталитеті батыстық үлгіде қалыптасқан қағидалар мен тұғырнамалар арқылы зерттеу сыңаржақты деген тұрақты түсінік қалыптасты. Мәселен, Д.Кішібеков "Қазақ жері қандай кең болса, оның менталитеті де сондай мол, рухани жағынан өте бай. Оны еуропалық қалыпқа салып қарауға болмайды. Оның өркениеті де, өлшемдік түсінігі де басқа" - деді. Өз кезегінде мұндай методологиялық тұжырым қазақ менталитетін, оның ішкі құрылымдық жүйелерін басқаша қарауға өз септігін тигізді.

Сонымен бірге, кейбір қазақстандық философтар менталитет ұғымын "діл" деп қарастырудың қажеттігін, олардың баламасы жағынан тең екендігін айтеа1, кейбір философтар, олардың өзара арасалмағын ажыратудың қажеттігін айтуда. Мәселен, А. Қасабек діл ұғымының менталитетке қарағанда логикалық шеңбері кең екенін, оны тек сенім мен иманға балауға болмайтынын айта отырып: - "ұлттық ділді объективтік жағдай қалыптастырады. Халықтың ділі - әдет-ғұрып, діни сенімдер, ырымдар мен пайымдар, жыл айыру мен мал бағудан туындайтын астрологиялық көзқарастар, мал анатомиясының ерекшеліктерін білгірлігі, сәндік ою, өрнек өнеріндегі көшпелі тұрмыс бейнелері және күрделі рухани болмыс құрылымындағы осы көріністердің бейнеленуі" - деген пікірді айтады. Ал С.Ақатай болса: "менталитет миымыздың түйсігі, ақыл-ойының бейнесі, рухани қыртысы, ал діл сенімге, иманға жуықтау" - деген қарама-қарсы пікір айтса, М.Тәтімов: "менталитет деген саяси ұғымды мен қазақша "діл" деп аударып жүрмін. Оны көпшілік әлі қабылдап үлгермеді. Дегенмен де, бұл қазақ тілінде бар "діл" деген ұғым сөздік қорымызда өзіне ұқсас "дін", "тіл", "мәдениет", "әдебиет" деген сөздер сияқты өзінің кең мағыналы, әрі мазмұнды күрделі ауыр жүгін көтере алады" - деп жазады. Біздің ойымызша, менталитет ұғымы тіл, дін, мәдениет, әдебиет сияқты құбылыстармен өзара тығыз байланыста болғанмен, оны еш уақытта жоғарыда аталған ұғымдармен шатастыруға, немесе оларға негіздеуге әсте болмайды. Өйткені, олар коғамның рухани саласында әр түрлі кызмет атқарады. Мәселен, мәдениет ұғымының менталитетке қарағанда ауқымы кең, ол тіпті менталитетті қалыптастыратын орта деп айтсақ та болады. Басқаша айтқанда, менталитетте мәдениет қалыптастырған құндылықтар, стереотиптерге айналған мінез-құлық көріністері өз бейнесін тауып жатады. Менталитет феноменінің ауқымы кең. Оны тек санаға, немесе ақылға, не болмаса тек бір ойлау жүйесіне негіздеуге болмайды. Онда ұжымдық және жеке сананың өзара байланысы, адамдардың ойлау түрлері, дүниені қабылдау әдістері, сезінуі мен түсінуі, құндылықтарды кабылдау ерекшеліктері бар. Олай болса, менталитетке тон қасиет тұтастық, синкреттілік. Ол интегралдық ұғым. Басқаша айтқанда, менталитет ішкі руханилықтың тұтас жүйесі. Ол адамдардың нақтылы ісінде, өмір салтында, дүниеге қатынасында, өмір сүру тәсілінде, дүние түсінігі мен дүниетанымында өзінің көрінісін табады.

Менталитетке байланысты айтылған анықтамалар мен сипаттамалар отандық философтар мен мәдениеттанушылар еңбектерінде көптеп кездеседі. Десек те, менталитет мәселесі, оған анықтама берумен, немесе оны қазақшалаумен шектелмесе керек. Менталитет ұғымын қазақшалап "діл" деп аударғанның маңызы өте зор. Бірақ бұндағы басты талап бұл ұғымдардың мәндік және рухани құбылысты бейнелеу деңгейі тұрғысынан өзара сәйкестігі. Әзірге "діл" мәселесін ғылыми сараптаудан бұрын, оны көп жағдайда дайын күйінде, немесе ақпараттық деңгейде пайдалану басым. Бұл - біріншіден. Екіншіден, әлемдік мәдениетте қалыптасқан ұғымдарды қазақшалай беру аса құптарлық жай еместігін де естен шығармауымыз керек. Өйткені, менталитет ұғымы ағылшын, француз, неміс, орыс, венгер т.б. елдер тілдерінде бір мағынада пайдаланылады. Үшіншіден, философиялық сөздіктерде менталитет категория есебінде қабылданылған, ғылыми орта мойындаған, лингвотекстологиялық, терминологиялық, мәндік және құрылымдық жағынан жан-жақты зерделенген, әлеуметтік түрлері жағынан жіктелген ұғым. Қазіргі гуманитарлық білім жүйесінде менталитетті аграрлық, экономикалық, саяси; демографиялық топтарға байланысты әйел, еркек, бала менталитеті; өркениеттік деңгейде батыстық, шығыстық, еуразиялық қоғамның әлеуметтік саяси-экономикалық құрылымдарына байланысты тоталитарлық, кеңестік, нарықтық этникалық сипаттарға байланысты қазақ, орыс, француз, неміс, жапон менталитеттері деп жіктелген. Осыған байланысты менталитет феноменін социологиялық, экономикалық, саясаттану, мәдениеттану, этнология, демография және философия тұрғысынан зерттеулер жүргізілуде. Тіпті, "менталитет" пен "менталдық" ұғымдарын ажыратуда колға алынуда . Бір сөзбен айтқанда, қоғамдық ғылым өкілдері менталитет феноменін жүйелі және жан-жақты зерттеуге нық бағып ұстанған. Ал, "діл" мәселесіне келер болсақ, олай деп айта алмаймыз. Оны ғылыми айналысқа енгізу, ішкі табиғаты мен мәндік болмысын анықтау әзірге болашақтың ісі күйінде қалуда. Бұл салада философтардан бұрын лингвисттер, тіл мамандарының арнайы зерттеулер жүргізуі қажет екенін өмір сұранысы көрсетіп отыр. Өкінішке орай, біздің тіл мамандарымыз "діл" ұғымының семантикалық құрылысын, символдық және бейнелік сипатын ашуға әзірге асығар емес.

Қазақ менталитетінің табиғатын, даму ерекшеліктерін түсіну үшін, омы зерттеудің методологиялық тұғырнамасын, танымдық әдістер жүйесін анықтап алудың да маңызы зор. Осы тұрғыдан келгенде, қазақ менталитетін ұлттың болмысы мен мәдениетінен, тарихы мен салт-дәстүрінен, әлеуметтік-экономикалық, саяси өмір салтынан бөліп қарау мүмкін емес. Олай болса, қазақ менталитетін тану тұтастық қағидасына негізделген танымдық әдістер арқылы жүзеге асуы тиіс. Тұтастық методологиясына негізделген таным әдістерінің озық үлгілерін, біз Абай және Шәкәрім дүниетанымдарынан, жалпы қазақ философиясының қалыптасу және даму жолдарынан көре аламыз. Ондағы ақыл, қайрат, жүректің бірлігі, Адам мен әлемнің өзара байланысы, тұтастығы холистикалық дүниетанымның негізін құрайды. Шәкәрімнің "арлы ақыл" концепциясы да осы тұтастық қағидасынан туындайды. Білімнің барлық түрлерінің, (дін, философия, ғылым, өнер) синкреттілігі ұлт менталитетін тану мен түсінудің логикасын қалыптастырады. Ол жөнінде А. Қасабек: "Біртұтас көзқарас, дүниені жан-жақты танып-білу, оның заңдылықтарын, таным үрдісін, әлеуметтік мәселелерді дұрыс түсіну, ойлау түрлерінің жүйесін анықтау негізінен алғанда кейінгі ғасырлардың үлесіне тиеді" дей келе, "халықтың ақындық мұраларында, фольклорында, эпостық жырларында, лирикалық-тұрмыстық поэмаларында, мақалдар мен мәтелдерінде, халық даналығында дүниеге біртүтас көзқарастың үлгілер негізі бар" - деп, ой түйеді. Басқаша айтқанда, қазақ менталитетінің даму заңдылықтарын, оның ішкі мәндік құрылымын тек қазақ философиясы арқылы ғана түсіне аламыз.

Қазақ философиясы ұлт менталитетінің рухани негізін құрап қана қоймайды сонымен қатар, ол ұлт менталитетін тану мені түсінудегі методологиялық құралға айналады. Өйткені, қазақ философиясында ұлттың рухани болмысы, сезімдік үлгілері, ойлау мен мінез-құлық жүйелері, адамдардың дүниеге, бір-біріне қатынасы, рухани құндылықтарды кабылдау ерекшеліктері шектілік жағдайында бейнеленумен бірге, онда ізгілік, адамгершілік, моральдық, этикалық мәселелерде катар көтеріледі. Олай болса, қазақ менталитетін зерделеу мен пайымдауда ұлттық философияның атқарар рөлі зор.

Қазақ менталитетін тұтастық тұрғысынан қарау дүниеге көзқарас пен дүние түсінік мәселелерін методологиялық тұрғыдан тағы бір сараптауды қажет етеді. Өйткені, аталған негіздер айналып келгенде ұлт менталитетінің табиғатын, даму ерекшеліктерін, құндылықтарды таңдауы мен қалауын айқындайтын негізгі факторлар болып табылады.

Қазіргі философиялық әдебиеттерде дүниеге көзқарастың бірнеше анықтамалары бар. Солардың бірінде, дүниеге көзқарас - адамдардың шындыққа деген қатынасын айқындайтын қағидалардың, көзқарастардың, құндылықтардың идеал мен нық сенімдердің жүйесі ретінде берілген. Осы анықтамаға сәйкес дүниеге көзқарастың төрт астары көрсетілген: гносеологиялық эмоционалдық аксиологиялық, рухани-тәжірибелік. Дүниеге көзқарастың көрсетілген астарларының тоғысар жері, яғни, негізгі тақырыбы "Адам-Әлем" жүйесі. Оның негізгі компоненттері - білім, нық сенім, наным-сенімдер, көңіл күй, талпыныс, үміт, құндылықтар, қалып, идеал т.б. Дегенмен де, көрсетілген анықтамада дүниеге көзқарастың басты мақсаты сыртқы дүниені, қоршаған ортаны өзгерту болып қала берді. Ал, дүниені өзгерту, табиғатты билеу, оған адамның үстемдігін орнату қашанда білім негізінде жүзеге асырылып отырғаны рационалистік философия тарихынан белгілі. Бұндай парадигмалық негіздегі дүниеге көзқарас XX ғасырда қазақ халқы менталитетінің ішкі дамуына да өзіндік әсерін тигізді. Оның рационалдық астарын күшейтті, ұлт болмысында ғылым мен білімнің ролін асқақтатты. Қазақ халқы әлемдегі білімді елдердің қатарына қосылды, ғылымы мен техникасы дамыды. Батыс өркениетінің материалдық және рухани қазыналарына ие болуға қол жеткізілді.

Ғасырлық деңгейдегі үлкен өзгерістердің қашанда көлеңкелі, тіпті келеңсіз жақтары болатыны белгілі. Осы тұрғыдан қазіргі Қазақ менталитетінің даму ахуалына көз жүгіртсек, оның баға жетпес асыл қазыналарына заман ағымының тигізген жағымсыз әсерлерін байқаймыз. Нәтижесінде, рухани тұтастықтың логикасы бұзылып, адамгершілік, ізгілік, имандылық тәубешілдік отансүйгіштік, жалпы Қазақ менталитетінің гуманистік сипатын айқындайтын құндылықтар жүйесінде орны толмас кемшіліктер пайда болды. Рухани тұтастыққа түскен сызаттар, әсіресе тарихтың сындарлы белестерінен өту кезеңдерінде, рухани тәуелсіздігімізді қорғау мен нығайту жолдарында қатты байқалды. Бұл аталған кемшіліктердің жалпы методологиялық "отанын" дәстүрлі ғылыми таным жолдарынан, рационалистік негізге сүйенген дүние танымдық үлгілер мен қағидалардан, қала берді ғылыми техникалық прогресстің даму бағыттарынан іздеген дұрыс қой деп ойлаймыз. Нақтырақ айтар болсақ олар өз бастауларын, сонау Жаңа дәуір философиясынан алды. Ф.Бэконның "Білім - күш" деп бүкіл әлемге жар салуы, Гегельдің философияны ғылым деп мойындауы, ақиқатты тек ғылыми жүйе деп қарастыру дәстүрінің күні бүгінге дейін жетуі рационалистік философияның негізін қалап қойған жоқ, сонымен катар, ұлттық дүниетаным мен рухани болмыстарды осы тұрғыдан қараудың да негізін қалады. Шынтуайтында, мұндай методологияның сыңар жақтылығын өмірдің өзі дәлелдеп берді. Енді отандық философтар рухани тәуелсіздіктің философиялық мәнін адамның дүниеге көзқарас жүйесінен іздеу қажеттігін алға тартуда. "Біздің рухшылдығымыздың бастауы сонау ежелгі Қытай философы Конфуцийден, орта ғасырдағы әл-Фарабиден, кейінгі Абай мен Шәкәрім идеяларынан нор алады. Олардың негізгі ойлары антропоцентризм философиясының: әлемнің тірегі адам деген тұжырымның төңірегінде болды. "Өзіңді таны және өзгерт" - бұл даналықтың үлгісі, халқымыздың ойлау жүйесінің өзекті мәселесі" - деп жазады А.Қасабек.

Бұл ойға біздің де өз қосарымыз бар. Қазақ менталитетін танудағы методологиялық ұстаным дүниеге көзқараспен бірге дүние түсінікке де негізделуі тиіс. Дүние түсінік, жалпы адамды, табиғатты, болмысты, өзің өмір сүріп отырған коғамды танумен бірге түсінуге шақырады. Сыртқы дүниемен гуманистік тұрғыдан қатынас орнатуға бағыттайды. Оның басты қағидасы "озгерту" емес, керісінше, табиғатқа қиянат жасамау. Зиян келтірмей, табиғатпен сырласу, гармониялық қатынасқа түсу.

Дүние түсінік қағидалары Қазақ қоғамының рухани, мәдени саласында да көрінеді. Қазақстан әлемдік үш дін (ислам, христиан, буддизм) мен әлемдік мәдениеттердің ( батыс, шығыс, орыс және қазақ) тоғысқан жері. Олай болса, қазіргі философияның басты мақсаты мен зерттеу объектісі де осы түсінік мәселесі болуы тиіс.

Қазақ халқының рухани болмысына тарихи тұрғыдан көз жіберер болсақ сонау ықылым заманнан бастап, күні бүгінге дейінгі аралықта біртұтас көзқарастың ұлт менталитетінің негізінде жатқанын байқаймыз. Оның іздері фольклорда, ұлттың философиялық деңгейдегі ойлау жүйелерінде, нақыл сөздері мен мақал-мәтелдерінде, поэзиясы мен өнерінде, діни сенімдері мен салт-дәстүрлерінде көптеп кездеседі. Мұндағы басты тұлға, қашанда адам, оның рухани жан дүниесі, моральдық этикалық, адамгершілік қасиеттері. Оның ел алдындағы жауапкершілігі, ары мен намысы, ізгі игілікті істері мен талабы, жалпы рухани тұтастығы, сегіз қырлы, бір сырлылығы қашанда философиялық танымның басты мәселесі болғанын көреміз. Осындай рухани тұтастық тек дүниеге көзқарас пен түсінік негізінде қалыптасатыны сөзсіз. Олай болса, қазақ менталитетінің даму ерекшелігі де осы дүние түсінікке тікелей байланысты. Өйткені, қазақ менталитетінің негізі, оның табиғаты, гуманистік сипаты осы дүние түсінік арқылы ашыла түседі.

Бірақ, кейбір зерттеушілердің пікірінше, менталитет ұғымын зерттеуде қалыптасқан тұрақты методология жоқ. Бар болғанның өзінде де олар шашыраңқы. Десек те, шашыраңқы методология зерттеушіге жаңа мүмкіндіктер ашуы мүмкін деген пікірдің де бар екенін айта кеткен жөн'. Біздіңше мұндай оймен келісуге болмайды. Өйткені, тұтастыққа негізделген методология тұрғысынан менталитетті тануға болатынын ашық айтқымыз келеді. Мұндай ойдың астарында Абай мен Шәкәрімнің дүниетанымдық қағидалары жатқанын да жасырмаймыз.

Қазақ менталитетін зерттеудің өзекті мәселелерінің қатарына, оның этномәдени архетиптерін талдауды жатқызуға болады. Этномәдени архетипте - ұлттың бет-бейнесі, қадір-қасиеті, басқалардан өзіндік ерекшелігі, жалпы ұлттың рухани болмысының көріністері бар. Этномәдени архетиптер ғасырлар қойнауында шыңдалып, уақыт талабынан сүрінбей өтіп халықпен бірге жасасады, ұрпақтан-ұрпаққа жеткізіліп отырады. Ондай архетиптер ұлт менталитетінің "ядролық" негізін құрайды. Олар коғамдық қатынастар өзгергенмен өзінің тұрақтылық пішінін сақтауға ұмтылады. Оларды сақтаудың негізгі жолдары салт-дәстүр, әдет-ғүрып, тіл, мәдениет, өнер болып табылады. Соның нәтижесінде, олардың кейбіреуі басымдық жағдайға ие болып, адамдардың мінез-құлқы мен іс-қимылдарында, дүниетанымында ерекше орынға ие болады. Ал, кейбір этномәдени архетиптер белдік, шеттік деңгейде өмір сүреді. Олар қашанда өзгермелі, үнемі жаңғыру үстінде болады. Қоғамдық қатынастардың өзгеру бағыты мен екпіні олардың мазмұны мен табиғатына жаңаша нәр беріп, сипатын өзгертуі мүмкін. Оны "перифериялық" деп атаса да болады.

Қазақ менталитетінің базистік архетиптеріне мыналарды жатқызуға болады: төзімділік, ақ жарқын ашықтылық, ешқашанда тарылмау, бөгдені жатсынбау, кеңдік, аруақты құрметтеу, тәубешілдік, рақымшылдық сөзге тоқтау, сөздің қадірін түсіну, ақын жандылық үлкенді, ата-ананы сыйлау, бірлік, қонақжайлылық, ар-намысты жоғары ұстау, ұжымдық мүддені жеке мүддеден қашанда жоғары қою т.б. жатқызуға болады. Бұл аталған базистік этномәдени архетиптер қазақ менталитетінің өзегі болып табылады.

Тоталитарлық жүйе кезінде, кейіннен нарықтық қатынастар орнату барысында аталған базистік этномәдени архетиптердің біразына сызат түскені, тіпті кейбір жағдайларда төл қасиеттерімізден айырылып қалғанымыз да жасырын емес. Олардың орнын батыстық сипаттағы құндылықтар басып, ұлттық ерекшеліктен жұрдай маргиналдық топтар пайда болды. Олардың мінез-құлқындағы "теріс" өзгерістер ұлттық кұндылықтар төңірегінде қарама-қарсы көзқарасты қалыптастырды. Мәселен, шектен шыққан батысшыл топ, қазақ менталитеті өркениет дамуы жолындағы басты кедергі деп мәлімдеді. Ішкі даму мүмкіндіктерін сарыққан ұлттық рухани құндылықтар жүйесі бүгіндегі нарықтық экономика мен либералдық-демократия саясатына негіз бола алмайды, сондықтан оны түбегейлі батысшылдық бағытында өзгерту саясаттың басыңқы бағыттарының бірі болу керек деп мәлімдеді. Әрине, өзгермейтін дүние жоқ бәрі өзгереді. Бірақ, ұлттың этникалық санасын қалыптастыратын негізгі құндылықтарға "шабуыл жасау" қазақ коғамының жалпы психологиялық ахуалын түбегейлі өзгерте алмады. Жеке бастылық психология, эгоизм, ақша культі құндылықтары қазақ үшін әзірге жат құндылықтар күйінде қалуда. Мұндай "батысшыл ауруға" әзірге ұшыраған ат төбеліндей ғана қазақтар болып отыр. Олай болса, өркениетке тек өз үнімізбен, өз тіліміз бен діліміз арқылы ғана үн қосатынымыз айдан анық.

Бір сөзбен айтқанда, ұлт менталитетіндегі этномәдени архетиптердің басты кызметі түсінік негізінде ұрпақтар санасындағы кұндылықтар жүйесінің бейнесін, келешек ұрпаққа жеткізу, рухани сабақтастық пен біртұтастықты қамтамасыз ету. Сондықтан, қазақ менталитетіндегі этномәдени архетиптерді саралау философияның өзекті мәселесінің бірі болмақшы.

Қазақ менталитетіндегі төзімділік мәселесі

Қазақ менталитетінің негізгі рухани кұндылықтарының бірі ретінде төзімділік мәселесін алып қарауға болады. Оның іздерін қазақ халқының мәдениетінен, өнері мен салт-дәстүрінен, дүние түсінігі мен философиясынан, жалпы рухани болмысынан көруімізге болады. Төзімділік қазақ менталитетінің басты ерекшелігін құрайды және оның ішкі бітімін айқындайды. Төзімділік — қазақ үшін өмір сүру тәсілі, сыртқы дүниемен қатынас орнатудың ерекше бір түрі. Демек, қазақ менталитетіндегі төзімділік мәселесін методологиялық тұрғыдан зерттеудің маңызы зор. Өкінішке орай, төзімділік мәселесін ұлттық болмыс аясында зерделеу, оны философиялық мәселе ретінде күн тәртібіне қою әлі дұрыс жолға қойылмай келеді. Мұның әр түрлі себептері бар екені сөзсіз. Біздіңше, сондай бір себептердің қатарына мынандай екі жағдайды жатқызуға болады. Біріншісі, қазіргі қоғамдық гуманитарлық білім саласында ғылыми рационализмнің басымдыққа не болуы, қандай да болмасын ұлттық рухани дүниелерімізді гносеологиялық логикалық шеңберде қараумен шектелетінімізді, философиялық зерттеулерімізде Батыс ойшылдарының көзқарастары мен ойларына сілтеме жасай отырып, ұлттың рухының ерекшелігі туралы ой қозғайтынымызды жатқызуға болады. Екіншісі, қазіргі қоғамдық өмірдегі әлеуметтік қатынастар жүйесі мен адамдардың күнделікті тұрмыс-тіршілігінде төзімділіктің рухани құндылық ретінде әлі дұрыс мойындалмай отырғанымен байланысты болып отыр. Осының нәтижесінде, рационалдық ойлау тұрғысынан менталдық төзімділік ғылыми мәселе емес деген тұрақты ой қалыптасқан. Өйткені, қандай да болмасын ғылымның мақсаты мәмілелікке ұмтылу емес, керісінше, қайшылықтарды ғылыми тұрғыдан шешу, ақиқатты дәлелдеу. Ғылыми ойлау өз табиғатында принциптік тұрғыдан төзімділікті мойындамайды деген көзқарас қоғамдық ғылымда толық орнығып болған.

Ғылыми ойлау шеңберінде мұндай көзқарастың дұрыс екенін мойындаймыз. Бірақ, біздіңше мұндай тұжырым сыңар жақты және оған әмбебаптық қасиет тон емес. Басқаша айтқанда, ақиқатты тек ғылыми тұрғыдан ғана мойындау бар. Бұл жолда табан тірер тұғыр - ол ғылыми философия методологиясы.

Бір сөзбен айтқанда, батыстық үлгіде қалыптасқан ойлау үлгілері, бүгінде сынға алынуы тиіс. Антропологиялық сипаттан жұрдай ойлау жүйесіне негізделген методологияның орнына "Адам-Әлем" жүйесінде тұтастыққа негізделген көзқарас қалыптасуы қажет. Бұндай көзқарасты даналыққа қайта оралған философия ғана қамтамасыз ете алады. Даналық-философияның өткен шағы емес, болашағы. Философиялық санада қазір философияның болашағын адамға, коғамға ықпалын ғылым мен емес, даналықпен ұштастыру орын алып келеді. Мұндай ойдың біз үшін маңыздылығы мынада деп білеміз: қазақ менталитетіндегі төзімділік мәселесі негізінде даналық және түсінік сынды қағидалардың жатқаны төзімділіктің тұтастыққа негізделгенін, сана мен ойдың, сезім мен еріктің, ақыл мен парасаттың бірлігінен туындайтынын төзімділіктің не деген сұрақтан бұрын кім оны жүзеге асырады деген сұраққа жақындығын байқатады. Біздің мақсатымыз, осы қойылған мәселе төңірегінде ой бөлісу болмақшы.

Қоғамдағы қалыптасқан пікір бойынша, төзімділік күш көрсетпеу, әр текті ойлар мен мәдениеттер арасында өркениеттік қатынастар орнату, ықтималды, мәмілегерлік тұрғысынан шешу болып табылады. Төзімділік қағидасы адам құқықтарымен тығыз байланысты. Осыған қоса, бұл қағида ынтымақтастық қағидасымен, пікір білдіру еркіндігімен, халықаралық және ұлттық қауіпсіздік ережелерімен тікелей байланысты. Төзімділік қағидасы қызметінің негізгі аясы – ұлтаралық қатынастар саласы. Тап осы аяда төзімділік қағидасының бұзылуы жиі орын алып отырады.

Төзімділік қағидасының дінмен де тығыз байланысы бар, өйткені барлық конфессиялар өз жақтауларын бейбітшілік йен келісімділікті, басқа адамдардың мазасын бұзбай өмір сүруге, кешірімді болуға шақырады. Дін аралық төзімділікті дамыту Қазақстан үшін саяси мәселе және ұлттық кауіпсіздікті сақтаудың басыңқы бағыттарының бірі. Осы тұрғыдан келгенде, дінаралық төзімділік өзара жауапкершілік пен сыйластыққа, әділеттілікке негізделуі тиіс. Қазақстанда мемлекет органдарының дін ісіне араласпауы, ар-ұжданды жеке бастың ісі деп бейтараптық тұрғыдан қарауы дінаралық төзімділікті қалыптастыратын бірден-бір кепіл болмақшы.

Қысқаша айтқанда, төзімділік қағидасының көрінер саласы жеткілікті. Ол саясатта, экономика мен шаруашылықта, мәдениет йен тілде, дін мен философияда, қоғамның басқа да салаларында орын алған. Олай болса, төзімділік - әр түрлі қатынастар мен құндылықтар әлемінің бейбіт түрде өмір сүруі. Ол - қоғамдық дамудың прогрессивтік кепілі. Дегенмен де, Қазақстан жағдайында төзімділіктің көзі, қайнар бұлақтары қайда деген сауал туындайды. Енді осыған жауап іздеп көрелік.

Қазақтың дүниетанымы мен философиясы төзімділік идеясына толы десем артық айтпаған болармын. Мұндай менталдық құбылыс астарында Шығыс пен Батыс, үнді-иран, қытай, араб, Византия, түрік, монғол, славян өркениетінің, отырықшылық пен көшпеліліктің, мал және егін шаруашылықтарының даму есері жатқаны тарихтан белгілі. Осындай тарихи-мәдени ықпал арқасында қазақтың рухани болмысында төзімділік стереотиптері қалыптасты. Олар: "адам мен табиғат", "адам мен қоғам", "адам мен адам" қатынастар жүйесінде өз көріністерін тапқан. Қазақтың менталдық болмысындағы ұжымдық, қауымдық, рулық сана да төзімділік қағидаларын қалыптастырды. Қазақтың "у ішсең руыңмен", "көппен көрген ұлы той" деп мақалдау негізінде де осы төзімділік феномені жатыр.

Қазақ қашанда әр нәрсенің байыбына баруды қалаған. Асығыстық пен ағаттықты "шайтанның ісі" деп білген. Қандай істің болса да артын бағып, сабырлық танытуды даналықтың белгісі деп таныған. "Сабыр түбі - сары алтын" деп ой түйген. Сол сияқты, ол қашанда зорлық-зомбылыққа қарсы тұрып, қандай да болмасын мәселені мәмілелік тұрғысынан шешуге ұмтылған. Көшпелілердің табиғатқа бейімділігі, шаруашылығы мен еңбек жүйесін соған сәйкес құра білуі, табиғатқа қарсы тұрмауы, үстемдікке ұмтылмауы қазақ менталитетіндегі төзімділік феноменінің орнын дәл көрсетеді. Осындай менталдық болмыстың арқасында дәстүрлі қоғамда табиғат пен адам арасындағы байланыс үндестік пен жарасымдылық тұрғысынан өз шешімін тауып отырған. Бүгінгі техногендік өркениет экологиялық апаттың алдын алам десе, көшпелілер әлемінен қалған осындай менталдық стереотиптер мен дүниетанымдық қағидаларды жандандырып, оларға деген сұранысты оятуы тиіс. Бұл жолдағы басты бағыт рационалдық тұрғыда қалыптасқан ой кешу үрдісінен бас тарту болмақшы. Өйткені, XX ғасырдағы бүкіл қақтығыстар мен қырғи-қабақ соғыстар, экологиялық апаттар мен табиғатқа деген агрессивті көзқарастар негізінде осы рационализм тудырған төзімсіздік менталитеті жатты. Батыстық үлгіде дамыған ағартушылық идеясы да мәмілелікті мақсат еткен жоқ, оны орнатуға талпынбады, керісінше, дәстүрлі қоғам құндылықтарынан толық бас тартуға, оны жаңаның алдында жарамсыз деп тануға ұмтылды. Марксизмдегі қоғамдық-экономикалық формация теориясы, таптық күрес пен революция, әлеуметтік саяси аренада большевизм мен фашизмнің пайда болуы, философия тарихындағы материализм мен идеализмнің күресі, дін мен ғылым арасындағы бітпес күрес те осы XX ғасырдағы рационализм тудырған төзімсіздік менталитетінің көріністері екені сөзсіз.

Сонымен бірге, қазақ менталитетіндегі төзімділік феноменін "адам мен қоғам" жүйесінде қарастырудың маңызы зор. Қоғамдағы әлеуметтік құрылымдардың түбегейлі өзгеруі, дәстүрлі құндылықтар жүйесінің бұзылуы, ақпараттық технологияның қарыштап дамуы, әлеуметтік-экономикалық қатынастардың интернационализациялануы, Батыстық үлгідегі құндылықтардың шамадан тыс уағыздалуы, қазақ халқының менталитетіндегі ғасырлар бойы қалыптасқан төзімділік қағидасын қайта қарауға мәжбүр етуде. Ендігі жердегі қазақ менталитетіндегі төзімділік тек күш көрсетпеумен, немесе кешірімшіл болумен, көнбістік танытумен шектелмеуі қажет. Біздіңше, төзімділік әділеттілік пен теңдіктің, өзара тиімді келісім мен ынтымақтастықтың, білім мен даналықтың, ақыл мен парасаттың бірлігіне, тұтастығына негізделуі тиіс. Ал, бұл дегеніңіз, төзімділікке деген жаңа көзқарас пен дүниетанымды, ұлттық ойлаудың жаңа үлгілерін дамытуды, бұрынғы қалыптасқан философиялық стереотиптерден бас тартуды қажет етеді. Мұндай тұтастыққа негізделген ойлау үлгілері батыстың ұстанып отырған ғылыми рационализмінен мүлдем басқа және оған қарама-қарсы десе де болады. Тұтастыққа негізделген дүниеге көзқарастың озық үлгілерін қазақтың рухани болмысынан, дүние түсінігінен көруге болады. Ондағы космос пен адамның, аспан мен жердің, материалдық пен руханилықтың, ақыл мен жүректің тұтастығы мен бірлігі, бүгінгі қазақ менталитетіндегі төзімділік мәселесін дұрыс түсінуге бағыт берер методологиялық құрал бола алады. Сондай методологиялық құралды дамытар философия қазақ философиясы болуы тиіс. Ол үшін қазақ философиясын маркстік ойлау стереотиптерінен тазартып қана қоймай, оны қазіргі өркениет талаптарына сай бейімдеудің маңызы зор.

Қазақтың рухани дүниесіндегі тұтастық пен бірлік идеясының пайда болу негізінде сыртқы және ішкі әлеуметтік-мәдени факторлардың әсері жатыр. Ғасырлар бойы өз ықпалын тигізіп келген үш әлемдік мәдениет - батыстық (еуропалық және орыс мәдениеті), шығыстық (буддизм, ислам) және түріктік-қазақ менталитетінде өзіндік сипатқа ие болып отырған. Сыртқы ықпалдар қаншалықты күшті болса да, қазақ өзінің төл мәдениеті мен менталдық болмыс ерекшелігін сақтап отырған. Көшпелілік өркениет қалыптастырған оның рухани болмысындағы ашық жарқындығы мен бөтенді жатсынбауы негізінде төзімділік қасиеті дамып отырған. Демек, қазақ менталитетіндегі төзімділік онтологиялық сипатқа ие болған. Бүгінгі Қазақстан жағдайындағы ұлтаралық татулық пен өзара сыйластықтың менталдық негізі де осында.

Төзімділікке жаңаша көзқарасты дамытудың бір ұшы елдегі демократиялық қатынастар жүйесінің толық орнығуына тікелей байланысты. Мұндай жағдайда төзімділікті тек қайшылықтарды шешудің құралы деп қарау жеткіліксіз. Оны саяси құндылық деңгейіне дейін көтеріп, әділеттілік пен теңдік қағидаларының жүзеге асуының шынайы көрінісі ретінде қараудың маңызы зор. Сонда ғана төзімділік адамдардың саяси мәдениеті мен мінез-құлқында, менталдық болмысында өзінің орнын табады. Ал әзірге, Қазақстанның саяси жүйесі менталдық төзімділікті қалыптастыруға, оны саяси мәдениеттің басты көрінісі ретінде қарауға, оны қоғамның дамуының қажетті әлеуметтік нормасы ретінде қабылдауға, жеке тұлғаларды әлеуметтендірудегі рухани тұғыр ретінде мойындауға әлі дайын емес. Себебі, кешегі тоталитарлық жүйеден қалған саяси стереотиптер, бүгінгі саяси партиялардың іс-қимылдары мен әдіс-тәсілдерінде басқа қырынан көрінуде. Олардың Қазақстанның саяси жүйесін реформалауда басқаға еліктей отырып төзімсіздік танытуы, кешегі большевиктердің ұрандатқыштық психологиясын еске салғандай. Алыстағы Америка мен Еуропаға деген ыстық "махаббат та" сол төзімсіздіктің (нетолерантности) көрінісі. Сондықтан да, саяси партиялар Қазақстан жағдайында демократияның институциялық астарымен бірге, этикалық астарын да дамытуға ынталы болуы тиіс. Демократияның этикалық астары ұлттың рухани құндылықтарынан сусындамаған жағдайда демократия саяси ойынға айналып, мақсаты мен сипаты өзгереді, жасандылығы басым болады.

Қазақ менталитетіндегі төзімділіктің идеологиялық және саяси астары бірде айтылса, бірде айтылмай жүр. Ұлт менталитетінде төзімділік тек психологиялық, моральдық қасиет ретінде қарастырылумен шектелуде. Осы тұрғыдан келгенде, саяси төзімділіктің шегі қандай деген сұрақ туындайды. Қойылған сұраққа жауап әр түрлі болуы мүмкін. Бірақ, болашақтағы мүмкін болар жауаптардың бір мәселені айналып өтпейтіні хақ. Ол халықтың қоғамда қалыптасқан норма мен іс-әрекет үлгілерін саналы түрде қабылдап, оларды өзінің менталдық болмысының құрамдас бөлігіне айналдырып, белсенділік танытуы немесе сол әлеуметтік құндылықтарға баяу бейімделіп, кейде бейтараптық ұстаным ұстайтыны. Соңғы жағдай амалсыздан төзуден, мәжбүрліктен, шарасыздықтан туындайды. Оны "тыныш қарсыласу" деп атауға болады. Ол қоғамды біріктірмейтін, керісінше, болашақта мүмкін болар әлеуметтік қайшылықтарды тудыратын күш екені белгілі. Мұндай жағдайда саяси төзімділікті құндылық ретінде калыптастыру қиынға соғады.

Саяси төзімділік қашанда шектеулі. Саясатта оның шегі ұлттық мүддені қорғаумен, экологиялық экономикалық және әлеуметтік саясаттың халықтың әл-ауқатын жақсартуға деген бағытымен және олардың пәрменділігімен өлшенеді. Саяси төзімділіктің коғамның рухани ахуалының даму деңгейімен де өлшеуге болады. Қоғам рухани жағынан неғұрлым азғындаған сайын, дәстүрлі құндылықтар жүйесі сыртқы ықпалдардың әсерінен әлсіреген сайын, саяси төзімділіктің ішкі мүмкіндіктері сарқыла бастайды. Оның орынын төзімсіздік басып, коғамда "аномдық" құбылыстар мен ауытқулар, саяси кері ағар үрдістер орын алады. Мұндай құбылыстар, әсіресе, өтпелі кезеңдерде қатты сезіледі.

Жаһандастыру қарсаңында бүгінгі Қазақстан өркениеттік дамудың өз жолын таңдауы және ол жол ұлттың тол мүддесіне сай келуі тиіс. Қазіргі өркениет Қазақстан алдында дамудың үш жолын ұсынуда. Біріншісі, англо-саксондық, яғни либеральдық демократияға, нарықтық экономика мен жеке бастылыққа (индивидуализмге) негізделген коғамның даму үлгісі, екіншісі, түріктік, яғни коммунитарлық ұжымдық, шығыстық құндылықтарға негізделген коғамның даму жолы, үшіншісі, еуразиялық. Біз үшін ең тиімдісі де, менталдық табиғаты жағынан жақыны да соңғысы. Өйткен себебі, еуразиялық ойдың езі төзімділік рухымен сусындаған, ұлттың бет-бейнесін сақтай отырып, әр түрлі ағымдар мен ықпалдарға жатсынбай қарау талпынысының нәтижесі. Еуразияшылдықта өткен мен бүгінді, көшпелілік өркениет пен батыстық мәдениетті, халықтың тарихи санасы мен әлемдік өркениетті шығармашылық тұрғысынан ұштастыру бар. Олай болса, дамудың еуразиялық үлгісі Қазақстан қоғамы үшін ерікті қалаулардың бірі болмақшы.

Қорытындылай айтқанда, қазақ менталитетіндегі төзімділік мәселесін философиялық зерттеудің нысанасына айналдырудың маңызы зор. Өйткені, қазақ менталитетіндегі төзімділік мәселесін зерттеу жаңа философиялық методологияны, жаңа тұғырға негізделген дүниетанымдық қағидаларды талап етеді. Қазақ менталитетіндегі төзімділік мәселесі.

ШЕТЕЛ ҚАЗАҚТАРЫНЫҢ САНАСЫ МЕН МЕНТАЛИТЕТІНДЕГІ ЕРЕКШЕЛІКТЕР

С. HҰPMҰPATOВ

Қазақ диаспорасының кешенді мәселелерін зерттеу барысында назар аударатын ерекше мәселе - алыс және жақын шетелдерде өмір сүріп жатқан қандастарымыздың өзіндік ұлттық санасының әр түрлі деңгейдегі көріністері және оралман-репатриант қазақтардың этникалық дүниетанымындағы күрделі өзгерістерді зерделеу. Әрбір халықтың ғасырлар бойы қалыптасатын рухани зердесі болады. Оның пайда болуына, дамуына және келесі ұрпаққа сабақтастықпен жалғасып отыруына себепкер болатын көптеген тарихи факторлар мен жағдайлар жүйесі болуы тиіс. Солардың қатарына этнопсихологиялық аспектілер жатады. Яғни, ол халықтың көптеген жылдар бойы бейімделген әлемді түсіну, түйсіну, сезіну, игеру әдеттері мен мүмкіндіктерінің жүйеленуі, бейнеленуі болып табылады.

"Қазақ диаспорасы" құбылысы соңғы уақытта елімізде әлеуметтік, гуманитарлық зерттеулер объектісіне айналуда. Бұл үрдіс көптеген тарихи дүниетанымдық мәселелерді нақты ғылыми тұжырымдауға мүмкіндік береді, этникалық ауқымдауға бағдарларға теориялық сипат жасалуға негіз болады.

Бұрынғы Кеңес Одағында ұлт саясаты үлкен бұрмаланумен жүргізіліп келгені белгілі. Көптеген халықтар өзінің ұлттық, ұлыстық дамуында тоталитарлық жүйенің қыспағын көріп келді. Соның нәтижесінде әлеуметтік кеңістікте әр халыққа тиісті табиғи-тарихи дамудан гөрі "жеделдетілген интернационалдандыру саясаты" жетекші рол атқарған болатын. Бұндай жағдай ұлттың сананың мәңгүрттенуіне (яғни ұлттық сабақтасу заңдылығының бұзылуына), нигилистенуіне (сұрықсызданып, басқаларға еліктеушілік

басымдық танытуына), маргиналдануына (шала ұлттанып, шекаралық қасиеттерге иемденуге) әкеліп соқтырды. Әлбетте, адамзат тарихында үлкен, дамыған халықтар саны аздау ұлыстарға қай жағынан болса да өз ықпалын жасап отырған және болашақта да әсер ете бермек. Бұл үрдісте соңғы уақытта жаһандану (кейде "ғаламдану" деген ұғымда қолданылады) деп атайды. Бірақ бұл жерде қоғам өмірінде болатын заңды құбылыстардан гөрі тарихымызда зорлықшыл, алдампаз саясатқа негізделген асыра сілтеушіліктің нышаны көбірек байқалды. "Ғасырлар бойы өтуге тиісті әлеуметтік уақытты еліміз ондаған жылда тездетіп өтеді" деген социалистік-утопистік идея тарих доңғалағын келеңсіз, ауытқулы жолдарға бұрған болатын. Міне соның арқасында шет жердегі қандастарымыздың тағдырынан жасанды түрде алыстау болдық.

Жоғарыда айтылған теріс бағыттағы әлеуметтік құбылыстар дүниенің әр бұрышына таралған қазақ диаспорасының сан тараулы қасиеттерге толы үлкен құрылымын түзеді. Олардағы отандастарымыздың хал-жағдайы, салт-дәстүрі, тілі, діні, мәдениеті және менталитеті сол өмір сүріп жатқан елдерінің саяси-әлеуметтік жүйелерінің, діни бағыттары мен экономикалық құрылымдарының басымдық танытатын дәстүрлері мен салттарына тәуелді болып келгені де заңды құбылыстарға жатады.

Ал, енді этнопсихологиялық аспектілерді қарастыру барысында оның іргелі категориясы болатын "менталитет" ұғымының мән-мағынасы мен шығу тегі туралы айта кеткен жөн сияқты. Менталитет немесе менталдылық деген ұғым латынның mens - ақыл, ой, ойлау тәсілі, пайымдау, жан дүниесі деген түсініктерден туындайды. Сөйтіп, менталитет дегеніміз жеке адамның немесе әлеуметтік топтың әлемді белгілі бір кейіпте, қалыпта сезіну, түйсіну және іс-әрекеттер жасау мақсатында қордалаған дайындықтары мен ыңғайларының жүйесі. Ол - жеке және ұжымдық сананың терең іргетастық деңгейіндегі құбылыстарын қамтиды және бейсаналық, одан тысқары жағдайда жүзеге асып отыратын үрдістерді (процестерді) де бойында ұстайды.

Бейсаналық (бессознательное) - Швейцарияның атақты психологы Карл Густав Юнгтің түсіндіруі бойынша, тек қана жеке басқа байланысты санадан тыс құбылыстармен шектеліп қана қоймайды, сонымен катар ежелгі дүниемен байланысы бар адамдар үшін ұжымдық психикалық мағынасы бар қасиеттерді қамтиды. Сөйтіп, "ұжымдық бейсаналық" идеясы арқылы адамзат өзінің ертедегі ата-тегінің өмір сүру тәсілдерімен, әдістеріне, салттарымен байланыстарын көрсетуге тырысқан. Адамдардың тарихтарынан берілетін осы бейнелерді зерттеуші - "архетиптер" деп атаған. Юнгтің пайымдауынша, бұл символ - бейнелерді сөзбен жеткізіп, шындап тереңдеп түсіну мүмкін емес, тек жобалап қана жорамалдауға болады. Болашақта мүмкін адамзат өз дамуының биік деңгейіне келгенде ғана бүкіл тарихтағы жұмбақтарды шешуіме қол жеткізер деп тұжырымдайды көрнекті психолог.

Сонымен менталдылық адамның негізінен, рухани дүниесіне жақын құбылыстар болса, виталдылықтың негізі болатын "өмір" - деген ұғым табиғи (ағзалық) қасиеттермен тікелей байланысты және екеуі осы екі құбылыс біріккенде ғана біртұтас дүние болып адам әлемін құрайды, әр түрлі халықтардың ерекшеліктерін түсіндіреді. Менталитет адамдардың ішкі дүниесінің (рухани, психологиялық саяси, діни, ұлттық, жыныстық және т.б.) тұрақты бейімділігін білдіреді. Ол бір жағынан табиғи инстинктер мен рефлекстерге сүйсіне, екінші жағынан қоғамдық сананың формаларымен (өнер, ғылым, дін, идеология және т.б.) байланысты, дүниетанымның қалыптасуына іргетас бола алады. Менталитетті мәселен мынандай түрлерге бөлуге болады: балалық (жасқа байланысты), ұлттық (этникалық), азиялық (континенттік), ортағасырлық (өркениеттік), бюрократиялық (мемлекеттік), мұсылмандық (діни) және басқа түрлері. Әрине, осы аты аталғандар бір-бірімен өзара байланысып, барынша бір-біріне әсер етумен болады және соның арқасында олар өзгерістерге ұшырап отырады. Олардың адамдар санасының түп-тұқиянына, тұңғиығына тереңдеп кететіндігі соншалық әр уақытта дәстүрлі доминант менталитет (жетекші рол атқаратын) коғамда барынша өзін сездіріп отырады. Бұл жерде біз этникалық немесе ұлттық менталитетке назар аударамыз. Ал енді, қазақ диаспорасының этникалық менталитетіне келетін болсақ, онда біз оның әр түрлі себептерге байланысты алуан түрлі көрініс беретінін байқаймыз. Әрине, әр түрлі елдегі қазақ диаспорасының бәріне тән түпкі (қандық) гендік негіздер мен ұқсастықтар да бар, сонымен катар әлеуметтік дүниенің де өзіндік түзетуден өткізіп, екшелеген ерекшеліктері де кездеседі. Сондықтан қазақ диаспорасының менталитеті мәселесін талқыламас бұрын жалпы халыққа тән қасиеттерге тоқтала кеткен жөн. Жалпы, қазақ халқының менталитетіне назар аударатын болсақ бұл халықтың жоғары деңгейдегі капиталистік нарықтық қатынастардың ықпалын өз тарихында терең сезінбегенін білеміз (сондықтан да болар әлі де рулық-жүздік бағдарлар кейбір жағдайларда ұлттық санадағы ұлттық біртұтастықтың қалыптасуына кедергі болуда және қазақтар соңғы кезеңдегі мешіттердің көбеюіне қарамастан мұсылман дініне толығынан берілмеген халық деуге болады және олар өзінің аруаққа сенетін далалық пірлерінен айырылған емес. Осындай қасиеттер көп халықтарда кездесе де бермейді.

Қазақ халқының үлкен бір бөлігінің басқа этникалық кеңістіктерге әр түрлі себептермен ауысып кетуі негізінен, қазақ диаспорасы мәселесін туындатқаны белгілі. Әрине, ирреденталық жағдайдағы қандастарымызды да диаспора деп жүрміз. Соған байланысты нақты тарихи дәуірде "өз бауырластарымыздың қазіргі кезеңдегі этнодиаспоралық әлеуметтік кеңістігі олардың ұлттық бет-бедерін сақтап қалуға, өсіп-өркендеуіне қолайлы ма, әлде қолайсыз ба?" деген саяси-әлеуметтік, этнопсихологиялық демографиялық сұрақ туындатады. Жалпы, бұл сияқты сұрақтарға бір мағынада жауап беру оңай емес екенін ескере отырып, мәселе өрісі әлеуметтік болмыстың сан-саласын қамтығанда ғана дәйекті және терең астарлы шешімдер жасалатынына сенуге болады.

"Этникалық кеңістік" деген ұғымның негізгі мәніне назар аударатын болсақ, алдымен бұл территория мәселесі екенін байқаймыз. Жер бетінде тек қана адамдар ғана емес, хайуандардың бәрі өз территориясы үшін күресіп бағады. Сондықтан "этникалық кеңістік" дегеніміз, белгілі бір этностың өз гендік қорын мәдениеті мен салт-санасын (менталитет), тілі мен дәстүрлерін дамытуға, өркендетуге және ұдайы жаңғыртуға толық мүмкіндік алатын өзіндік әлеуметтік, табиғи және тарихи ортасы. Бұл кеңістікте әрбір халық қайталанбас ерекше біртұтас дүние ретінде қалыптасады және жалпы адамзат мәдениетін өзіндік бір жақтарымен толықтыра, байыта түседі. Ал, этностардың даму деңгейінің әр түрлі сатыда болуы, олардың мәдениеті мен тіліне немқұрайлы, менсінбей қарауға негіз бола алмайды. Этникалық кеңістіктегі әрбір волюнтаристік, догмалық іс-қимылдар этникалық санада өз ізін қалдырып отырады және олар адамдар арасындағы қарым-қатынас үйлесімділігін бұза түседі, этникалық қашықтықтарды ұлғайтып, өзара қатынастарда жік туғызады.

Қазіргі жаһандану заманында этнодиаспоралық кеңістік қазақтар үшін әр елде, тіптен ТМД-ның ішкі жағдайында да әр түрлі ерекшеліктерге толы. Мәселен, Ресейдегі этнодиаспоралық кеңістік қазақтың этникалық тобы үшін "орыс тілінде сөйлейтін тұрғындар" категориясы шеңберінде қалу қаупі бар. Бұл өткен тоталитарлы кезеңнің қазіргі заманға жеткізген "өзіндік сыйы" деуге болады. Өкінішке орай, осыған ұқсас жағдай басқа алыс-жақын елдерде (Өзбекстанда, Монғолияда, Қытайда, Түркияда, Еуропа елдерінде) орын алып отыр. Әрине, қазақ диаспорасы өкілдерінде бұл үрдістердің неге апарып соғатынын түсіну жоғары деңгейде дей аламыз. Сондықтан да болар үнемі қазіргі кезеңде ұлттық тілдің мән-мағынасын арттырудың жолдарын іздестіру әрекеттері жасалуда. Бұл ұлттық өзіндік сананы бірте-бірте өзін-өзі барынша тұтастанған анық күйде анықтауға ұмтылуы.

Өзіндік сананың негізгі қасиеті - басқа мәдени орталардағы әр түрлі жетістіктерді белгілі сұрыптаудан өткізіп, бойына сіңіруге тырысуы. Бірақ сонымен қатар.өзінің этникалық төлтумалық ерекшеліктерін ол барынша жетістік ретінде бағалауға тырысады. Әйтпесе, ұлттық келбет жоғалып, халық үшін Жер бетіндегі жалпы тұрғындар қатарына қосылу болашағы ғана қалады. Ондай жағдайда өмір сүріп жатқан, өзіндік әлеуметтік-этникалық "Менің" жоғалтқан әр түрлі ұлттың өкілдері дүние жүзінде мыңдап саналады. Олар тек өздерінің ұлттық тілдерін ғана емес, жалпы тарихи ұлттық мәдениетін жатсынады, этникалық топтардың өкілдері ешқандай терең зерделеуден өткізбей-ақ негізінен, тұрмыстық өзімшіл құндылықтар жүйесін ғана мойындайды. Жалпыны ойлайтын "Бізден" гөрі, өзінің өзімшіл "Менің" әлдеқайда жоғары қойып, соның мүддесін күйттейді. Міне, жаһандану осы үрдісті күшейтпесе, әлсіретпейді.

Диаспоралық немесе ирреденталық жағдайдағы қазақ халқының өкілдері (алыс шетел болса да, жақын шетел болса да) өздерінің ұлттық мәдениетің ұлттық дәстүрін, өмір салтын, рухани байлығын, құндылықтарын сақтап қалуға қазіргі кезеңге дейін барынша тырысып келді. Бұл әрекеттің, талпыныстың негізгі түпкі тамырлары табиғи-әлеуметтік дамудың заңдылықтарына сәйкес келеді. Сондықтан бұл тарихи құбылыстар қисынын талдау барысында біз негізінен, басымдық танытатын бағдарлар мен жағдайлардың құрылымына әлеуметтік-мәдени сипаттама беруден бастаймыз.

Социалистік бағдарды ұстанған бұрынғы Кеңес мемлекеті мен Қытай, Монғолия елдерінде ұлттық дәстүрлі құрылымдар барынша бедерсізденіп, социалистік бірыңғайланған салт-рәсімдерге бағынышты болып келді. Мәселен, Наурыз мейрамы түркі тілдес елдерде тек соңғы 15 жылда жаңғыртыла бастады. Әрине, бұл социалистік тоталитарлы идеологияның әсері болатын. Сол заманның өзіндік әлеуметтік-саяси қисыны осындай болып келді. Оған дәуірді де, халықтарды кінәлау мүмкін емес, тек соған терең сұрыптаулар, жіктемелер жасауға тиістіміз.

Дәстүрлі мәдениетке тән әр түрлі ұлттық ерекшеліктер өз уақытында көбінесе сынаға түсіп отырды. Сондықтан Қазақстанда болсын, көрші Ресей мен Өзбекстанда, Қырғызстан мен Түркіменстанда болсын рухани әлем "социалистік өмір салтының" ықпалында болатын. Осындай ұқсас жалпы жағдайдың өзінің қазіргі кезеңдегі ұлттың ішкі өзара қарым-қатынастары үшін, әлеуметтік-психологиялық түсіністігі үшін өзіндік оң мағынасы да байқалады. Бұл көбінесе бір-біріне ұқсас мемлекеттік құндылықтар жүйесінен шыққан қазақ этносы өкілдерінің бір жерде үйлесімді тоқайласуына әкелді. Орталықтанған кеңестік мемлекет өз халқына кейбір масылдық (иждивенчество) психологияны сіңдірді, яғни патернализм деп аталатын құбылыс (мемлекеттік көмекке үнемі сүйену, оның қамқорлығы арқылы ғана үлкен іс-әрекеттер жасауға бейімділік) белең алған болатын. Міне осындай ұлттық келбетке нұқсан келтіретін әлеуметтік психологиялық кемшіліктерді жеңу кезеңі социум үшін қазіргі уақытта күн тәртібінде тұр. Оған назар аударылмаса нарықтық қатынастар жөнді дамымайды.

Қазіргі нарықтық қатынастар үшін осындай стереотиптер жүйесі өзінің кедергісін жасайтыны белгілі. Ол сонымен қатар жақын шетелден көшіп келген қазақ диаспорасы өкілдерінің этникалық санасында айқын байқалады. Көші-қон мәселесінде де бұл құбылыс өзінің кейбір көлеңкесін түсіруі де мүмкін. Жаңа тәуелсіз мемлекеттің экономикалық құқықтық саяси, әлеуметтік мүмкіндіктері сырттан көшіп келген қандастарды жоғарғы деңгейде қарсы алуға, қоныстарға орналастыруға, жаңа полиэтникалық құрылымға кіріктіруге онша қолайлы болмай келгені де тарихи дерек. Дегенмен соңғы кезеңде бұл мәселеде үлкен өзгерістердің нышаны бар. Негізінен ұлттық диаспораға байланысты бірнеше іргелі мәселелердің шешімін табуға бетбұрыс жасалды. Мәселен, Қазақстан азаматтығын алуды қазақ этносы өкілдері үшін барынша қарапайымдандырылды, яғни құжаттарды толтыруға кететін уақытты азайту, оралмандарға қолайлы жерлерден жер бөліп беру, өзіндік белсенділік көрсетіп, шаруашылықпен айналысушыларға жағдайлар жасау (несие беру) әрекеттері жаңа этникалық көңіл-күйді қалыптастыруда.

Қазақ халқының ұлттық мәдениетіне талдау жасай отырып, бұрынғы кезеңде де, қазірде де қазақтың өнерге деген ұмтылысы әрқашан өте биік болған деген тұжырымға келуге болады. Шет елдердегі қазақ этносының өкілдерінде атышулы ақындар мен әншілер, өнер қайраткерлері көптеп саналады. Солардың ішінен атап өтеріміз Майра Мұхамедқызы мен Рәпиля Нұрмұхамедқызы Қытай еліндегі әнші қыздарымыз. Майра Мұхамедқызы өзінің дарынын қазақ жерінде ғана емес, халықаралық деңгейде, сонау Францияның астанасы Парижде яғни, әншілік өнерін әлемге танытуға мүмкіндік алды. Бұл дарынды өнер иегерінің жеке жетістігі ғана емес, ол қазақ халқының ән өнерінің әлемдік деңгейде өзіндік мерейін паш еткені. Жалпы музыка, ән өнері бойынша ұлтымыз өзінің келбетін жарқын көрсете түсуде. Бұл халықтың ежелден бұл салаларға табиғи бейімділігін танытады. Халықтың бұл қасиеттері жайлы XIX ғасырда еуропалық ғалым Э.С. Вульфсон былай деген екен: "Тап қазақтай бүкіл әнді қастерлеп өтетін халықты табудың өзі неғайбыл Олар тіпті, оқуды да әуенмен үйренеді: әуелі жекелеген әріптерді, одан әрі тұтас сөзді белгілі мақаммен әуездете оқиды. Кең жазирада жүйрігімен жүйткітіп келе жатқан қазақ бір ауылға таяғанда өзінің келгенін ән арқылы білдіреді. Қазақтың қуаныш, қайғысының бәрі өлеңсіз өтпейді, жоқтау, ас беру, бәрінде де өлеңнің орны айрықша және де әр жағдайдың өзіне лайық өлеңі бар, немесе қолма-қол табан астында шығарылады. Қазақтар өлеңге шебер болумен бірге, әншілерін де өте жоғары бағалайды...". Міне, осындай рухани мәдениеттегі этнопсихологиялық ерекшеліктер әлі де халқымыз үшін сабақтасып келе жатыр.

Әлемнің әр түрлі мемлекеттерінде ғұмыр кешіп жатқан қазақ диаспорасының өкілдері өздерінің ұлттық негіздерін ұмытқан емес. Дүние жүзінің әлеуметтік-экономикалық дүниесінің тоталды интеграциясына ұшырап, жаппай жаһандану үрдісі жүріп жатқанда Қазақстандағы қазақтар да, шетелдердегі қандастарымыз да өзіндік этникалық келбетін жоғалтпаудың жолдарын іздеуде. Бұндай әрекет барлық халықтар үшін маңызды болып тұр. Әрине, қазақ диаспорасы үшін өздері өмір сүрген жерлерінің басымдық танытатын үрдістердің екпініне шыдай қою да оңай шару а емес. Мәселен, Батыс Еуропада өмір сүріп жатқан қандастарымыздың жас ұрпағының өз тілін үйренуге мүмкіндіктері шектеулі, олар тек қана тұрмыстық жағдайда ғана тіл мен діннің, салт пен дәстүрдің негіздерін білуге тырысады. Осындай күрделі мәселелерді зерделеген аға ұрпақтың өкілдері осы үрдістің болашағын болжағандықтан, қалайда қазақ бозбаласы қазақтың бойжеткеніне табысқанын қалайды. Бұл ұлтшылдықтың теріс көрінісі емес, үй жандылықтың таза келбеті, этнопсихологиялық сыйысушылықтың заңдылығын білуден туындаған даналық.

Қазақ диаспорасындағы осы жағдайды жете зерттеген Г.М. Меңдіқұлова былай деп тұжырымдайды: "Преимущество моноэтнических браков у представителей старшего и среднего поколения казахской диаспоры в разных странах объясняется тем, что в казахской среде старшим поколением не приветствуются межэтнические браки. Более или менее спокойно казахи относятся лишь к браком с представителями тюркских народов, что объясняется родственными корнями происхождения, которые в свою очередь приводят к наибольшей совместимости и прочности в браке".

Бұл жерде автор жоғарыдағы ойларымен қазақ халқының ғана емес, жалпы диаспоралардың бәріне тән, ортақ этнопсихологиялық қасиеттердің түп төркінін қозғайды. Мәселе, тек ішкі ұлттың біртұтастығын сақтап қалуда ғана емес, сонымен қатар әрбір адамның өміріндегі үйлесімділікті, тұтастықты қалыптастыруды ескеруде. Әрине, адам басқа ұлттың өкілімен тату-тәтті өмір сүріп, бақытты ғұмыр кешуіне де болады. Дегенмен, этникалық сыйысушылық мәселесі де кейде отбасында кейбір бөгеттер жасауы да ғажап емес. Сондықтан барынша өз ұлтыңа арка сүйеу, сол ортадан жақындықты, құдалықты іздеу - әлеуметтік психологиялық саналық, бейсаналық тұрғыдан алғанда түсінікті жайт. Ол үшін ешкімді жазғыруға да, кінәлауға болмайды, есесіне оған түсіністікпен қараған жөн.

Еуропа қазақтары соңғы жылдары этникалық саналарының, әлеуметтік хал-ахуалының биіктегенінің белгісін көрсетіп, өздерінің диаспоралық кездесулерін жыл сайын жасап тұрады. Мысалы, бұл кездесулерге сылтау (негіз) ретінде қазақ жастарының футболдан ойыны алынған. Бұл жерде спорттың да әлеуметтік маңызды рөл атқаратын сипаты бар екенін байқаймыз. Әр жылғы қазақтардың футболдан Еуропалық біріншілігі әр түрлі елдерде өтіп отырады. 1999 жылы бұл ойындар Голландия жерінде өтті. Ал 2000 жылы Францияда өтсе, 2001 жылы Германия жерінде ұйымдастырылды. 2002 жылы Кельн қаласындағы Еуропа қазақтарының құрылтайына ұласты. Сөйтіп, бұл кездесулер әрі қарай жалғасын таппақшы. Мәселе кім жеңіп, жеңілгенінде емес, сол жарысқа келген жастардың, азаматтардың бір-бірімен танысуында, сұхбатында, адамдарды іштей жақындастырар рухани және әлеуметтік байланысында. Яғни, социумдағы рухани қауымдаса өмір сүрудің бір артықшылығы ол адамдардың бір-біріне осы өмірде, әр түрлі қиындықтарда сүйеу бола алатындығында.

Түркия жеріндегі көптеген дәстүр-салттардың ішінен Г.М. Меңдіқұлова қазақ диаспорасының әлемдік этникалық кірісуге бет бұрғанын атап өтеді. Соның ішінде зерттеуші қалыңдық іздеу талпыныстарын атап өтеді.

"В настоящий момент существует хорошая традиция у казахов Турции привозить невест для своих сыновей из Синьцзяна и Казахстана. Таким образом происходит налаживание связей разных государетв. Так, например, за последние шесть лет, с 1991 г из Казахстана в Турцию вышли замуж около 70 казахских девушек.

Такую этнодифференцирующую роль, проявляющуюся в семейно-брачных отношениях, играет самосознание, которое дает казахом возможность попытаться освободить себя от других этносов в инонациональном окружении и подчеркнуть связь или принадлежность к казахскому этносу. Кроме того, наличие родоплеменного деления заграничных казахов имеет важное значение для сохранения этнического самосознания и осознания общности происхождения к той или иной генеалогической группе. Такая подсознательная попытка казахов старшего поколения, проживающих в инонациональной среде, сохранить свою этническую принадлежность вполне понятна".

Этносаралық некеге баруға негізгі себеп болатын тек қана шынайы сезім деп айту қиын. Себебі, диаспоралық жағдайға түскен басқа елдің өкілдері азаматтық алу үшін сол елдің азаматшасына үйленсе, онда діттеген мақсатына тезірек жетеді. Әрине, ондай жағдайда өмір сүріп жатқандар онша көп емес. Бірақ бұны аракідік болса да этноәлеуметтік ортада кездесіп қалатын ерекше құбылыс деуге болады. (Ол әлемдік тәжірибеде жиі кездесетін дерек).

Адам өміріне қажетті тіршілік көзін әлемдегі барлық елдерден де табуға болады. Мәселе, сонымен катар адамдар үшін ұлттық келбеттің сақталып қалуымен де шектелмейді. Адам өзінің өмірінің қалыптасу заңдылығына барынша сабырлылықпен, шыдамдылықпен, парықпен қарай білген сайын ол рухани мағынада жетіле түседі. Өйткені, адамның барлық мәндік қасиеттері рухани даму барысында айқын шыңдала түседі. Сондықтан барлық халықтар үшін өзіндік этникалық тәуелсіздіктің іргетасын рухани сомдала түсіп құрауы тиіс.

Ал, енді ТМД-ның ішінде тараған қазақ диаспорасына қандай жағдайда да және алыстағы елдердегі қазақ топтарының өзіндік сапасын сақтау, дамыту үрдістері қалай жүріп отырған деген заңды сұрақтар туындайды.

Ресей республикасында тұратын 700 мыңға жуық қазақтардың жартысына жуығы өздерінің өмір сүріп жатқан жерлерін ежелгі мекеніміз деп есептейді. Ресейде халқының саны жағынан қазақ диаспорасы он бірінші орында деп есептелінеді. Шынымен де қазіргі Ресей мен Қазақстанның шекарасы кезінде Кеңес үкіметінің орашолақ жүргізе салған сызығымен анықталған. Сөйтіп, ежелден келе жатқан қазақ ауылдары өздерінің тілінде, дінінде ұлттық бедерін жоғалтпай дамып келе жатқан кезеңін 1950 жылдардың аяғы мен 1960 жылдардың басында Ресейдің (Қазақстанның өзінде де) қазақ мектептерін жабу, қазақ шоғырларын ыдыратып, өзіндік санасының біртұтастығы күштірек халықтардың (орыс, неміс, деревнялары) шылауында кетуіне әкеліп соқтырады. Сөйтіп тоталитарлық мемлекет тарапынан саналы түрде "этникалық бәсекелесу" саясаты жүргізілді. Үлкендер жағы болмаса, жастар түгелімен еуропа орталық негізде тәрбиеленіп, ойлау мен түйсіну орыс тілінде жүріп отырды. Соған қарамастан, Ресейдің қазақтары (Орынбор, Омбы, Астрахань, Саратов, Волгоград облыстары) өздерінің тілін, дінін, халықтың салт-дәстүрін жоғалтқан жоқ деуге болады. Бір жағынан бұл үрдіске көрші Қазақстан жұртымен үнемі қарым-қатынас жасауға мүмкіндіктің болғаны игі ықпал етті.

Ресей жеріндегі Саха (Якут) жерінде де қазақ диаспорасы бар. Олар негізінен, алмаз шығаратын шахталарда жұмыс іздейді. Кейбірі 18-20 жылдай Якут жерінде өмір сүруде. Олар 50-55 градус аязға да үйреніп кеткен Нұрлан, Гүлсім, Гүлнар, Марат атты және т.б. қандастарымыз "түбі отанға оралуымыз керек" деген пікірде. Тұрмыстық жағдайды түзеу мақсатында Кеңес Одағы кезеңінде барып қалған қазақтардың Якут халқының өкілдерімен де отбасын құрып қалғандары бар. Бірақ түпкі мақсат туған жерге, Атамекенге келу екенін білдіріп тұрады. Мәңгілік мұз елінде тұратын қазақ жастары ана тілін білмейді, өзара тек орыс тілінде ғана түсініседі. "Құлағыңды көрсет" дегенге кейбір нәрестелер "кулак" деп жұдырығын көрсетеді.

Міне, сөйтіп, туған жерден жырақта жүрген казактар Ресейдегі әлеуметтік мүмкіндіктерді өзі шамалары келгенше пайдалануда.

Ол туралы Жайна Жақсылыққызы "Қазақтар" рубрикасымен берілетін хабарда айтады*.

Ресей халықтарының ішінде Астрахань қазақтары Атырау жерімен, халқымен, Орал өңірімен, Орынбор казактары Ақтөбемен, Омбы қазақтары Павлодарлықтармен қарым-қатынас жасап тұруды әдетке айналдырған. Ал, енді Алтай қазақтары Ресейдегі аз санды халықтар сияқты өз балаларының аттарын орысша, немісше қоюға бейімделе бастаған. Мәселен, "Анна", "Роберт" и "Валентина" және т.б. аттар қазақ балалары арасында кездесетіні жайлы "Қазақтар" айдарымен беретін телехабарда айтылып өтті. Әрине, Қазақстанның өзінде тұрып та қандастарымыз ұл-қыздарына әлем халықтарының әр түрлі есімдерін пайдалануда. (Индира, Лаура, және т.б.). Бұл этнолингвистикалық өзара байланыстың әсері.

Ресейдегі қазақ диаспорасының саналы азаматтары соңғы кезеңде өздерінің жас ұрпақтарына ана тілінде білім беріп, тәрбиелеу мақсатында көптеген талпыныстар жасауда, бірақ қазіргі кезеңнің экономикалық қиындығы, тапшылық пен қымбатшылық оған қол байлау болып отыр. Осы деректің өзінен Ресейдегі қазақ қауымы бір үлкен этникалық күш және Қазақстан үшін саяси әлеуметтік одақтас екенін байқаймыз. Бірнеше атадан бері мекендеп келе жатқан жұртын тастап, басқа жерге қоныс аудару қазақтардың жастары болмаса ақсақал қарттарына оңай тимесі белгілі. Сондықтан кіндік кескен жерлерінен ата жұрты Қазақстанға қоныс аудармақшы қандастарымыз үшін психологиялық жағынан да, экономикалық әлеуметтік жағынан да бұл әрекетке кедергілер жетерлік. Бұл іске олардың этникалық санасы ғана емес, қабылдаушы жақтың да қоғамдық санасы икемделуі шешуші рөл атқарады.

Қазақ диаспорасының хал-жағдайын Кеңес үкіметі тұсында зерттеу мүмкіндігі шектеулі болатын. Дегенмен, шетелдерге жолы түсіп, қазақ этносының шоғырланған жерлерінде болған ғалымдарымыз, жазушыларымыз өздерінің пікірлерін, көзқарастарын білдіріп отырған. Мәселен, қазақтың көрнекті жазушысы Сәбит Мұқанов Монголия жерінде болған сапарында былай деген екен: "Монголия казагынан үш түрлі олжа таптым. Біріншісі, қазақтың әдет-ғұрып, салт-санасы қаймағы бұзылмай сақталыпты. Екіншісі, сыбызғы деген ата-бабамыздың музыка мұрасы сендерде оркестрдің аспабында ойналады екен. Үшіншісі, мұндағы қазақтар оқығыш, "Хабар", "Еларна" телеканалдары үнемі көрсетіп отыратын "Қазақтар" рубрикасы үлкен мағлұматтар беретін қайнар көзге айналуда.

Білімдар, сауатты зиялылар мол екенін көріп, көңілім толды". Міне, осы пікірдің астарында түсінген адамға екі жақтың бірлігін ұштастыру қажеттігін аңсап тұрған көңіл, арман бар екенін байқауға болады.

Қазақ диаспорасының алыстағы (ТМД-ның сыртындағы) елдерінің ішіндегі көбірек қатынас жасап, барынша тәуелсіз Қазақстанға бетін бұрған Монголия қазақтары болып табылады. Жалпы саны 150 мыңдай қазақтардың бір шама бөлігі Қазақстанның әр жеріне қоныс аударып та қойды. Ал, енді бұл диаспораның менталитетінде қандай ерекшеліктер бар. Алдымен бұл елдің (Монғолияның) кешегі коммунистік партия заманында көрген "құқайларын" ескере кеткен жөн, яғни демократиялық мемлекет болмағандықтан қазақ диаспорасы өзіндік оқшаулықта (Қазақстанмен нашар байланыста) өмір сүруді, жалпы елдің пайызын құрайтын қазақтар өздері тұрып жатқан өлкеде 90 пайызға жақын. Сондықтан да болар қазақтың тілі мен салт-дәстүрі жақсы сақталған. Бірақ олар кезінде барлық мешіттердің бәрін құртып, дінге қарсы соғыс жариялағаннан бері мұсылмандық, тұрмыстық деңгейде ғана қалған. Негізінен, мал шаруашылығымен айналысатын бұл өлкеде ірі кәсіпорындар жоқтың қасы, халықтың өркениетті тұрмыстан гөрі табиғи шаруашылыққа бейімділігі жоғалмады. Қазақ мектебінде қазақ тілінде өтетін сабақтардан гөрі, монгол тілінде өтетін сабақтар басымдау. Бірақ жастар қазақ пен монгол тілдерінде шатастырмай сөйлейтінін атап өтуге болады. Бұл қазақ ұлтының табиғатында әр түрлі тілдерді игеруге бейімділігі жоғары екенін танытады.

Моңғолияға тәуелсіздік кезеңінде Қазақстаннан қайта көшіп барғандардың жалпы саны 10000 адамға жетіп отыр (2000 отбасы). Біздің ойымызша бұл құбылыстың әлеуметтік сипаттағы бірнеше себебі бар:

Біріншісі, қазақ оралмандарының республикада бытыраңқы орналасуы, бұл үрдістегі жүйеліліктің болмауы;

Екіншісі, еңбекке араласып кетудегі қиыншылықтар. (Жұмыссыздық, әркімнің өзін-өзі асырай алмауы);

Үшіншісі, азаматтық алудағы кешеуілдеулер, құқықтық шектеулер болып табылады;

Төртіншісі, оралмандарға қажетті әлеуметтік-психологиялық бейімдеу жұмыстарының төмен деңгейі, олардың елге сіңісіп кетуге құлықсыздығы.

Дегенмен, соңғы уақытта келіп жатқан жаңа мәліметтер бойынша Монғолиядағы қазақтардың ішінен биыл 2002 жылы Қазақстанға қоныс аударуға тілек білдіріп, ниеттеніп отырған отбасылардың саны 450-ге жетіп отыр. Бұл жағдайға қарап, еліміздегі саяси-әлеуметтік, экономикалық құқықтық мәселелердің дұрыс бетбұрыс жасап, тиімді шешімін таба бастағанын байқаймыз. Өйткені, бұл "хал-жағдайы, күйі келмеген оралман" туралы қоғамдық пікірдің санада енді оң өзгеріс ала бастағаны.

Монғолиядағы қазақ диаспорасында қазақ халқының ежелден келе жатқан аңшылық кәсібі жақсы сақталып, өрбіп, дамып отырған. Соның куәсі болар халық менталитетінде тек бүркіттің ғана 200-ден аса атауы сақталған: шегір паян, мартулы қыран, іш жарғыш, құртырнақ және т.с.с. Сондай-ақ түлкінің 40-қа жуық атауы қолданылады екен: ақшулан, булан, құйрық, әккі сайқал, жуан мойын, қызыл тағы және т.б. Сонымен қатар текемет, алаша, кілем тоқу сияқты қолөнер жақсы дамыған. Қоныс аударған моңғолиялық қазақтардың бұл істі халық арасында таратуына жағдай туғызған жөн. Сол үшін оралмандардың топтарын барынша ыдыратпай (әр облысқа шағын-шағын бөліп жібермей), қоныстану үрдісі жүйелі болғаны тиімді.

Қытай жерінде өмір сүріп жатқан қазақ халқының үлкен бір тобы (, млн-нан аса) жайлы айта кететін болсақ, онда бұл мәселе үлкен дипломатиялық көрегендікті талап етеді. Бұл елдің соңғы он шақты жылда экономика саласында жеткен табыстарына үлкен құрметпен қарауға болады (миллиардтан аса халықтың өзін-өзі асырап, киіндіруге мүмкіндіктердің толық болуы атап көрсетілетін жайт). Бірақ идеология саласында біздің елдің бағдарынан біраз айырмашылықтар бар, сондықтан да болар, қазақтардың бірінші дүниежүзілік құрылтайына Қытайдағы қазақ диаспорасы өкілдерінің келе алмауы. Биылғы (2002 ж.) үрдістер жаңа жағдайды танытады. Ал, қытай қазақтарының өзіндік санасының сипаттамасына тоқталатын болсақ, олар негізінен батыс мәдениетінен гөрі шығыс мәдениетінің (қытай, ұйғыр, дұңған және т.б.) мұсылмандық салт-дәстүрлердің ерекшеліктеріне көбірек бетбұрыс жасаған деуге болады. Өзінің ежелден келе жатқан мал шаруашылығымен айналысу дәстүрін сақтаған, ауыз әдебиеті мен жазба әдебиетіне деген, өнерді құрметтеу сияқты қасиеттерін жақсы жандандыра білген. Бірақ, әлеуметтік саладағы этникалық дегенмен, Қытайдағы қазақтардың ұлттық өзіндік санасында болашаққа деген сенім біртіндеп орнығып келе жатқандай. Себебі, екі елдің арасында қазіргі кезеңде бірталай саяси, құқықтық мәселелер халықаралық деңгейде шешімін табуда. Әрине, болашаққа шешімін күтіп тұрған күрделі нәрселерде өте көп. Соның біреуі ақпараттық байланыстың өте төменгі деңгейлігі, мәдени қатынастардың шектеулілігі болып табылады.

Ал, енді Түркиядағы қазақтардың тағдыры өзіндік ерекшеліктерге толы: бұл елге негізінен, қазақтар XIX ғасырдың ортасында Шығыс Түркістаннан қоныс аударған (Үндістан, Ауғанстан, Пәкістан, Ирак жерлері арқылы арып-ашып жеткен қандастар). Бұл туралы Еуропа зерттеушілері де бірнеше еңбектер жазып, әлемге бұл тарихты паш етті.

Ал, қазіргі кезеңде Түркия жеріне барынша бейімделген қандастарымыз Еуропаны "бағындыруға", "мойындатуға" бет бұрған десе де болады. Еуропа елдеріндегі көптеген диаспора өкілдері осы Түркия жерінен тарағандар. Ұлыстың негіздері - наймандар мен керейлер. Жақында мамыр айының 18-19-да (2002 жыл) өткен Еуропаның қазақтарының құрылтайын (Кельн қаласындағы) осы Түркиядан қоныс аударған қандастарымыз жасады. Бұл этникалық сананың биік деңгейін, тұтастануға талпынысын білдіреді.

Қазіргі тарихи кезеңде жаһандану үрдістері өмірдің барлық салаларына сыналай еніп, өзінің объективті түрде байқатуға тиісті ықпалын таныта түсуде. Орталық Азия елдері өздерінің тәуелсіздігіне қол жеткізгеннен кейін саяси және мемлекеттік бағыт-бағдарын, құрылымын анықтауға кірісті. Олардың әрқайсысының өз ерекшелігі бар және сонымен қатар ұқсас тұстары да кездеседі. Әрине, мемлекеттік бейтараптық саясатын ұстанған Түрікменстан басқалардан оқшау тұрғаны да белгілі. Дегенмен, қандай саяси, мемлекеттік бағдар ұстанғанмен қазақ диаспорасы мәселесі тәуелсіз Қазақстан үшін өз маңыздылығын жоймақ емес. Бұл жерде конфессиялардың сұхбаты да зор рол атқарады. Орталық Азияда басымдық танытатын конфессия - ислам екені белгілі.

Соғыс өрті шалған Ауғанстан, өркениеттіліктің биігіне жеткен Еуропа мен АҚШ, өзіндік Шығыстық ерекшелігі бар Қытай мен Монголия елдеріндегі қандастарымыздың тағдырына Қазақстан мемлекетінен бірдей көңіл бөлінеді. Ал, енді Орталық Азиядағы қазақ диаспорасының мәселесіне келетін болсақ бұл жерде кейбір ерекше сипаттағы жағдайды байқаймыз. Олардың күрделі астарлары да бар. Міне, енді осы мәселеге деген өзіндік көзқарасты байқайық.

"К главным факторам, провоцирующим этнические противоречия в Центральной Азии, можно отнести: рост национализма среди титульных наций; резкое ухудшение экономических, социально-демографических и экологических условий всех стран региона; противоречия, возникающие в процессе переориентации экономических и социальных связей.

Очевидно, политическая, экономическая и экосоциокультурная интеграция жизненно необходима странам центрально азиатского региона. Однако, в отличие от потенциальных возможностей интеграции ее реальные возможности в настоящее время, к сожалению, невелики, поскольку превалируют узконациональные интересы каждой из стран региона, а разнонаправленность и неадекватность экономических преобразований в странах региона пока в больше мере обуславливают дезинтеграцию".

Осындай сараптау арқылы қытайлық профессор Чэнь Циминь қазіргі кезеңдегі халықаралық деңгейдегі Орталық Азиядағы жағдайларға өз бағасын білдіреді. Әрине, бұл жалпылама сипаттама екені анық. Дегенмен, Қазақстан, Ресеймен салыстырғанда Өзбекстан, Қырғызстан, Түрікменстан, Тәжікстан сияқты елдердің әлеуметтік-экономикалық жағдайы, азаматтардың нарықтық еркіндігі әлдеқайда төмен екені белгілі. Жалпы, қоғамның даму деңгейін бағалаудың ең негізгі критерийлеріне бірі адам құқын қорғауға, гуманистік құндылықтардың басымдылығын мойындауға ұмтылыс жатады. Бұл жағынан алғанда, кейбір мәселелер барлық Орталық Азиялық елдерде өзектілігін жоғалтқан жоқ. Ал, енді миллионнан аса қазақ диаспорасын құрайтын осы елдердегі жағдай қазақстандықтарды алаңдатпай қоймайды. Саяси режимдердегі ахуалдар этникалық топтардағы өзіндік санаға ғана емес, олардағы этнопсихологиялық құрылымдардың өзгерістеріне әсер етіп отырады. Сондықтан бұл мәселеге назар аударылып, зерттеулер жасалынғаны абзал деген ойдамыз. Осыған байланысты бұл ғылыми зерттеулердің бұрын колға алынбай келгенін және алғашқы бастау кезеңінің өз қиыншылықтары болатынын атап өтіп, мемлекет тарапынан мардымды көмек көрсетілуін ұмытпағанымыз абзал. Бұл мәселе жекелеген зерттеушілердің жалаң жігерімен ілгері жылжымайтынын атап өтуіміз (кешенді бағдарлама қажет) керек. Қанша дегенмен қазақтар он миллионнан асып отырған халық. Тек санымызбен ғана емес, санамызбен де әлемдік мәдениетке өз үлесімізді қомақты түрде қосатын кезең жақындаған сияқты.

Ал, енді Орталық Азиядағы өзіндік ерекшелігі бар қазақ диаспорасының әр түрлі проблемаларына тоқтала кетелік.

Өзбекстанда өмір сүріп жатқан қазақ диаспорасының өзіндік санасына келетін болсақ, онда бұл республикадағы қазақтар өздерінің ұлттық келбетін, салт-дәстүрін, әдет-ғұрпын, тілін, дінін (мұсылмандық діни сананың да ықпалы зор) және бұл рухани құрылымдарды қоғамда негізінен, жақсы сақтай білгенін байқаймыз. Әрине, елдегі этникалық үлкен және түпкілікті халық — өзбектердің өмір салты, мәдениеті мен салт-дәстүрі өзінің ықпалын этникалық топтарға тигізуі заңды құбылыс. Бірақ кезінде тарихи тұрғылықты қазақтармен қоса аштық заманда көшіп барған қазақ жұртының өз тілінде мектептерден сауат ашуға мүмкіндіктері аз жерлерде өзбекше білім алу тіпті өзбек ұлтының өкілімін деп жаздыру деректері айтылуда.

Өзбекстандағы қазақтардың саны жөнінде әр түрлі деректер көрініс беріп жүр. Өзбектеніп кеткен қазақтардың санын айқындау өте қиын мәселе. Онан басқа да мәселелер ауқымы қазақ диаспорасы үшін жеткілікті сияқты. Бұл өзбекстандық журналист Ниязи Назымның сөздерінен байқалады: "Өзбекстанда негізінен, бір жарым миллион қазақ тұрады. 624 қазақ мектебі бар еді, соның жартысынан көбі жабылды. Теледидардан, радиодан бірде-бір қазақ тіліндегі бағдарлама берілмейді. Анда-санда Ташкенттен "Нұрлы жол" деген газет шығады. Қазақ тіліндегі аудандық газеттердің бәрін жапқан. Қазақстандық газет-журналдарды алу мүмкін емес, тәуелсіздік алғаннан бері оның жолы кесілген".

Міне, осындай ақпараттық оқшаулану жағдайында қалушылық әрине этникалық топтың ұлттық ішкі рухани дағдарысына, көңіл-күйінің күйзелуіне әкеліп соқтырары белгілі. Оның үстіне Қарақалпақ жеріндегі, Арал маңындағы экологиялық және әлеуметтік дағдарысты да көріп жатқандардың бірталайы қазақ екенін ескерсек, Өзбекстандағы қазақ диаспорасының жағдайын биік деңгейде деп атауға болмайды. Жалпы, Өзбекстан халқының қазіргі кезеңдегі демографиялық өсу қарқыны мен нарықтық қатынастардың жетілмегендігі арасындағы қайшылық бұл мәселенің этникалық топтарға да кері әсерін тигізуі мүмкін. Сондықтан бұл әлеуметтік-психологиялық және саяси құқықтық мәселе.

Е.Тукумов Өзбекстандағы қазақ диаспорасының хал-ахуалын зерделей келіп, қазақ жастарының білім алу, әрі қарай білімін жалғастыру мәселесіне тоқталады: "Дополнительные трудности в получении образования создает и то, что в 1996 году общеобразовательные учреждения Узбекистана перешли на латинскую графику. Юношам и девушкам, окончившим казахскую школу, а также тем, кто продолжает учиться и желает получить высшее образование на казахском языке в вузах Узбекистана, предлагают лишь пединститут. Причем только кафедру казахского языка и литературы. Преподавания по другим специальностям на казахском языке не ведут, оно в ближайшей перспективе и не предвидится. Из-за этого уже остро ощущается дефицит педагогических кадров по многим предметам, а уровень подготовки в казахских школах весьма низок. Поэтому неудивительно, что многим абитурентам-казахам из Узбекистана часто не по силам вступительные экзамены в вузах Казахстана.

К тому же при приеме в вузы Узбекистана введено тестирование, а вопросники составлены только на узбекском и русском языках, что создает выпускникам казахских школ и классов дополнительные трудности. В связи с этим родители, думая о будущем своих детей, вынуждены отдавать их в классы с преподаванием на узбекском и русском языках. Кстати, в Ташкенте, где проживает почти 50 тыс. казахов, только в двух школах есть классы с обучением на казахском".

Өзбекстан қазақтары негізінен, ауылдық жерлерде турады (60%). Ал Қарақалпақ жеріндегі казактардың 70 пайызы жұмыссыз. Осындай әлеуметтік қайшылықтардың этносаралық деңгейге ұласып кетпеуіне игі әсерін тигізіп отырған фактор ішкі конфессиялық етенелесу және бірлік болып есептеледі. Өзбектер де, қазақтар да, қарақалпақтар да мұсылман дінінің сүннит тобында, олардың көптеген ортақ діни кұндылықтары бір жерде түйісіп жатады. Бұл социумда дүниетанымдық этносаралық сыйысушылық құбылысын туындатады. Тәжікстанда, Түрікменстанда шииттік бағыттағы діни ағымдар болғанмен, қазақ диаспорасы үшін олар үлкен кедергі туғызбайды. Бірақ, ұлтшылдықтың терең келбеттері тұрмыстық деңгейде кез келген ТМД елдерінде көрініс беруде. Осы тұрғыдан алғанда, этникалық өзара қатынас – конфессия аралық сұхбатқа тәуелділігі бар дүние. Қазақтардың мұсылмандылығы тарихи тұрғыда іргелі деңгейге жеткен емес. Сондықтан олардан діни сенімге деген шыдамдылық та, бейтараптық та байқалады деуге болады.

Қарақалпақстандағы қазақтардың көбісі Қазақстанға көшіп келуге ниетті. Себебі, ол аймақта экологиялық әлеуметтік, экономикалық дағдарыс адамдардың қалыпты тіршілік етуіне өте қолайсыз болып отыр. Сондықтан бұл мәселеге мемлекеттік тұрғыдан көмек керек. Ол жердегі қазақтар негізінен, Сыр бойынан, немесе Маңғыстау жағынан өткен ғасырда көшіп барған қандастарымыз болады.

Ал, енді әр түрлі саяси-әлеуметтік төңкерістер мен қақтығыстарға толы Тәжікстан мен Қырғызстандағы онша көп санды емес қазақ диаспорасы тәуелсіз Қазақстанға қоныс аударуға ниетті. "Балық терең суды, адам жақсы жерді іздейтіні" белгілі. Егер жалпы геосаяси жағынан тұрақты, мықты елдер болса, онда диаспора тағдыры үшін де қобалжуға болмас еді. Сондықтан еліміздің бұл мәселені шеттетпегені жөн сияқты.

Ал, Түрікменстанның ерекше жағдайы, ондағы кейбір тұрғындарға берілетін әлеуметтік кепілдіктер (газ бен электрдің тегіндігі және т.б.) қазақ диаспорасының өкілдерінің біршама бөлігінің қоныс аудару талпынысын шектейді. Бұл бір жағынан әлеуметтік деңгейі төмен азаматтар үшін өзіндік реттеуші фактор. Сондықтан жалпы республика тұрғындарының хал-ахуалының төмендігі көптеген үрдістердің пәрменділігін төмендетіп, өзара қарым-қатынастарды баяулатады. Бұл әлемдік жаһандану кезеңіндегі оған қарсы тұратын оқшаулану құбылыстарының көрінісі.

Сонымен, қазақ диаспорасының этникалық мәдениетінің барынша деформациялануы тек қана біздің елімізде ғана болған үрдіс емес. Ол жағдай басқа көршілес мемлекеттерде де көрініс беріп келеді. Бұл үрдістің қалыптасуына қазақ халқының негізгі тобының өз диаспорасымен жеткілікті түрдегі байланыс құра алмай келуінің кейбір себептері жатқандай. Әлі күнге дейін алыстағы ағайындармен қарым-қатынасымыз көптеген бюрократиялық шырмаулардың әсерінен биік деңгейге көтерілмей отыр. Бұл тіптен, еліміздегі тәуелсіздіктің іргесі нығайған қазіргі кезеңде де көрініс беруде.

Қазақ елінің өзін-өзі ұлт ретінде сақтап қалуға мүмкіндік беретін жері Қазақстан Республикасы болғандықтан, этнодиаспоралық кеңістіктерден Атамекенге қоныс аудармақшы болған ұлт өкілдеріне мемлекет тұрғысынан заңды түрде көмек көрсетілгені жөн. Бұл құбылысты реттеудің өзіндік қисыны мен бағыт-бағдары әрбір тұлғаның өмірлік таңдау еркіндігі мен құқы сәйкестенгенде ғана ұтымды жүзеге асады.

ҚАЗАҚ ДИАСПОРАСЫ МЕН ДИАСПОРАТАНУ ТУРАЛЫ СӨЗ

Ә. НЫСАНБАЕВ

Жаңа тәуелсіз мемлекеттердегі өзгерістік үрдістердің ең маңызды сипаттамасын біз кешенді түрде қамтуға тырысқан кезімізде алдымыздағы картинаны терминологиялық түрде өрнектеу қажеттілігі туындайды. Өйткені, Жер шарында мәдени және әлеуметтік-экономикалық дамудың әр түрлі деңгейінде тұрған көптеген этностар мен халықтар бар. Этностар деп белгілі бір территорияда тарихи қалыптасқан ортақ тілі бар, салыстырмалы түрде орнықты мәдениет мен психикалық ерекшеліктері бар, сонымен қатар жалпы философиялық санасы мен өзіндік санасы бар адамдардың тұрақты тобын атаймыз. Белгілі бір территорияларда қалыптасып, сосын олар тарихи сипаттағы әр түрлі себептерге байланысты басқа аймақтарға қоныс аударуы мүмкін. Басқа елдер мен басқа континенттерге түпкілікті мемлекетті қалыптастырушы этностың құрамынан кейбір Жекелеген топтар көбірек қоныс аударады. Осындай көші-қонның салдарынан этностардың орналасуы көп жағдайда жинақы емес және көптеген халықтар басқа мемлекеттердің құрамында өмір сүруде. Осы мәселе сол этникалық құрылымдардың мінез-құлқында өз ізін қалдырады және барынша күрделі этносаралық мәселелерді туындатады.

Атап айтқанда, ұлттық азшылық пен оның құқығы туралы мәселе туындайды, яғни ол әсіресе өзінің этникалық және тарихи отанынан тыс жерлерде өмір сүріп жатқан ұлттық топтарда көрініс береді. Менің пікірім бойынша, бұл әлеуметтік құбылысты терминологиялық тұрғыдан диаспора ұғымы дәлірек сипаттайды. Біздің республикамызда 130 ұлттың өкілдері өмір сүріп жатқаны белгілі және олардың арасында орыс, украин, неміс және т.б. сияқты ірі диаспоралар бар. Әлемнің кез келген елінде шашыраңқы өмір сүріп жатқан ұлттық топтардың мәселелерін теориялық тұжырымдау мен практикалық шешуге дәлірек және сәйкес келетін диаспора ұғымы деп ойлаймын. Осыған орай БҰҰ ауқымындағы және басқа ұйымдар, декларациялар мен мемлекеттер арасындағы келісімдер жөніндегі халықаралық заңдар мәселесі туындайды, сонымен катар кез келген түпкілікті ұлттың шашыраңқы өмір сүріп жатқан бөлігіне қатысты құқықтық қалыптарды сақтау бойынша өзара міндеттер белгіленеді.

Өте маңызды тұстарға келетін болсақ онда диаспора ұғымын қолдану ғылыми негіздерді тәртіпке келтіруге, осы жаңа қалыптасып келе жатқан ғылыми пәннің объектісі мен субъектісін, зерттеу пәні мен тәсілін анықтауға мүмкіндік береді. Диаспора ұғымымен байланысты негізгі мәселелер шеңберін зерттеу өзінше ғылыми бағытты құрайды және оны диаспорология деп сипаттауға болады. 1992 жылы "диаспорология" ғылыми термині дәйектеліп, ғылыми айналымға енгізіліп, қазір ол гуманитарлық зерттеулер практикасында кеңінен қолданылады.

Диаспора ішінде және олардың белгілі бір мемлекеттік тұтастықтың аясындағы олардың түпкілікті ұлтпен қарым-қатынасында жүзеге асатын қайшылықты әлеуметтік қатынастар мен құрылымын зерттейтін қалыптасып келе жатқан дербес ғылым саласы ретіндегі диаспорологияның ерекше маңыздылығы мен оның логикасы және сонымен катар оларға әсер ететін сыртқы факторлар әлемдегі мыңнан аса ұлттардың ішінде өздерінің тарихи шекараларынан тыс әр түрлі территорияларда шашыраған әр қилы санды ұлттық топтардың практика жүзінде жоқ екендігімен анықталады. Осы мағынада диаспорология жаңа ғылым, әлемде шашырап жатқан ұлттық топтарды зерттейтін әлеуметтік-гуманитарлық білімнің ерекше саласы, яғни өзінің Отанынан тыс жерлерде өмір сүріп жатқан этникалық қауымдастықтар. Кез келген мемлекеттік тұтастықтың ауқымында әрқашан түпкілікті, байырғы ұлт пен басқа тарихи отаны мен ұлттық-мемлекеттік құрылымдары бар өзге ұлт диаспораларының өзара қатынасы туралы мәселе туындайды. Кейде олардың мүдделері арасындағы тартыс ол мемлекеттік және территориялық тұтастыққа қауіп төндіруі мүмкін.

Диаспорологияның әлеуметтік-мәдени негіздері мәселесіне көше отырып, алдымен әр түрлі диаспоралардың әлеуметтік ортаға ықпалы мәселесін атап көрсету керек. Әр түрлі ұлттың өкілдері өмір сүріп жатқан мемлекетте саяси шешімдердің сәйкес келуі мүмкін деген этно тартыстық деңгейін бағалау керек. Бұл әлеуметтік жағдайдың дамуы объективтілеу болжам жасауға, ал этно тартыстар пайда болған кездерде одан шығудың жолдарын нақтылауға мүмкіндік береді. Осыған байланысты қоғамның өзгеруі жағдайында этносаралық қатынастардың социологиясын қалыптастыру кажеттілігі тұр.

Біртұтас мемлекет ауқымында бірге өмір сүріп жатқан түпкілікті этнос пен ұлттық диаспоралардың өзара қарым-қатынастарын есепке алу керек. Ол біршама деңгейде нақты әлеуметтік-экономикалық жағдай мен қоғамның өзгеруінің алдағы болашағымен анықталады. Әрбір мемлекеттің тұрғындарының біршама бөлігі өздерінің ерекше ұлттық мүдделеріне не болады және олар түпкілікті этнос пен басқа ұлттардың өкілдерінің арасындағы қайшылықтардың пайда болуына негіз қалыптастырады. Біздің субъективті қалауымызға қарамастан осындай қайшылықтар Орталық Азия мен Қазақстанның әрбір жаңа тәуелсіз мемлекеттерінде ұзақ уақыт бойы өмір сүреді. Сондықтан қабылданатын саяси және әлеуметтік-экономикалық шешімдер міндетті түрде бір-бірімен сәйкес келмейтін мүдделерді, құндылықтық бағдарлардың жүйесін және ұлттық менталитетті ескеруі тиіс. Бұл жерде жаңа тәуелсіз мемлекет ауқымындағы ұлттық диаспоралар мен түпкілікті ұлттың өзара жатсынуын жеңуі маңызды.

Ұлттық диаспоралар мен түпкілікті ұлттың арасындағы объективті сипаттағы қайшылықтар мемлекеттің тәуелсіздігі мен біртұтастығы, егемендікті нығайтуға бағытталған реформаларды жүргізу, экономикалық жағдайдың өзгеру болашағы тұрғысынан шешімін табуы керек. Міне, осы мағынада Қазақстанда жүргізіліп жатқан экономикалық реформалардың әлеуметтік субъектісі мен өтпелі кезеңнің социологиясы мәселесі өткір тұр. Реформалардағы сәтсіздіктер мен экономикалық құлдырау алдымен Ресеймен шекаралас аймақтардағы шоғырлана өмір сүретін қазақстандық ұлттық диаспоралардың өкілдерінің сепаратистік көңіл-күйлері мен ұлтаралық тартыстар деңгейінде көрініс береді.

Экономикалықпен катар этносаралық орнықтылықты сақтауда саяси фактор маңызды рол атқарады. Оның ауқымында мемлекеттің азаматына қандай да бір ұлттың өкілділігіне қарамастан құқықтық кепілділіктің жүйесі қалыптасады. Бұл жерде айтатын нәрсе: азаматтың ұлттық белгісіне қарай кейбір құқықтарының заң жүзінде қысым жасау халықаралық қауымдастықтар деңгейінде әр уақытта барынша теріс қабылданатындығын түсінген жөн және ол мемлекетке тек қана саяси салада ғана емес, сонымен қатар экономика облысында үлкен зиян келтіруі мүмкін. Сонымен катар қандай да болмасын ірі диаспоралардың өкілдерін саяси кызметке катысудан шеттетуге әрекеттер орнықсыздықтың үлкен ошағы пайда болуы мүмкін деген қаупін алып келеді. Бұл жерде мемлекеттік меншікті жекеменшіктендірудің әлеуметтік-экономикалық бағдарламалары жайлы ұлттық мәселе ретінде айтуға болады. Түбегейлі ұлттың азаматтарына байланысты ақтап алуға болатын шаралар этносаралық қатынастардың ұзақ мерзімді болашағында теріс көрініс беруі мүмкін.

Әрине, саяси және әлеуметтік-экономикалық факторлар мәселені түгеспейді. Мәселен, посткеңестік этносаралық қатынастарға қоршаған ортаның нашарлауы және экологиялық дағдарыстың күрделенуі маңызды әсер етеді. Осы жүзжылдықтың ірі экологиялық апатының қатарына жататын Арал трагедиясын мысал ретінде айтуға болады. Ол бұл аймақтағы бес миллион түрғындардың қалыпты өмірінің болашағын сызып тастады десе де болады. Бұл апаттың ауыртпалығы экологиялық мәселенің мемлекет аралық сипатымен күрделене түседі. Атқарылатын шаралардың тиімділігі барлық жақтардың ымыраға келуімен тікелей байланысты мүмкін болып отыр.

Жаңа ғылыми пән ретіндегі диаспорологияның философиялық негіздемелері жаңа тарих философиясын қарастыруды қажет етеді. Қазір біз тіптен, философияның өзі күрделі өтпелі кезеңнің түлегі екендігін толық зерделедік. Біздің көз алдымызда өткен мәдени-идеологиялық кешендердің қирап жатқандығын байқаймыз. Ал, оның ауқымында Орта Азия мен Қазақстан аймағының Ресеймен бірігуі жүзеге асқан. болатын. Өткен геосаяси жағдайлар мен әлеуметтік-мәдени кұндылықтарға қалай қарасақ та, тарих философиясының өзі өзгерістерге ұшырауда екендігі талас тудырмайды. Диаспорологиялық тұрғы еуразиялық әлеуметтік-мәдени қауымдастық ауқымында тарихи үрдіс біздің аймақтағы бір ғана басымдылық жасайтын фактор болмайды. Біздің аймақтағы әр түрлі мемлекеттердегі ұлттық сана мен біріктіруші ұлттық идеяның жаңғыруының жалпы үрдісі өзінің ерекшеліктері мен сипаттамасына, нарықтық қатынастарға деген дербес тұрғыға ие болады. Сондықтан әр түрлі сипаттағы славян-түркілік өзара әрекеттесудің болашағы мен тарихи тәжірибесін талқылау барысында олардың ұлттық мүдделерін қабыстыра отырып, мәселенің тек қана дәстүрлі қырларын ескеріп қоймаймыз, сонымен қатар қазіргі жағдайдың жылдам өзгеретін әлеуметтік әлемі: "Ұлы жібек жолынан" XXI жүзжылдық басының үндеуіне тиісті жауабын беретін континенттік өркениеттердің өзара байланысының жаңа модельдеріне бағытталады.

Диаспорология сияқты жаңа пәннің қалыптасуы дәстүрлі "ғылым логикасының" бірбеткей догматизмінен бас тарта және шығыстың тәжірибесі мен ғылыми танымның тәсіліне бет бұрып методологияның мүмкіндігін көрсетеді.

Әрбір тәуелсіз мемлекеттің рухани және әлеуметтік-экономикалық дамуы үрдістерінің өзіндік ерекше қырлары бар. Ол тек қазіргі кезеңмен ғана емес, осы территорияда өмір сүретін халықтардың тарихи тамырлары және дәстүрлерімен детерминацияланады. Өткен нәрсе ізсіз жоғалып кетпейді, ал ұлттық өзіндік санадағы кейбір қабаттарда, өнер мен аңыздарда, халықтың дүниетанымдық, әлеуметтік-мәдени және құндылықтық бағдарларында қордаланады, барынша жүйелі философиялық ой-толғауларда белсенділік танытып, сосын тарихи болмыстың рухани инварианттарының зерделі рефлексиясына ұмтылады. Егер Қазақстанның кеңістігіне географиялық және әлеуметтік-мәдени түрде көз жіберсек, онда жоғарыда атап өткендей, біздің еліміз Шығыс пен Батыстың шекарасында орналасқан, Қытайдың ежелгі өркениетімен түйісетін жерде орын тепкен. Осындай орналасу дүниетанымдық синтезге шақыратын, қазақ халқының дәстүрлі және қазіргі руханилығын қанықтыратын бастаулардың әлеуметтік-мәдени және философиялық пайымдауға әрекеттенген мәдениеттің маңызды факторы болып табылады. Осы руханилықтың екі формасы, яғни мұсылмандық Шығыс арқылы және антикадан, әрірек алғанда, Жерорта теңізі мәдениетінен бастау алатын Русь біз үшін өзара байланысты. Сондықтан біз қалыптасқан ғылымның логикасын ғана қарастыруды міндет ретінде қоймаймыз, сонымен қатар қалыптасып келе жатқан жаңа ғылымның логикасын қарастырамыз.

Сонымен, барлық мемлекеттердегі түпкілікті этнос пен ұлттық диаспоралар арасындағы объективті түрде өмір сүретін қайшылық егемендікті, тәуелсіздікті және біртұтастықты нығайту жолында және экономикалық жағдайдың өзгеру болашағын есепке ала отырып шешімін табу керек. Қазақстанда жүргізіліп жатқан экономикалық реформалар мен өтпелі кезеңнің социологиясының әлеуметтік субъектісі мәселесі өткір көрініс береді. Тағы да айта кететін жайт: кез келген реформалардағы терең сәтсіздіктер мен экономикалық құлдырау алдымен Ресеймен шекаралас аймақтардағы шоғырлана өмір сүретін қазақстандық ұлттық диаспоралар өкілдерінің директорлық корпусының сепаратистік көңіл-күйлері мен ұлтаралық тартыстар деңгейінде көрініс береді.

Қорытындылай келе, диаспорологияның ғылым ретіндегі қалыптасуының кейбір философиялық негіздеріне тоқтала кетелік. Бұл жерде әңгіме негізінен, жаһандық тарих философиясы ауқымындағы өмір мәндік ой-толғаулар туралы болып отыр. Оған біртұтас мемлекеттік құрылымдарда өмір сүретін кез келген этнос пен диаспора жатады. Қазіргі кезеңде жаңа философияның өзі өтпелі дәуірдің ауқымында пайда болатын құбылыс екенін байқаймыз. Қазіргі кезеңде біздің көз алдымызда өткен мәдени-идеологиялық кешендердің қирап жатқандығын байқаймыз. Ал, оның ауқымында ертеректе Орта Азия мен Қазақстан аймағының Ресеймен бірігуі жүзеге асқан болатын. Өткен геосаяси жағдайлар мен әлеуметтік-мәдени құндылықтарға қазіргі заман тұрғысынан қалай қарасақ та, XX ғасырдың соңы мен XXI ғасырдың басында тарих философиясы бұрынғыны артқа тастап, өзі өзгерістерге ұшырауда екендігі белгілі.

Біздің аймақта жаңа тарих философиясы рөліне терең кірігу үрдістері басталуы мүмкін геосаяси және әлеуметтік мәдени кеңістігінің болашағы ретіндегі еуразияшылдық идеясы үміттенуі мүмкін. Диаспорологиялық тұрғы еуразиялық әлеуметтік-мәдени қауымдастық ауқымындағы тарихи үрдісте біздің аймақтағы бір ғана басымдық танытушы фактор еместігін көрсетеді. Біздің аймақтағы қазіргі кезеңдегі әр түрлі мемлекеттердегі ұлттық сана мен біріктіруші ұлттық идеяның жаңғыруының жалпы үрдісі өзінің ерекшеліктері мен сипаттамасына, нарықтық қатынастарға деген дербес тұрғыға ие болатыны анық. Сондықтан әр түрлі сипаттағы славян-түркілік өзара әрекеттесудің болашағы мен тарихи тәжірибесін талқылау барысында олардың ұлттық мүдделерін сәйкестендіре отырып, осы мәселенің тек қана дәстүрлі қырларын ескеріп қоймаймыз, сонымен катар қазіргі жағдайдың жылдам өзгеретін әлеуметтік әлемі: "Ұлы жібек жолынан" XXI жүзжылдықтың бас кезінің үндеуіне тиісті жауабын беретін континенттік өркениеттердің өзара байланысының жаңа модельдеріне бағытталатыны белгілі. Сондықтан диаспорологияның және оның логикасының жаңа әлеуметтік ғылым және түркі тілдес елдер мен бұрынғы Кеңес Одағының басынан өтіп жатқан өтпелі кезеңнің социологиясы ретінде белсенді түрде қарастырулардың қажеттілігі туындап отыр.

ҰЛТТЫҚ ИДЕЯ

М. ӘШІМБАЕВ, А.КОСИЧЕНКО, Ә. НЫСАНБАЕВ, А.ШОМАНОВ

Бүгінде біздің қоғамда Қазақстанның ұлттық идеясы төңірегіндегі көпшілік пікірталасының толқыны тағы да көтеріліп отыр. Сөз орайында 1990 жылдан бастап отандық интеллектуалдық дегдарлардың өкілдері осы тақырыпты мезгіл-мезгіл талқылап келе жатқанын айта кетейік. Бұл ретте олардың тарабынан осы идеяны анықтауда әр түрлі нұсқаулар мен көзқарастар ұсынылды. Әлбетте, қазақстандық қоғамда жалпы ұлттық идеяның қажет екендігі күмән туғызбайды. Бірақ та бар мәселе мынада: бұл идея қандай болуы керек? Оның мәні неде? Ол неге негізделуі тиіс? Оның ұйытқысы мен бастамашылары кімдер бола алады - елдің саяси-идеологиялық дегдарлары ма әлде қазақстандық қоғамның өзі ме? Бұл сұрақтардың бәріне әлі күнге дейін айқын да толық жауап жоқ.

Алайда, нақ бүгінде, жаһандану заманында Қазақстанның ұлттық идеясын ұсыну қажеттігі мемлекет пен қоғамның алдындағы бұрынғыдан да өзекті міндетке айналып отыр. Ұлттық идея елді және бүкіл қоғамды топтастырушы фактор болуы тиіс. Ол Қазақстанның жаһандық дүниеге лайықты кірігіп, жаһандық күрделі үрдістерге оңтайлы қатысуына жағдай жасауы керек. Ұлттық идеяны іске асыру бүкіл қоғам мен әрбір қазақстандықтың игілігі тұрғысынан еліміздің одан әрі өркениетті дамуын қамтамасыз ету үшін жаһанданудың осы заманғы сынақтарына пара-пар жауапқа айналуы тиіс. Түптеп келгенде, ұлттық идея мемлекет басшысының Қазақстан халқына Жолдауында қадап айтылып, сипаттары жан-жақты тұжырымдалған қоғамды құру ісіне кызмет етуі керек.

Ұлттық идеяның кажеттілігі. Ұлттық идеяның қажеттілігі жаһандану жағдайындағы мемлекет пен қоғамның алдында тұрған бірқатар өзекті міндеттерден туындайды.

Ең әуелі, бұл - қоғамды іштей топтастыру міндеті; Қазақстан үшін - қазақстандық қоғамды этностық емес, біз азаматтық қауымдастық пен бірегейлену деп түсінетін біртұтас ұлтқа топтастыру міндеті. Қазіргі кезде Қазақстанда ондай бірыңғай, біртұтас ұлт әлі жоқ. Қоғам меншікке деген қатынасына қарай, табыс деңгейіне қарай нарықтық өзгерістердің үстем үрдістеріне интеграциялану деңгейіне қарай, елдің саяси өміріне қатысу сипаты мен дәрежесіне қарай және көптеген өлшемдер бойынша жіктелген. Қазақстандықтардың өмірлік бағдарлануының анықталмауына себеп болатын және соны туындататын бірқатар жағдайлар бар. Қазақстан азаматтарының этностық, саяси, діни сана-сезімі шектен тыс әр қилы. Қазақстандықтардың құндылықтар жағынан бағдарлануы айшықты емес және бұл тұрғыдағы топтасушылығы әлсіз. Ал, құндылықтар бірқатар жанама жайттар арқылы әлеуметтік мінез-құлық үлгісіне, моделіне айналатындықтан, біздің азаматтардың әлеуметтік құлшыныстары да түрлі арнада жүреді, олардың бұл тұрғыдағы да бірігушілігі некен-саяқ.

Қазіргі жағдайда топтасуға этностың өзін-өзі біріздендіру мен бірегейлендіруі де көмектеспейді. Көп ретте ол өткенді алға тартады, бірақ та, өткеннің қаншалықты құнды болғанына қарамастан, жаңа нақтылықтар мен жаңа міндеттерге негізделген бірегейлену мен біріздендіруден өтпесе, оның өзі осы заманғы сынақтар алдында дәрменсіздік танытады.

Демек, ұлттық идея ұлтты топтастырудың осындай көпқырлы міндетін шешуге қабілетті болуы керек, ол мақсаттар мен құндылықтардың екіұштылығын жойып, біртұтас қоғамдық сананың қалыптасуына жәрдемдесуі тиіс.

Ұлттық идеяның қоғамды саналық тұрғыдағы секіріске, Қазақстан бастан кешіп отырған қазіргі саяси-экономикалық жағдайлардан қарыштап өтуге жұмылдырудағы рөлінің мәні де еш кем емес. Президент Н.Ә. Назарбаевтың халыққа Жолдауына өзек болып тартылған, онсыз Қазақстан дамыған елдер қатарына шыға алмайтын жедел жүйелі түрде жаңару ұлттың топтасуын ғана емес, сонымен бірге мұндай жаңарудың стратегиясын талдап жасауды, мақсатқа жету үшін қажет болатын жолдың айқын түсінілуін талап етеді.

Бұл тұрғыда да ұлттық идея қоғамды жұмылдыруға әрі осы жолдың бағытын көрсетуге, Қазақстанның даму арнасын белгілеуге тиіс және оның бұған қабілетті екендігі дау тудырмайды.

Азаматтық теңдік және мәдени саналуандық қағидаттарына негізделіп құрылған бірыңғай қазақстандық ұлтты қалыптастыру мәселелеріндегі ұлттық идеяның рөліне баға жетпейді. Демек, ұлттық идеяны қалыптастыру қажеттілігін қазіргі кезде Қазақстанның алдында тұрған бірқатар міндеттер туындатып отыр.

Бірақ та ұлттық идеяны калыптастыру қажеттігі өзінен-өзі оның тұжырымдалуына бірден жеткізе қоймайды. Ұлттық идеяның бар болуына деген сұраныстың қандай да бір әлеуметтік топ, тіпті билік ресурстарына ие топ тарабынан немесе тұтастай қоғам тарапынан түсінілуі ұлттық идеяның қалыптасуына жәрдемдесетін маңызды фактор, бірақ та ол ұлттық идеяға ие болу мүмкіндігінің өзі тереңге тамыр тартқан және ол ұлттық идеяның бар болуына деген субъективті сұраныстардан гөрі қоғам қызмет етіп отырған объективті жағдайларға көбірек байланысты.

Ұлттық идея өз тәуелсіздігін жаңа-жаңа алған мемлекетте туындай алмайды, сондықтан да XX ғасырдың 90 жылдарының басында Қазақстанда ұлттық идеяны нақты тұжырымдау туралы сөз болған жоқ. Мұның өзі мүмкін де емес еді. Кейінірек ондай идеяның қажеттілігі туралы жеткілікті негізделген пікірлер айтылды, оның болашақ мазмұнының жекелеген бөліктері анықталды. Ұлттық идеямен байланысты үміттер тұжырымдалды, ол арман ретінде, "жол бастаушы арқау жіп" ретінде түсінілді, бірақ та сол тұста ұлттық идеяның нақ та мазмұны туралы айту қиын еді. Президент Нұрсұлтан Назарбаев республика халқына жасаған биылғы жылғы Жолдауында сол жылдардағы Қазақстанды қалай сипаттағанын тағы бір еске салып өткеннің артықтығы болмас: "экономикасы әлжуаз; қазынасы бос; саяси жүйесі балаң...". Ел осы заманғы дүниенің дербес субъект-құбылысы ретінде біраз уақыт өмір сүруі керек болды, орасан көп өлшемдер бойынша өзін-өзі басқаруы керек еді - тек сонан кейін ғана ұлттық идеяны калыптастыру мүмкіндігі нақтылыққа айналмақ.

Ұлттық идеяны қалыптастырудың шарты ретінде мемлекеттің өзін-өзі нақты басқару қажеттілігі айқын жағдайдан басталады: ұлттық идея идеялар саласында жатсадағы, оның мазмұны халықтың тіршілік әрекетінің нақтылы тәжірибесінен бастау алады және де нақты халыққа қатысты болады, мұның өзі ұлттық идеяны таза өзіндік ерекшелікке ие етеді.

Алайда, қазіргі кезде ұлттық идеяны тұжырымдаудың практикалық міндеті туралы айтуға әбден болады: біз дербес тіршілік етудің тәжірибесін жинақтадық, көп нәрсе саналы түрде жадымызда сақталатын болды, бірыңғай қазақстандық ұлттың ізашар тұрпаты қалыптасып келеді, дәстүрлі мәдениеттің кейбір мазмұны мен өз тіршілігіміз туралы бұрынғы түсініктерді өзекті ету мүмкіндігі қазірдің өзінде бар. Осылайша, Қазақстанның ұлттық идеясын тұжырымдауды мүмкін ететін нақтылы жағдайлар қалыптасты.

Басқа елдердің тәжірибесі. Әлемдік тәжірибеде барлық уақытта шынайы әрі ықпалды ұлттық идеяның туындауы белгілі бір елдің халқын қарыштылыққа жұмылдыру үшін қажет болғанын көрсетеді. Бұл - ұлттық идеяның жүйе құрушы өркениет құбылысы ретінде көрінуінің өзекті және бірден-бір тарихи мәні болып табылады. Адамзат тарихында мұның бірқатар көрнекі мысалдары бар.

Америка Құрама Штаттарының құрылуымен бір мезгілде пайда болған осы елдің Конституциясында "Ортақ береке және қоғам мен оның ұрпағын азаттық игіліктерімен қамтамасыз ету" ретінде тұжырымдалып, "америкалық арман" деп аталған идея АҚШ-тың әлемдегі ең күшті державалардың біріне айналуына көмектесті. Бұл елдің осындай тарихи қалыптасуын қамтамасыз етуде "америкалық арман", бір жағынан, түрлі этностарды азаматтық қауымдастық ретіндегі бірыңғай американдық ұлтқа біріктіруге бағытталған топтастырушы идеяға айналды, екінші жағынан, ол айтарлықтай рухани-адамгершілік әлеуеті жоқ таза прагматикалық, пайдаға бас иетін идея болып шықты. Осы тұрғыда "америкалық арман" табысқа жетудің өзіндік бір моделі болып, қатардағы әр американдықтың, оның материалдық және әлеуметтік жағдайына қарамастан, үлкен шамшылдығының, арымас оптимизмінің, жоғары дәрежеде кәсіпкерлігінің болуын көздеді. Осылайша, америкалық ұлттық идея мынадай мәдени манифесті танытады: құлшыныстан бас тартпаған жөн; күрестен жалтармаған жөн, өз мақсаттарыңды аласартпаған жөн, адам үшін сәтсіздік емес, мақсатты аласарту кешірілмес жайт болып табылады.

XX ғасырдағы соғысқа дейінгі және соғыстан кейінгі Германияның мысалы да өте көрнекі болып табылады. Дер кезінде ұсынылып, бүкіл неміс ұлтын топтастырған ұлттық идеяның аркасында бұл екі жаһандық соғыстан кейін екі мәрте қалпына келтіріліп, алға қарыштап шықты. Бұл ретте ұлттық идеяның екінші жаһандық соғысқа дейінгі және соғыстан кейінгі мазмұны әр түрлі болған. Бірінші жаһандық соғыстан кейін тұжырымдалып, шарықтау шегі фашизм болған неміс ұлттық идеясының күйреуі үшін тұтас та толық жауапкершілік неміс халқына емес, сол кездегі Германияның саяси дегдарларына жүктеледі.

Ұлттық идея ықпалдылығының мысалы ретінде бұрынғы КСРО-ның соғысқа дейінгі және соғыстан кейінгі даму тарихын да келтіруге болады. 1920-1930 жылдардағы кең ауқымды индустрияландыру, халық шаруашылығын қалпына келтіру және XX ғасырдың екінші жартысындағы әскери-өнеркәсіптік кешендегі және ғарышты игеру мен басқа салалардағы технологиялық қарыштау "жарқын коммунистік болашақ" құруға жігерленген бұқараның кең энтузиазмынсыз болмас еді. Мұндай дамудың қандай бағаға түскені басқа мәселе. Өйткені, мұнда бәрін қамтыған коммунистік идеямен катар жаппай қуғын-сүргін, тұтас халықтардың қырып-жою және тоталитарлық идеология әсерінің басқа да келеңсіз салдары болды. "Коммунистік бағыт" тығырыққа тірейтін жол еді, дегенмен КСРО өмір сүруінің жекелеген кезеңдерінде коммунистік ұлттық идеяның пайдалы әрекет коэффициенті өте жоғары болды. Адамзат тарихында ең әділ коғам құруға деген құлшыныс кез келген басқаша ойлаушылықты жаныштаумен еселеніп, кеңес халқының ең қалың бұқарасында коммунистік аңыз туындатқан ұғымдардың тұрақтылығын қамтамасыз етті. Осы ұғымдар ұзақ жылдар бойы, тоталитарлық идеологияның күйреуі байқала бастаған 1970 жылдарға дейін кеңес адамдарының бірнеше ұрпағының ой-санасын билеген "коммунистік идея" деп аталған кеңестік ұлттық идеяның бейнесін құрады.

Ұлттық идеяның тағы бір табысты үлгісін Жапония мысалынан байқай аламыз. Екінші жаһандық соғыстан кейін ұлттың бірлігі мен топтасуына негізделген жапондардың ұлттық идеясының жариялануы Жапонияның күйреген жағдайдан қайта түлеп шығуына ғана емес, сонымен бірге бұл елдің әлемнің экономикалық тұрғыда барынша дамыған мемлекеттердің қатарына қосылуына жәрдемдесті. Бұл тұрғыда дәстүрлі жапон рухы мен ең жаңа батыстық технологияның бірлігі туралы жапон идеясы өте тартымды да қолайлы болып шықты, Жапония икемді экономикалық жүйе құрып, дәстүрлі мәдениет құндылықтары мен Батыстық либералдық құндылықтарының өзіндік синтезін жүзеге асыра алды. Сол арқылы өскелең жаһандану жағдайында өзінің этностық бірегейлігін сақтап қала алды. Бұдан да әріге барсақ жапондық экономикалық таңғажайып құбылысы батыстың ең жаңа технологиялары мен менеджментін жай ғана қабылдап алудан ғана емес, сонымен бірге "жұмбаққа толы жапондық жанның", буддистік этика қағидаттарының, адами қатынастардағы жарасымдылықтың, ұлттық қасиет пен ділдің ең жақсы сипаттарын бұзылудан сақтаудың: табиғат пен тазалыққа деген сүйіспеншіліктің, ұжымшылдықтың, еңбекқорлықтың, үлкендерді сыйлаудың, билік өкілдері мен нышандарына, Конституцияға және өз ұлттық мемлекетіне деген құрметтің аркасында мүмкін болды.

Осындай жолға, бірақ та өзіндік әдіспен, бізбен көршілес Қытай да түсті деген ойдамыз, бұл ел экономиканы кезең-кезеңмен ырықтандыру мен саясаттағы сабақтастық жолын таңдап алып, күн өткен сайын даму қарқынын - арттырып келеді. Бұл ретте қабылданған "қытайлық келбеті бар" жаңарудың ұлттық идеясы аркасында ҚХР бүгіннің өзінде жүйелі реформаларды жүргізуде батыстық және шығыстық әдістерді ойдағыдай синтездеу үлгісі болып отыр. Қытай халқына тән қасиеттің еңбекқорлық, төзімділік, жанқиярлық, ұжымшылдық және еңбекке жұмыла білушілік секілді үздік қырлары нарықтық жаңару талаптарымен өте сәтті үйлесім тапқан. Бүгінгі күні де Қытайда үздіксіз және табанды экономикалық өсу аясында халықтың ұлттық рухын көтеру және нығайту жөнінде белсенді идеологиялық жұмыс жүзеге асырылып, осы мақсатқа зор ресурстар бөлінуі жалғастырылып жатқаны атап көрсетерлік жайт.

Экономикалық ырықтандыру мен саяси жаңару бағытын қабылдап, бірнеше ондаған жылда айтарлықтай нәтижелерге қол жеткізген Түркияның және Оңтүстік-Шығыс Азиядағы бірқатар елдердің салыстырмалы түрде жуырдағы тәжірибесі де шамамен осы катар да тұр. Мәселен, Түркия бүгіннің өзінде ЕО-ға қабылдану келіссөздерінің жаңа кезеңіне шықты. Ал "Азия жолбарыстары" деп аталатын елдер әлдеқашан ауқымды жаңарушылық жобаларды ойдағыдай іске асырудың көрнекі мысалына айналды. Ұлттық идея дәстүрлі осынау шығыс елдері әлемнің әбден дамыған осы заманғы мемлекеттерінің қатарына қосылуға мүмкіндік берді.

Әлемдік тәжірибеден белгілі бір елдің тарихында ұлттық идеяның ықпалды да шешуші рөл атқаруының басқа да көптеген мысалдарын келтіруге болар еді. Алайда, жоғарыда аталған әлем мемлекеттерінің мысалын алсақ олардың кез келгенінің дамуында ұлттық идея тарихи миссияға айналып, топтастырушылық қызмет атқарғанын көруге болады. Бұған қоса барлық өзгешеліктері жағдайында бұл мемлекеттердегі ұлттық идея белгілі бір елдің әлемдік деңгейдегі тарихи рөлін немесе миссиясын, тиісінше бұл елдерде өмір сүретін адамдар ұрпағының тарихи рөлін немесе Қазақстанның ұлттық идеясын калыптастыру және ұсыну мүмкіндігі туралы әңгіме болғанда кез келген белгілі ұлттық идеяның құтқарушылық ерекшелігі назардан тыс қалмауы тиіс секілді. Мұның өзі кез келген мемлекеттің ұлттық идеясының мазмұнына жаһандану үрдістері барған сайын көбірек ықпал ете бастаған осы заманғы әлем жағдайында айрықша дұрыс бола түсуде.

Жаһанданудың ұлттық идея мазмұнына ықпалы. Жаһанданудың ұлттық идеяға ықпалы екіұдай. Жаһандану осы заманғы кез келген құбылыстың өзіндік мазмұнын тегістеп, ұлттық бірегейлік пен бірізділікті шайып жіберу үрдісіне ие екендігі белгілі. Сондықтан ұлттық идея жаһанданудың ықпалы салдарынан болмыстың жалпы адамзаттық мәнімен араласып, нақ сол ұлттың ұлттық ерекшеліктеріне байланысты өзіндік ерекше мазмұнын жоғалтуы тиіс болатын.

Алайда, ұлттық идеяны қойыртпақ жасайтын сол жаһанданудың өзі сонымен бірге ұлттық санада ұлттың өз ерекшелігінен айырылуына қарсылық туғызады. Сондықтан да осы заманғы жаһандық үрдістердің ықпалымен ұлттық идея өз бойында ұлттықтың мәнін мүлтіксіз шоғырланған түрде бейнелей отырып, нығаюға қабілетті болып шығады.

Қазіргі жағдайда ұлттың өзіндік ерекше мазмұнын сақтауға деген ұмтылысы көп ретте қақтығыстық деңгейге жететін қарсылыққа айналып, экстремизм және лаңкестік әрекеттеріне ұласып кетеді. Қарсылықтың мұндай келеңсіз көрінісі ұлттың оң, шығармашылық әлеуетке ие өзінің ұлттық идеясын, бір мезгілде ұлттың төлтумалығын сақтауға да, оны осы заманғы дүниеге интеграциялауға да қабілетті ұлттық идеясын тұжырымдай алмауынан туындайды деп ойлаймыз.

Бөліп көрсеткен екі үрдіс бүгінде, көріп отырғанымыздай, қатарласа жүріп келеді. Сондықтан жаһандану ұлттық идеяны қалыптастыруға кедергі болады деп айтуға болмайды, жаһандану тек ұлттық идеяның мазмұны мен түріне қосымша талаптар жүктейді. Бұл қосымша талаптардың мәні бүгінде ұлттық идея ұлт пен мемлекетті оқшаулауға соқтырмауға тиіс, ұлттық идея әлемге "созылатын" болуы керек, өз бойында ерекше ұлттық мазмұнды және жалпы адамзаттық құндылықтар мен құлшынысты табиғи түрде үйлестіруге тиіс дегенге саяды.

Адамның өмір тіршілігінің барлық жайттарын объективті түрде бірдей етуге бастайтын үрдіс ретінде жаһандану ұлттық идеяға әділдікке, құрметке ұмтылыс, ар-намыс секілді және басқа ұлт үшін маңызды қасиеттердің өз мәнін жоғалтуы арқылы да ықпал етеді. Мұндай сипаттарынан айырылған ұлттық идея ділдік және психологиялық терең ерекшеліктерін жоғалтады. Әсіресе жаһанданудың келеңсіз көріністерінің күшті ықпалына халықтың дәстүрлі құндылықтарының мазмұны түседі. Сондықтан дәстүрлі бағдарланудың ең болмағанда нышандарын ұстанып қалуға тырысатын ұлттар жаһанданудың келеңсіз ықпалына барынша ұшырайды. Демек, ұлт әлемдік қауымдастық тарабынан қабылдануы үшін ол өзінің ұлттық идеясының мазмұнына дәстүрлі мәдениеттен туындайтын мұраттар мен құндылықтарды ғана жинақтамауы тиіс.

Ұлттық идея күшті мемлекетті қажетсінеді, тек күшті мемлекетте ұлттық идеяны нақты жүзеге асырудың мүмкіндіктері болады. Жаһандану мемлекеттің егемендік деңгейін төмендетіп, ұлттық мемлекетті осы заманғы аса маңызды көптеген проблемалар бойынша дербес ұстанымынан айырады (бұл үрдістерді халықаралық қаржы институттары, трансұлттық компаниялар, халықаралық құқық нормаларын бұза отырып, іске асырады).

Егемендігінің елеулі бөлігін жоғалтқан мемлекет ұлттық идеяның іске асуына қажетті деңгейде жағдай жасай алмайды. Сондықтан ұлттық идеяны іске асыру жөніндегі функциясының бір бөлігін қоғамға береді.

Жаһанданудың ұлттық идея мазмұнына ықпал етуінің жоғарыда айтылған жайттары жинақтала келіп, сол мазмұнның бұзылуына соқтырады. Сондықтан жаһанданудың осы саладағы сынақтарына жауап бере білу керек. Мұндай сынақтарға лайықты жауап мынандай тұрғыда көрінеді: біріншіден, нақтылы елдің ұлттық, құндылықтары, мақсаттары үшін жаһанданудың нақты салдарын түсіну; екіншіден, ұлттық идеяда дәстүрлі ұлттық және жалпы адамзаттық құндылықтардың үйлесуі; үшіншіден, ұлттық идеяның жаһандану сынақтарына жауап ретінде тұрақты іштей дамуға қабілеттілігі. Осы шарттар орындалған жағдайда ұлттық идея өзінің құрылымдық мәнін сақтауға және ұлтты өзгермелі дүниеге оң-серпінді қатынас жағдайында ұстауға толық қабілетті болады.

Ұлттық идеяның мазмұнына қойылатын талаптар. Қазіргі жағдайда ұлттық идеяның мазмұнына қойылатын бірнеше талапты даралап көрсетуге болады. Біріншіден, ұлт үшін табиғи құрамдас, оған тән, яғни ойдан шығарылмаған, қандай да болсын күшпен таңылмаған, ұлттың нақты болмысынан туындаған болуы керек. Сонымен бірге кез келген идея жай "нақтылықтың көшірмесі емес", идеяның өзі болып табылады. Сондықтан ұлттық идеяның мазмұнында көксеген мұраттар түрінде, немесе ұлттық арман түрінде, сондай-ақ экономикалық және әлеуметтік-саяси жоба түрінде болсын болашақ міндетті түрде көрінуі тиіс. Ұлттық идеяның құрамында ұлттың қазіргісі ғана емес сонымен бірге оның өткені мен болашағы көрініс табуының шарт екендігі туралы айтуға болады. Алайда, мұның өзі ұлттық идеяның уақытқа байланбағанын және оны ұлт бір рет және біржолата тұжырымдайтынын білдірмейді. Керісінше, ұлттық идея айтарлықтай тарихилықта болатының зерттеушілер ұлттың тарихи даму үрдісінде оның бірқатар ұлттық идеяларды бірнеше рет ауыстыру жайттарын атап көрсетеді.

Осыдан келіп, екіншіден, ұлттық идеяның, шартты түрде айтқанда, екі топтамадан түр уға тиіс сипаттамасы туындайды: бірі - ұлттық идея мәнінің тұрақты, тұрлаулы, өзгеріссіз көрінетін құрамы, ал екіншісі - дамуға, өзгеруге, тарихи жаңа мазмұнмен толығуға қабілетті құрамы. Нақ осылайша ұлттық идея болашаққа "тоқайласады".

Бұл ойға келесі ой келіп ұласады: айқындамалық тұрғыда ұлттың идея айтарлықтай нақты тұжырымдалуы, айқын, жинақы, тіпті қанатты сөз тұрғысында болуы тиіс. Сонымен катар ұлттық идеяның осы халық үшін бағзыдан жеткен нышандары төңірегіне халықтың топтасуын іске асыратын рәміз болуы ақиқат. Ұлттық идеяның жайы оны біршама созылмалы, өз бойына жаңа, өзекті мазмұн сыйғызуға қабілетті етеді, өйткені нышандар жаңа проблемаларды қамтып, оларға деген жаңа жауаптармен толығу қабілетіне ие.

Үшіншіден, қазақстандық қоғам секілді көп этносты қоғамда ұлттық идея қандай да бір этностың идеясы бола алмайды. Бірақ та ұлттық идеяны көптеген этностардың ұлттық идеяларының жиынтығы деп қарауға да болмайды. Ұлттық идея әу бастан-ақ жалпы ұлттық болуы тиіс. Алайда, дәл осында ең өзекті проблема жатыр: жекелеген этностардың ұлттық идеясына да, олардың ұлттық идеяларының жиынтығына да телінбейтін жалпы ұлттық идеяны қалай тұжырымдау керек? Бұған жауап ретінде мына жағдайды түсіну қажет сияқты: ең кіршіксіз түріндегі ұлттық идея бірыңғай қазақстандық ұлттың қалыптасу үрдісін қайталайды. Атап айтқанда, қазақтар Қазақстандағы барлық этностық топтардың мүдделерін осы топтарға нұқсан келтірместен жүзеге және іске асырудың бүкіл толық жауапкершілігін өз мойнына алған жағдайда қазақстандық қоғамның қазақ халқының төңірегіне топтасу мүмкіндігі туындайды.

Қазақстанда ұлттық идеяны тұжырымдаудың күрделігі, сайып келгенде, бір мезгілде Қазақстан Республикасы барлық этностық топтарының мүмкіндіктерін, мұң-мұқтажы мен үміт-сенімдерін синтездеу және осынау идеялардың кең спектрін бірыңғай жалпы ұлттық идеяға айналдыру қажеттігінде болып отыр. Ұлттық идеяны бір ұлттан тұратын қоғамда да тұжырымдау оңай емес, ал енді көп этносты қоғам үшін бұл міндетті іске асыру тіпті күрделі екендігі сөзсіз.

Төртіншіден, ұлттық идея адамзаттың жиынтық болмысынан даралап тұратын өзінің ерекше ұлттық мазмұнына ие бола отырып, (ұлттық идея бойынша өзгелер нақ осы ұлттың мәнін таниды), бір мезгілде дәл осы ерекшелігімен әлемдік қауымдастыққа кірігіп, өзі туралы осы қауымдастықтың толыққанды мүшесі ретінде мәлімдейді. Яғни, ұлттық идея өзінің ұлттық идеясында шектелетін Қазақстанды оқшаулауға емес, оны осы заманғы әлемге терең интеграциялауға жұмыс істеуі тиіс - оның ұлттық идеясының нақ осы ерекшелігі Қазақстанды әлемге қажетті, қызықты және тартымды етеді.

Және соңғысы. Ұлттық идея өзінің кіршіксіздігімен, онда үміттің, тіпті арман көріністерінің бейнеленуімен қатар өзінен мемлекет, коғам деңгейінен бастап жеке тұлғаның, әр адамның деңгейіне дейін Қазақстанның қызмет етуінің нақты практикалық тетіктерін туғызуға қабілетті болуға тиіс. Ол мемлекет те, жеке адам да қабылдап қана қоймай, сонымен бірге өзінің бүкіл мүмкіндіктерімен және құралдарымен мемлекет те, сондай-ақ өз болмысының шегінде адам да күн сайын жүзеге асыратын идея болуы тиіс.

Ұлттық идея осылайша елдің ішінде де, одан тыс жерде де ұлттық саясаттың (ал бұдан кең тұрғыда айтсақ - коғамның бүкіл өмірінің) идеологиясы болу мүмкіндігін алады.

Біз кімбіз? Біздің жағдайымыз бен мүмкіндіктеріміз. Қазақстандық ұлттық идеяның сұлбасын айқындауға қалайда жақындау үшін алдымен біз коғам және мемлекет ретінде қандай екенімізді анықтауымыз - яғни "Біз кімбіз?" деген сұраққа жауап беруіміз керек. Ал, бұл сұраққа жауап беру барынша объективті де ақиқат тұрғыда біздің қазіргі жағдайымыз бен мүмкіндіктерімізді бағалауға тиісті екенімізді білдіреді. Бірінші тұрғыда мұны үш "дәстүрлі кит": экономикалық, әлеуметтік-саяси және тарихи-мәдени жағдайға арка сүйей отырып істеу мүмкін болады. Көп ретте осы үштіктегі әлеует Қазақстан үшін сай келетін ұлттық идеяны, тіпті мазмұнын да тұжырымдау мүмкіндігін анықтайды.

Экономикадан бастайық. Бұл тұрғыда Президент Нұрсұлтан Назарбаевтың 2005 жылы Қазақстан халқына Жолдауындағы "Біз жалпы ішкі өнімді екі есе ұлғайтып, бірлесіп тағы да бір Қазақстан орнататындай межеге жақындадық" деген жолдарды ой сарабынан өткізсек, елімізде ұлттық идеяны тұжырымдаудың негізі қаланғанын анық көреміз. Республикада экономикалық шаруашылықты жүргізудің нарықтық әдістері орнықты, ұлттық, капитал пайда болды, кәсіпкерлер қатары өсіп, басқа да көптеген шаралар атқарылуда, мұның өзі тиісінше қоғамдық сананы қалыптастырды. Осының арқасында қоғамда мемлекетке масыл болушылық жойыла бастады, мұның орнына айтарлықтай толысқан кәсіпкерлік келуде. Нарықтық сана-сезім іс жүзінде еңбекке қабілетті бүкіл халықтың ойын баурап алды, ол қазақстандықтардың өмірлік сұраныстары мен әлеуметтік стандарттары деңгейінің өсуіне жәрдемдесті. Бұл ретте халықтың өз әл-ауқатының өсуіне деген сенімі барған сайын бүкіл ел әл-ауқатының өсуімен байланыстырыла бастайды. Бұл енді қазақстандық ұлттық идеяны тұжырымдау үшін экономикалық негіз бола алады.

Әлеуметтік-саяси тұрғыда біз ұлттық идеяны тұжырымдауға енді-енді жақындап келеміз. Нық қадаммен келеміз. Мемлекет басшысының биылғы Жолдауында 17 тармақтан тұратын әлеуметтік жеңілдіктер мен Саяси реформалардың жалпы ұлттық бағдарламасының ұсынылуы сол нық қадамның айқын дәлелі. Өкінішке орай, бұл салада либералдық институттар экономикалық саладағыдай әлі тереңге тамыр тарта қоймаған. Алайда, мұндай жағдай елдің саяси дамуына қатысты жалпы ұлттық тармақталуды ұсыну қажеттілігін күн тәртібінен алып тастамайды. Соңғы жылдары, ең алдымен, елдің саяси алаңында жаңа саяси субъектілердің пайда болуына байланысты саяси үрдістердің күрделене түсуі қазақстандық қоғамды демократия жағына қарай одан әрі саяси жаңарту үшін елеулі себеп болып отыр. Бұған қоса экономиканы жеделдете ырықтандыру саяси саланы соған сай ырықтандыруды талап етеді. Былайша айтқанда, біздің қоғамымыз экономикалық еркіндік пен адамдардың қауіпсіздігіне саяси шешімдерді қабылдау үрдісінің мөлдірлігі мен тепе-теңдігі қамтамасыз етілетін жағдайда ғана қол жеткізуге болатынын барған сайын сезіне бастады. Ал мұндағы тепе-теңдік кез келген коғамды демократияландырудың белгісі. Демек, біздің халқымыздың барған сайын басым бөлігінің ашық демократиялық коғам құру жағына қарай ұмтылу қажеттігін түйсінуі қазақстандық ұлттық идеяны тұжырымдау үшін саяси негіз болып шығатыны анық.





Тарихи-мәдени тұрғыда еліміз ерте ме, кеш пе ұлттық идеяны тұжырымдау үшін баяу болса да, бірақ та дұрыс жүріп келеді. Алайда, мұндағы іс экономикалық және саяси салаларға қарағанда, біршама күрделі де көпқырлы болып тұр. Қазақстан қоғамының көп этностық және көп конфессиялы жағдайында түрлі этностардың тарихи дәстүрлерін ескеретін ұлттық идеяны ұсыну оңай шаруа емес, өйткені халықтың тарихи жады қандай да бір конъюнктуралық түзетуге көнуі қиын айтарлықтай тұрлаулы құбылыс болып табылады. Бұған қоса, қазақстандық қоғамның бүкіл 1990 жылдар бойы ұзақ уақыт түрлі факторлардың себебінен іштей жіктеліп қалуы бұл міндетті қиындатып жіберді. Осы ретте халық көпшілігінің этностық өзін-өзі бірегейлендіруі көп жағдайда оның азаматтық өзін-өзі бірегейлендіруінен жоғары тұрды. Социологиялық мәліметтерге қарағанда, соңғы жылдары бұл салада оң үрдістің байқалуы қуанышты жайт. Мұның өзі этностық қауымдастықтан жоғары тұратын Қазақстан халқының қалыптасуы үшін жақсы болашақ ашады. Ал, бұл қазақстандық ұлттық идеяны тұжырымдау үшін айтарлықтай қолайлы тарихи-мәдени негіз бола алады.

Осылайша, қазіргі кезде біз, қазақстандықтар, өз мемлекеттілігін нығайтып, жақсы экономикалық өсуге қол жеткізген, өз елінде ашық демократиялық қоғам орнатуға және этностық қауымдастықтан шынайы жоғары тұратын Қазақстан халқы болып қалыптасуға ұмтылатын, яғни өрлеу үстіндегі ұлт болып табыламыз.

Ұлттық идеяны бұлайша түсіну оны бірден нақтылық жағдайға қояды. Мәселен, халықтың экономикалық мүмкіндігі "ұлттық идеяны аспаннан жерге түсіреді", қоғамның әлеуметтік-саяси құрылымы да ұлттық идеяның мазмұнына шектеу салады, ал мәдениет пен құндылықтар саласындағы тарихи дәстүрлер ұлттық идеяны қалыптастыруға итермелейді.

Сонымен бірге, экономикадағы нарық саясаттағы демократия, тарих пен мәдениеттегі "этностілік Қазақстан халқы" қазақстандық ұлттық идеяны қалыптастыру, ұсыну және іске асырудың құралдары ғана бола алады. Олар былайша айтқанда, ұлттық идеяның дамуы және іске асуы үшін тиісінше алғышарттар мен қолайлы жағдайлар туғыза отырып, ұлттық идеяға "қызмет көрсетеді". Бұл тұрғыда нарық демократия және "этносүстілік Қазақстан халқы" біз Қазақстанның ұлттық идеясы туралы айтып тұрғанда өзіндік мақсат болмауы тиіс. Ұлттық идеяның бейнеленуі мен іске асуы үшін құрал бола отырып, бұл үш құрамдас бүкіл Қазақстан халқының лайықты өмірі үшін құрал болуы тиіс. Өйткені, ұлттық идея ел халқының күнделікті практикалық өмірінде ғана кіршіксіз тұрпатты модель болып қоймайды. Ұлттық идея болашаққа деген сенімді орнықтырып, керек десеңіз, Қазақстанда тұратын барлық этностың тарихи мұң-мұқтажын жүзеге асыруы тиіс.

Осы тұрғыдан келгенде, ұлттық идеяның бойында Қазақстан халқының болашаққа, ертеңгі күнге деген сенім мен көзқарасы болуы тиіс. Сондықтан Қазақстан жағдайында ұлттық идеяның мазмұнында таза прагматикалық қана емес, гуманитарлық бастаулар басым болуы тиіс. Тек осындай жағдайда ғана ұлттық идея либерализм мен демократия құндылықтарына, мемлекеттілік пен азаматтық қоғам идеяларына, этносүстілік қауымдастық ретіндегі Қазақстан халқының тарихи қалыптасқан мәдени дәстүрлері мен адамгершілік-этикалық нормаларына негізделе отырып, қазақстандық қоғамның шынайы идеялық-рухани парадигмасы қызметін атқара алады.

Ұлттық идеяның мазмұнына қатысты біздің ұсыныстарымыз. Болашақтың сұлбасын айқындай отырып, Қазақстанның ұлттық идеясы кем дегенде таяудағы он жылға біздің еліміздің болашағын анықтауы мен негіздеуі керек. Қазақстандық ұлттық идеяның бүкіл тарихи мәні осында болып отыр.

Қазақстандық ұлттық идеяның мазмұнын ашуда ол туралы Қазақстан Президенті Н. Ә. Назарбаевтың пікірі маңызды болып отыр. 2001 жылы ол ұлттық идеяның өзегінде жататын бірқатар қағидаттарды ұсынды, олардың қатарында этностардың тең құқылығы, мемлекеттіктілікті дамытудағы негізгі этностардың жасампаздық рөлі, экономикалық саланы (шағын және орта бизнесті дамыту арқылы) ырықтандыру, діни толеранттылық бар.

Бұларды ескере отырып, Қазақстанның ұлттық идеясы өткенге және қазіргіге емес, болашаққа бағытталуы тиіс дейтін қағиданы тағы да қайталап айту артық емес сияқты. Осыны негізге ала отырып, қазақстандық ұлттық идеяның мазмұны міндетті түрде бүкіл қоғамның мынадай жайттарға құлшынуын бейнелеуі тиіс болып көрінеді:

• елде тұратын барлық азаматтардың, олардың этностық және конфессиялық қатыстылығына қарамастан, игілігі үшін елдің әлеуметтік-экономикалық дамуын қамтамасыз етуге;

• қауіпсіз, серпінді даму үстіндегі, демократияшыл, жоғары деңгейлі әлеуметтік стандарттары және тұрмыстық жағдайлары бар ел құруға;

• аймақтық үрдістерге белсенді де беделді қатысушы еуразиялық көп ұлтты мемлекет құруға.

Аталған бағыттар Қазақстан халқының болашаққа ұмтылысының негізгі арналары ғана бола алады. Бұл тұрғыда казақстандық ұлттық идеяның мазмұны туралы айтқанда, біздің еліміз халқының өзінің әл-ауқатының артуы туралы қазіргі түсінікті белгілеумен шектеліп қалмауы маңызды. Осындай әл-ауқатқа қандай өмірлік талаптар арқылы қол жеткізуге болатынын анықтау әлдеқайда маңызды. Барша қазақстандықтардың мұндай талаптары мыналар бола алар еді:

• жасампаз еңбек;

• өркендеу және лайықты өмір;

• тыныштық және келісім;

• дәстүрлер сабақтастығы.

Аталған өмірлік талаптар Қазақстан халқының өзін-өзі ұйымдастыруының барлық деңгейлеріне - мемлекеттік, қоғамдық, тұлға деңгейіне ене отырып, бәрін қамтитындай болуы тиіс. Және барлық осы деңгейлерде қазақстандықтардың өркениетті бейбіт катар өмір сүруінің өзіндік жалпыға ортақ мұраттары қалыптасқаны жөн. Мұндай өркениетті мұраттар болып мыналар таныла алатын секілді:

• демократияшыл және дәулетті де сәулетті Мемлекет;

әділ және өркендеуші Қоғам;

еркін және құрметтелетін Тұлға.

Біз жоғарыда анықтаған қазақстандықтардың бүгінгі құлшыныстарын, өмірлік талаптары мен өркениетті мұраттарын кем дегенде таяудағы он жылға арналған Қазақстанның ұлттық идеясының мазмұны бейнелей алады. Осылайша, біздің түсінігімізде ұлттық идеяның мәні қысқаша қағида түрінде былайша бейнеленуі мүмкін:

Тарихи тамырларымызды ұмытпастан, біз бірлесіп әрбір қазақстандықтардың игілігі үшін күшті, өркениетті және демократиялық Қазақстанды құрамыз.

Ұлттық идеяның ұсынылған формуласы өз бойына Қазақстанда тұратын халықтардың рухани-адамгершілік және идеялық тұрғыда құнды болып табылатын дәстүрлерін жинақтаған және қазақстандықтарды қоғам мен адамның өркендеуіне бастайтын саналы еңбекке жұмылдырады. Қазақстандық ұлттық идеяның біз ұсынған тұжырымы осыған дейін Қазақстан тәуелсіздігінің өткен он үш жылының бойында ұсынылған идеологиялық жобалардың рөлі мен мәнін жоққа шығармайды. Ұлттық идеяның мұндай тұжырымы елдегі жүйелі реформалардың алғашқы айтарлықтай оң нәтижелері алынған қазіргі кезде ғана мүмкін болып отыр. Осыған орай ұлттық идеяның біз ұсынған формуласы, ең алдымен, Қазақстанның әрбір азаматының әл-ауқаты мен лайықты өмірін қамтамасыз етуге бағытталған, өйткені осы арқылы тұтастай бүкіл елдің өркендеуі мүмкін болады.

Ұлттық идеяның ұсынылған тұжырымы бүкіл көп этносты коғамды тығыз іштей топтастыра, азаматтық бірегейлену арнасын күшейте, мемлекетті нығайтудың аса маңызды әлеуметтік-экономикалық және саяси проблемаларын шеше отырып барған сайын жаһандана түскен әлемде Қазақстанның өзіндік ұстанымын нығайтуға жағдай жасайтын болады. Ұлттық идея ұсынылған түрінде жаһанданудың осы заманғы сынақтары алдында бүкіл елді топтастырудың нақты тетігі бола алады.

ЖАҺАНДАНУ ЖӘНЕ ПЛАНЕТАРЛЫҚ ЭТИКАНЫҢ ҚАЛЫПТАСУЫ

Ә. НЫСАНБАЕВ

Бүгінгі тұтас жер шарын қамтыған жаһандану дәуірінде біз құлқыны кеңейіп және мәселелері шешілмеген әлемді назардан тыс қалдырып, теориялық дискурсқа терең бойлай отырып, таза академиялық мәнерде философиялық пайымдаулар жүргізе аламыз ба? Қазіргі заманғы философтардың сөзімен айтқанда, дерт пен қайғы ұғымдық ойлаудың өзінің ішіне енді. Он миллиондаған адамдардың қасіретіне құлақ түре білуі керек. Ал XXI ғасыр болса, өте үрейлі табиғи және әлеуметтік зұлматтарды алып келді. Жаңа мыңжылдыққа кіре отырып, біз Карл Ясперстің сөзін есімізде ұстадық: "XXI ғасыр гуманитарлық ғылымдардың ғасыры болады немесе ол мүлдем болмайды да". Сонымен не болды? Адамзат болмысының қасіреті, кернеуі күн сайын өсе түсуде.

Бұл өсіп келе жатқан қайшылықтардың әдетте екі бағытын, екі тобын бөліп көрсетеді: адамның табиғатқа қатынасы, экологиялық дағдарыс және адамдардың бір-біріне қатынасы, әлеуметтік қақтығыстар. Менің бірінші тезисім осы екі контексті тұтастыққа байланыстырумен сипатталады. Өйткені, адамдар арасында болып жатқанның барлығынан универсумнан жаңғырығы шығады. Адамзат мәдениеті әлемі мен табиғат әлемінің тұтастығы идеясы Тейяр де Шарденнің тұжырымдамасында негізделеді. Ол эволюцияның, ең алдымен, психикалық трансформацияны білдіретінін дәлелдеді, өйткені сана дегеніміз "дамудағы өмірдің субстанциясы мен қаны". Геогенез бен биогенез, мәндері бойынша, психогенезді білдіреді. Және дамудың белгілі бір кезеңінде ноогенез дәуірі де келеді: жердің төңірегінен тағы бір қабат - ноосфера түзіледі.

Ойлаушы қабат биосферадан тыс және одан жоғары тұрады. Сондықтан адам - эволюция қатарындағы жай ғана мүше емес. Рефлексияның пайда болуы - бүкіл Жердің өміріндегі іргелі оқиға; ол Тейярдың сөзінше, "терісін ауыстырады", жанға ие болады".

Бұл төңкерістік тезистің ғылыми дәлелдемесі В.И. Вернадскийдің тұжырымдамасында берілген болатын. Ноосфера жер шарын "ойлайтын", идеалды қабықша ретінде орап алады. Адам тек бар болып қана қоймай, қоршаған әлемді игеріп қана қоймай, ойы мен әрекеті арқылы ғарыштық мәнге ие болады. Адам мен жер ғарыштың ерекше құрылымдық элементін білдіре отырып, біртұтас болып табылады.

Осы идеяларға сүйене отырып, әлеуметтік қақтығыстар мен табиғи зұлматтардың тығыз өзара әсері туралы тезисті негіздеуге болады. Егер бірінші қыры туралы айтар болсақ онда бұл ең алдымен христиандық (батыстық) және исламдық (шығыстық) өркениеттердің өсе түскен қарама-қарсылығы. Өркениеттер ара жігі туралы ескертпелер мен бұл пікірді теріске шығарушы көпшілік жалпыға кеңінен таралып та үлгерді. Жарыссөздер жарыссөздерімен, бірақ нақты кернеу күшейе түсуде. Және ахуалды сипаттау барысындағы ең көп қолданылатын термин "лаңкестік" бола бастады. Мұны қарама-қарсы тараптар қолдана бастағанда, оның көптеген анықтамалары, түсіндірмелері, интерпретациялары туындайды. Батыстық елдер "терроризмге" тек ислам территориясынан ғана орын табады. Және, шындығында, лаңкестік ислам үндеуі астында әрекет етеді және әлемдік қауымдастықтың санасында дәл осы исламдық дүниетаныммен байланыстырылады.

Бірақ алпауыт державаның анағүрлым әлсіз елдерге қатынасы жөніндегі саясатын лаңкестік терминдерімен сипаттауға болмай ма? Адамның құқықтары мен еркіндіктерін, сондай-ақ қалаулы демократияны әскери күштің көмегімен бекіту - лаңкестіктің көрінісі емес пе? Шығыс мәдениетінің бесігі - даңқты, салтанатты, көпқырлы Бағдадты, "Мың бір түннің" қаласын тонауды, қыруды және жоюды басқаша қалай атауға болады? Лаңкестікті қарсыласып жатқан территориялардың біріне орналастыра салуға болмайтын тәрізді. Ол барлық жерде бар кезде, оның соғыс шебі жоқ, ол барлығына да және әркімге де қауіп-қатер әкеледі, бүгінгі күні жүріп жатқан төртінші әлемдік соғыстың ерекшелігі міне, осындай.

Енді өте маңызды түсініктемелер мен дәлелдемелер жасау қажет. Ислам әлемінде де, христиан әлемінде де лаңкестіктің органикалық вирусы жоқ бұл - Шығыстың мәдениетіне де, Батыстың мәдениетіне де жат, дұшпандық, тысқары нәрсе. Исламда лаңкестікке орын жоқ. Өздерінің рухани-адамгершілік әлеуеті бойынша ислам және мәсіхшілдік (христиандық) - қайырымдылықтың, сүйіспеншілік пен аяугершіліктің әмбебап құндылықтарын бекітетін туыс діндер. Құранда зорлықпен кісі өлтіру жұмаққа апарады деген бірде-бір жол жоқ. Исламның тарихы өзге діндермен, ең алдымен христиан дінімен сұхбат пен келісімнің үнемі мүмкіндігін тауып жүргені бұл ілімнің таңғажайып толеранттылығы мен гуманистік бағдарын дәлелдеп береді. Қазіргі әлемнің мәселесі -бірдей рухани-адамгершілік қондырғылары мен бағдарлары және ортақ тарихи тамырлары бар екі әлемдік дін арасындағы рухани тепе-теңдікті орнату. Дәстүрлі түрде төзімді діндердің қақтығысқа келіп, өркениеттік ара жікті тудыруына жол бермеу қажет. Өзара мойындаушылық пен толеранттылық рухы басым болуы керек. Өтірік, адасушылық, зәлім пиғылды алдау, сананы ар-ұятсыз жаулау, - өздерін мұсылманбыз деп атағандардың неге лаңкес-баскесер болатынын тек осылайша ғана түсіндіруге болады. Бұл адасқан, ақылдан айырылған, санасы уланған, шынайы исламға түк қатынасы жоқ адамдар. Сондықтан лаңкестік пен исламның ұстанымдарын теңгеру үлкен қателік болар еді. Ислам әлемінің ішінде лаңкестікке қарсы тұратын қуатты күштер пісіп-жетіліп келеді, лаңкестіктің "исламдық" бейнесі туралы ойдан шығарылған аңызды әшкерелеуге деген ұмтылыстар аңғарылады.

Егер батыстық әлем туралы айтар болсақ, мұнда да лаңкестіктің тұрақты құнарлы топырақ таппайтынын аңғарамыз. Жалғыз алпауыт державаның саясаты әлемдік қауымдастық тарапынан толық қолдау мен қоштауға ие болмайды. Оның үстіне ахуал шиеленісе түсуде. Жаһандық қақтығыс қасіретті аккордтың ақырымен бітуі мүмкін. Қандай бетпердемен бүркемеленсе де лаңкестіктің ұстанымын шынайы қостайтындар ядролық технологияға қарай жанталасуда - осы жерден адамзат үшін аса қатерлі сәт туындап кетуі әбден мүмкін.

Бірақ адамдарға қарсы бағытталған лаңкестік, Тейяр де Шарден мен В.И. Вернадскийдің ноосфера тұжырымдамаларынан шығатын болсақ, сонымен бір мезгілде бүкіл табиғатқа, бүкіл универсумға соққы жасайды. Ұшақтарды тұтқындап қуып кету, адамдарды кепілге ұстап алу мен жойып жіберу, мектептердегі, метродағы және вокзалдардағы жарылыстар, биік ғимараттарды жанкештілердің (камикадзе) басып алуы, еш жазығы жоқ адамдардың опат болуы, көшелер мен үйлердегі қауіп-қатер, мазасыздықтың қорқынышты сезімі -энергияның мұндай жағымсыз жинақталуы табиғатқа да әсерін тигізбей қоймайды. Жоғарыда аталған ғалымдар жазып кеткендей, ноосфера - жер шарын қамтитын және биосфераны толықтыратын адамзат ақыл-ойының тамаша саласы. Бірақ өзінің бүгінгі орындаушылығында "ноосфера" ақыл-ой өлшемдерінің талабына жауап бере алмайды.

Климаттық өзгерістер адамдар өздерінің табиғатпен қатынасында қашанда ең жаман нұсқаны таңдайтынын, сонымен бір мезгілде, бүкіләлемдік экономикалық жүйенің бүгінгі құрылымына іштей тән, шектен тыс тұтынумен және әділетсіздігімен ерекшеленетін өнеркәсібі дамыған елдердің өмір тәртібінің табиғатқа қалай әсер ететінін көрсетеді.

Климаттың өзгеру қаупі этикалық мәселелердің бүтіндей қатарын көтереді. Ең алдымен, бұл өзгерістер - біздің "Бір Жер, бір адамзат" Декларациясы принциптерінің біріншісін бұзғанымыздың ең сорақы мысалы: адамдар бүтіндей Жер үшін жауап береді. Таяу уақытқа дейін дәл осы өнеркәсібі дамыған елдер өз әрекеттерінің бүкіл планетаға қалай ықпал ететінін ойлап бас қатырған жоқ. Тұтастай алғанда, өнеркәсіп және оның жекелеген салалары антропологиялық өлшем негізінде дамыды, оның үстіне адамның игілігі өте тар мағынада түсінілді, ол тек кірісті барынша ұлғайтумен, аймақтардың немесе бүтіндей алғанда ұлттың мүдделерін қорғаумен ғана шектелді. Әрбір адамның Жердегі барлық жаны бар тіршілік иелері үшін жеке жауапкершілігі принципін, тек өзінің табиғатқа тәуелділігін ғана емес, оның да біздің әрқайсысымызға тәуелді екендігін пайымдауды практикалық тұрғыда енгізу және қалыптастыру қажет. Бұл ғаламдық мәселенің тағы бір қыры бар - бір-біріне қарсы бағытталған адамдардың зорлық-зомбылығы. Деструкция, қырып-жою, адамдарға қарсы террор универсумға қарсы террорға, экологиялық апатқа айналып отыр. Ноосфера өзін антизерденің саласы және зұлымдықтың қиратушы күші ретінде аңғарып отыр. Тек бір қарағанда ғана, Жердің айналу өсін өзгертіп жіберген жер сілкіністер мен цунамиді табиғат стихиясы деп есептеуге болады. Бұл - адамдардың бір-біріне қатысты жүргізіп отырған әрекетіне, қанға, зорлыққа, өлтіруге, қинауға қарсы берілген жауап.

Жағымсыз энергияны универсум жұтып алады, жердің төңірегінде табиғи әлемнің жауапты реакциясын туындататын анти ақыл-ой саласын төндіреді. Табиғи ортаға адамның техногендік әрекетінің жағымсыз әсері туралы - озон тесіктері, бу эффектісі, су мен атмосфераның ластануы туралы - көп айтылып, көп жазылып жүр. Біз көңілді басқа аса маңызды жаққа аударамыз: лаңкестік терминімен белгіленетін адамдардың бір-біріне қатынасындағы дұшпандық әрекеттері табиғи ортаға жағымсыз энергетикалық ағымдарды лақтыра отырып, "отқа май құяды" Адамдарға қарсы бағытталған лаңкестік, біздің көзқарасымызша, біздің ортақ үйіміз - Жерге қарсы бағытталған лаңкестік.

Бірақ шығатын жол бар ма? Біз, адамдар, бүгінгі күні неден үміт күте аламыз? Жаһандық қауіп-қатер мен жаһандық эгоизмді біз қалай тоқтата аламыз, табиғатқа қарсы және адамдарға қарсы лаңкестікке қалай тосқауыл қоямыз? Алдағы цунамилерден қалай құтыла аламыз? Сұхбаттастық, келісім, өзара түсіністік, толеранттылық, сенім жағдайына қалайша өтеміз? Бұл жардың шетінен бір-ақ шыққан адамзат үшін тек жай ғана утопия, жұбаныштың сағымы ғана емес пе? Зерделі жануар және ең бастысы рух принципіне қатысы бар жануар ретінде адам ең қорқынышты қауіп-қатердің алдында жеңілуге көне қоймайды? Ол қалаулы, құтқаратындай, үміт сыйлайтындай нәрсені іздеп табумен айналысады. Жаһандық эгоизм мен лаңкестікке ол өзара түсіністік пен сұхбаттастықтың жаһандық этикасын, толеранттылық пен бірлестіктің стратегиясын қарсы қоя алады. Бұл нормаға айналып, Планетаны құртуға ұмтылатын зұлымдық күштерін игеру үшін өте "әлсіз" соғыс сияқты көрінеді. Бояуды қоюландырудың қажеті шамалы, ол онсыз да қара түсті.

Дегенмен, ақыл-ойдың, сананың, рухтың күшін бәсеңдетпей-ақ қояйық. Адамзаттың жасаған ұлы және абыройлы нәрселерінің барлығы осы сарқылмас ішкі энергиядан туындайды. Және баррикаданың арғы жағында тұрғандар қарудан да емес, тікелей шабуылдан да емес, өткір де батыл ойдың қанжарынан қауіптенетін. Қару-жарақсыз Сократ ой үшін, идея үшін сотталған жоқ па еді? Отқа жағылған Джордано Бруно өзінің дүниетанымы үшін құрбан болған жоқ па? Ой, идея, ақыл, рух - ең ұлы және қайтпас қайсар күш, ол отқа жақса да, цикутаның уымен уласа да жеңілмейтін күш.

Біз ынтымақтастық пен бірлестіктің жаһандық, планетарлық этикасы туралы айтқан кезде, ең алдымен, барлық жер беті адамдарының санасының, психологиясының өзгеруін, зорлық пен лаңкестіктің қорқынышты актілерін білмейтін серіктестік пен бірлестікке деген, қақтығыстар мен мәселелерді бейбіт шешуге деген бейімділігін айтып отырмыз.

Жаһанданушы әлемге жаһандық принциптер жауап берулері керек. Егер бұл жаһандық эгоизм болса, Жер планетасында адамзатты күйреу күтіп тұр. Демек, ғаламдық эгоизмге жалпы адамзаттық руханилықты немесе планетарлық этиканы қарама-қарсы қою керек. "Планетарлық этика" дегенде адам мәнінің өзіне - оның рухани-адамгершілік бастауына тән адамгершілік нұсқаулар мен әрекеттер ескеріледі. Басқаша айтқанда, планетарлық этика - бұл бүгінгі әлемде жан-жақты және барлық жерде таратылуы қажет адамгершіліктің қарапайым әрі жалпы адамзаттық нормалары.

Мұндай планетарлық этиканың философиялық негіздемесін біз Иммануил Канттың "Мәңгі әлемге" деп аталатын атақты трактатынан кездестіреміз. Философ, әрине, "лаңкестік" терминін де, онымен байланыстағы күнделікті үрей сезімін де білген жоқ, бірақ зерде тұрғысынан алғанда, адамдардың арасындағы соғыстың мәңгіге тоқтатылу мүмкіндігі туралы идеяны айтты. Табиғи жағдайда адамның агрессивтілігі өшетінін көзге елестету қиын, - дейді Кант. Мәңгі бейбітшілік жағдайы адамгершілік пен халықаралық құқық принциптеріне сәйкес бекітілуі тиіс. Кант өзін бейкүнә шәкірттікпен кінәлайды деп қорықпайды. Оның ойының барысы өте қарапайым және сенімді. Мемлекет осылайша құрылған кезде, халықтың еркі сөз жүзінде емес, іс жүзінде орындалады, соғыстарға деген қажеттілік пен мұқтаждық жойылады, тек бейбітшілік жағдайын халықаралық құқық актілерімен бекіту ғана қалады. Шындығында да, халыққа соғыс не үшін керек? Азаматтар "осыншама сұрықсыз ойынды бастамас бұрын жақсылап ойланатын болады, өйткені соғыстың барлық тауқыметтерін өзіне алуға тура келеді - өздеріне шайқасуға, әскери шығындарды өз қалталарынан төлеуге, соғыстың әсерінен қирағанның бәрін өз маңдай терімен қалпына келтіруге тура келеді". Билеуші, егер ол соғыстың басталуына жауапты болса, ол соншалықты уайым шекпейді: "өйткені, оның қол астында мыңдаған адамдар бар, оның өзі ешқандай қауіпке ұшырамай-ақ оларға түк қатысы жоқ іске бола соларды құрбан ете салады".

Салауатты мағына тұрғысынан алғанда, соғыстар қашанда болған және болады да. Әрқашан артықшылық пен билікке жетуге ұмтылатын адамның "табиғаты" осындай. Кант адамдарға зерденің сынағынан өткен мына бір ақиқатты қарапайым және сенімді түрде хабарлайды: соғыссыз да күн көруге болады және бейбітшілік жағдайының уақытшалығын білдіретін бейбіт келісімдердің орнына, жалпы соғыс атаулыны тоқтататын бейбітшілік туралы шынайы акт жасасу керек. "Жоғарғы моральдық тұрғыдан, заң шығарушы билік тұғырынан зерделі, кесімді түрде соғысты қозғалыстық әрекет ретінде айыптайды және керісінше, халықтар арасында келісімсіз бекітіле де алмайтын, қамтамасыз етіле де алмайтын бейбітшілік жағдайын міндеттілікке тікелей енгізуге тырысады" . Мына тезиске ерекше көңіл аударғымыз келеді: мәңгі бейбітшілік пайдасына қарай адамгершілік аргументтер сенімді құқықтық базамен берілген жағдайда Халықаралық келісіммен қамтамасыз етілуі тиіс. Бейбітшіліктің игі тілектері нақты мақсатқа не болуы үшін адамгершілік пен құқық қосыла әрекет етулері керек.

Канттың түйіндері соғыстың ең қорқынышты әрі қауіпті типі - лаңкестікке қатысты анағүрлым әділ. Кант мұндай зұлымдықтың болу мүмкіндігі туралы білмей-ақ, өз заманында, мәңгі бейбітшілік туралы айта отырып, барлық ықтимал "арсыз әскери қулықтарды" айыптады, соғыс кезінде жаудың ойлау тәртібіне деген шамалы да болса сенім қалуы керек деп есептеді. Ал, адамдардың ұмтылысы бейбіт әлем жағдайында болуы тиіс. Ал, бұл біздің бүгінгі бірлестік, серіктестік, өзара түсіністік, толеранттылық деп атап жүргеніміз.

Мәңгі бейбітшілік туралы Канттың идеясы жаһанданудың қазіргі жағдайларында одан сайын көкейтестілене түсті. Өткен ғасырдың ортасының өзінде Карл Ясперс біртұтас әлемдік тарихтың, жердегі адамдардың нақты тұтастығының алғышарттары құрылды деп есептеді. Біздің планетамыз баяғыдағы Рим империясымен салыстырғанда "кішірейе" түсті. Бірде-бір маңызды және, тіпті, мардымсыз оқиғаның өзі оқшаулана алмайды, кеңістіктік тұйықтықта ұстала алмайтын болды. Бірақ, - дейді Ясперс, - дәуірдің рухани ахуалы қайшылықты. Жаңа әлем ғылым мен техниканың көмегімен тұтастыққа жақындап келеді, бірақ мәнін жоғалтады.

Санаға сыймайтындай ғылыми және техникалық табыстарға жеткен адамзат "рухани өмір, адамшылық, сүйіспеншілік және шығармашылық - энергия саласында құлазыған кедейшілікті аңғарды". Бүкіләлемдік тарихтың тұтастығы мән-мағынаның аясынан тыс іске асуда. Жаһандану зұлымдықтың күштерін де тұтастыққа байлап, біріктіріп отыр. Лаңкестік ақпараттық технологиялар мен Интернатта өздерінің қиратушы мақсаттарына пайдаланып, халықаралық деңгейге шықты. Ақыл-ой мен адамгершілік принциптері бойынша Канттың соғыссыз және зорлық-зомбылықсыз өмір сүру туралы идеясы барған сайын кезек күттірмейтіндей өзекті идеяға айналып бара жатыр.

XX ғасырда көптеген ойшылдар мен қоғамдық қайраткерлер бейбіт әлемді сақтап қалуға орай өз үндерін көтерді, мысалы: зорлық жасамаудың белсенді этикасымен Махатма Ганди, барлық мұқтаж адамдарға қажымай-талмай көмек қолын созған Тереза шешей, өмірдің алдында пәк түру тұжырымымен Альберт Швейцер және басқалары. Дәл осындай тұлғалардың арқасында ғана планетарлық этика идеясы бүгінгі күні нақтылыққа айнала алады, өйткені олар, шын мәнінде, бұл идеяның тұжырымдамалық негізін қалады, оны қалай жүзеге асыру керектігін, оны өмірге қалай енгізу керектігін айтып кетті.

Жанкешті қадамға батылдық еткен Альберт Швейцердің сөздері әлемді жаңғырықтырды: ол адамзаттың қазіргі қасіреттерінің қайнар көздерін ашуға қадам жасады. Ол өмірді - тек адамзат өмірі ғана емес, жалпы өмірді аялау туралы адамгершілік постулатымен мәңгі бейбітшілік туралы Канттың идеясын толықтырды. "Этика дегеніміз барлық өмір сүретіндер үшін шексіз жауапкершілікті болу". Бұл принцип тек әлеуметтік қана емес, экологиялық өлшемді де енгізеді: мейлі адам өмірі болсын, жануардың немесе өсімдіктікі болсын, өмір өте қасиетті нәрсе. "Көктемде өткен жылғы оттың шөптері жас көк шөпке орын беретіні, бұл өсімдіктің тамырлары миллиондаған жаңа салаларын салатындықтан болады.Сол сияқты біздің заманымыз үшін аса қажет идеялардың жаңаруы үшін, тек бір ғана жол бар: барлық адамдар өмірдің мәні және әлемнің мәні туралы толғамдардан шыға отырып, өз көзқарастары мен идеалдарын жаңартулары керек".

Демек, адамзатқа қарсы және табиғатқа қарсы бағытталған лаңкестікті жоюға әскери күшті қолданудың қажеті жоқ - бұл жолмен лаңкестікті жеңу мүмкін емес. Басқа сарқылмас күш - ізгі еріктің, адамгершіліктің, руханилықтың күші. Сонда лаңкестікке қарсы қорғанбайтын боламыз, керісінше, ол өзінің қырағылы мен агрессиясын күн сайын, сағат сайын жоғалта отырып, өзі қорғануға, тығылуға, жасырынуға мәжбүр болады. Және де бұл аты мәлім Манилов рухындағы тек жай ғана игі тілектер ғана емес. Мораль мен руханилықтың әлемдік зұлымдыққа қарсы тұруының нақты мүмкіндіктері бар. Ең алдымен - бұл өскелең ақыл-ой, жастардың құндылықтық қондырғылары мен талғамдары қалыптасатын білім беру саласы. Неге дәл осы ислам ортасында жалған, антигуманды мақсаттарды бекіту үшін өздерін құрбан етуге дайын жас фанатиктер көптеп кездеседі. Демек, білім беру үдерісінде ислам ілімін өңін айналдырып түсіндіруге мүмкіндік беретін және бұл әдейі бұрмаланған ұрандарды қорқынышты лаңкестік актілерде қолдануға итермелейтін елеулі ақтаңдақтар мен қателіктер орын алған. Шығыстық елдерде де, батыстық елдерде де білім беру үдерісін түбірімен трансформациялау қажет. Жастар сұхбаттастық пен өзара түсіністік қабілеттерін дамыта отырып, толеранттылық (төзімділік) рухында тәрбиеленуі тиіс.

Әлемді құтқаруда, жаңа планетарлық сананы қалыптастыруда бүгінгі күні, ең алдымен, рухани-әмбебап тіршілік иесі ретіндегі адам туралы ілім ретінде философия жауапты болып табылады. Оның қуаты көбіне лайықты бағаланбайды және қашанда көптеген ахуалдардың нақты өзгеруінің, тіпті төңкерістік ахуалдардың да дәл осы идеядан, философиядан басталатынын еске түсіріп қоюға болады. Философия, шын мәнінде, көп нәрсеге қабілетті, мысалы: таң қалдыруға, елегізітуге, күмәндануға, ойға терең бойлауға, өзіндік тәрбиеге ниеттенуге, әлем мен адамзат тарихының мәнін ашуға және т.б. Морис Мерло-Понтидің жазғанындай, адамзат дәл бүгін мақсаты әлемді құтқару болып табылатын философияға аса мұқтаж болып отыр. "Әңгіме адамдарға олардың ұмытпауы тиіс өздерінің әмбебапты болмысқа қатысы бар екендіктерін естеріне салуда болып отыр"'. Әлем Интернеттің торымен өрмектеліп, адамдар мен нақтылықтың арасына әлемнің тірі денесін қашықтататын көптеген делдалдар, сөздер, терминдер және белгілерге еніп кетті. Жалпыға ортақ ойлауды қашанда дұрыс көретін философия бүгіндері басқа міндетке тартылып отыр: әлемді бүкіл өзінің әсем бояулары мен қайталанбас көркемдігінде көруге адамды қайта үйрету. Сонда ғана ол универсумның құпиясына үңіледі, интегралды тұтас санаға. планетарлық ойлауға ие болады.

Қазіргі заманғы экологиялық проблематикада тақырыптардың топтамасы Джорджия штатынан шыққан философия профессоры Уильям Блэкстоун мен оның жақтастарының "планетарлық этика" тұжырымдамасына (XX ғасырдың жетпісінші жылдарынан бастап) қарай ойыса бастаған үрдісі байқалады. Негізінде, Блэкстоунның планетарлық этикасы мен А.Печчеидің "жаһандық сезімі" жатқан жаңа экомәдениеттің, жаңа экологиялық дүниетанымның қалыптасу. үдерісі жүріп жатыр. Бұл жерде мен американдық Блэкстоунның жақтастарының Батыста кең танымал болып, хрестоматиялық ұстанымға айналған, мүмкін, өте өткір білдірілген пікірін айтып отырмын: Біз тек антропологиялық емес құндылықтарды және аң-жануарлар патшалығындағы өзге түрлердің құқығын мойындаумен қатар, дәл сол сияқты жансыз заттардың да моральдық құқықтары бар дегенмен келісуіміз керек. Ағаштар, өзендер, таулар мен мұхиттар моральдық құқыққа не бола отырып, сондай-ақ заңдық құқықтарды да иеленулері керек".

Сонымен, планетарлық этика - бұл өзіңді тұтастай және динамикалы жұмыс істейтін жүйеге келтіруді талап ететін өзара байланысты принциптердің, қондырғылардың, идеялардың бүтіндей кешені. Бұл мұраттар мен принциптердің барлығы әр түрлі елдер мен халықтардың ең жақсы философиялық шығармаларында, сүйіспеншілікті, қайырымдылықты, адамгершілік тазалықты, өз-өзіңмен және табиғатпен үйлесімді өмір сүруге ұмтылуды өсиет ететін діни ілімдерде көрініс тапқан жалпы адамзаттық адамгершілік құндылықтарынан туындайды. Түркі әлемінің дәстүрлі құндылықтары да осыған шақырады. Планетарлық этиканың нақты принциптеріне мыналарды жатқызуға болады:

- толеранттылық;

- мәдениеттердің, өркениеттердің, конфессиялардың бейбіт және конструктивті сұхбаты;

- барлығына білім беру, қандай да бір білімге немесе кәсіби дағдыларға оқытудан тәрбиелеудің басымдылығы болатындай білім беру;

- адамзат мәдениетінің экологиялық императивтері.

Интегралды этиканың принциптерін барлығы да, әркім де қабылдауы тиіс: мемлекеттердің жетекшілері де, халықаралық ұйымдар да, азаматтық құрылымдар да және индивидтердің өздері де. Бұл бос сөздер мен босаңсуды көтермейтін Канттың категориялық императиві. Мұндай тәсіл тұрғысынан бүгіндері танымал болған мына тезистің инверсиясын іске асыру қажет: оқшау ойлап, ғалам болып әрекет ету керек. Бұл интегралды санаға сүйене отырып, әр сәтте ахуалдың, аймақтың, ұлттық дәстүрлердің өзгешеліктерін ескеруді білдіреді.

Егер халықаралық ұйымдар туралы айтар болсақ, ең алдымен, бүкіл әлемдегі бейбітшілікті сақтау үшін көп істер атқарған БҰҰ назарға ілігеді. Бірақ бүгінгі күні БҰҰ-ның тұжырымдамалық қағидалары біздің заманымыздың рухына анық сай келмей отыр. Интегралдық этиканың жоғарыда айтылған қағидаларына бағдарланған БҰҰ-ның жаңа философиясы, жаңа құндылықтық стратегия қажет. Және соған сәйкес бұл ұйым кызметінің институционалдық, құрылымдық трансформациясы да іске асуы керек. Әңгіме өзге де халықаралық ұйымдар туралы болып отыр. Олардың тұжырымдамалық стратегиялары мен әрекет ету формалары қазіргі заманның негізгі міндетіне сәйкес -лаңкестіктен келісім мен толеранттылықтың планетарлық этикасына қарай қайта құрылуы қажет. Мұндай этиканың адамгершілік принциптері жақсы ойластырылған және сенімді халықаралық құқықтың тетігінің көмегімен жүзеге асуы тиіс - бұл туралы Иммануил Канттың не жазғанын еске түсірейік.

Бүгінгі күні жаһандық үдерістерді, оларға адамшылық сипат бере отырып, трансформациялайтын формалды емес, халықтық қозғалыстар қалыптасуда. Мысалы: Оңтүстік-Шығыс Азиядағы өлім төккен цунамидан кейін, зардап шеккендерге гуманитарлық көмек көрсету үшін миллиондаған адамдар өз бастамалары бойынша жарналар мен құралдар құйды. Жалпы, біздің әлемде үкіметтік емес ұйымдардың (ҮЕҰ) рөлі барған сайын артып келеді, планетарлық этика - тек саясаткерлерге ғана, тек "жоғарыдан" іске асырыла алмайды, оның үстіне саясаткерлер көбіне тек өздерінің немесе тек өз мемлекетінің - тар практикалық мүдделерін ғана көздейді. Бір айта кететіні, Оңтүстік-Шығыс Азиядағы цунами мен апаттық зілзаладан кейінгі оқиғалар қазіргі әлемде жалғыздықпен өмір сүру, аман қалу мүмкін емес екендігін дәлелдеп берді. Ірі стихиялық зұлматтармен барлық әлем бірігіп қана күресе алады.

Планетарлық этиканың принциптері мемлекеттік деңгейде де алдыңғы дәрежеде болуы керек. Қазақстан Президенті Нұрсұлтан Назарбаев осы принциптерді жетекшілікке алып үлгерді деп айтуға болады. Мысалы, Ресей және Қытаймен шекараларды белгілеу барысындағы оның іс-қимылдары. Талқылаулар, келіссөздер жеті жылға жуық созылды және, міне - көрнекі нәтиже. Ресеймен шекараны біріккен күзет қамтамасыз етеді, бұл екі державаның да шекараларының сенімділігі мен кауіпсіздігіне де жадай жасайды.

Парижде еткен ЮНЕСКО-ның 32-ші Бас конференциясында Қазақстан делегациясы 2006 жылды планетарлық сана мен өркениеттер арасындағы сұхбаттастық этикасының Халықаралық жылы деп жариялау бастамасын ұсынды. Қазақстан ядролық қаруды сынақтан өткізуден бірінші болып бас тартты. Қазақстанның Еуразиялық интеграциялық ұсыныстарын да планетарлық этика - өзара көмек пен бірлестік этикасы аясында қарастыру заңды. Елбасы Н.Ә. Назарбаевтың бастамасы бойынша әлемдік және дәстүрлі діндер жетекшілерінің Съезі тұңғыш рет өткізілді. Ал, ең бастысы біртұтас унитарлы мемлекеттің территориясында әр түрлі халықтардың бейбіт, тату көршілік және шығармашылық тұрғыда бірін-бірі байытып қатар өмір сүру тәжірибесінің өзі - бұл қазіргі әлемде болуы тиіс дінаралық ұлтаралық келісімнің үлгісін, адам аралық қатынастардың өзіндік қазақстандық үлгісін көрсете отырып, Қазақстанның планетарлық этиканың принциптерін қабылдауға және оларды өмірге енгізуге дайын екендігін тағы бір дәлелдеп береді.

Бұл принциптер дәл осы рухани-адамгершілік құндылықтардың басымдылығы төңірегінде құрылуы тиіс. Сондықтан "планетарлық этика" ұғымының өрісі тар формалды, сыртқы келісімдік "моральдылық" мағынасымен емес, адам болмысының терең тұңғиығынан бастау алатын шынайы адамгершілік мәнімен толтырылғаны маңызды.

Сонымен, адамзат жол үстінде. Лаңкестік пен зорлықтан сенім мен өзара келісімнің планетарлық этикасына апаратын жолдың бойында. Бұл үдерісте ол өзіне қажет күшті әлемдік мәдениет қазынасынан, ең алдымен философиядан алады. Мәңгі бейбітшілік, өмірді аялау, рухани жаңару - әдемі сөздер тізбегі ғана емес, адами ынтымақтастық пен өзара көмектің, сенім мен бірлестіктің, зерде мен Руханилықтың келешектерін ашып беретін планетарлық этикалық Кодекс.





