БІРІНШІ БӨЛІМ

ФИЛОСОФИЯ ТАРИХЫНЫҢ ӘДІСНАМАЛЫҚ МӘСЕЛЕЛЕРІ

ШЫҒЫС ФИЛОСОФИЯСЫ МЕН БАТЫС ФИЛОСОФИЯСЫ: ДҮНИЕТАНЫМДЫҚ ВАЛИДТІКТІҢ АНЫҚТАМАСЫНА ҚАТЫСТЫ**

Александр ХАМИДОВ

К.Маркс кезінде: "Философиялық жүйенің дүниемен байланысы рефлексияның байланысы болып табылады"2 деп жазған еді. Философия өзінің мән-мағынасы бойынша адамның Әлемдегі болмысының дүниетанымдық, дүниемен байланысының әмбебап сыни рефлексиясы болып табылады. Жалпы түрде ол рефлектілеуші, ой толғайтын дүниетаным ретінде белгілене алады. Ол өз ішінде Әлем, Адам және олардың өзара қарым-қатынасы болып келетін дүниетанымдық, дүниемен байланысқа қатысты сюжеттерге ерекше мән беріп, тақырыпқа айналдырады және проблемаларын қарастырады. С.Л.Рубинштейн айтып кеткендей, "мәселе әлеммен өзара қарым-қатынас ішіндегі адам туралы ғана емес, сондай-ақ объективті қарым-қатынас ретінде адаммен бірге қарым-қатынас ішіндегі әлем туралы да болып тұр"3.

Бұл жүйе ретіндегі философияның негізін қалаушы бөлімдері Әлем туралы ілім (батыс дәстүрінде онтология ретінде белгіленген) және Адам туралы ілім (антропология). Оның тарих философиясы, әлеуметтік философия, білік туралы ілім сияқты бөлімдері және басқалары – осы онтология мен антропологияға – негізделеді (негізделуі тиіс). Оған қоса, онтология мен антропологияның арақатынасы мынадай. Олардың екеуі де, әрине, өздерінің пәндерін жалпыға бірдейлік дәрежесінде ұғынады және сипаттайды. Алайда, онтология Әлемді болған күйінде өздігінше бейнелеуге тырысса, философиялық антропология жағымды ғылым сияқты Адамның болған күйіндегі көрінісін жасаумен шектелмей Адамның қандай болуы тиіс екендігін де бейнелейді. Адамның жалпы мән-мағынасына, оның қолда бар болмысына қанағат тұтпай, ол қандай да бір идеал, Адам эталонын, Кемел Адамның өзіндік моделін шығарады. Осылайша философия тек қана ағартушылық емес, сонымен бірге тәрбиелік, адамды қалыптастырушы қызмет атқарады. Философия өзінің Әлем туралы және Әлемдегі Адам туралы, Әлемнің Адаммен және Адамның Әлеммен байланысы туралы ілімімен эмпирикалық адамға соншалықты жалпылама тұрмыстық, дүниетанымдық-дүниеге көзқарас бағдарлары мен императивтерге жөн сілтейді, осылайша тікелей немесе жанама түрде оның кемелденуіне үлес қосады. С.Л.Рубинштейн былай деп жазды: "Болмысқа, Жиһанға деген дұрыс көзқарас – бұл ірі тұлғалы адамды қалыптастырады, адамның өмірінде өресі биік, қаһармандық негізін қалайды4. Жөні түзу (шынайы) философия дегеніміздің өзі Адамның Әлемге, осылайша – басқа адамдарға және өзіне деген түзу көзқарасын ынталандыратын философия болса керек.

Алайда, мынадай сұрақ туындайды: біздің ғаламшарымызда осындай философия болды ма немесе бар ма? Бұл жерде әңгіме, әрине, - И.Канттың сипаттамасын қолданатын болсақ, философияның "мектептік ұғымы " туралы емес, "әлемдік ұғымындағы"5 философия, яғни өзінің ұғымы мен мағынасына сәйкес философия туралы болып отыр. Бүкіләлемдік философия мен оның тарихына көз жүгіртудің өзі бұған бір ауыздан жағымды жауап беруге мүмкіншілік бермейді. Ең алдымен, көзге түсетін нәрсе: философия өзінің пайда болған уақытынан бері "қандай да бір біртұтастықтан мақұрым болды, ол бір-бірін мойындайтын сан алуан бөлек жүйелер түрінде көрініс табады..."6. Бұл, әлбетте, шығыс философиясына емес, Сократқа дейін болған философтардан бастап, қанша философ болса, сонша философиялық ілім болған батыс философиясына қатысты. Әрине, бұл жерде әңгіме оның сан алуандығында емес. Әңгіме бұл әр түрлі философиялық жүйелердің өзегінде қандай да бір – қатаң болмаса да – әлемнің біртұтас образы болып табылатын терең негіз жатыр ма немесе жоқ па, сол жайлы осыған сүйеніп, (анық немесе анық емес) нақты философия өзінің ғимаратының барлық қабаттарын құрайды. Өйткені, жоғарыда айтылғандай, әлемді түсінумен Адамды, оның онтологиялық мәртебесін, мән-мағынасын, Әлемдегі болуы керек болмыстың әдісі, өмірдің мағынасы, белгісі және с.с. түсіну тығыз байланысты. Әлемдік философияға көзқарас философиялық ілімдерде Әлемнің мән-мағынасын қандай да бір ортақ түсінудің жоқ екендігі туралы қорытынды жасауға мүмкіндік береді.

Барша сан алуан әлем туралы философиялық (оның ішінде діни-философиялық та бар) ілімдерді бастапқыда екі ірі – Шығыс және Батыс – типке бөлуге болады. Бұл жерде бүкіл дәуірлердің жалпы әлем философиясы туралы айтып отырғанымыз жоқ, біз небәрі философияның алғашқы адымдары туралы сөз қозғап отырмыз. Тарихи тұрғыдан алғанда, философияның пайда болуы ғаламшарымыздың үш аумағында: Шығыста - Ежелгі Үндістан және Ежелгі Қытайда, батыста – Ежелгі Грекияда шамамен бір уақытта жүзеге асты (К. Ясперстің бұл дәуірді "осьтік дәуір" деп атағаны белгілі). Дәл осы дәуірде әу бастан-ақ бұл жерде Әлем туралы ілімнің екі негізгі типі (төменде олардың үшеу екендігі ортаға шығады) қалыптасты (және олардың негізінде – Адам туралы ілім), олар Шығыс пен Батыстың кейінгі философиялық; ілімдері үшін өзіндік ерекшелігі бар жоғарғы парадигмалар болды. Бұл соңғыларының сан алуандығына, өзара әсерлесулеріне, синтезіне, нақтылықтарға, дамығандығына т.б. қарамастан, олардың барлығы негізінен бастапқыда белгіленген философиялық-дүниетанымдық жоғарғы парадигмалардың параметрлеріне сай келеді және сондықтан да солардың біреуін жақын көреді.

Сонымен, ең алдымен біз Шығыс философиясы мен Батыс философиясын былайғы нақтыландырусыз бөліп аламыз. Бірақ бұл философияларды олардың Әлем туралы ілімдері тұрғысынан қарастыруға көшпестен бұрын мынаны ескеруіміз керек: пайда болған бұл (үш, төменде осылай көрсетіледі) философияның әрқайсысына әу бастан-ақ түрлі дүниетанымдық параметрлер бөліп берген, олардың әрқайсысына бір мезгілде өзінің жолымен жүре тұруына рұқсат берген өзіндік ерекшелігі бар философиялық-дүниетанымдық сынақ жасаған жоғарыда біреу бар-ау деген қиялға ұрыну қиын емес.

Э. Жильсонның мынадай сөзі бар: "Егер екі философиялық доктрина болмысты екі түрлі түсінетін болса, демек олардың арасында ортақ еш нәрсе жоқ деген сөз"7. Алайда философиялық доктриналарды салыстыру және ажырату үшін ең маңыздысы олардың бейболмысты және оның Болмыспен ара қатысын түсіну болып табылады. Дәл осы негіз бойынша Шығыс философиясы мен Батыс философиясы әу бастан-ақ ерекшеленеді.

Шығыс философиясы бойынша (бұл ең алдымен: Ежелгі Үндістанда – Упанишад философиясы, сондай-ақ астика философиялық, мектептері; Ежелгі Қытайда - Дао, неоконфуцизм философиясы және иньян мектебінің философиясы) Әлем (Космос, Универсум, Жиһан) екі дәрежеге және екі бар болу әдісіне – жалпы айтқанда – Бейболмыс пен Болмыс – ие. Қазіргі заманғы теософия тілімен айтқанда, олар тиісінше көрсетілген және көрсетілмеген дәреже деп аталады. Оған қоса, көрсетілмеген әлем ықылым заманнан бері бастапқы және мәңгі мән-мағына деп есептеледі; ал көрсетілген әлем екінші дәрежелі, көрсетілмеген әлемнен туындаған әлем болып есептеледі, ол кеңістікте және уақытта шектеулі. Әлем әу бастан Бейболмыс ретінде бар, сосын Болмыс ретінде көрініс табады. содан кейін Бейболмысқа, көрсетілмеген күйге қайта оралады.

Ежелгі Үндістанда Веди дәуірінде Болмыс пен Бейболмыс тиісінше cam және а-сат деп аталды. "Ригведада" Әлемнің күйі көрінген сәтке дейін мынадай етіп сипатталады: "Нағыз емес жоқ, еді, ол кезде нағыз да жоқ еді"8. Яғни, бұл мәтін бойынша Бейболмыстың баяндауышының өзі Әлемнің тиісті (бастапқы) дәрежесі тек көріну әрекетінен кейін ғана, яғни Болмыстың пайда болуымен бірге көрініс табады. Бұл жерде де сол логика бар, ол логика бойынша баласы әкесін туады. "Упанишадта" Бейболмыс Брахман деп аталады. Осылайша, "Брихадаранька упанишадта" былай делінген: "Брахманның екі образы бар: іске асқан және іске аспаған, фәни және бақи, қозғалыссыз және қозғалыстағы, өмір сүретін және шынайы"9. "Шынында да, - делінген ол жерде, - ол әу баста Брахман болған"10.

Ежелгі Қытай философиясында көрсетілмеген Әлем басқаша аталады: Хаос, Ұлы бостық, Шексіздік, Сырлы, Жоқтық және Болмыс. Чжуан-цзы былай дейді: "Бастапқының ең басында Жоқтық болды, оның не қасиеті, не атауы жоқ болды. Одан Біртұтастық пайда болды"11. Біртұтастық – бұл Ұлы шек (тай цзи).12 Одан бұрын Лао-цзы былай деген болатын: "Әлемде барлық нәрселер болмыста пайда болады, ал болмыс бейболмыстан туындайды"13. Немесе, мысалы, Гуань-цзы "бостық барша нәрселердің негізі болып табылады"14 дейді.

Осылайша, Болмыс, Болмыс әлемі Шығыс философиясы бойынша Бейболмыстың туындауы. Демек, бұл философия бойынша, Бейболмыс (Хаос) креативтік қуатқа ие, сондықтан да ол әбден жағымды. Сондықтан "Ex nihilo nihil fit" ("Жоқтан ештеңе пайда болмайды") дейтін белгілі батыс философемасы шығыс философиясы үшін релевантты емес. Оған мына "Ex nihilo totum fit" ("Жоқтан барлығы пайда болады") философемасы релевантты. Сондықтан бейболмыс Шығыс философиясы бойынша, негізінде, болмысты теріске шығару емес, қайта керісінше оны мәлімдеу болып табылады.

Ал Батыс философиясы (бұл жерде әзірше ежелгі грек философиясы туралы сөз боп отыр) әу бастан өзінің бар болуы тек өзіне байланысты Болмыстың онтологиялық тұрғыдан жалғыз және кемел деп есептелгендігінен жолға шығады. Гераклит Эфесский былай дейді: "Бұл космос бәрімізге бірдей ортақ, құдайлардың ешқайсысы, адамдардың ешқайсысы жаратқан жоқ..."15. Сократқа дейінгі философтардың жартылай мифологиялық санасымен Космос, әрине, Хаостан туындаған болып есептеледі (олай болса, Болмыстың Бейболмыстан туындағанын айтуға болады). Алайда, космогенезисті сананың Хаосты космизациялауының бұл архаикалық-мифологиялық моделі бойынша, яғни Космостың Хаосты сыртқа тебуі және жұтуы логикасы бойынша оны өзіндік ерекшелігі бар өзінің "құрылыс материалына" айналдыруы көрініс тапқан. Сократқа дейінгі философтардың санасында космос, А.Ф.Лосевтің сөзімен айтқанда, "өз-өзінің жаратушысы болды және өзінен жоғары ешқандай жаратушысы болған жоқ"16. Демек, батыс философиясы үшін Хаос, Бейболмыстың ешқандай креативтік, олай болса, ешқандай жағымды атрибуттары жоқ. Керісінше, барша үшін Хаос әу бастан-ақ деструктивті және жағымсыз17 (батыс мәдениеті мен өркениетінде жалпы хаоспен қорқытады). Батыс философиясында Бейболмыс Болмысты теріске шығару болып саналады; сондықтан ол көбінесе Ештеңеге теңестіріледі. Шығыс философиясы үшін Бейболмыс Ештеңеге ешқашан теңестірілмейді. Оның үстіне, бұл категория ол үшін иррелевантты, сондықтан да Сартрдың "Ештеңе қайдан шықты?18 деген сұрағы иррелевантты".

Осылайша шығыс философиясы үшін Әлем екі деңгейлі болып көрінсе, батыс философиясы үшін ол принципиалды түрде бір деңгейлі: ол толығымен Болмыс деңгейімен көздестіріледі. Бұл жерде әңгіме батыс философиясының Болмысты бір деңгейлі етіп бейнелегені туралы болып отырған жоқ, алайда бұған ұқсас ілімдер болған (мысалы, XVII-XV1II ғ.ғ.материализм). Батыс философия Болмыстың көп деңгейлі модельдерінің варианттарын берген болатын (неоплатониктердің Болмыс иерархиясы туралы ілімін, Ф.Энгельстің материяның қозғалыс нысандары туралы ережесін, Н.Гартманның "сыншыл онтологиясындағы" "Болмыстың қатпарлары" туралы ілімін, Г.С.Батищевтің соңғы еңбектеріндегі Әлем мен Адамның көп деңгейлілігі туралы идеясын айтудың өзі жеткілікті). Бұл жерде әңгіме шығыс философиясында бүтін болып табылатын Әлемнің бір бөлшегі ретінде, тіпті екінші дәрежелі бөлшегі ретінде алынған нәрсе, батыс философиясы үшін - бүкіл Әлем болып табылатындығы туралы болып отыр. Әрине, әуелі христиандықтың, сосын исламның да мәлімдегеніндей, иудаизмдегі сияқты Болмыс әлемін құдіретті бір күш болып саналатын сырттағы бір күш – Құдай жаратқан деп айтылып жүр. Дегенмен, батыс философиясындағы Болмыс пен Бейболмыстың ара қатысын жоруға әсерін тигізген жоқ. Құдай теологияда сияқты философияда да Болмыс категориясы арқылы пайымдала бастады. Батыс философиясы әу бастан-ақ Әлем туралы ілімді Болмыс (онтология) туралы ілім сияқты құрайды және құрай бермек. Ал, Шығыс философиясын оның Әлем туралы ілімінде тура мағынасындағыдай "онтология" деп атауға болмайды: "ол онтологияның біртұтастығы, былайша айтқанда, ние-онтология.

Жоғарыда айтылып кеткендей, Бейболмыс батыс философиясында көбінесе Ештеңе ретінде сипатталады. Олар бұл үшін қаншалықты мәнді? П.Тиллих, мысалы, "онтологиялық тұрғыдан қарағанда, бейболмыс – дәл болмыс сияқты негізін қалаушы категория"19, ал Г.Хайдеггер "Ештеңе туралы мәселенің бүкіл метафизикаға қатысы бар..."20 деп есептейді. Алайда, мұндай ұстанымды бәрі қабылдай бермейді, қабылдаған емес. Батыстың философиясында әу бастан-ақ Болмыс пен Бейболмыстың ара қатысының екі негізгі яғни, жағымды Бейболмыстың бар екендігін мойындайтын және оның бар екендігін теріске шығаратын жағымсыз үлгісі жасалған. Біріншісін жағымды онтологиялық диалектиканың бір вариантын дайындап шығарған Гераклит Эфестіктің философиясынан табуға болады. Бұл модельде Бейболмыс диалектикалық тұрғыдан Болмыспен түйіндес. Екінші модельді Парменид Элейсліктің ұсынғаны болатын: "болмыс бар, ал ештеңе – бар емес..."21. Екі үлгіде де бастапқы Болмыс болып табылады. Аристотельдің сөзімен айтқанда: "болмыс бейболмыстың алдында болды"...22. Жоғарыда аталып кеткен Тиллих былай деп есептейді: "болмыс өзін қамтыған сияқты бейболмысты да қамтиды"23. Болмыс – егер ол бар нәрсе сияқты болып есептелетін болса, ішінде және тек қана ішінде Бейболмыс бар сфера болып табылады. Әрине, Шығыс философиясы бойынша, Бейболмыс Болмыс әлемінде орын алады, бұл туралы әлі алда сөз қозғаймыз. Бірақ, біріншіден, бұл философия оған батыстың бергенінен басқа орын береді; екіншіден, ол бойынша, Бейболмыс әлемі Болмыс әлемінде жоқ болып кетпейді, жанында, дәлірек айтсақ, оның үстінде өмір сүреді.

Батыс философиясында әу бастан-ақ Бейболмыс "абыройсыз болды: "оған қарсы XX ғасырдан мирастыққа қалған жағымсыз көзқарас басым болды24. Бұл жағымсыз көзқарас, мысалы

М.Хайдеггердің бір қатар туындыларында кездеседі: "Ештеңе, - дейді ол, - мән-мағынаның бүкіл жиынтығы болып табылады; ол – абсолютті мән-мағынасыз"25. Егер де Гегель бойынша Ештеңені ойлауға болатын болса, Хайдеггер бойынша, оған адам ойлау барысында емес, небәрі "сұмдық көңіл-күйде ғана қол жеткізуге болады"26.

Әлемнің көзге көрінетін және көзге көрінбейтін деңгейлері, Бейболмыс әлемі және Болмыс әлемінің объективті түрде бар екендігін мойындау немесе мойындамау философиялық ой толғаудың көкжиегін анықтайды және болжайды. Оның үстіне көзге көрінетін Әлемнің өзі, Болмыс әлемі мен Бейболмыс әлемі олар үшін принципиалды түрде әр түрлі болып көрінеді. Олар Болмыс әлемінің түрлі (шын мәнінде, қарама-қарсы) ипостасьтарын қамтиды және тұжырымдайды. Бұған кезінде А.И.Кобзев назар аударды: "болмыстың әмбебап функционалдық-құрылымдық аспектісі ретінде қарастырған қытай философиясы..." оның субстанционалдық-құрылымдық аспектісіне назарын шоғырландырған батыс философиясынан өзгеше27. Басқа бір жерде ол "ежелгі грек соматизмі мен қытай үрдісуализмі арасындағы принципиалды өзгешелікке яғни әлемді дискретті дене бейнелерінде пайымдау, бір жағынан, үздіксіз үрдістерде (оқиғалар, істер) -басқасында"28. Қытай философиясы туралы айтылған нәрселерді үнді философиясына қатысты да айтуға болады.

Шығыс философиясы мен батыс философиясы арасындағы айырмашылық "стихиялар", немесе "бастапқы элементтер" мысалында-ақ көрініс тапқан. Қытай философиясындағы бес "стихия (у син) – от, су, жер, металл мен ағаш – бұл заттың мән-мағынасы емес, үздіксіз айналымдағы ци энергиясының типтері"29. Ежелгі грек философиясы үшін төрт "стихия – су, жер, ауа және от – физикалық-химиялық қосындылар емес, тірі, тіпті жаны бар нәрсе болғанына қарамастан"30, энергияның емес, заттың мән-мағынасы болып табылады. Демек, егер шығыс философиясында энергетикалық негіздің денелік негізден басымдығы көрініс тапса, батыс философиясында, керісінше, үстемдік заттық негізге берілген. Мысалы, диалектикалық материализм бойынша, материя – бұл субстанция, ал қозғалыс – небәрі оның бар болу әдісі. Әрине, батыс философиясында Жаңа дәуірден бастап материалистік және идеалистік екі бағыт анық көрініс тапқан, бірақ соңғысы Болмыстың материалдық-заттық жоспарын абсолюттендірген жоқ. Алайда, идеализмнің материяға қатысты бастапқы деп білген (анықтаушы деген мағынада) рухани негізі шынайы болып табылатын Болмыстың энергетикалық қасиетіне қарағанда абстракция өнімі болып табылады.

Шығыс философиясы энергетикалық ипостась үстемдігін негізін шығыс медицинасы, денсаулық сақтау мен әскери өнер және басқалары құрайтын өзінің антропологиясына да берген. Ал, батыс медицинасы, дене тәрбиесі және с.с.с адамды тек тән жағынан ғана қарастырады.

Біз бұл жерде шығыс философиясын біртұтас ретінде қарастыруға болмайтын жерге жеттік. Ол жерде қытай және үнді философиясын, демек, екі "жоғарғы парадигманы" да бір-бірінен ажырату керек. "Шындығында, олар әу-бастан-ақ осындай, олардың арасындағы ортақ нәрселер батыс философиясымен салыстырғанда басымырақ болды. Ең алдымен, олар көрініс таппаған шындық, Бейболмыс Болмыс әлемінде көзге көрінетін күйде орын алады. Егер ресми түрде көзге көрінбейтін шындық – үнді философиясының Брахманы және қытай философиясының Ұлы бостығы (Шексіздік және т.б.) негізінде ұқсас деп саналатын болса, Болмыс әлемінде олар, былайша айтқанда, таныла алмайды. Брахман көзге көрінетін әлемде Атман (рух) түрінде орын алады. "Бұл Атман, - делінген "Брихадараньяка упашанидте", - Брахман, барлығын қабылдаушы31. Бірақ Атман нысанында Брахман біртұтас және шексіз емес, ол сансыз әр алуан жеке-дара тіршілік иелеріне, соның ішінде Адамның ішіндегі оның "шынайы Мені" ретінде бөлшектелген. "Чхандогья упашанидте былай делінген": "Бұл нәзік (мән-мағына) – барша тіршілік иесінің негізі, Ол – шындық, ол – Атман. Сен – Онымен бірге-бірсің..."32.

Шексіздік, Ұлы бостық көзге көрінетін Әлемде бір әмбебап адым, осы Әлемнің Жолы ретінде орын алған. Бұл – Дао Лао-цзы сипаттамасы бойынша, Дао бос, шексіз, денесіз, тұманды, белгісіз, мәңгі, аты жоқ және т.б.33

Дао – бұл көзге көрінетін Әлемнің және ондағы әрбір нысан құраушының жолы. "Ол, -дейді Лао-цзы, - тағы да бейболмысқа оралады"34. Осылайша Болмыстың бүкіл әлемін көзге көрінбейтін күйге түсіреді. Бейболмыс әлемінің, Болмыс әлемінің арғы жағына өткізбейтін батыс философиясында Гераклиттен бастап Логос идеясы, Болмыс әлемінің қандай да бір "Сана-Жоспары жорамалданады. Осылайша, бүкіл үш Негіз – Дао, Логос және Брахман (олармен Брахманды емес, Атманды салыстыру дұрысырақ болатын еді, өйткені Болмыс шегінде оның нақ өзі орын алады) арасында ортақ нәрсе көп емес.

Дао мен Логос бір-бірімен тек олардың екеуі де қандай да бір регулятивті идеяны білдіретіндігінен салыстырыла алмайды (Болмыс әлемі толығымен және оның ішіндегі бәрі Дао-Жолмен жүреді және оны Логос-Сана басқарады). Олар мына негізге сүйене отырып та салыстырыла алады: олардың екеуі де Болмыс әлемі үшін әмбебап заңдылық идеясын білдіреді. Біріншіден, Дао да, Логос та қарама-қарсылықтар біртұтастығының мән-мағынасы. Біріншісіне Инь мен Ян негіздері тән. Синологиялық әдебиетте оларға берілген анықтамада бір-бірін теріске шығаратын екі сипаттама көрініс тапқан. Біріншісін А.И. Кобзев барынша анық ашып, көрсеткен. Ол мынадай болып келеді: "Қытай философиясының әлемнің әмбебап дуалистік идеясының негізін қалаушы категориясы жұбының бірі және оппозициялардың шексіз қатарында нақты сипат алған..."35. Т.П.Григорьева берген қарама-қарсы сипаттама мынадай: "Негізінде, инь мен ян – қарама-қайшы нәрсе емес, мән-мағынасы және ұстанымы бойынша бір-бірінің ішінде орын алған, акцент – олардың бір-бірін өзара толықтыруында. Бөлшектену жағдайы (соғысу емес) мүмкін..."36. Пікірталас жасамай-ақ қояйық; бұл орайда небәрі Инь мен Янның – дуалистік емес, бірікпеген-бөлек емес қарама-қарсылықтар екендігін айтсақ та жеткілікті.

Логос та қарама-қарсылықтардың біртұтастығы37. Бірақ Даода қарама-қарсылықтар біртұтастығының ішінде қарама-қарсылықтар арасындағы біртұтастыққа екпін жасалды. Бұл жерде үйлесімділік түсінігінде де айырмашылық бар: Даоның философиясы үшін бұл - қарама-қарсылықтардың динамикалық теңдігі, Логостың философиясы үшін бұл – қарама-қарсылықтар "күресінің динамизмі, қарама-қарсылық (Гераклит үшін қарама-қарсылықтардың біртұтастығы антогонизмге тең)".

Екіншіден, Даоға да, Логосқа да ырғақ логикасы тән. "Сицы чжуаниде былай делінген": "Біресе инь, біресе ян - Дао деген осы"38. Гераклиттің Ғарышы да Логостың әсерімен "бірқалыпты тұтанып, бірқалыпты өшетін мәңгі тірі от әрқашан болды, бар және бола береді"39. Егер Дао мен Логосты әлі де болса салыстыруға болатын болса, бірақ олардың әрқайсысының және екеуін – Брахманмен (немесе Атманмен) бірге алғанда, арасындағы "түйісуді табу оңай емес"40.

Енді қарапайым болуы үшін, Брахманның философиясы, Дао философиясы және Логос философиясы ретінде бөлініп алынған дүниетанымдық жоғарғы парадигмаларды белгілейік. Алғашқы екеуін қарастыра отырып, Бейболмыс пен Болмыс дәрежелеріне қатысты қасиеттілік бағдарлардың сәйкес келмейтіндігін байқауға болады. Екеуіне де Бейболмыс әлемін Болмыс әлемінен гөрі үстем көру тән, алайда бұның дәрежесі принципиалды түрде өзгеше. Брахманның философиясы үшін Бейболмыс әлемі абсолютті құндылыққа, ал, керісінше, оның ішіндегі Болмыс әлемі дәл осындай деңгейде абсолютті жағымсыз құндылыққа ие. Бұл олар үшін (әрине, әр түрлі даршан үшін әр түрлі дәрежеде) небәрі ұлы онтологиялық иллюзия (майя) болып табылады. Яғни, Брахманның философиясында да, Логостың философиясында да құндылық белгілері ("плюс" және "минус") Бейболмыс пен Болмыс арасында қарама-қайшы үлестірілген. Әрине, ерекше жағдайлар кездесіп тұрады. П.П. Гайденко, мысалы, гностиктер үшін ғана емес, сондай-ақ Н.А.Бердяев және Ж.. П. Сартр сияқты философтар үшін Болмыс жағымсыз құндылыққа ие екендігін, сонымен бірге, Сартрдың "ештеңесі — бұл апофатикалық теологияның ештеңесі емес, бұл дәл мағынасында онтологиялық нөл екендігін көрсетті"41.

Даоның философиясында Брахманның философиясымен салыстырғанда, Болмыс сферасы Бейболмыс сферасынан барынша төмен болғанымен, сол сияқты жағымды құндылыққа ие. Бірақ бұл жерде жағымды құндылыққа "заттардың сан алуандығы" емес, бүкіл Болмыстың жалпы табиғи жүрісі және әр "он мың заттан" біреуі, яғни Дао ие. Өйткені, ол Болмыс әлемін Бейболмыстан алып келді және оны қайтып Бейболмысқа бағыттайды. Осылайша, Болмыс әлеміне және Бейболмыс әлеміне құндылық тұрғысынан қарағанда Брахман философиясы мен Логос философиясы қарама-қайшы ұстанымға ие, ал Дао философиясы – өзінше орта ұстанымға ие.

Әрқайсысы өздігінше Әлемді және оған сәйкес – Әлемдегі Адамды бейнелей отырып, әр үш "жоғарғы парадигма" Адамға үш түрлі дүниетанымдық көрініс береді және принципиалды түрде сан алуан дүниеге деген қатынас императивтерін алға тартады. Логостың философиясы Адамды объективті әлемге сәйкес әлемдердің ішіндегі жалғыз біреуі ретіндегі "бұ дүниелік" Әлемде қызмет ету болмысына бағыттайды. Ол Адамды Болмыс дәрежесіне, оған қоса көбінесе оның заттай ипостасіне қаратады және Бейболмысқа деген жағымсыз көзқарасты тәрбиелейді. Даоның философиясы Адамды Болмыстың әмбебап оқиғалар ағымына араласпауына, "әрекетсіздігіне (у вэй) және өзінің Дао-жолымен жүруіне бағыттайды. Егер Логостың философиясы әрекет жасауға, шығармашылыққа бағыттаса, Даоның философиясы бұны жасаудан сақтандырады. Лао-цзы үлгі ретінде "даоны қолдайтын және көп нәрсеге ұмтылмайтын, осылайша жаңа еш нәрсе жаратпай, қолда бар нәрсеге қанағат ететін ежелгі кемел-данагөйлердің мінез-құлқын көрсетеді"42. Адам болмысының шынайы әдісі бұл философия бойынша "адам ...даоға қызмет етеді. Кім (даоға) қызмет етсе, сол даоға тең"43 деп білді. Даоға тең адам барша әлеммен бірге өзінің және "өзінің қайтып сол негізіне оралатын Даоның өзі пайда болған ақырғы тұраққа келуі керек."44. Осылайша, даоның философиясы Адамды ең ақырында – дәл сол ақырында ғана – Болмыс әлемінен Бейболмыс әлеміне, көзге көрінетін Әлемнен көзге көрінбейтін Әлемге кетуіне бағыттайды.

Бұл бапта сондай-ақ Даоның философиясы Брахман философиясынан өзгеше екендігі байқалады. Соңғысы Адамды көзге көрінетін Әлемнен толық және мейлінше тезірек кетуге бағыттайды және Адамның соңғысына деген идиосинкразиясын тәрбиелейді. Адамның физикалық денесі де көзге көрінетін әлемге тән екендігі, одан азат болу (мокша) және Атманның Брахманмен қосылу үшін көзге көрінбейтін Әлемнің шеңберіне кетуі табиғи өлім сияқты болып көрінеді. Бұл А.Швейцердің үнді философиясына мына сипаттаманы беруіне себепші болды: "Оның ішінде әлемдік және өмірді теріске шығару идеясы жатыр"45.

Егер Дао философиясы үшін Болмыс әлемінде Болмыс әлеміндегі Үйлесімділікті қамтамасыз ететін табиғилық (цзы жань) "әр он мың заттан" кез келгені маңызды болса, Брахман философиясы үшін бұл Әлемде үйлесімділік деп атауға келмейтін қармалық бағыныштылықтар жүйесі принципиалды түрде маңызды. Бұл философия бойынша, Адам да осы бағыныштылыққа енгізілген. Сондықтан Дао философиясының жариялаған әрекетсіздік әдісі мокшаға қол жеткізу мақсаттары үшін қолайлы әдіс болып есептелмейді. Адам әрекетсіз бола алмайды, ол әрекет ете отырып, өзінің қармасының өрмегін тоқиды, ол жағымды болуы мүмкін (онда Адам азат болуға бағыт алады), жағымсыз да болуы мүмкін (онда адам сансараның шеңберіне одан сайын шырмалады). Бұдан – Адам қызметіне регламентация, сол сияқты қызметтің өзіне және оның нәтижелеріне деген көзқарас пайда болады.

Сонымен, үш негізін қалаушы дүниетанымдық жоғарғы парадигмалардан туындайтын дүниетанымдық серпін Әлемді Адамға тек өзгеше түрде емес, сондай-ақ сыйыспайтындай түрде бағыттайды. Дегенмен Әлем өзінің терең мән-мағынасы бойынша дәл сондай ғой. Оның қандай да бір объективті "құрылғысы" бар болуы керек қой! Философиялық "жоғарғы парадигмалар" оны небәрі – үш түрлі! – түсінеді және тұжырымдайды. Өзінің терең мән-мағынасы бойынша Адам да Батыста болсын, Шығыста болсын бірдей (содан кейін – Қытай мен Үндістанда). Әлемдегі Адамның болмыс әдістері ғана Батыста және Шығыста өзгеше46. Бірақ бұл оның терең мән-мағынасын принципиалды түрде әр түрлі жорамалдау үшін сылтау бола алмайды. Демек, бұл үш "жоғарғы парадигманың" әрқайсысы толық емес, біржақты, жарым-жарты, сондықтан да ең ақырында – басқаша. К.Г.Юнг шығыс және батыстың дүниетанымдық ұстанымдарына мынадай сипаттама берді: "Екеуі де – мына мағынада біржақты – өздеріне тән пікірге сай келмейтін факторларды көре алмайды, түсініп, оны есепке ала алмайды. [...]. Осының салдарынан екеуі де өздерінің экстремизмінде әлемнің екінші жартысын жоғалтты..."47. Енді үш "жоғарғы парадигманың" әрқайсысы Әлемнің (ең аз дегенде) үштен біріне қанағат етеді және оған толық ие екендігіне сенімді.

Ғылымға қарағанда, философияның эмпирикалық дәрежесі жоқ, бірақ оның үстіне эмпирикалық базасы бар. Ол дүниетанымдық және дүниеге деген көзқарас тұрғысынан ғылымның, өнердің маңызды мәліметі, моральдық және діни тәжірибе және т.б. болуы мүмкін. Кейбір ғылыми жетістіктер, дәлірек айтқанда, қазіргі заманғы вакуум теориясы және әсіресе трансперсоналды психология – көзге көрінетін және көзге көрінбейтін дәрежесі бар Әлемнің шығыс моделі пайдасына шешілген. Трансперсоналды күйзелістердің арасында "Әмбебап парасат санасы" және "жоғарғы космостық және метакосмостық бостық" күйзелістері кездеседі48. Оның үстіне "Әмбебап парасатты" монотеистік діндердегі антропоморфты Құдаймен теңдестіруге болмайды. Бұл тәжірибелермен оның бар екендігін дәлелдеуге болмайды. Трансперсоналды психология мәліметтері мен Виссарионның "Жаһанда екі ұлы Негіз бар" деген сөз және "Жаһанның жаратушысы және біздің көк жүзіндегі Әкеміз дәл соның өзі болып табылатын Қайнар көз емес" деген сөздері де бұны дәлелдей алмайды49.

Егер әлем дәл сол әлем болса, онда Абсолют те дәл сондай деген сөз. Ф.В.И.Шеллингтің кеңінен қолданысқа енгізген дәл осы категориясы, біздің ойымызша, философияның онтология дәрежесінде әрекет етуі керек, басқа діндерден оның "ресми мәліметтерін" алмауы керек. Гегель былай деген еді: "философия дін басталған жерде бітеді..."50. Егер философияға діни "категориялар" енгізілетін болса, онда ол толық философия емес, бір жағынан философия, бір жағынан теология болып табылатын "діни философия" болып шығады. Өйткені, ол бұл жағдайда діни деп жарияланған болып шығады, философияның құралдарымен нақты діннің апологетикасына айналады. Ал, қазіргі діндер мен секталардың кез келгенін, өкінішке орай, Әлем үлгісіне пара-парлық деп есептеу, оның догматикасының шынайылығын көрсетеді.

М.М. Бахтиннің сөзімен айтқанда, философия дінге, ғылымға, өнерге және с.с. қатысты болмау принципін ұстануы тиіс. Абсолют – бұл тек о дүниелік қана емес, ол екі негізгі ипостасьта бар әмбебап БАРЛЫҒЫ болып табылады: 1) шартсыз, себепсіз, негізсіз, бастаусыз және мәңгі туындататын және қайта жаңғыратын Негіз ретінде; 2) себебі және негізі бар, алғышарты бар, туындаған және жойылатын, ақырғы (диалектика тілінде -ерекше) нысан құрау. Абсолют көзге көрінбейтін мен көзге көрінетіннің, трансцедентті және имманенттінің біртұтастығы болса керек. Абсолют өзінің көзге көрінетін тіршілігінде, ең аз дегенде, Дао, Логос және Атманның үштік бірлігі. Үнді философиясының тұжырымдаушы аппаратымен әрекет ететін теософияда бұл үштік бірлік "Атма-Буддхи-Манас (Рух-Жан-Сана)" ретінде белгіленеді51. Демек, философиялық жоғарғы парадигмалардың әрқайсысы тек бір ғана ипостасьпен белдеседі және тұжырымдайды, оны барша бүтін (яғни pars pro toto принципі бойынша әрекет етеді), көзге көрінетін Абсолюттің барша толықтығы ретінде (ал Батыстың философиясы оған қоса көзге көрінбейтін әлем сферасынсыз-ақ тіршілік етеді) қабылдайды және солай көрсетеді. Осылайша, осы философиялық жоғарғы парадигмалардың әрқайсысы толық емес, жарым-жарты онтологиясына негізделеді, біржақты, жарым-жарты дүниетаным мен көзқарас шығарады, сөйтіп, Адамға – әрбірі өзінің – біржақты императивтері мен дүниеге деген көзқарас модальдылығына ұйғарымын жасайды. Олар, демек, залалды, сондықтан да – дүниетанымдық және дүниеге деген көзқарас функциясының толық болу қажеттігінен – толық валидті болып есептеле алмайды.

Белгісіз валидтікке қол жеткізу үшін бұл біржақты, жарым-жарты онтологияларды сын көзбен және жағымды синтез жасай отырып, керек кезінде оларды аяғына дейін құрап, біртұтас бүтін онтология – философиялық ғимараттың басқа қабаттарын салуға мүмкіндік беретін – басқа, жаңа философия қажет. Мұндай жаңа философия толығымен интегралды философия деген атауды ақтайтын еді. Мұндай философия қалыптастыру талабының, әрине, бірыңғайландыру талаптарымен, доктриальды кодификациямен және соған ұқсас өлімдестіруші амалдармен ешқандай ортақтығы жоқ. Бұл жерде әңгіме диалектиканың талаптарына толығымен сай сан алуандық біртұтастығы болатын – тек қатаң емес біртұтас негіз, біртұтас жердің дайындалуы керек екендігінде.

"Вопросы философии". 2002. №3 - С. 129-138.

ТАРИХИ-ФИЛОСОФИЯЛЫҚ ТАНЫМ: ӘДІСНАМАЛЬІҚ ШОЛУ

Аманжол ҚАСАБЕК

Ежелгі заманнан өмір сүріп келе жатқан түркі тайпалары негізінде қалыптасқан іргелі халықтардың бірі қазақтар ғасырлар бойында жазба әдебиеті болмаса да, өзіне тән бай рухани мұра жасай білді. Ал, жазба әдебиет пайда болғаннан кейін бұл мұра үлкен қарқынмен дами отырып, әрқилы ерекшеліктері бар күрделі тарихи жолдардан өтті.

Осы рухани мұра жүйесінде қазақтың ертедегі философиялық ойлау элементтерінен бастап қазіргі замандағы толысқан философиялық теориясын түгелдей қамтитын халықтық философия тарихы ерекше орын алады. Оның негізгі бағыттары – тұрпайы-диалектикалық ойларды, дүниеге шынайы түрдегі көзқарасты, діни танымын және басқа да еркін ойлау үрдістерін, ақиқаттық мәселелер мен адам туралы ілімдер, күш көрсетпеу идеясын және оның күш көрсету саясатына қарсы бағыттарды насихаттау, т.б. мәселелер болды.

Ақындар мен жыраулар, саясаткерлер мен батырлар, хандар мен қолбасшылар, айтыскерлер мен ертегішілер, билер мен серілер – бәрі де ездері өмір сүрген заманның объективті құбылыстарын тілге тиек, ойға өрнек етіп, әр түрлі деңгейде, бірақ жалпы алғанда, жартылай даму тенденциясы шеңберінде қазақ халқының қоғамдық саяси, мәдени, сайып келгенде, философиялық ойлау жүйесінің құрылымын жасады. Олар – анайы реализм, білімнің негізгі жақтары еркін ойлау, деистік және пантеистік көзқарастар, адамгершілік, ізгілік, имандылық, зорлық-зомбылыққа қарсы күресу, құқықтық, саяси және философиялық жақтары, мемлекет, қоғам, жеке адам мәні, тағы басқалар еді.

Осы аталған көзқарастар сыңаржақтыққа, консерватизма, тоқыраушылыққа және білімсіздікке, қазақ халқының прогрессивті дамуына кедергі болатын басқа да кемшіліктерге қарсы бағытталады. Бұл да қазақ философиясының қалыптасуы мен дамуының өзінше ерекшелігі деп айтуға болады.

Қазақ философиялық ойының тағы да бір ерекшелігі – шынайы отансүйгіштігін, халқына сүйіспеншілігін, оның мүддесі және болашағын жан-жақты көрсете білуі.

Әрине, қазақ философиясы әу бастан-ақ аяғынан тік тұрған, бірден қалыптасып кеткен жүйе деген пікір тумаса керек. Біртұтас көзқарас, дүниені жан-жақты танып-білу, оның заңдылықтарын, таным үрдісін, әлеуметтік мәселелерді дұрыс түсіну, ойлау түрлерінің жүйесін анықтау, негізінен алғанда, кейінгі ғасырлардың үлесіне тиеді. Дегенмен, халықтың поэзиялық мұраларында қоршаған өмір, табиғат пен әлеуметтік орта туралы ойлаудың біршама жиынтығы болды. Оны жүйелі, толыққанды дей алмаймыз. Бірақ адамдардың өмірлік тәжірибесін, халық даналығын көрсетудің философиялық мәні бар екені даусыз. Ойлау тәсілі ерекше, шығармашылық жолы мен шығармалардың сақталуы ауыз әдебиетіне тән, тез жаттап алу, оны есінде сақтау және ұрпақтан-ұрпаққа өзгертпей, жоғалтпай, "жеделдете" өткізу – бұл философия тарихындағы ғажап құбылыс.

Халқымыздың өмірін бейнелеген, адамдардың түйсігін, ойларын, өскелең талабын көрсете білген фольклорда объективті шындықтың элементтері бар екенін байқаймыз. Халық эпостары, ертегілер, аңыздар, лирикалық-тұрмыстық поэмалар, мақалдар мен мәтелдер адамдарды, табиғи және әлеуметтік құбылыстарды, саяси-экономикалық жағдайларды, ізгілік мақсаттарды өз уақытына сәйкес танып-білудің дәлелі. Ауыз әдебиеті ескерткіштеріндегі халқымыздың танымдық, әлеуметтік өмірді тікелей бейнелеу, дүниенің құрылымы, оның жасырын күштері туралы тұрпайы түсінігі қазақ философиясының бастапқы кездегі деңгейі еді. Ол кезде жүйелі және негізделген көзқарас болған жоқ, сондықтан да философияның басты бағыттары да айқындалмаған-тын.

Қазіргі кезде көптеген халықтардың философиялық мұраларын тарихи-философиялық ғылым арқылы зерттеу тәжірибелі ұлт философиясының қалыптасуы, дамуы және қазіргі бағыттары зерттеудің теориялық және методологиялық мәселелерін топтастыруға, ойларды тұжырымдауға мол мүмкіндік береді.

Қазақ философиясының тарихы – халық тарихының ең маңызды құрамдас бөліктерінің бірі. Онда ғылыми таным үрдісі мен халықтың идеялық ізденістері, бай тарихы мен ұлттық ойлау айшықтары көрініс тапқан. Қазақ философиясы – халқымыздың тарихын жан-жақты түсіну үшін үлкен негіз және методологиялық құрал. Ол қоғамдық сананың басқа түрлерімен тығыз байланыста болады. Сондықтан оны зерттеп, үйренбейінше қазақ ғылымының тарихын, саяси идеологиясын, өнерін, әдебиетін, адамгершілік қағидаларын, діндарлығын және т.б. пайымдау мүмкін емес. Халықтың ұлт-азаттық қозғалысымен біте қайнасқан қазақ философиясы ғылыми құндылығымен қатар, жоғары азаматтық қасиетімен, әлеуметтік әділеттікке жету жолдарын тікелей іздеуге атсалысуымен, өзінің жемісті жетістіктерімен ерекшеленеді.

Соңғы кезге дейін қоғамтану ғылымдарында әлеуметтік үрдістерді тану тәсілі ретінде таптық редукционизм орын алып, яғни барлық қоғамдық-рухани, мәдени, саяси, т.б. құбылыстарды таза таптық негізде пайымдау тәсілі үстем болды. Бірін-бірі жоққа шығару логикасы өмірдің объективті логикасын ығыстырып, жұтаңдатып көрсетуге әкеліп соқты. Қазіргі кезде жалпыадамзаттық айшықтар, идеяларды ең жоғары құндылықтар есебінде танығаннан кейін философия тарихын зерттеудің ауқымы да кеңейді, бағыттары да нақтылана түсті. Соның бір мысалы ретінде кезінде "таптық күрестің" құрбандары болып кете барған қазақ халқының аяулы азаматтарының – әдебиетшілер, философтар, ақындар, саясаткерлердің есімдері ортамызға қайта оралды, сондай-ақ өз ортамызды қайта жаңғыртуы, философиялық ортаға жаңа идеялардың қосылуы және олардың қазақ философиясы тарихының жаңа беттерін ашуға тигізген жан-жақты әсерін атап айтуға болады.

Халықтың сана-сезімінің өсуі, тоталитарлық империяның күйреуі, жас тәуелсіз мемлекеттердің құрылуы, философиялық ойлаудың жаңа түрлері адамзаттың тұтастығы мен ерекшеліктерін, достық пен алауыздықтың айырмашылығын, халықтар тағдырының ажырамас бағыттарының тарихи шындықтарын терең де мазмұнды ашып беруіне көп септігін тигізуде. Осы тұрғыдан алғанда, біздер дүниежүзілік қоғамдастыққа қазақ халқының терең де тұңғиық философиялық ойларын, оның шынайы болмысын және өзіне тән мәдениетін көрсете білуіміз керек. Бұл мақсатты іске асыруда бұрыннан қалыптасып, сіресіп қалған ұғымдар мен қағидаларға сын көзбен қарап, оған жаңа методологиялық шешімдермен келуіміз керек.

Қазақ философиясының көкейкесті мәселелерінің бірі – философияның пайда болу проблемасы. Қазіргі уақытқа дейін әлемдік философияның тарихында осы мәселе талай пікірталас туғызып жүр. Біріншіден, философияның дәл шыққан мерзімін белгілеу өте қиын. Екіншіден, философия деген ұғымның өзіне дәл анықтама беруге осы кезге дейін толық қол жеткен жоқ. Үшіншіден, қазақ философиясына келетін болсақ, оның жазба түрінде классикалық тұжырымдар мәтіндері жоқтың қасы.

Әлемдік философияда үш ошақтың (Қытай, Үнді, Греция) шамалас бір мерзімде пайда болғанын білеміз. Ол орталықтар философияның әлеуметтік кеңістігіндегі жоғары деңгей еді және теориялық ойлаудағы дүниенің өзін жеке тұтас ретінде бейнелеген алғашқы жүйелер болды. Философиялық ойдың тууына белгілі бір шарттар қажет. Олар әлеуметтік, теориялық-танымдық, тарихи шарттар десек, тарихи тәжірибе көрсетіп отырғандай, бұл философиялық өркениеттің ұзақ дамуының жемісі болып шығады.

Жалпы қалыптасқан көзқарасқа сүйенсек, онда философия экономикалық саяси және идеологиялық жағынан нашар дамыған, ертедегі құл иеленуші қоғамда әрі сол қоғамның жоғары сатысына өту кезеңінде пайда болғанын тұжырымдайды. Дегенмен, әлеуметтік алғышарттар философияның пайда болуының тек тиісті жағдайларын түзейді.

Қалыптасып келе жатқан қоғамдық қатынастарға қолдау көрсету немесе, заңдастыру философияның алдындағы негізгі міндеттердің бірі. Әлеуметтік институттар мен қоғамның құрылымы осы қатынастарды нығайтуға бағытталып, философия өзінің аталған міндетін орындауға күш салады.

VI ғасырдан бастап Қазақстанның қазіргі аумағында алғашқы қауымдық құрылыс ыдырап, оның орнына феодалдық әлеуметтік-экономикалық формация орныға бастады. Осы уақыттан бері барлық әлеуметтік өзгерістер оның ішінде сана ауқымында, феодалдық формацияның ішкі заңдылықтарымен айқындалады.

IX-XVIII ғасырлардағы Қазақстан жерінде орналасқан тайпалар, олардың көсемдері өз биліктерін, басқару органдарын тәңірінің өзі берген күш ретінде есептеді. Оған қазақ философиясының жүйесіндегі кездесетін ақсүйектер әулеттерінің "генеологиясы" дәлел. Кейініректе осы аталған идея биліктің заңды "табиғаты" күштілерді ғана қалайды деп, одан кейін де адамдардың әдет-ғұрпына, заңдылыққа, өнерге табынды. Осыдан келіп философияның шығу үрдісі әлеуметтік жағдайлармен қатар сол кездегі адам ойының даму үрдісімен тығыз байланыста болғанын көреміз.

Философияның пайда болуының тарихи алғышарты аңыз делінеді. Бірақ оны философия эпос арқылы өзгерген және жүйеленген кезінде ғана пайдаланады. Әрбір заманға байланысты эпос аңыздың түрін өзгертіп отырады және сонымен қатар өнер мен бастапқы ғылым элементтерінің әсерімен философиялық шығу үрдісін, оның қоғамдық сананың шығу және жаңа бір түрі ретінде қалыптасуын жеделдетеді.

Аңыздық көзқарас пен табиғат және қоғам туралы жаңа дамып келе жатқан ғылым элементтерінің арасындағы қайшылықтарды шешу философияның пайда болуының жолы деген де тұжырымдар бар. Философия аңызға тән дүниеге тұтас көзқарас бағытын сақтауға ұмтылады. Соның негізінде не аңыздық, не аллегориялық (деректі) – көркем не символикалық – діни не нақты – ғылыми ойлау, бірақ олардың әрқайсысынан қабылданған түрлерге сыймайтын, жаңа түсініктегі ойлау түрлерін құрайды.

Белгісіз дүниені түсіндіруге ұмтылудан гөрі белгісіздігі мол дүниені танып білуге ұмтылу егерде ол дүние тіпті, танып білуге мүмкіндік бермесе тәңірге немесе құпия ғаламат күшке табыну аңыздың өзіне тән ерекшелігі. Адамға әлеуметтік басқару жүйесін таңып, оны түсініксіздеу әлдебір күштің әсерімен түсіндіру ғылым мен дамудың барысында оған сенбеушілік пайда болған жағдайда жеке адамның өзінің дүниеге көзқарасын өзгерту мүмкіндігін жетілдіру – бұл аңыздан философияның салмағын ажыратудың бір жолы. Ақылмен ой қозғау, табиғаттың өзіне бет бұру, дұрыс көзқарастың қалыптасуы – философияның пайда болуындағы диалектикалық жинақтау, бастапқы қайшылықтардың шешілу үрдісі.

Қазақ философиясының пайда болуы туралы тек ойшылдардың дүниеге көзқарасы жалпылықты, көзқарастың әмбебап принциптерін немесе "бастауларды" анықтаудағы заңды бағыттары болған кезде ғана айтуға болады. Діни-аңыздық тұжырымдар әдет-ғұрып пен беделге бой ұрса, философия заттар мен құбылыстардың, оқиғалардың мәнін ашуға, пікірсайыс ретінде қолданылатын рационалды ойлауда дүниені танып білудегі қайшылықтарды аңғару мен шешуге негізделеді. Бұл әрекет адамның жан-жақты ойлауы және оның санаткерлік сезімталдығымен (интуициясымен) бірегей ұштасуы нәтижесінде туады.

Қазақ тарихына зер салсақ, онда көп кездесетін "рулық" генетизм осы қоғамның әлеуметтік, таптық бөлінуі және "ақсүйек" рулар пайда болған кезінде күшейгенін көреміз. Соңғылардың қоғамдағы "заңды" орындары олардың төркіні құдайдан немесе батыр бабаларынан басталады деп түсіндірілді. Сөйтіп, олардың әлеуметтік дүниенің қажетті және заңдастырылған бөлшегі peтінде қоғамдағы белсенді рөлі орнықты. Осы рулардан шыққан ойшылдардың әлеуметтік идеялары қоғамның даму үрдісін біршама дұрыс бейнелейді. Осыдан келіп олардың көзқарасы қоғамның тарихи дамуының мүддесіне сай келгендіктен қоғамдық пікір ретінде қалыптасты. Мысалы, Төле би, Қазыбек би, Әйтеке би және тағы басқа даналардың ойлау жүйесі, ақыл-кеңесі, айтқан тұжырымдары осыған дәлел бола алады.

Әдетте, қоғам дамуының көп сатыларында экономикалық мүдделер мен саяси қызметке қарағанда, алдыңғы орынға философиялық, әдептік, діни және т.б. проблемалар шығады. Олар азаттық және адам еркіндігі, діни сенім және ақыл-ой өмір сүру және адамгершілік қасиеті, бостандық пен құлдық тіпті "қой үстінде бозторғай жұмыртқалаған" "алтын ғасыр" және "ақыр заман" туралы және басқа мәселелер. Бұлар жұп санаттар ретінде де, немесе жекелей де қазақ ойшылдарының көзінен таса қалмаған. Осы мәселелерді тиянақты ойластыру арқылы олар экономикалық соғыс және саяси дағдарыстарды шешуде үлкен рөл атқарады.

Қоғамдық ойдың көптеген мәселелері өзінің ауқымы жағынан ұлттық шеңберден асып түседі. Мәселен, ағартушылық бағыты таза ұлттық қасиетке ғана ие емес, керісінше оның түрі ұлттық ерекшеліктері әлемдік тәжірибемен астасып жатады. Қазақ ағартушылығы жалпы ағартушылықтың бір түрі, оның ерекшеліктері ұлттық мәселені басты проблема етіп қоюы: қоғамдық практикамен тығыз байланысты болуы: атеизмге ұласпаған антиклерикалдық бағыт ұстануы жатады.

Соңғысы жалпы ағартушылықтың әлеуметтік табиғатына сай келеді. Жаңадан қалыптасып келе жатқан қазақ буржуазиясының ой-өрісін көрсете отырып, бұл ағартушылық халықтың ұлттық сана-сезімін оятуға, бостандыққа, рухани азаттыққа жетуіне жәрдемдесті. Оның Қазақстанда қалыптасып, дамуына феодолизмнен капитализмге өту барысында шыққан демократиялық элементтері, халықтың ауыз әдебиеті мен фольклоры негіз болған. Жалпы әлемге тән ағартушылыққа келетін болсақ, ол алдымен кейбір заманның әлеуметтік-саяси және идеологиялық сұранысына сәйкес белгілі бір аймақта пайда болып, басқа аймақтарға тарай береді.

Қоғамдық ойдың ұлттық және әлемдік қарым-қатынасы қазіргі заманда, әлеуметтік қақтығыстар мен мемлекетаралық қайшылықтар бүкіл адамзатты қамтып отырған кезде ең маңызды мәнге ие болып отыр. Оның әлеуметтік және мәдени-психологиялық алғышарттары ретінде қоғамдастықтың қалыптасуын атауға болады. Қоғамдастық – бұл өзінше бір тарихи институт, оның пайда болуы арқылы қоғам өз мәніне ие болуға қабілетті. Осы ұғым қоғамды құрушы күштердің әлеуметтік белсенділігін, өзін-өзі көрсете білуді бейнелейді.

Біздің ойымызша, қазақ философиясында қоғамдық ой үш кезеңнен өтті. Олар – қоғам, қоғамдастық және қоғамдық пікір. Осы мәселенің өзі арнайы жеке зерттеуге лайықты.

Қоғамдық ой-білімді, сананы және өзіндік сананы қамтиды. Сана мен өзіндік сана біліммен өзектес жүреді, сонымен бірге оның түрлері де болып келеді. Білім сананың өмір сүру тәсілі, ол өзіндік сананың әр кезеңдегі ең жоғары шыңы болып табылады. Қоғам дамуының белгілі бір кезеңінде осы аталған үшеуінің бірі алға шығып, жетекші рөл атқарады.

Қоғамдық ойдың бір бөлігі ретінде халықтық философияның және халықтық саяси көзқарастарын айту керек. Адамдардың күнделікті іс-тәжірибесін даналық (мудрость) қолданып қана қоймай, оны ой елегінен өткізіп қорытындылайды. Ойшыл озық идеялардың әсерімен осы күнделікті көрген-білгеннен терең де ауқымды ой түйеді. Нәтижесінде жоғары денгейдегі ойлау сатысына көтеріледі және оқиғаларға философиялық, логикалық және ғылыми көзқарас қалыптасады.

Қазіргі әдебиетте философия мен қоғамдық ойды бөліп қарамау белең алып кетті. Бұл, әсіресе қазақ философиясы тарихына арналған 50-80 жылдардағы зерттеулерде анық байқалды. Философия тарихы өзінің сапалық ерекшелігінен айырылып, саяси идеялар тарихы төңірегінде қалып қойды. Бұған философияны, оның тарихын дұрыс түсінбеу себеп болды. Қазақ тарихының белгілі бір кеңістік – уақыт өлшемінде философиялық құбылыстарды үш белеске немесе үш кезеңге бөліп қарауға болар еді. Біріншісін алғы философия (предфилософия) деп аталық. Оған объективтілік пен субъективтілікті өте нашар ажырата білетін сана тән. Оның негізінде ойлау жүйесінде қайшылық аз болса, онда қажетті деңгейде дәлелденген теория құру мүмкін болмайды. Ол психологиялық образ, күйбең тірлік, эмоция деңгейінде үзік-үзік ойлар ретінде қалып қояды. Аталған элементтерді аңыздық-көркемдік әдіспен жасау арқасында дәл сол кезеңге сәйкес өзіндік семантикалық тұтастық пен семантикалық бірлік орнықтыруға мүмкіндік туады. Осы құбылыс қазақ философиясы тарихының ерте кезеңнен бастап XII ғасырға дейінгі кезеңдеріне тән болды.

Екінші белес философиялық кезең деп атауға лайық. Оған объективтілік пен субъективтілікті жоғары деңгейде ажырататын сана тән. Оның негізінде санаттар мен түсініктерді, формалды логикалық операцияларды қолдану арқылы теория мен тұжырымдамалар жасалынады. Басқаша айтқанда, ойлау дәрежесінің ауқымы ұлғайып, қоршаған дүниені, қоғамды және адамды дұрыс бейнелеу белесіне жету еді. Осы құбылыс қазақ философиясы тарихының XIV ғасырдан XX ғасырдың басына дейінгі кезеңді қамтыды.

Үшінші белес теориялық-методологиялық жолмен пайымдалған, классикалық жүйеге ие болған және әлемдік рухани байлықпен ұштастырылған кезеңді қамтиды.

Қазіргі замандағы қазақ философиясын, оның өзіндік тарихын қазақ философиясының метатарихы деп атаса да болар еді. Мұның ерекшелігі – зерттейтін объектісі осы заманның ауқымынан шығып, өткенді, келешекті, қазіргіні, жүйелі түрде рационалды ойлау үрдісінен өткізіп, елеп-екшеу. Сондықтан ол он бойында жаңа үлгідегі ойлау мәнерін таразылауды, сақтау мен жаңартуды жүзеге асырады.

Жоғарыда айтқан идеяларға сүйене отырып, қазақ философиялық ойларының қалыптасуы хронологиялық және мәндік жағынан үш кезеңнен тұрады дер едік. Бірінші кезең рулық құрылыс үстем болып тұрған уақытты және соған сәйкес келетін алғы философиялық (философияға дейінгі) сананы қамтиды.

Екінші кезеңге ортағасырлық, хандық және бодандық дәуірдегі философиялық ілім және мұрасы мен еңбектері жатады. Оларды саналы түрде ауызша-жазбаша ғылымға дейінгі және теориялық пайымдаулары орныққан әр түрлі бағыттағы көзқарастар деуге болады. Қалыптасқан пікірлерді ескере отырып, нағыз философиялық тұжырымдамалар деп атауға болады. Себебі, ойшылдардың дүниеге көзқарастары олардың өздерінің ерекшеліктері арқылы әрқилы бағыттарға, жолдарға, қисындарға іштей бөлініп жатады. Негізгі көксеген мақсаттары әрқилы әлеуметтік топтардың мүдделерін жоқтау, жақтау, көздеу немесе жою.

Үшінші кезең – XX ғасырдың басынан қазіргі уақытқа дейінгі қазақ философиясының негізгі принциптері, даму жолдары, жеткен биігі мен алынбай қалған асулары, жіберілген методологиялық, теориялық және тұжырымдық қателері, "ақтандақтар". Талдауға жататын мәселелердің бастылары – қазақ қоғамының экономикалық, саяси және рухани өміріндегі негізгі философиялық мәселелер. Сонымен бірге жаңадан қалыптасып келе жатқан ғылым – қазақ философиясының тарихын қай тұрғыдан, қай теориялық деңгейден зерттеуіміз керек деген проблема қазіргі кезде елеулі мәселеге айналып отыр.

Философия тарихы методологиясының негізгі бір мәселесі – жалпылық пен даралық қатынасы, ерекшеліктің орнын табу және сол ерекшеліктің дараға тән қасиеттерін анықтау. Нақтырақ айтқанда, жалпылық, ерекшелік, даралық диалектикасын ұлттық философия тарихы шеңберінде таразылау болып табылады.

Қазақ философиясының даму тарихының өзіне тән қалыптасқан, өнеге тұтатын басқа ұлттар философиясынан өзіндік ерекшеліктері бар. Олардың негізінде қазақ халқының әлеуметтік тарихының өзіне тән қилы-қилы дамуының бұралаң жолдары жатыр. Себебі, оның алғашқы қауымдық құрылыстан тікелей феодализмге, одан капитализмге соқпай социализмге өтуі көп жайтты аңғартады. Соңғысы, қазір белгілі болғандай, тарихи қателік еді. Адамзаттың даму үрдісіндегі даңғыл жолдан тайған тоталитарлық жүйе философиялық ойды да тығырыққа тіреді. Ал, феодалдық қатынастар Қазақстан аумағында көптеген ғасырлар бойы үстемдік етті. Капитализмнің дамуы XX ғасырдың басында біршама қарқын алғанмен, кенеттен үзіліп қалды. Осындай әлеуметтік ерекшеліктер қоғамдық сананың, оның ішінде философиялық сананың қалыптасуына әсерін тигізбей қоймады.

Қазақ философиясы – қазақ халқының мәдени жетістіктерінің негізгі бөлігі және заңды жалғасы. Қазақ мәдениеті тарихтың әрқилы кезеңдерінде іргелі елдердің мәдениеттерімен біршама байланыста болып, олардан тікелей немесе жанама түрде серпін алып отырды. Мұндай сыртқы әсерлер қазақ мәдениетінің ішкі мүдделеріне, оның тарихи қажеттілігіне, қандай мәселелерге зәру болуына байланысты, өз пайдасын тигізіп те отырды. Осындай ерекшеліктер қазақ философиялық ойлау жүйесін қалыптастырып, ұлттық дәстүрлер мен бағыт-бағдарларын орнықтырды.

Қазақ философиясы әлемдік философияның да бір бөлігі. Философия тарихына шынайы көзқарастың қазіргі кездегі, әлеуметтік кеңістік жағдайын ескерсек, үш түрлі құрамдас бөлігі бар екенін көрсетеді. Олар – ұлттық философия, аймақтық философия және әлемдік философия. (Аймақтық философияның классикалық түрі – марксизм, ал әлемдік философия әлі қалыптаса қойған жоқ). Қазақ философиясында осы аталған үш философияның әсерлері әр түрлі болды. Мысалы, XIX ғасырдың екінші жартысындағы және ХХ ғасырдағы орыс философиясына маркстік философия және әлемдік философияның кейбіреулері тікелей әсер етті. Өз тарапынан қазақ философиясының оларға ықпалы да болмады деп айта алмаймыз. Бұл өзі жеке зерттеуді қажет ететін мәселе. Нәтижесінде жоғарыда айтылған, философия тарихы дамуындағы жалпылық, ерекшелік және даралық диалектикасын ұлттық философияның өзекті мәселелерін зерттегенде нық ұстану – методологияның бірден-бір сұранысы деп айтуға болады.

Халықтық қоғамдық сананың дамуы үрдісінде философиялық дәстүрлер қалыптасып, күшейе түседі.

Қазақтың әлеуметтік дамуының ерекшеліктеріне, тарихи өзгешеліктеріне қарамастан, қазақ философиясы тарихында оның әр кездегі сатысында өзінше дамып отырған философиялық ойлардың ішкі байланысы бар екенін және олар бірін-бірі заңды түрде алмастырып отырғанын анықтауға болады. Ұлы Абай айтқандай, "Адам бол!" идеясы – бұрынғы фольклордан бастап осы заманғы қазақ философиясына тән ортақ және ұдайы дамып келе жатқан идея.

Әл-Фараби философиясына тән ортақ дәстүрлермен қатар оның өзінің ішкі бағыттары да бар. 60-80 жылдардағы қазақ философиясындағы жаңадан қалыптасқан зерттеу бағыттары ұлттық тарихымызды, мәдениетімізді жан-жақты және терең түсінуімізге қажетті жағдай жасады.

Осы ретте қазақ философиясы тарихында жиі кездесетін әлеуметтік утопизм (бос қиялшылдық) туралы да айтпасқа болмайды. Жалпы әлеуметтік утопизм дегеніміз – бұл жеке және қоғамдық сананың сыңаржақ ойлау (умозрение) тәсілдерімен образ – тұжырымдама жасау арқылы жаңа түрдегі әлеуметтік ілімге ұмтылуы. Ақын-жырау, билер мен көсемдер, ағартушылар мен философтардың көпшілігіне тән бұл құбылыстың негізгі гносеологиялық айшығы саналық пен санасыздық, эмоция мен таза ойлау, білімсіздіктің төменгі дәрежесімен қалыптасқан білім дәрежесінің шекараларын ажырата білмеу, оларды жеке-жеке абсолюттеу деп білеміз. Осыған қоса утопизмге тән тағы бір айшық – ол ойлау дәрежесінің төменгі сатыда ғана саралануы. Осыдан барып әрбір жеке дара ойшылдың өз қабілетімен жасалған сыртқы дүниенің көрінісі аңғарылады.

Әрбір ойшылдың әлеуметтік шындыққа дұрыс немесе бұрыс қатынасы оның өзі қабылдаған философиялық, теориялық-методологиялық принциптеріне байланысты. Ондай құбылыстар әлемдік философия тарихында кездеседі. Мәселен, Гегельдің "Шындықпен табысу керек" деген идеясы дұрыс қатынасты, ал Сократтың "майевтикасы" бұрыс қатынасты білдіреді.

XX ғасырдың басындағы қазақ ұлт-азаттық қозғалысының көрнекті қайраткерлері А. Байтұрсынов, А. Бөкейханов, М. Шоқай және басқалары өмірдің объективті жағдайларын өзгертуге күшпен емес, сол үрдіске сананы енгізу арқылы өзгерту керек деп уағыздады. Олардың негізгі идеялары – бостандық, тәуелсіздік, отаршылдық езгіден құтылу жолдары және қазақ халқын жалпы адамзаттық құндылыққа жақындастыру болды.

Ал қазақ халқының өткен тарихын сараласақ, экономикалық, мәдени және рухани даму барысында оның ата-тектері ғұндардың, үйсіндердің және қаңлылардың дүниетанымдық түсініктерінің өзара байланысы нығая түскенін байқаймыз. Бұл түсініктері алғашқыда әралуан еді. Өйткені, ғұндар "таза" көшпелілер, болса, ал қаңлылар "таза" егіншілікпен, ал үйсіндер – жартылай көшпелі — мал шаруашылығымен айналысты. Шамамен бес-алты ғасыр өткен соң жағдай айтарлықтай өзгерді. Ғұндардың басым көпшілігі батысқа кетті, ал қалғандары мен қайтып оралғандары қазақтың басқа ұлыстарына араласып, сіңісіп кетті. Қаңлылардың елеулі бөлігі оғыздардың оңтүстік-батысқа қоныс аударуы барысында осы тайпалардың құрамында кетіп осы қауымда және жаңа қоныстарында ассимиляцияға (сіңісіп кетуіне) ұшырады. Қалған қаңлылар үйсіндерге қосылып осы уақытқа дейін өздерін солардың құрамындамыз деп санайды. Бұдан ұғарымыз бірінші мыңжылдықтың ортасындағы қазақтың ата-тегінің ішінде үйсіндер – Қазақстан тұрғындарының негізгі дүниетанымдық бет-бағдарын өз бойына жинақтаған халық болды. Мұның тағы бір дәлелі қазіргі бүкіл Қазақстан аумағында осы үйсіндердің шаруашылық түрі – жартылай көшпелі малшылық негізгі кәсіп түрі еді.

Бүкіл Еуразия даласын көктей өткен Ұлы Жібек жолы көшпелілер мен егіншілер арасындағы экономикалық байланыстардың қаншалықты жемісті болғанын көрсетеді. Оның барысында мал, астық, жүн, былғары қолөнер бұйымдарының саудасы белсенді жүзеге асты. Оның жанында бір халықтың өкілдері малшылықпен де, егіншілікпен де айналысты немесе олардың өнімдерін сатқан кезде іргелес елдермен керуен саудасы дамыды. Табиғат әрқашан да Қазақстан тұрғындары үшін басым әрі бірден-бір рөл атқарды. Ол өзінде дербес жаратушы, тіршіліктің иманенттік себептері мен факторларының, белсенділік пен эволюция негіздерінің иегері болды. Адамдар алғашында табиғат заңдылықтарына мойынсұнып, қалтықсыз бағынуға ғана мәжбүр болды.

Көне және ежелгі заман адамдары күн сайын рудың немесе тайпаның дүниетанымдық пиғылына адалдығын әйгілеп отыруға тиіс болды. Өйткені ауыр және қатаң тіршілік жағдайы руластардың әлеуметтік бағдар мен салттардан бұлтаруына жол бермеді.

Әйтпесе, олардың рудан аластау, ал мұның салдары көбінде өлімге душар ететін жазаға ұшырауы кәдік еді. Әлемді сезіну айқындала түсті. Әлемді түсіну нақты әрекеттерге итермеледі. Дүниетаным шарттылығы айқын болды. Табиғат (жаратылыс) қалтқысыз "әлемдік тәртіпке бағынған, ал адам табиғаттың бір бөлігі және төл баласы ғана болып қалды.

Әйтсе де, адамзаттың дамуының эволюциясына байланысты, еңбектің қолданбалық және жаңартушылық қызметін түсінушілік пайда болды. Осы үрдіс нәтижесінде табиғи ортаны адам қажетіне бейімдеу және оның артынша өңдеу іске асады. Егіншілік өріс алып, бақша өсіру кәсіпке айналады. Малға жем-шөп дайындалды. Табиғи ортаны бейімдеуден адамдар енді біртіндеп оны бағындыруға көше бастады. Осыдан келіп жабайы аңдарды, жануарларды қолға үйрету, жалпы малшылық және көшпелілік өмір басталады. Бұл өз заманындағы үлкен бір құбылыс болды.

Табиғи ортаны игерудің бастамасы философиялық көзқараста адамның айқын мақсатты қызметінің, мақсат белгілеу факторының пайда болуын көрсетеді. Мұның өзі, адамның табиғаттан бөлініп дербес тіршілік иесі болып қалыптасуының алғышарты еді. Адамның мақсатты қызметі объективті үрдістің шешуші қалпы болып табылады. Біртұтас, бірақ қарама-қарсылықты үрдісте оның бір қыры табиғи заңдылық және адамдардың мүдделі қызметі ретінде көрініс береді. Тұтас әлем заңдылығы енді адамдардың мақсатқа бағытталған және мұратты қызметімен, бірақ "табиғаттың бір бөлшегі" емес, оның әміршісі, өңдеушісі дәрежесіне ұмтылуымен қабат дами береді.

Табиғат әлемі адамдардың мақсат-мүдделік және мақсат-мұраттық қызметі үрдісінде адам әлеміне айналады. Оның ішінде шешуші билікті қажеттіліктің "темірдей қатаң талабына" тәуелді ететін табиғи заңдылықтар емес, адамдардың еркін қайраткерлігі алады. Олар сыртқы жағдайлардың детерминациясына ұқсас қана емес, еркіндік заңымен шығармашылыққа кіріседі. Бұл кезеңде адам табиғат субстанциясынан бөлініп, өзін табиғатқа қарама-қарсы қояды. Бұл ұзын-сонар үрдісте бірте-бірте жеке адамдардың екі байланыс қалыптары қалыптасады; біріншісі – олардың табиғи компоненттерін игеруге және құруға бағытталған ортақ әрекеті, ал екіншісі – этностың қоғамдық қалыптарын тұтастыруға және дамытуға, ұдайы өндіріске, адамзат өмірін жалғастыруға, оның биологиялық және әлеуметтік қажеттерін өтеуге бағытталған өзара байланыс.

Жеке адам өзара байланыстарының бұл қалыптары қазақтың ата-тектеріндегі малшылық, егіншілік және бақша өсіру кәсіптерінің ортақ қызметі ретінде өмір сүрді. Табиғатты оның көші-қонға, егіске, бақшаға, жеміс-жидек ағашына жарамды кеңістік ретінде игерді. Мұның ішінде, ең бастысы жартылай көшпелі мал шаруашылығы болып табылады. Және осы еңбек үрдісіндегі ортақ қарым-қатынас өмір сүру қалыптарын туындатады, яғни үйсіндер мен қаңлылардың ішінде жеке меншіктен мүліктік теңсіздікке негізделген қоғамдық құрылыстың орнауына жағдай жасалады. Бұл материалдық өндіріс үрдісіне танымдық және бағалаушылық өлшемдерінің қатар қолданатынына көз жеткізеді. Осының өзі жалпы алғанда кейіннен тіршіліктің дүниетанымдық бағдарына қарай өркен жаяды. Сөйтіп, қоғамдық санада бұлар әлеуметтік мінез-құлықтың салты, ережесі дәстүрі ретінде қалыптасып, адамдардың тарихи қауымдастығының, сондай-ақ қазақтың ата-тегін де реттеп отырады. Қауымдық сана қоршаған орта ерекшеліктеріне, қауымдық болмыстың тіршілік-тынысына байланысты дамып отырады. Табиғатты игеру барысындағы адамдардың тәжірибелік іс-әрекеттерін бейнелейтін сан алуан дәстүрлі әдет-ғұрыптар, әпсаналар, қарапайым түсініктер пайда бола бастады. Олардың бәрі қауымдық өмірдің күнделікті тәжірибесін жинақтаудың, танымның, көбінде сезімдік даму сатысына тән нәтижелерін қорытудың негізінде дүниеге келді. Қауымдық болмыстың бейнесі – қауымдық сананың өзекті мазмұнын құрайтын, жеке адамдардың, қауым мүшелерінің мінез-құлқын қалыптастыруға ықпал жасайтын, олардың нақты іс-әрекеті үшін жетекшілік, жолбасшылық, реттеушілік рөл атқаратын әпсаналық ой кешу үрдістерінің жиынтығы, танымдық тәжірибесі, көргені мен көңіліне түйгені мол ру ақсақалдарының құзырында болды. Оларды қазақта "жазып қойған хатпен тең" деп бекер айтпаған. Жазу-сызудың жоқ кезінде ру көсемдерінің ұрпақтан-ұрпаққа ұласқан тәжірибені зердесіне сақтаған әрі күнделікті өмір сүру үрдісінің қарапайым қағидаларын тұжырымдап отыруы – сол заманға тән заңдылық болатын. Ол қағидалар қауымның, рудың мүддесін бәрінен де жоғары қоятын. Қазақтың "у ішсең – руыңмен" деген мәтелі осының айғағы болса керек. Жеке адамдардың санасында ру ақсақалы мен рудың өзі егіз ұғым ретінде қабылданатын. Өмірдің саналуын салаларындағы соғыс, шаруашылық, тұрмыстық мәселелерді және т.б. шешу ақсақалдар кеңесінің үлесіне тиді. Олардың шешімдері барлық қауымдастар үшін жазылмаған заң, ал оларды орындамаған адамға қолданылатын ең ауыр жаза қауымнан аластату болатын. Қауымнан тыс қалу дегеннің өзі жеке адам үшін өлім жазасына кесілумен бірдей еді, себебі ол заманның жағдайында жалғыз адам өз алдына дербес тіршілік ете алмайтын.

Қауымдастықтың өзі саналылықтың нәтижесінде емес, өмір сүруге стихиялық ұмтылысы болды, жан сақтаудың табиғи түйсікке негізделген мүдделеріне сәйкес қалыптасты. Осы рулық-тайпалық қауымдастыққа тән ұжымдық сипаттағы ой кешудің әпсаналық үрдістері жеке адамдардың санасы мен мінез-құлқының, іс-әрекеттерінің құдіретіне табыну болатын.

Тілдің дамуы алғашында экстенсивтік жолмен, яғни сөздерді сан жағынан барынша көбейте түсу бағыты арқылы, ал кейіннен тілдің (субъектінің) даму дәрежесіне сәйкес интенсивті жолмен, яғни тұжырымдау, заттар мен құбылыстардың қасиеттерін бейнелейтін көп сөздерді бірыңғай ұғымдарға жинақтау арқылы дамиды. Мысалы, қазаққа тән мал шаруашылығына байланысты төрт түлік мал атаулары олардың нақтылы түсіне, жасына, тұрқына, т.т байланысты жүздеген сөздер арқылы бейнеленеді. Тілдік дамудың алғашқы кезеңінде сиыр, түйе, жылқы, қой деген жалпылама атаулардың болмағандығы ақиқат. Оның есесіне аталған түліктердің әр түрлі жалқы қасиеттерін бейнелейтін жүздеген сөздер мен сөз тіркестері орын алған. Мысалы, құлын, тай, құнан, дөнен, бесті, бие, айғыр, сәурік, қысырақ дегендей. Ал "жылқы" деген жиынтық жалпылама ұғым кейіннен пайда болады.

Мыңдаған жылдарға созылған жартылай көшпелі халықтың бай сөздік қоры тек қана тікелей өндірістік қатынастардың тікелей ықпалымен ғана емес, қоғамдық мәдениеттің болуымен, яғни белгілі бір тіршілік салтының әсерінен қалыптасты.

Қазақтың болмыс шындығына тікелей жақындығы олардың бақыланушы және қабылданушы әлемге жақындығы, бұл болмысқа етенелігі өз көрінісін уақытты, кеңістікті, адамның ішкі әлемін, тіршіліктің басқа әлемін, болмыс мәнін ар-ождан бастауларын түсінуінен тапты. Мұның барлығы дүниенің негізгі шындық түптамырына, осыдан келіп басқа ешбір әлем түсінігіне ұқсамайтын, әлемнің ұлттық образы, дүниетанымы туындайды деген қағидаға келіп саяды.

Ұғымдар жүйесінің қалыптасып, дамуы ой кешудің сезімдік-деректік нұсқасынан арылу барысында жүзеге асады. Себебі, заттар мен құбылыстардың өзара қатынастарын, байланыстары мен жалпы қасиеттерін көзбен көріп, қолмен ұстауға болмайтындықтан, тек ақыл қуатымен тұшыну, пайымдау арқылы ғана танып-білуге болады. Жалпы ұғымдар жүйесінің қатары неғұрлым көбейіп, олардың таным ауқымдылығының барынша кеңеюі табиғат сырларынан адамды алшақтата беретін сияқты пікір туғызады. Ал, шын мәнісінде ұғымдар байлығы адамдарды әлемнің тылсым сырын танып-біліп, табиғат күштерін игеруге машықтандыра түседі. Сондықтан да тіл байлығы оның лексикалық қалыптасу барысы арқылы бағаланады.

Қауымдық құрылыстың адамдары қоршаған ортаны жалпылама пайымдады. Олардың заттар мен құбылыстардың физикалық, химиялық қасиеттерін зерттейтін шама-шарқы болмады. Сондықтан да олар табиғатты балауса көңілмен риясыз қабылдайтын, әлемге шаттана қарайтын, жер-ананың төл перзенттері болатын. Өйткені, ол заманда адамзат бейкүнә сәби сияқты еді. Бұл аталмыш қасиеттерден сайын далада мыңғырған мал өсірген, жаз жайлауын, қыс қыстауын жайлап, рулық-тайпалақ құрылымға негізделген қауымдастық өмірге сәйкес өзіндік әпсаналық ой кешу үрдістері қалыптасқан қазақтар да кенде болмаған. Көшпелі өмір салтының рухани ажары болған, бағзы заманның тыныс-тіршілігін, халықтың арман-тілегін, мұң-зарын, қуаныш-қайғысын, сенім мен үмітін бүгінге жеткізетін қазақи қауымдық ой кешу үрдістерінің алатын орны ерекше.

Халықтың қауымдық санасы оның жекелеген өкілдері үшін оның сыртында өмір сүре алмайтын мәдени контексті білдіреді. Өйткені, бұл адамдар бір-бірімен бірлескен әрекетке қатысады, белгілі бір тілдердің кодын (шартты белгісін) қолданады. Бұл мағынада "Қозы Көрпеш-Баян сұлу" жыры өзі бастау алатын ғұндар мен сақтар үшін де, солардың ұрпақтары болып саналатын қыпшақтарға, наймандарға, арғындарға, сондай-ақ қазірге дейін махаббат жайлы осы бір жырды сүйіп оқитын қазақтар үшін де тең дәрежеде ұғымды, түсінікті. Бұл мәдениеттің мирасқорларын көрсетіп қана қоймай, дастанның кейіпкерлері Көрпешке, Баян сұлуға, Қодарға байланысты олардың көзқарасының белгілі бір дәрежеде үндесуінен де көрінеді.

Қазақстан аймағындағы алғашқы адамдар, тас дәуірінен бастап еңбек құралын сапасына қарай таңдады, осыдан мәнді іс-әрекет үрдісі басталды. Қола дәуірі тарихта жалпы тұрғындардан бақташы тайпалардың бөлінуімен және алғашқы ең үлкен қоғамдық еңбек бөлінісі болуымен белгілі. Бұл материалдық, мәдениеттің дамуына, өркендеуіне қуатты, қозғаушы күш болды.

Сапа санаты қасиет ұғымына саяды. Ол пәннің басқа заттар мен шындыққа деген қатынасынан туындайды. Қасиет сапаның мазмұны әлуетті мүмкіндігі болып табылады. Ғұндардың өзі заттар мен тіршілік иелеріне сапа тұрғысынан қарады. Мейлінше күшті күтім тілемейтін, алыс жорықтарға төзімді асыл тұқымды жылқыларды өсіргенді дұрыс көрді. Тайпа көсемін оның сапалық қасиеттерін салмақтай отырып сайлады. Оның қасиеттері неғұрлым күштілігімен, айлалы көрегендігімен бағаланды. Мұндай сапалық қатынас мынадан да көрінеді. Күштілері айлалы және дәмді асты жейді, қартайғандары солардың қалдықтарымен тамақтанады. Жастар мен мықтыларды сыйлайды, кәрілер мен әлсіздердің сыйы аз. Жауынгерлік қасиет – жауынгерлік сапа көрінісі. Осының өзі енді берілген сапалардың сандық өлшемін туғызады. Бұл диалектиканың келесі санаты ретінде сан мәселесіне көшу іске асады. Сан ұғымы заттар санағының түзілуімен, жетілуімен. олардың өлшенуімен, объектілерге әр түрлі сандық сипаттамалардың телінуімен туындайды. "Үйсіндерде жылқы көп, олардың ең бай адамдары төрт-бес мың жылқы иеленеді" дейтін де сөз бар. Мал шаруашылығының дамуы сандық айқындылықты қажет етті. Санның онтологиялық сипаттамасы әрқашан да кеңістік пен уақыт болды. Санның қатынастары алғашында өлшеу әрекетіне байланысты мүшеленді. Бұл сол сәттен-ақ сезімдік әрекетке бейімделді. Мал басын түгендеуде, өзен жағалауларындағы, аңғарларындағы егін салынатын жерлерді бөліскенде пайдаланылды.

Қазақтың ата-тегінің еңбек әрекетімен, яғни мың шақырым, одан да ұзаққа созылған көші-қон жолдарынан белгілі бір күн мен айда өтуін белгілеумен кеңістік ұғымның орнығуы басталады. Тіпті, күндік көш жолы бір көш, сондай-ақ қозы көш, апталық көш, т.б. қашықтық мөлшерлері белгіленді. Кеңістік бет-бағдары қазақтардың ата-тегімен көне түріктерді басқа халықтардан тұрақтарының есігін шығысқа бағытталуымен ерекшелейтін Ғұндар жайлы былай делінген: "Шаньюй ертемен қосынан күнге табыну үшін, кешке айға табыну үшін шығады. Ол сол жақта бетін солтүстікке беріп отырады. Ғұндардан қалған бұл дәстүр түріктерге ауысты. Бұл ғұндардың алғашқы түріктер екендігі жайлы болжамды қуаттайды. Киіз үйлердің есігі әрқашан оңтүстікке ашылған Моңғолиядан айырмашылығы осында. Бір қызық жайт, Моңғолия қазақтарының киіз үйінің есігі де оңтүстікке қарайды. Таным бағдарында шығысты құрмет тұтушылық көне балбал тастардан көрінеді. Түріктердің ежелгі молаларының барлығының беті шығысқа бағытталады. Тіптен, көне түрік тілінде шығыс алдыңғы жақ, батыс – (кейінгі) арқа бет, ал оңтүстік – оң, солтүстік сол жақ болып саналады. Күлтегін ескерткішінде: "Ілгері - күншығысқа, оңға – түстікке, кейін – батысқа, солға – терістікке" деп жазылған. Әйткенмен, көшпеліліктің дамуымен бағдар өз мәнін жоғалта бастады. Егер есік пен түңіліктің шығысқа бағытталуы күннің алғашқы сәулелерін сезінуге мүмкіндік берсе, ал бұдан кейін күн сәулесінің шаңырақ шеңберін бойлай жылжуы және уықтар ерекше бір уақыт өлшеуіші сағат қызметін атқарады. Ал бұл кеңістікте орналасудың қатаң тәртібін орнықтырды.

Жалпы философияға тән ұғымның бірі – уақыт. Қазақтар үшін уақыттың ең бірінші бағдары ауа-райы болды. Жуанның жіңішкеріп, жіңішкенің үзілер шағы – қыстың соңғы күндерінен соң көктемгі алғашқы көкке ілігумен қайта түлеу, өзгеріс болатын. Көктемгі күн мен түннің теңелуімен жаңа жыл – Наурыз келді. Осыдан барып "шөптің көгі" уақыттың объективті өлшемі болып табылады. Бұл көктемгі, күзгі науқанға, қыстаудан жайлауға шығу, осы көш жолындағы көктемгі және күзгі бағымға байланысты әр түрлі мейрамдардың тууына негіз болды. Қазақтың ата-тегіндегі көктем мен жазда түстіктен терістікке көшу және күздегі терістіктен оңтүстікке бағытталған ендіктік көштің басымдығы осы ұзақ қашықтықты өз уақытында алу үшін уақыттық өлшемдердің болғандығын көрсетеді. Бұл көш жолдары мыңдаған шақырым, тіпті одан да ұзаққа созылды. Он екі жылдық өлшем көне түріктерде кең орын алды.

Жалпы адамзат өркениетіндегі әйгілі мәдени ошақтардың ұдайы көшпелілер мекенімен іргелес өңірлерде дүниеге келіп отырғаны кездейсоқ емес. Әлемдік діндердің бастауына Тәңірлік діннің өзекті қағидалары арқау болған. Тәңірлік дін уақыт пен кеңістікті игеруге талпынған, бұл қоршаған ортамен тіл табысуға ұмтылған адам баласының алғашқы таным-түсінігі еді. Тәңірлік дін көшпелілердің өмір сүруінің кепілі болып, өмір салтына айналды.

Қазақтар күні бүгінге дейін таңның атуы мен күннің батуына дейінгі уақытты беске бөледі: таң, сәске, түс, екінді, ақшам. Осы дәстүр Сырдария бойында туған Заратуштра діні арқылы иудаизмге ауысты, одан ислам дініндегі бес уақыт намаздың орнығуына себепші болды.

Қазақтар әрбір маусымды өз ішінде үшке бөледі: қоңыр күз, сары ала күз, қара күз немесе қыстың басы, қыстың ортасы, қыстың аяғы, т.б. Осынау өмір салтынан бір жылды он екі айға бөлетін таным-түсініктің бастауы аңғарылады.

В.О. Ключевскийдің бейнелі сөзімен айтқанда, мылтық пайда болғанға дейін "Көшпелілер тарихтың дырау қамшысы болды". Кез келген өркениетті қоғамның түпкі нәтижесі сол қоғамдағы адам санасымен анықталатын болса, көшпелілердің қабілет-күші мен ақыл-парасатының өзара үндесе кемелденуі, сөз жоқ, сол ортадағы өмір салтының әбден реттеле орнығуының нәтижесі еді. Бұл жөнінде Шоқан былай дейді: "Далалық ортаның тұрғыны – қазақ өзінің ақлихаттық қасиеті, ақыл-ойы, қабілеті жөнінен отырықшы татар немесе түркі шаруаларына қарағанда әлдеқайда жоғары тұр ... Осынау дала көшпелілерінің ақынжанды болып келетіні, ой-қиялының жүйрік болып бітетіні мұңсыз-қамсыз көшпелі тіршіліктің арқасы болу керек, немесе ұдайы ашық аспан астында, шет-шегі жоқ шүйгін дала құшағында ғұмыр кешкен соң табиғат шіркінді Тәңірі тұтқандықтан да болар".

...Қазақ философиясының мол үлгісі фольклорда жатыр. Қазақ философиясының дүниетаным негізі, рухани қазынасы байырғы ауыз әдебиеті, тұрмыс-салт жырлары, аңыз-ертегілер, мифология (аңызтану) батырлар жырлары, лиро-эпостық жырлар, тарихи жырлар болып табылады. Біздің бабаларымыз кезінде өмір құбылыстарын, табиғаттың сыр-сипатын, жұмбағын, болмыстың мәні мен мақсатын бейнелі ой арқылы жеткізе білді.

Қазақ халқының фольклорында табиғат, қоғам, өмір жайлы түсініктер өрістей келе, бүкіл халықтық ой-санаға айналған. Халық күнделікті тұрмысқа қажетті қарапайым нәрседен бастап күрделі құбылысқа дейін сөз етеді.

Фольклорлық шығарманың тақырыбында табиғат, адам, төрт түлік мал, тәрбие, тарих, этнография, ою-өрнек, мәдениет араласып келіп отырады. Бұл жерде айтарымыз қандай да бір фольклорлық шығарманы алсаңыз да, онда философиялық; дүниетанымдық қызметті, яғни, таным үрдісіндегі білмеуден білуге, қарапайымнан күрделіге, абстрактіліктен нақтылы шындыққа ұмтылған құбылыстарды байқаймыз. Бұл қазақ фольклорындағы философиялық ойлар даналығының жетістігі. Онда философиялық, диалектикалық әдістері толық жүзеге аспаса да, өмір сүрген қоғамға сай халықтық ой-сана қалыптасты. Жаратылыс, қоғам, адам, жан өмірінің барлық қырына қатысты мәселелер толық сөз болып, болмыс, pyx, құдай халық түсінігі бойынша ажыратылады. Философияның басты санаттары, ұғымдары, жақсылық пен жамандық, көркемдік пен сұлулық, бақыт, батырлық, т.б. басты мәселелер етіп қойылып, талдау жасалынады.

Ол, әсіресе қазақтың ертегі, мақал-мәтел, шешендік сөздерінде, батырлық эпос жырларында айқын көрінеді. Мәселен, "Шора батыр", "Қозы Көрпеш-Баян сұлу", "Қамбар батыр", "Алпамыс батыр", "Қыз Жібек", "Айман-Шолпан", т.б. жырлардың қазақ халқының рухани тіршілігінде ұлттық дүниетанымдық ой-сананың қалыптасуына елеулі рөл атқарғандығын ескергеніміз жөн.

Қазақ фольклорының бейнелері жанды әрі шынайы болып келеді. Олар адамға терең ой салып, ғибрат береді.

Тарихи-философиялық таным.

Алматы, КазГЮУ, 2002. - С. 170-189.





ЕКІНШІ БӨЛІМ

ЕЖЕЛГІ ЗАМАН ФИЛОСОФИЯСЫ

ЕЖЕЛГІ ШЫҒЫС ӨРКЕНИЕТІ ЖӘНЕ ФИЛОСОФИЯСЫ (КЕЗЕҢДЕР ЖӘНЕ ЭВОЛЮЦИЯЛЫҚ АҒЫМДАР)

Жақап МОЛДАБЕКОВ

Шығыс тәжірибесі мен мәдениетіне деген ынта-ықылас енді қарқындауда. Шығыс мұрасына үңіле отырып, өзіміздің тегіміз бен тарихи тәжірибемізді дұрыс ұғынамыз, шығыс пен батыс бағдарын салыстыра отырып дүниетанымдық деңгейімізді толықтырамыз.

Алдымен "шығыс" деген ұғым нені білдіреді, "шығыс философиясы" дегеніміз не? – деген басты сұрақтардың мағынасын ашып алайық. Шығысты кейде географиялық кеңістікпен ұштастырады да, - оңтүстік шығыс (Индия), алыстағы шығыс (Қытай), таяудағы шығыс (Араб елдері), орта Азия деп жіктеп жатады. Біз қарастырып отырған Шығыс, географиялық ұғымнан гөрі тарихи, әлеуметтік, саяси, қысқасы дүниетанымдық-мәдени ұғымға жатады.

Шығыс философиясы дегеніміз күні бүгінге дейін өмірлік мағынасын өрбітіп келе жатқан үш арнаулы өркениеттің – үнді, қытай, мұсылман өркениеттерінің аясында қалыптасқан, таралған философиялық дәстүрлердің шартты жиынтығы. Шығыс философиясының орныққан, кең тараған тарихи кеңістігі, мәдени ортасы, әлеуметтік негізі бар. Шығыс философиясын батыспен салыстырғандағы мынандай ерекшеліктерін атап өткен орынды:

– халықтық дәстүр-салтқа, мифологиялық аңыздарға, адамдық тәлім-тәрбиелік тәжірибеге молырақ сүйенеді;

– мифологиялық-діни, әдеби-өнер арнасындағы біржақтылы, екіжақтылы және көпжақтылы көзқарасқа қатар жүгінді;

– ақыл-парасаттық және ғылыми оймен байланысының әлсіздігін, аздығын аңғартады;

– философиялық ой ескерткіштерінің хронологиялық жағынан жүйесіздігі, біржақты тиянақталмауы;

– негізгі философиялық ұғымдардың мән-мағынасының күрделіленіп, этикалық сипатты иемденуі. Шығыс қауымдастық көзқарас пен өмір салтына айрықша мән берді, топтасу тұрақтылығын ту етті. Шығыс философиясында сезімдік-бейнелі таным, жеке индивидуалды түсініктер басымдық етті. Батыста философия ғылыми танымға, парасатты білімдер жүйесіне тікелей жүгінді, танымның интеллектуалды жетістігін негізге алды. Батыста философия нақты ғылымдардың нәтижесіне сүйенеді, көбінесе соның жетістіктерін сыни тұрғыдан талдау арқылы дүниетанымдық деңгейге көтерілді. Осыдан екі жақтың дүниетанымдық ортақ бір сұраққа жауабы әруақытта біртекті бола бермеді. Оның басты себебі – адам тіршілігінің тірегінен туындады, түптеп келгенде, шаруашылықтың қалыптасу қарқынына, өркениеттің бастапқы түрлеріне байланысты.

Ертедегі шығыс философиясы – көне дәуір көрінісі, жаңғырған танымның өрнегі мен өрісі, әдісті әрекет пен даналықтың үлгісі. Ол адамзат тарихындағы төрт мыңдық өркениеттің тоқтамы және мәдени жеңістің бағдары іспеттес. Солардың маңыздысы -мемлекеттің құрылуы, үлкен өңірде суармалы жүйе мен қалалардың салынуы, қол өнерінің және таңбалы жазбалардың қалыптасуы, құқықтық тәртіп пен ғылыми жаңалықтардың тұрмыс-салтқа енуі, олардың мал мен егін шаруашылығынан бөлініп шығуы.

Көне Үнді мен Қытай – байырғы өркениеттің ошағы, алғашқы қоғамдағы мәдениеттің бастапқы ордасы. Б.д.д. VI ғ. ертедегі Египет, Вавилон, Қытай, Үнді, Грек, Иран елдерінің өркениеті мен мәдениетінің қалыптасуына мына факторлар оң ықпал етті: "қола дәуірі" "темір ғасырына" алмасты, ақшаның шаруашылық пен мемлекеттегі рөлі артты, мемлекетті жетілдірудің саяси тәжірибелері қалыптаса бастады, қару-жарақ, әсіресе қопарғыш заттар, қағаз ойлап табылды, содан адамның ішкі еркіндігі жетілді. Алғашқы шығыстық өркениетте "мемлекеттік-қауымдастық" қатынастар, меншік түрлері (атап айтсақ, жеке меншік түрі), халықтың әлеуметтік жікке бөлінуі тамыр жайды.

Өркениет адамдардың материалды, ақыл-парасатты, адамгершіл, саяси-әлеуметтік өмірдегі болмысының тәсілдері мен қызметтерінің әдістерін жинақтады. Өндіріс түрлері – жер шаруашылығы, қол өнері, сауда-саттық, қауымдастық жұмысты басқару үлгілері әр мемлекетте өркениеттік орны мен рөлін таба түсті; әлеуметтік өмірде малшылар, егіншілер, саудагерлер, зергерлер, жауынгерлер, әкімдер, құлдар сияқты қызметтің арнайы түрлері қалыптасты; меншік түріне орай салық салу және жинау дәстүрлері қалыптасты; еңбек, сауда, ойын-сауық, басқару адамдары белгілі бір әлеуметтік қызметке топтасты. Қоладан жасалған құрал-саймандар еңбек пен өндіріс өнімдерін арттырды, табиғат туралы, адамның қабілеті туралы білімді тезірек қалыптастырды.

Өркениеттің құрамына дүниетаным мен қоғамдық сананың түрлері – миф, дін, ғылым, әдебиет, өнер әрқалай, бірақ та міндетті түрде енді. Қоғамдағы азаматтық, саяси-әлеуметтік, экономикалық жеңістер мен табыстар өркениеттің жетістіктерін құрады. Көне өркениеттің түрлері алғаш Шығыста немесе Азия кеңістігіндегі өзендер арасында қалыптасқанын мойындаушылық басым.

Дүние туралы алғашқы мыңдаған жылдардағы түсініктерде көркемдік-поэтикалық бейнелеу, аңыз-әңгімелер басым болғаны хақ. Поэтикалық түсініктер түрлі мифтер арқылы таралды, ән-би, музыкалық аспаптардың дыбыс-әуездері арқылы орындалды. Халық жадында тірі табиғат пен әлемдік кеңістік тәжірибелік деңгейдегі бейнесімен және жалпы белгісімен сақталынды. Таным мен өнердің нәтижесі халық елесінде әрқалай сарында, әр деңгейде жаңғырды, көрініс тапты. Халық жады мен елесі, адамды алғашында табиғаттан тыс, бөле-жара қарастырмады, бертін келе шындықты талдайтын ерекше қабілетті – ой еңбегін әлдендірді. Адам өзінің табиғатқа, әлемге тәуелділігін күмәнсіз қабылдады. Осы кезеңде жартылай мифтік-діни түсініктер өрістеп, философиялық көзқарастың алғашқы шарттарын құрады. Ал, адамның ой еңбегі оны тоқтам-түйін жасауға баулыды, дүние мен оның бас кейіпкерлері туралы идеяны қалыптастырды. Ертедегі рухани өмірдің белестерінде осылайша ойлану үрдісі біртіндеп нәрленді, көркемдік-бейнелік сипатта дербестеле бастады.

Қоғам мен замандағы саяси-экономикалық, әлеуметтік-мәдени жағдайлар философияның қалыптасуына объективті тұрғыдан және әрқалай әсер етті. Заман түрленген сайын философиялық дүниетанымға деген субъективті түсініктер әрқалай өрбіді, кейде олар қоғамдық қажеттілікті өтеу үшін қалыптасты.

Материалдық затпен, материалды құралмен өмірді, өнімді, өнерді өңдеу аумақтанғанда, бұл сұраныстың әлеуметтенуі тездеді, өрісін кеңейтті. Темірді өңдеу, темірден еңбек және соғыс құралын жасау өнері өндірісте ғана емес, дүниетанымдық көзқараста да төңкеріс жасады. Өнімді еңбек адамның ойлану еңбегін дене еңбегінен бөлді және ақыл-ой еңбегінің жоғары мәртебесін орнықтырды. Ақша адамның есепке деген ыңғайын, абстрактілі ойлану қабілетін жетілдірді. Адам бар нәрсеге, материалды негізге, нақты күшке тәуелді бола бастады. Өмірге өз қабілет-күшін құрал да, тәсіл де, өнер де еткен жаңа әлеуметтік топтар келді. Жаңа топтар, жаңа ұрпақтар өмірдегі өз мәртебесі үшін үнемі ізденді, іркілмеді, тың қызметке талпынды, өзіндік үстемдікке таласты. Сол табиғатпен үйлестік және өмірдегі үстемдікке деген талпыныстарда көптеген материалдық құндылықтар жасалынды. Мысалға, үш мың километр, жеті метрлік биікке көтерілген Ұлы Қытай қамалы немесе алты мың қашықтыққа созылған "Жібек жолы" немесе араб жеріндегі жұмбақты "Петро" қаласы мен Камбоджа жеріндегі "Анкорбат" діни қалашықтың көріністерін еске алсақ, шығыста біздің дәуірге дейін көптеген ірі мәдени ошақтар мен қалалық дәстүрлердің болғанын аңғарамыз. Бәрі де өндірістік жетістіктердің және техникалық жаңа құрал-саймандардың куәсі, біржағы, сол кездегі қауымдастарда білім, сенім және рәсім-салттың өзіндік биік деңгейлерін айғақтайды.

Бірақ мұндай тарихи жетістіктер барлық өңірде бірдей жетілмеді, біркелкі таралмады. Дүниетанымдық ізденістер әр түрлі қарқында жүрді. Мысалға, ежелгі Үнді жерінде қоғамдық үрдіс мұндай жалпы ұқсас деңгейде және айқын қарқында өткен жоқ. Қала тұрғындарының рөлі анау айтарлықтай басым бола бермеді. Оны кшатрийдің брахманға қарсы наразылығы мен күресу бәсеңдігінен, философиялық дүниетанымның мифологиялық санадан баяу бөлінгенінен аңғарамыз.

Үнді мен Қытай өркениетінің тарихы ежелгі дәуірден бастау алады, бірақ оны антикалық мәдениеттен немесе Египет өркениетінен бұрынғы деп бөле-жара айтудың дәлелі жеткіліксіз және дәйексіз де. Шығыс дәстүрінің байырғы ерекшеліктерінің бірі – діни-мифологиялық түсініктер, мұнда біртіндеп жергілікті халықтың наным-сенімімен қатар, оның дәстүр-салтына бейімделді, дүниеге деген жалпылама түсініктер мен өзіндік сезіну қатар жинақталды. Ертедегі қоғамда жазылған, не дәстүрлі дүниені реттеудің өзі бірнеше ғасырларға созылды. Десек те оның философиялық желісі белгілі бір тарихи кезеңде қалыптасқаны байқалынады.

Шығыс рухани құндылығында екі дүниетанымдық бағыттар – діни-мифологиялық және философиялық көзқарастар, философиядағы көптеген түрлі ағымдар бір-біріне қарсы келмей, олар іштей жапсарласып жатты. Оған басты себеп – адам мен табиғат, табиғат пен құдай мәселелері қатар, бір-біріне үйлестіріле қарастырылды. Мифологиялық дәстүр мен діни сезімде еліктеушілік, елестетушілік, армандаушылық сияқты жалпылама болжама түсініктер басым. Табиғи күшке, табиғат құпиясына тәуелді кезде, орта туралы білімнің, тәжірибенің кемтар кезінде бейнемен елестету дағдысы тезірек қалыптасты. Ерте кезден-ақ адамның бұл дүние мен басқа дүниедегі, өлгендердің рухы дүниесіндегі тіршілікпен салыстыру әуесқойлықтан гөрі, дағды мен салтқа айналды.

Өмір ұқсастығын адам мен құдайдың арасындағы байланыстан, адам мен жануарлар табиғатының ұқсастығынан іздестіреді. Екі бағытта да әсірелеу, жобамен бейнелеу амалы қарқындады. Тұқымдас, қандас қауымдастықты жартылай адамдық, жартылай жануарлы, тіпті жартылай өсімдік тіршілігіне балаушылық өріс алды. Осыдан адам мен тотемнің арасында, түптеп келгенде ортақ негіз, бір бастама болар деген жорамал таралды. Оны тотемалық түсінік деп атайды. Тотемалық түсінік қауымдастықтың қалыптасуына да, оны бір-бірінен ажыратуға да септігін тигізді.

Адамдық өмірді реттеудің, біріктірудің келесі түрі – анимизм. Анимизм дегеніміз рухтың тірі екендігіне, табиғаттағы жануарлардың өсімдіктердің өз жаны болатындығына, оларда зерденің, табиғилықтан тыс күш-қуаттың барлығына сенім-наным. Алғашқы қауымдағы адамдар аспан мен жерді, күн мен айды, жаңбыр мен желді, найзағай мен күн күркіреуін құдайдың құдіретіне теңеді. Оларды алып рухтың көрінісіне жатқызды. Бертін келе табиғаттың алай-дүлей алып күштерін ғана емес, тіпті, жеке тау мен өзенді, орман мен төбені де әулиелі, киелі орынға, мекенге балады. Әулиелі жер мен мекеннің айрықша рухы болатынына шүбәланбады. Осындай киелі мекен-жайға құрбандық шалынды, жұрт табынуға лек-легімен келіп жатты. Сондағы жұбаныш – денесіз өмір сүретін тірі аруақпен, олардың жан-тәнімен тілдесу, тірі аруаққа тәжім ету арқылы о дүниедегілердің демін жақтау, олармен тынысы біртұтас екеніне разылық білдіру.

Тотемистік және анимистік осындай наным мен салттар алғашқы қауымдастықтың тірегін құрады. Елестегі рух дүниесімен жалғастырушы тағы бір көне салт қалыптасты. Ол – магия. Магия дегеніміз табиғаттан тыс апат күштерден әйтеуір бір жарамды нәтиже, не жұбаныш табуға оралымды, дағдылы ырымның жиынтығы. Магия табиғаттан тыс күшпен тілдесу, байланыс табу қажетінен туындады. Магиямен бертін келе арнаулы қабілет-қасиеті бар адамдар – тәуіптер, арқасы ұстайтын, жыны қозғыш бақсы-балгерлер шұғылданды. Магияның ықпалына немесе қойған мақсатына қарай – емдік, кәсіптік, әскери, залалды түрлері таралды. Магиялық емнің, магиялық болжамның әсері сәтті немесе есті тандырарлық зиянды болуы көбінесе сыры жасырын, мәліметсіз өтпелі жағдайға байланысты болды. Мұндай ырым-салт ғасырлар тоғысында біртіндеп жалпы сипатта қалыптасты.

Жеке затқа магиялық күшті, табиғаттан тыс сиқырлықты теліп қою дағдысынан фетишистік көзқарастар қалыптасты. Фетишизм алғаш зиянды, қауіпті, қорқынышты нәрселерге – өліктерге орай, пұтқа табыну барысында таралды. Өлікті жерлеу, одан кейін пұтқа табынып, аруақты еске алу рәсімі, тіпті көрікті жасқа, әлсіз жанға көз тимесін деп тұмар тағу рәсімі – мұның бәрі фетишистік, сиқырлы күшке табыну дәстүрінен туындады.

Тотемизмде өліге, аруаққа табыну, анимизмде табиғаттың жаны мен рухын тірілту рәсімі етек алса, осы екі дағдыда заттық бұл дүние мен табиғаттан тыс о дүние қатар, қабаттаса көз алдына елестетілді. Табиғи заттар мен құбылыстардың сырын ұқпаған индивидтер, оның бастауларын құдіретті магиялық күштерден іздеуге мәжбүр болды. Магиялық күшке кеңістік пен уақыт бойынша қозғалатын, орын алмастыратын сипат енгізіп, осындай сиқырлы қасиет заттардың өзіне жұғымды деген түсінік орныққанда, фетишизмге – ойдағы бейнеге бас ию, сөзсіз илану дәстүрлі түп тамырын жайды. Елестету мен табынудың осындай сатыларының барысында мифологияның алғашқы көріністері қомақталды.

Діннің доктринасы мен дүниетанымдық бағыты айқындалып, жүйелене түсті. Аң-құс пен жануарларға ұқсас құдайдың бейнелері жасалынды. Құдай мен табиғат арасында делдалдық қызмет атқаратын абыздар арнайы әлеуметтік күшке айналды. Абыздар өздерін шын дүние мен жалған дүниенің, жұмақ пен тамұқтың арасын жалғастырушы құдайдың шын өкілдері ретінде санады.

Діни түсініктер дүниетанымның көне түрі ретінде адам мен әлем туралы философиялық көзқарастардың қалыптасуына ұйытқы болды. Индияның көне діндерінің басты ерекшелігі көп нәрседен, соның ішінде – олардың үнемі адамның ішкі дүниесіне, индивидтің жеке рухани ізденісіне назар аударуынан, әрбір жанның мақсатқа жетудің өзіндік жолын пайымдаудан және өзін құтқарудың мүмкіндігін ұлғайтпақ талпынысынан аңғарылады. Өзін құтқару немесе өзін азат ету – шығыс дүниетанымының, шығыс діндерінің өзекті мәселесі. Батыс үнді мәдениетінің осы дәстүрлері туралы бұрын "пайымшыл", "сылбыр", "тұйық" десе, кейін оған "рухшылдық", "рухани қуаттылық" тән деп жатты.

Дін рационалды синтез ретінде философияның дамуы үшін қажет жаңа объектілер табуына көмектеседі. Шығыс діндері рационалистік ойларды дамыту үшін философияны қолданады, сол арқылы өз діндерін жоғары қояды деген сыни көзқарастар аз болмады. Кез келген діни қозғалыстар философиялық ойларды қоздырды.

Дүниенің негізін, өмірдің себебін тану – философиялық ізденістің нық ұстанымына айналады. Философия біртіндеп, көне дәуірдің айғағы – мифологиялық сана-сезім аясы мен арқауына сыйыспады. Тың ұстаным жаңа дүниетанымға деген әлеуметтік қажеттіліктің тамырлануына, біртіндеп таралуына ұйтқылық етеді.

Шығыста парасат сарынындағы философиялық ізденістер сыртқы дүниеден гөрі адамның ішкі жан дүниесін талдауға ден қойды;

дүниені эмоционалды, романтикалық, эстетикалық тұрғыдан қабылдау дәстүрі кеңірек таралды;

дүниені бос қуыс, тұлғасыз субстанция ретінде бағалаушылық етек алды; адамның құндылығын қайта бағалау, кейде оның ықпалын толық терістеу (әсіресе буддизм, шаманизм дәстүрінде) орнықты. Содан шығыстағы ежелгі философия Қытайда қарапайым адамгершілік санасымен, Үндіде – діни-мифологиялық дүниетаныммен сіресіп жатады деген ой-пікір қалыптасады.

Философиялық діндерге – даосизм, буддизм, кунфуциандық жатады. Даосизм әлемнің жалпы бағдарына сүйенсе, буддизм жеке моральді жетілдіруді қалайды, кунфуциандық -қоғамдағы өмір ережесіне баса назар аударады. Даосизм – философиялық ойлар мен діни рәсім-салттардың жиынтығы. Оның табиғатының екіжақтылығы осында. Діннің философиялық сипатында танымның екі түрі, деңгейі – нақты діни сезімдер мен түсініктің жанама жолдары бір-біріне үйлесіп те, бір-бірімен шиеленісіп те жатты. Содан, бір жағынан, сезім оймен, ой Ұлы құдіретпен үйлесіп жатса, біржағынан, адамның санасы, соңғы адамның "Менін" құрастырады. Адам өзінің сезімі мен ойындағы кемшіліктерді жеңе, игере отырып, шексіз әлемге ұмтылады. Адам құдіретке ұмтылады, табынады. Содан адамдардың өзінен бөлек, ортақ, мәңгі "Мені" – Құдай адамның бейнесі жасалынады, сол Ұлы күшке Жол айқындалады.

Дінде рух табиғаттан жоғары қойылды. Шығыс діндерінде рухтың құдіреті әрқалай сипатталынды. Көне Қытайдағы наным-сенімде пантеизм діни өлшем ретінде, индуизмде – қиялдау діндарлығы, буддизм мен ламаизмде – өзіндік болмысқа үңілу діндарлығы қалыптасады. Ертедегі Қытайдағы дінде (б.д.д. ХҮІІІ- X ғғ.) көк Тәңір (Тянь) құдайлардан да жоғары тұрған жалпы тұтастық еді. Біртіндеп Шанди құдайының құдіреті жоғарылатылды да, ол шектеулі құбылыспен теңесетін қарапайым негіз ретінде қабылданды. Десек те діннің негізін билігі бар байлар, қуаттылар анықтады, түсіндірді. Б.д.д. IX ғ. кейінгі Чжоу дәуірінде хандар өздерін Аспан астындағы ең күшті, ең қаһарлы жоғарғы құдірет деп жариялауды дәстүрге айналдырды. Өздерін бүкіл Қытайда жоғарғы бақылау мен билік жүргізетін құдайға ұқсатты.

Ертедегі ойшылдар адам мен дүниені қатар қойды. Адамның болмысын дүниеден, әлемнен іздеді, керісінше, әлемнің сыр-құпиясын адамның жан дүниесімен ұштастырды. Кең, шексіз әлемді тұтас тірі жанға, Үлкен адамға баласа, адамның өзін кең дүниемен теңестіреді. Осы ұқсастық арқылы дүниені жасаушы тұтас бір алып күш іздестірілді. Тұтас бір алып күш дүниенің бүкіл құрамына таралды, ал бүкіл әлем бір тұтастыққа сыяды деген наным-сенім туындады. "Бәрі де біртұтас" деген болжам-тоқтам, Жасампаз күшті іздестіруге және тұтас нәрсенің қарама-қарсы жақтарын қарастыруға әкеп соқты. Дүние мен адам қарым-қатынасы туралы мифологиялық-діни көзқарас пен білімнің элементтері бір-бірімен тоғысып, содан түрлі түсініктер сабақтасып жатты.

Өрнек талдау ұқсастығынан жалғасын тапты. Оны қытай философиясындағы сабақтастықтан, ежелгі қытай мәдениетінен аңғарамыз. Ежелгі қытайлық ойлау мәдениетінің ерекшеліктері мынада:

қытайлық тілде бір термин арқылы ойланудың өзі де, оның элементі де жинақталып сипатталынады. Мысалға, "аспан" (тэнь) деген термин арқылы космостың үштігін -"аспанды, жерді, адамды", сондай-ақ космостың тұтас бір бөлімі "табиғатты" білдіреді. Оны мамандар ойды "генерализациялау", "ұшқындату" әдісі деп атайды;

қытайлық танымда уақыт пен кеңістік құрылым біртекті және түбінде бірін-бірі қайталайтын құбылыс ретінде қабылданды. Кеңістік те, уақыт та шектеулі, екеуінің де орталығы бар. Уақыттың орталығы – дөңгелек, ал кеңістіктің орталығы – төртбұрыш. Бірақ уақыт пен кеңістік орталығы өмірде өзгеріп отырған. Егер патшалық ауысса, онда космос орталығы жаңа уақыттан, жаңа кезеңнен басталған, ал байырғы орталық түсініктен шеттелген;

қытай аңыз-әңгімелерінде уақыттың бастауы, космостың басталуы туралы мәселе елеусіз, күңгірт қалады. Уақыт пен кеңістік орталығы бар екенін мойындаса да, қытайлықтар олардың бастамасы туралы ойларын сараптай бермеді. Дәлірек айтсақ, уақыттың орталығы мен бастау ұқсас, тіпті уақыт орталықтан басталмақ.

Қытайда астрология қызметінің маңызы саясатпен ұштастырылды. Антикалық дүниеде астрология жеке адамдардың тағдырын шолумен, оның үлгісін жасаумен айналысса, қытайдағы астрология, негізінен, патшалар мен би-шонжарлардың тағдырын болжаумен шұғылданды. Қытайда аспан құдіретін әркімнің жеке басының пайдасына болжаушылық қатаң қудаланды және жазаланды. Астрологияның құны қытайдың патшасын Аспанның ұлы ретінде уағыздайтын, сендіретін мүмкіндігінен құралды, сол арқылы білінді. Қытайда ай мен күн күнтізбесі пайдаланылған. Оның үстіне әр патша күнтізбені қолданудың өзіндік принципін енгізген. Қытай астрономдары күнтізбенің туралығына немесе дәлдігіне ерекше мән бермегендей. Олар күнтізбесіне жаңа символдық санды енгізуге көбірек көңіл бөлген-ді.

Ертедегі Қытай алхимиясы басты екі мәселеге – космостық үрдістің теориялық химиялық үлгісін жасау және өмірді ұзартудың эликсирін іздестіруге шоғырланады. Нөмірлеу идеясы әсіресе, пештің қабаттарын бақылау жасауда нақты ескерілген.

Бұл дәстүрді батыстықтар кейде синтетикалық ағымға жатқызады. Синтетикалық тәсіл мен көзқарас шығыс философиясының қалыптасуы мен дамуына айрықша ықпал еткен басты ағым. Бірақ шығыста философияны тұтас білімдер жиынтығы ретінде қалыптастыратын себептер бірден, бірін-бірі толықтыратындай күйде қалыптасады. Сондықтан оның синтетикалық қызметі бірден айқындалынбады және жүйеленбеді.

Ежелгі Қытайдағы дүниетаным саяси күресте, ақсүйектерге қарсы наразылықта жаңа арнасын табады. Шығыстың бұл екі елінде байырғы дәстүрдің ықпалы басым болды, ал философия ғылыми түсініктен гөрі жалпы қиялға басымырақ сүйенді деген болжам батыста кең таралды. Тіпті, Азияда өндіріс тәсілі әлсіз, ғылым баяу дамыды деген көзқарас басым болды. Батыс үшін шығыс қауымдастығы мен меншік иелерінің ерекшеліктері мыналар:

1. Қауымдастық биліктің бейтарап, жүгенсіз билігіне тоқтау салды, оны бұрыннан қалыптасқан құқықтық дәстүр шеңберінде ұстауға ұйытқы болды, демеушілік етті. Жеке меншік иесі өзінің төңірегінде тума-таныстарын, сенімді көмекшілерін ұстауға тырысты;

2. Шығыста меншік иелері, соның ішінде саудагерлер, өз байлығын жерге жұмсады немесе ішіп-жеумен шашты, бай болса да оны капиталға айналдыра алмады;

3. Онда жерлестік, топтасу дәстүрі кеңінен етек алды. Жоғарыдан төмен қарай тұйықталған топтасу байланысының әлеуметтік ықпалы айрықша білінді. Жерлестік, топтасу дәстүрі бірде жеке адамдардың басын қосуға қамшы болса, кейде биліктің жүгенсіздігіне қарсы тұра алмады. Топтық, тайпалық қатынастар билікті жүргізудің ыңғайлы ортасына айналды;

4. Мұнда таптық жіктелінбеушілік, тапқа бөлінбеушілік орнықты. Шығыста таптық антагонизмнің әлеуметтік-саяси ықпалы тіпті әлсіз дерлік. Шығыста әрбір кедей алдымен өзіне жақсылық жасаған жеке байға, жеке биге табынды. Қалың жұрт оны өзінің туысындай, көсеміндей, құдіретіндей көрді.

Бірақ Шығыста мемлекеттің саяси билігі әрқашан күшті, ал жеке меншік үнемі тәуелді, әлсіз болды деп кесіп айтуға бола бермейді. Кейде жеке сектордың ықпалы анағұрлым мығымдық танытты. Жер иеленушілердің қарамағында құлдық тәртіпте, крепостной тәуелділік те өрбіді. Мұндай тәуелділікте жеке индивид қауымдастықтан бөлінбеді.

Философия тарихы сыртқы материалдық-рухани мәдениеттің аясында қалыптасады және философиялық проблеманың логикалық дамуынан туындайды. Тарихтағы ойшылдардың шығармашылық қызметтері де, олардың философиялық еңбектері де философия тарихының объективті негізін құрайды. Таным үрдісінің мәселесі дүниетанымдық проблемаға айналған сайын, ойлану қызметі философия тарихының арқауына айналады.

Өмірдің қызығына құмартқан, тіршіліктің қиыны мен қаупінен сақтанбақ адам көп нәрсені, ортақ негізді білуге құмартты. Білейін деген, білмекке ынталы жан дүниетанымдық мәселенің жауабын әрдайым және өзінше іздеуге мәжбүр болды. Осыдан философияға деген, білім мен даналыққа деген жалпы құштарлық өмірлік қажеттілікке айналды. Бірақ қажеттілікті ұғыну және оған ұмтылу жер-жерде бірден қалыптасқан жоқ.

Өйткені, философия тарихын субъективті тұрғыдан талдаймыз, философиялық проблемаларды түсіндірудің де субъективті тарихы бар. Аристотельден бастап философияның тарихын жинақтау, түсіндіру кезеңі басталады. Философияның субъективті тарихынан үш ерекшелікті аңғарамыз. Бұл – дүниетанымдық ойлардың өзгеру логикасы, философияның өзіндік санасы мен тарихи үрдісті талдаудың тәсілдерін біртіндеп құрастыру. Осы үш әдіснамалық бағдардан философияның өзіндік тарихы қалыптасты, "мәңгі" проблемада философияның өзіндік дәстүрі қалыптасты.

Философия тәжірибеге сүйенді, бірақ болмыс туралы жалпылама мәселені түсіндіруде адам тәжірибесі қарама-қарсы күйге – біржақты немесе әр саққа тартатын дағдыға ұшырады. Шындыққа жету үшін күнделікті тірлікте жиналған тәжірибе жеткіліксіз болды. Философиялық толғаныс белгілі нәрседен белгісіз нәрсеге таралып, жалғасын табады. Жекеден жалпыға, нақты көріністен елеске өту, алмасу үшін философиялық ойдың айрықша тәсілі керек. Философияны шындыққа жеткізетін құралы – ақыл-ой. Тәжірибенің қай түрі философияның негізі бола алады? Ақыл-ойдың ауқымы қандай? Бұл сұрақтар туралы үнді философиясында бір-біріне ұқсай бермейтін әр түрлі түсініктер бар.

Философияның тарихына үш логикалық құндылық тән. Философияны логикалық жаңару тұрғысынан танымдық проблеманың тарихына, дүниетаным тарихының түріне және білімдердің жүйесіне балаймыз. Білімдер жүйесі сыртқы факторлар – өндіріс йен ғылымның дамуынан ғана туындаған жоқ. Білімдер жүйесінің қалыптасуына философиялық идеялардың шиеленісі, философиядағы түрлі дүниетанымдық және ғылыми ағымдардың арасындағы пікірталас әрқалай ықпал етті.

Шығыс философиясында, әсіресе үнді философиясында әрбір дүниетанымдық мәселе метафизикалық, логикалық, этикалық, діни, адамгершілік тұрғысынан кең аумақта талқыланды. Философияның әр түрлі салалары бір-бірінен бөле-жара қаралмай, өзара салыстырылады. Шығыс философиясының мәтіндері басқа мәдени ортаға тарала бермеді, оның үстіне олар батысқа түсініксіздеу еді. Қазіргі ұрпақ философияны адам санасы мен адамзат білімінің қалыптасқан бір саласы немесе жүйесі ретінде ұғынады. Ол дұрыс көзқарас. Бірақ философияның кейінгі түрі, жетілген деңгейі ойланыс-толғаныссыз, пікірталассыз қалыптаспайтынын ұмытпалық.

ҮНДІ ӨРКЕНИЕТІНІҢ ЕЖЕЛГІ ӘЛЕУМЕТТІК-МӘДЕНИ

БАСТАУЛАРЫ

Қазіргі Үнді және Пәкістан жерінде шамасы 7-8 мың жыл бұрын мал шаруашылығымен, егін өндірумен айналысқан қауымдастықтар болған, б.д.д. ІІІ-ІІ мың жылдары қолөнері мен сауда-саттық таралған. Осы кезгі тайпалар арасында құдай-аналарға табыну, от пен суға құлшылық ету дәстүрі қалыптасады. Б.д.д. I мың аралығында қалалар саны көбейіп, онда сәуле02

т пен қол енері, жазу мен ғылымның алғашқы түрлері пайда болған.

Ежелгі үнді мәдениетімен шұғылданған тарихшылар оның сегіз кезеңін атап өтеді: 1) Индустанның алғашқы қауымдастық құрылымдағы аборнгендер (дравидтер мен кушиттер); 2) б.д.д екі мыңжылдықтағы Хараппа мен Мохенджо-Дародағы протоүнділік өркениет пен протоүнділік хаттар; 3) алғашқы қауымдастық кезіндегі арилық тайпалардың б.д.д екінші мыңжылдықтың жартысында Инда және Ганга өңіріне енуі; 4) б.д.д. бірінші мыңжылдықтың жартысындағы "қола ғасырында" арилық алғашқы таптық мемлекеттерінің көршілерімен табантіресуі; 5) Магадха мемлекетінің б.д.д. бірінші мыңжылдығының жартысындағы өркендеу кезі; 6) Маурья мемлекетінің (б.д.д. 322-185 жж) өрлеуі; 7) Құшан кезеңі (б.д.д. I ғ. бастап - IV ғ.); 8) Гупталардың кезеңі (IV-VI ғғ.).

Ертедегі үнді философиялық көзқарастар алғашқы қауымдастық қатынастар ыдырап, құлдық қоғам орныққан кезде тамыр жайды. Олардың идеялық негізін түрлі діни-мифологиялық жүйелер құрады десек, бұл ой-пікірдің әлеуметтік шарттары мен себептері бар. Ежелгі үнді қоғамы төрт варнадан (батыстық термин бойынша кастадан) – брахманнан, кшатриден, вайшьиден, шудрадан құралды. (Санскриттік сөз "варна" – жамылғы, қабық, түр-түс дегенді білдіреді). Әр варна – адамдардың қауымдастық салт-жорасын мұқият орындайтын және қоғамдағы орны анықталған, тіршілікте өз түсін бетке ұстаған, рәсіммен тұйықталған тобы. Әр варна мүшелерінің атқаратын дәстүрлі кәсібі болды. "Брахман" термині ежелгі үнді жерінде "құрметті, тақуалы өмір" сүрген, "ақ" түсті ұнататын беделді құдайдың атауын білдіреді. "Кши" етістігі "иемдену, билік жүргізу, жойып жіберу, өлтіру" деген мағынаны білдіреді. Кшатрийлер "қызыл" рәміздікті ұнатады. "Вайшья" – тиістілік, тәуелділік мағынасын білдіреді, веишилер сары түсті қабылдаған. Шудралардың түстік рәмізі – қара түс болған.

Жоғары абыз брахмандар – ой еңбегі мен моралдық билікте, кшатрийлер – әскери өнерде, билік жүргізуде үстемдік етті. Брахмандар киелі мәтіндерді үйретті, рәсім-салтты жүргізді. Вайшиліктер жер өңдеді, қол өнерімен және сауда-саттықпен шұғылданды. Бұл үш варналар арийлық ақсүйек ортадан шықты. Ақсүйек ортаның еркектері арнайы атақ-дәреже беру салтынан өтті, білімге тартылды, сүйтіп "екі мәрте туындады". Олар халықтың ең төменгі сатысы – шудрадан оқшауланып тұрды, өз ортасының рәсім-салтын қатаң сақтаған. Шудралар – дене жұмысымен айналысатын құлдар, қара халық. Шудралардың өмірлік құқығының шектеулігі соншалықты, оларды хайуандарға теңестірді. Шудра – біреудің құлы болғандықтан, оны иесі қалағанынша жалдап, тіпті өлтіре алды.

Көне үнді мәдениетін, оның заңдылығы мен тарихын ведалық (б.д.д. XV-VII ғғ.) және эпикалық (б.д.д. VI - II ғ. б.д.) кезеңдерге бөлу қалыптасқан. Біріншісін - арийлық мәдениет пен өркениеттің қалыптасу дәуірі, екіншісін – ұлағатты поэмалар "Рамаяна" және "Махабхаратаның" дүниеге келген аралықтары дейді. Осы кезеңде философиялық ойлар үш сатыдан өтті, үш қайтара жаңарды: а) веда беделін терістеген б.д.д. VI ғ. мектептер (жайнизм; буддизм және чарвака-локаята сияқты материалистік ағымы); б) Махабхарата кітабының алтыншы бөлімі – Бхагавадгитаның теориялық құрылымын қалыптастыру кезеңі – б.д.д. V-IV ғғ.; в) Веда беделін қабылдаған және оның мәтіндеріне сүйенген санкхья, йога, миманса, веданта, ньяя сияқты мектептер (б.д.д. IІІ ғ,- б.д. II ғ).

Сутралардың афористік мағынасын түсіндірудің маңызы (б.д.д. III ғ. бастап бері қарай) уақыт өткен сайын арта түседі. Осы кезде табыну, қарғау, рәсім-салт әндері мен гимндерінің жинақтары ("самхиттер") біртіндеп жарық көреді. Сырттан келген шапқыншылықтар қаншалықты жиі және қауіпті болса да, ондай қысымдар үнді шаруашылығын, мәдениетін, дінін, өнерін түбегейлі жоя алмады, қайта оған араласып, сіңісіп жатты. Үнді қоғамындағы дүниетанымдық жетістіктер "Махабхаратта", "Рамаяна" поэмаларында, бертін келе '"Бхагавадгита" атты эпикалық туындыда жинақталып берілген. Махабхарата– "Бхараттардың ұлы шайқасы туралы аңыз", діни, мифологиялық, философиялық ойлар жинақталған көне Үнді елінің эпосы, буддизмнің қасиетті түп нұсқаларының бірі.

Көне үнді мәдениетінің рухани бастауын ведалар құрайды. Веда (санскриттен – білім, жүргізу деп аударылады) үнді арий және дравид тайпалары мен халықтары әдебиеттерінің көне естеліктеріне, ескерткіштеріне ұқсайды. Ведалар – ертедегі үнділердің әлеуметтік қатынастарын қамтитын діни және философиялық гимндердің, сондай-ақ табынудың, жалбарынудың, өлең айтудың, құрбандық шалу салтының жиынтығы. Ведалық философиялық көзқарастардың сипаты мен деңгейін дүниеге деген жартылай діни, жартылай мифологиялық наным-сенім, жартылай жаратылыстану түсініктері құрайды.

Веданта – үнді философиясының көне даршанының бірі. "Веданта" сөзі "веданың аяқталуы" деген мағынаны білдіреді. Біртіндеп, упанишад ықпалынан босанған идеяларды, жалпы веданта деп атай бастайды. Ведәнталық талдау б.д.д. VII ғ. басталған секілді. Бірақ "веданта-сутра" атты еңбек б.д.д. II ғасырдан мәлім. Ал веданталық ілім тек бертінде б.д. VII ғ. әйгілі түсіндірмеші Шри Шанкара Ачария (Шанкара) арқылы кең таралды, өз жүйесін табады. Веданта идеясы мынандай қағидаға сүйенеді:

тұтас және елестеулі дүниенің, күллі нәрсенің түп негізі – Абсолют, Шындық, Брахман, Сол. Ол – бөлінбес тұтас біреу, сапасыз және атрибутсыз;

әр адамның рухани "Мені", оның Атманы осы түп негізбен бара-бар. Бірақ веданта ілімінде рухани "Мен" тәнге қарсы тұрмайды. Әрбір веданталық мектепке философтармен қатар, көптеген монахтар және қатардағы оның табынушылары болды.

Ведантаның тұжырым-түйіндерін ескі үнді философиясының алғы мектебі де қабылдады. Сондықтан ол Индияның ұлттық дәстүрі мен иудаизм сипатын қалыптастыруға, тіпті оларды жаңартуға есте қаларлық ықпалын тигізді. Веданталық жүйені түсіндіруге арналған әдебиеттердің, сөздіктердің саны кейін де толастаған емес.

Упанишад ведасының алғашқы түрлері б.д.д VIII-VI ғасырларға жатса, кейінгілері тіпті, біздің дәуіріміздің бас кездерін де қамтиды. Әр түрлі мәліметтерге қарағанда, упанишадтың саны 150-235 аралығындағы бірнеше құрылымды мәтіндерден тұрады. Олардың бірі өлеңдермен, бірі – қара сөздермен, енді бірі – аралас стилмен жазылған. "Упанишадтардың" көне түрлері – "Брихадараньяка-упанишадасы", "Чхандогья-упанишадасы" (б.д.д. XIII- VII ғғ.), одан кейін "Айтарея", "Каушитактар", "Майтрилер" және т.б. қалыптасқандай. "Упанишаданың" соңғы бөлімдеріне – "Араньяк", "Брахман" жатады. "Упанишадтарды" жинауға, жазуға, таратуға брахмандар мен сауатты кшатрийлер қатысқан.

"Упанишад" термині ("қасында отыру") ұстаздың аяғына жақындап отырып, мәтіннің сыры мен құпиясына үңілу, ұстаздың үйреткенін толық қабылдау дегенді білдіреді. "Упанишад" – самхиттердің мифологиясы ғана емес, ол – "Брахман" діни мифология, дүниені жасаудағы рәсіммен үйлескен мифология. "Упанишад" мәтіндеріне тән көріністер мен ерекшеліктер мыналар:

ол афористік, салыстырмалы жанрда беріледі. Оның құрамын әңгімелер, қарғыстар, дұғалар, гимндер, рәсімдер, аллегориялар, жұмбақтар құрайды. Түрлі жанрлар діни-мифологиялық сипатта топтастырылған. Сондықтан оған жүйелілік пен дәйектілік жетіспейді;

онда көптеген құдайлар кезігеді. Онда құдайлардың ішінде – Праджапати, Брахма атаулары жиі кезігеді. Брахма варнды, дхарманы жасаушы, тіпті дүниені сақтаушы ретінде көрсетіледі. Дүниені жасау ерікті актіге айнала бастайды. Қайсы бір космогониялық аңызда қараңғыдан Праджапати құдайы шықса, оның құрамынан Рудра (Шива), Брахма және Вишну пайда болды деген сөз айтылады. Упанишадта ескерткендсй, адам (әсіресе брахман) өмірдің төрт кезінен өтеді:

– бала веданы ұстазының үйінде оқиды;

– отбасын басқарса, ол брахман-түсіндірмені орындайды;

– қартайғанда, тақуалық күйге ұшырағанда араньякимен танысады, үндеседі;

– дүниеден күдер үзген қарттық жаста упанишадтың даналығын ұғынуға тырысады.

Буддизм ықпалының артуына ұйтқы да, себеп болған негіздер аз емес. Олар – адамның өзіндегі құдай негізін іздестіру, өмірдің дұрыс жолын іздеу, өзін тауып, өзіне жеткізетін көрікті жарықтау. Бұл адамның өзін құтқарудың, өзін босатудың нақты және мәнді қадамдары. Буддизм туралы батыста шындық мәнін тұтас қабылдай алмайтын, оның көріністерін "даралап", "бөлшектеп" қабылдай алатын ағым-дәстүр деген көзқарастар қалыптасты. Біржақты түсініктердің түбірі терең және әрқалай.

Түсінікке деген талпыныс топтасу идеясын қалыптастырды, ал реформалық жүйеге будда ілімі, будда діні, будда дәстүрі жатады. Екі жарым мың жылдан артық тарихы бар буддизм діни түсінікті, қимыл-әрекет культін, философияны ғана қалыптастырмады, сондай-ақ әдебиетті, өнерді, білім беру саласын, яғни тұтас өркениетті жетілдірді. Будда ілімінің қалыптасуына, оның сарапшылары – сарапшылардың "алты ұстаздары" айрықша ұйтқы болады. Солардың бірі – адживик қозғалысының негізін қалаушы Макхали Госал. Адживик қозғалысы үнді жерінде екі мыңдай жылдар аралығында өз ықпалын сақтаған.

Буддалық ілім бойынша, өмір – қобалжу, азап. Өмірге келу мен қарттық, ауру мен өлім, сүйгеніңнен айырылу мен сүймейтінмен бірге тұру, орындалмаған арман және қанағаттанбаған тілек – мұның бәрі де азаптың көрінісі, әрі жалғасы. Артық қобалжу – тірлікті аңсаудан, қызықты, билікті, мәңгі өмірді көксеуден туындайды. Будда діні бойынша, игілік пен зұлымдық – өмірдің абсолютті қарама-қарсы күштері. Зұлымдық тек зұлымдықты, игілік тек игілікті тудырады. Бұл – өмірдің басты заңы. "Бұл өмірде кекшілдікті кекпен тоқтатуға болмайды, кекшілдік болмағанда оның өзі-ақ тоқырайды" делінген "Дхаммапады" мәтінінде.

Будда ілімі кезіндегі мифологиялық, діни-философиялық көзқарастарды білген, олармен жиі пікірталасқа түседі. Будда өмірге келудің себебін өмірге деген сүйіспеншіліктен, құмарлыққа деген талпыныстан, өмір сүргісі келетіндіктен, адамдардың өздерінің ақ ниетінен тапты. Осылайша адам үнемі азапқа ұшырай бермек. Азаптан құтылу үшін өмірге деген аңсаудан үнемі босану, тойымсыз құштарлықтан толық құтылу керек. Осыдан азаптан құтылу жолын, құтылудың ұқсас бағдарын іздестіру, табу қажет болды.

Буддизмнің адамгершілік нормалары мына қағидаларға тіреледі: көндігу, тазалық, тақуалық, жақынға деген сүйіспеншілік, бауырластық, өкпені кешіре білу. Тойымсыз құштарлықты тоқтату үшін артық тілектен тартыну керек, жер бетіндегі әуре-сарсаңнан арылу дұрыс. Азаптан арылудың осындай жолын тапқан нирванаға жетпек.

Тірі жанды азаптан босату жолы – төртінші игі шындық. Бұл жолға түскендер азапқа ұшырататын басты жағдайды танып-білуге ұмтылады. Азапты жағдайдан құтылудың Будда сегіз амалын ұсынады:

Дұрыс көзқарастар (саммадиттихи) – төрт дәрежелі шындықты тану. Мағлұматсыздықтың салдарын талдамау, ұқпау – үлкен қауіп-қатердің көзі. Дұрыс көзқарас – шындыққа, адамның жетілуіне тура жол.

2. Дұрыс шешім (самасанкапта) – шындық тұрғысынан өмірді жаңартуға бел байлау. Мақсатқа жету үшін үш бірдей шартты орындау – дүниеге құмарлықтан, жаман қылықтан және өзгеге деген жаугершіл қастандықтан бас тарту керек.

3. Дұрыс сөйлеу (саммавача) – өз сөзін мұқият қадағалау, өтірік-жалған сөзден қалыс қалу, дұрыс шешімді жөн-жөнімен жүзеге асыру.

4. Дұрыс мінез-құлық (саммакаманта) – теріс қимыл-әрекеттен (ұрлықтан, жанды нәрсені өлтіруден, теріс пиғылдан) өзін ұстай білу.

5. Дұрыс өмір салты (самма-аджива) – таза ниетпен өмір сүру тәсілдерін игеру, адал, қайырымды ниетпен еңбектену.

6. Дұрыс күш-жігер (саммаваяма) – жаман пиғылдан арылтатын, жақсы идеяны өмірге енгізетін адамгершілік жолына үнемі ұмтылу. Бұл дегеніміз ойды қауіпті идеядан арылту, ақылды жақсы идеямен толықтыру, зияннан сақтанып, мейірбандыққа талпыну.

7. Ойдың дұрыс бағыты (саммасати) – дүниедегі заттар мен мүліктің өтпелі екенін әсте естен шығармау, әрқашан сақ болу. Мұның бәрі затқа бағынышты, жалынышты болып қалмау үшін қажет.

8. Көңілді дұрыс бөлу (саммасамадхи) – алдыңғы шарттарды орындау арқылы түпкі мақсатқа – нирванаға жетудің төтенше жолы. Бұл – үлкен мақсатқа ұмтылған "қайыршының" (бхиккхудің) жолы. Төтенше жолда адам ақылын шындықты ұғынуға шоғырландырады, күдікті сейілтеді, өзін құбылмалы сезімнен биік ұстайды, бұрынғы қуаныш пен шабытты күйден босана алады.

Буддизм ілімі нирваналық деңгейге жеткен адам ғана сансарадан босана алады деп үйретеді. Сансарадан босану жолы, осы-ақ. Бірақ сансара басқа заттармен, құбылыстармен себептілік заңы бойынша білінеді. Сансараның көпжақты себебі мен бастауы, біржағы, индивидуалды санаға деген сенімді қалыптастырады, біржағы түсінбеушілікті қоздырды.

Дұрыс пайымдаудың төрт сатысы кейін сараланып берілді. Олар: а) алдымен өзіміздің таза да тұнық ақылымызды шындықты түсінуге және түсіндіруге бағыттау; б) шындыққа сенген кезде ізденістегі тынымсыздық басылады, содан іштей жан тыныштығы мен қуанышын сезінеміз; в) өзіміздің денелік сезімімізден, қуаныштан босана білу; г) төртінші соңғы сатыда біз толық салмақтылық пен немқұрайлылық күйге жетеміз.

Пайымдаудың осы ережесін сақтамау түсінбеушілікке ұрындырды. Түсінбеушілікке бес негізгі эмоционалды тұрақсыздық, бес моральдық мешеулік түрткі болды. Түсінбеушіліктің бес негізі дегеніміз мағлұматсыздық, құмарлық, ашушаңдық, тәкаппарлық, қызғаншақтық. Тұрақсыздықтың осы түрлері сансараның түбірін құрайды, оны әр саққа жіктейді. Нирвананың белгісі – бірлікке, сансараның белгісі – индивидуалды "меннің" немесе оның санасының көптігіне жету үшін будданың шындыққа жеткізер төрт өсиетін, сыңаржақтылықтан сақтайтын екі бағдарды, адамгершілікті толықтыратын сегіз талапты орындау қажет. Шындыққа жақындататын жолдар: 1. қанағатсыздық, қобалжу, 2. Ізденіс пен үміттің себептілігі, 3. Ынтаны тоқтату, 4. Талпынысты тоқтататын әдіс. Әйелжандылық пен өзін-өзі азаптап қорлауда сыңаржақтылық күш алмақ.

Будда ілімі тағы бір қағидасымен көпті әуестендірді. Бұл қағида бастаусыз болмыс немесе сансара туралы түсіндірмеден нәр алады. Сансараны ешкім жасаған жоқ, ол бастаусыз уақытта және шексіз кеңістікте, мәңгі өмір сүреді. Бастауы жоқ сансара көптеген болмыстың қайнар көзі. Сансара мен нирвана – болмыстағы көптүрліліктің бастауы.

ҮНДІ ФИЛОСОФИЯСЫНЫҢ ЕЖЕЛГІ

НЕГІЗДЕРІ МЕН АҒЫМДАРЬІ

Дүние туралы түсінікті оймен жүйелеуде "даршанның" атқарған рөлі ерекше зор. Ежелгі үнді философиясында "даршан" сөзі кең, әрі түрлі – көбінесе "көру", "көз", "қарау", "шолу", "кездесу", "қатысу", "болжау", "ену", "көріну", "қабылдау", "тану", "таным", "пікір", "ниет", "ұмтылу", "көрініс", "белгі", "ілім", "жүйе" сияқты мағынада қолданылған.

Ежелгі үнді философиясында пайымдаушылық пен дәстүрлік ойлануға берілген, әр түрлі идеялық ағымдар – тұрпайы материализм мен идеализмнен жоғары бағыттар қатар өмір сүрді, олардың бәрі бірдей ғылыммен байланысты бола бермеді.

Ежелгі үнді философиясының қалыптасуы мен жетілуі түрлі жүйе мен мектептер, ағымдар мен дәстүрлер арнасында өтеді. Оларды шартты түрде екі топқа болу, екі топқа жіктеу қалыптасқан. Ертедегі үнді философиялық ағымдардың біреуін – ортодоксалды мектептерге жатқызады. Ортодоксалды бағыт веда беделін мойындайтын, Миманса (б.д.д. VI ғ.), Санкхья (б.д.д. VI ғ.), Вайшешик (б.д.д. VI-V ғғ.), Веданта (б.д.д. IV-II ғғ.), Ньяя (б.д.д. IІІ ғ.), Йога (б.д.д.ІІІ ғ.) сияқты ағымдардан құралды. Екінші ортодоксалды емес философиялық; бағытқа – веда беделін мойындамайтын – буддизм (б.д.д. VII-VI ғғ), жайнизм (б.д.д-iv ғ.), чарвака-локаята жатады.

Ежелгі үнді философиялық көзқарастардың идеялық негізін түрлі діни-мифологиялық жүйелер құрады десек, бұл ой-пікірдің әлеуметтік шарттары мен себептері бар. Ежелгі үнді қоғамы төрт варнадан (батыстық термин бойынша кастадан), веданың төрт бөлімінен – самхиттен (гимндер), брахманнан (рәсімді мәтіндердің жиынтығы), араньяктен ("орман кітабы", саяқ тұрушылар мінез-құлқының ережесі), упанишадан тұрады.

Даршан сөзі тар мағынада веданың беделін мойындайтын, бірақ оны әр түрлі дәрежеде қолданатын протофилософиялық ілімде қолданған. Оны астика деп атайды. "Астика" термині – "кім веданың беделіне сенсе" және "кімдер өлімнен кейін де өмір бар екенін мойындаса", солардың түсінігін білдіреді. Астика тобына үнді философиясының алты классикалық жүйесі – веданта, миманса, санкхья, ньяя, вайшешик, йога жатады. Веданта, санкхья, йогамен ағымдарының Индиядағы діни-мәдени дәстүрді жетілдіруге тигізген рөлі жоғары. Упанишад философиясы негізінде, алдымен болмыстың түптамырын іздестіру қалыптасты, соның барысында діни-философиялық ойланудың алты бірдей жүйесі – даршанасы өрбіді.

Индия философиясы жүйесінің екінші бағытын – ортодоксалды емес /діншіл емес/ топқа, настикаға жатқызады. "Настика" термині "теист", "атеист" деген мағынаны білдіреді. Настика жүйесі бхагаватизм, буддизм, жайнизм ағымдарынан материалистік /чарвак сияқты/ көзқарастан тұрады. Бұл үш ағымның негізін кшатрийлер қалаған. Буддизм мен жайнизм веданың беделін мойындамаған, қоғамның варнаға бөлінуін де қолдай бермеген. Буддизм мен жайнизмді кейбір мамандар философиядан гөрі парафилософиялық даршанға жатқызады. Олар веданың беделін мойындамайды, сондықтан, настикалық топты құрайды. Буддистер, жайнистер, чарвактар веданың құдіретіне күмәнданды. Буддистердің кейбіреуі дүниенің реалдылығында, жанның өзінше өмір сүретініне күмән келтірді. Упанишадалықтар болса, адамның мақсаты – салт-дәстүр арқылы "аспандағы шаттыққа" жету деген ықыласқа немкеттілікпен қарады.

Ортодоксалды емес бағыттың идеялық желісін қалаған даршанның бірі – чарвака ілімі. Үнді философиясында "чарвака" сөзі материалист деген ұғымды білдіреді. Мұнда адамдардың күнделікті өмірдегі түсінігін материализма жатқызды, кейде оған "локаятамата" деген атау берілді. Чарвака көзқарасын жақтаушылар, материалдық дүниені тек қабылдау арқылы ғана нақты, дұрыс тануға болады деген. Қабылдау арқылы жалғасын табатын танымның бастауы прамана деп аталады. Чарвактардың ұйғарымынша, қабылдау – жеке, дара прамана. Ол сана таза, рухани субстанцияның, тек атманың қасиетінен құралмайды, әрі тәннен тыс жанның өмір сүруін және оның мәңгілігін дәлелдеудің реті келмейді.

Чарвака-локаята ағымы Веданы, құдайдың қай түрі болмасын, тіпті Атман-Брахманды қабылдамады, өлімнен кейінгі өмірдің болатынына күмәнданбады, сенді. Олар дүние тұтас және реалды деген қағиданы негізге алады. "Локаята", "лока" сөзін, біреулер, "өлке", "ел", "кеңістік", "дүние", "әлем", "жер", "өмір" деген мағынаны білдіреді десе, енді басқалары "қарапайым адамдардың көзқарастарын" білдіреді деп жорамалдады.

Осы қағидаға орай, чарвак философиясын кейде жаратылыстанумен (свабхава-вада), кейде механицизммен (ядричч-хавада) теңестіреді. Өйткені, чарвак философиясы дүниеден тыс себептің ықпалына сенбейді. Ол нақты оң фактіге, бақылауға келетін құбылысқа жүгінуге үйретті. Чарвак философиясының жағымды жақтары да осында.

Өмірде адам неге ұмтылу керек? Адамның өмірдегі мақсаты не? Чарвактар өмірді бейіш, жұмақ және тозақ, тамұққа бөлуді жасандылық деп ұқты. Олар абыздардың ойлап тапқаны. Абыздар өз рәсімін орындату үшін осындай қулық-сұмдықты ойлап тапты. Адам материалды дүниеден толық босана да алмайды. Чарвактар үшін, жанды тәннен, тәнді жаннан босатпақ талпыныстар дәлелсіз. Дүниеде жалпы жан жоқ. Жанды тәннен бөліп ажырату арқылы ешкім қобалжудан құтыла алмайды. Олай болса, адам бұл өмірде азаптың түрі мен қинауын азайтып, біздің тәніміз бен жанымыздың рахатын анағұрлым молайтуға күш салуы орынды. Қанағат табу, рахаттану – бұл өмірдің, жақсы өмірдің бас мұраты.

Ньяя философиясын көбінесе ойлану туралы және сыни талдау туралы ілім деп те жатады. Осындай ұйғарымға жетелеген себеп те бар. Готама дұрыс танымның жағдайына және шындықты танудың тәсілдеріне айрықша мән берген. Ньяялық ойшылдар қабылдау проблемасын жан-жақты талқылайды. Олар үшін қабылдау дегеніміз, біріншіден, сезімдер арқылы объектімен тікелей байланыста болу арқылы дұрыс, тура, қатесіз танымды қалыптастыру, екіншіден, тікелей, лезде туындайтын таным.

Ньяя ілімінде сезімдердің объектімен үйлесу тәсілдеріне қарай қабылдау – әдеттегі дағдылы және дағдылы емес сияқты екі түрге бөлінеді. Дағдылы қабылдау сезімдердің объектімен тікелей, тұрақты қатынасынан туындайды. Оның бес түйсіктен құралатын сыртқы (бахья) және ақылдан тұратын ішкі (манас) жақтары аталынады. Дағдылы таным -иіс, дәм, көру, есту, сезу және ақыл, – барлығы алты мүшенің жиынтығынан тұрады. Ақыл ішкі органға, ішкі сезімге жатады.

Дағдылы емес таным да үш түрден – ұқсас топты қабылдаудан, күрделі қабылдаудан, интуитивті қабылдаудан тұрады. Ұқсас топты қабылдау дегеніміз, біртекті заттардың өзге нәрседен айрықша ортақ қасиетін және оның мәнін түсіну. Мысалы, адамгершілік деген сөзді алсақ, ол күллі индивидтерге тән адамдық, адамгершіл қабілет-қасиеттерді жинақтайды. Күрделі қабылдау әр түрлі түйсіктердің өзара күрделі тамырласуынан және өткен тәжірибе негізінде қалыптасады. Интуитивті қабылдау объектінің өткені мен болашағын, жасырынды және өте ұсақ жақтарын тануға мүмкіндік табады. Рухани жетілуді кейде ортақ бағыт және деңгей деп ұғады, кейде әркім өзінше жоғарғы жетістік деп қабылдайды. Мұндай қатып-сенген өлшем жұрттың бәрін қанағаттандыра бермейді.

Қабылдауды саралаудың басқа да дәстүрі бар. Ньяялықтар дағдылы қабылдаудың үш тәсілін – белгісіз қабылдауды (нирвикальпака), іріктемелі қабылдауды (савикальпака), тануды (пратьябхиджня) атап өтеді. Белгісіз қабылдау – заттарды белгілі бір топқа айқындап бөлмейтін, оған жатқыза бермейтін түсініктен туындайтын объект туралы түсінік. Іріктемелі қабылдау объектіні ерекше, қайталанбас қасиеті бар заттардың түрі ретінде қарастыратын білім. Тану – кейбір объектіні бұрыннан таныс, әйгілі түрде қабылдау.

Танымды немесе қабылдауды осылайша саралау үнді философиясының барлық ағымдарында бірдей қалыптасқан жоқ. Тіпті, қабылдаудың тәсілдері туралы да түрлі көзқарастар таралған.

Объектіні дұрыс танудың қабылдаудан кейінгі, екінші бастау – тоқтам (анумана), танымның кейбір түрімен кейін қалыптасатын білім. Тоқтам дегеніміз, объектінің кейбір қасиеттерін қабылдау арқылы заттар ерекшеліктерінің қатар, өзгермейтін қатынастарын ескеріп, ойланудың жаңа деңгейіне алмасу үрдісі. Тоқтамға келу үшін ойлану үрдісін үш атауын – бас атауды, ортаңғы атауды, шағын атауды, сондай-ақ үш алғышартты – үш атауға қатысты тұжырымдарды ескеру керек.

Ньяялықтар үшін таным немесе танымдық қабілет дегеніміз объектіні анықтау. Олар объектіні, біріншіден, дұрыс танудың төрт қайнар көзіне – қабылдауға, салыстыруға, тоқтамға, куәлі дәлелдікке жүгінді, екіншіден, анық танытпайтын төрт түрді – ессіздікті, күмәнді, қателікті, жорамалды, тоқтамды талдады.

Анық, дұрыс таным дегеніміз объект туралы дүдәмәлсіз, тура, қатесіз түсінік. Шын, анық танымның ерекшелігі сол, алған білім өз объектісінің табиғатына сәйкес келеді. Жалған білім объектінің табиғатын бұрмалайды, ескермейді.

Танымның дұрыстығы мен жалғандығын қалай ажыратуға болады? Дұрыс таным фактіге сәйкес келеді, мақсат пен табысқа жеткізеді. Жалған таным, керісінше, фактіге сәйкес келмейді, мақсатқа жеткізбей, реніш пен сәтсіздікке ұшыратады.

Ньяя философиясы логикалық проблемаларымен көп шұғылданған. Десек те, Ньяя философиясының басты, түпкі мақсаты — бұл мәселе ғана емес, адам өмірін мәңгі азап-қайғыдан құтқару жолы. Осы тұрғыдан философияның – шындықты тануға, логиканың – дұрыс танымның тәсілі мен жағдайларын анықтауға тигізер ықпалы мол екенін ашады.

Бертін келе "ньяя" терминін "логикамен" балау, вайшешикті болмыс және оның құрамдастарының мәнісі туралы көзқарастарымен теңестіру қалыптасады. Мұндай үйлестіктің түбірі тереңде жатыр. "Вайшешик" сөзі "вишеша" санскритінен туындайды. Ол "ерекшелік", "түрленулікті" білдіреді.

Вайшешик жүйесі – ежелгі үнді материалистік дәстүрдің бастамасын құрайды. Вайшешиктер құдайға да әлемде орын қалдырды. Рухани дүние құдай арқылы саналы ойластырылған күйге жетеді. Құдай – адамнан және әлемнен бөлінген реалдылық. Оның локаята ілімінен айырмашылығы сол, соңына біртіндеп идеализм мен діни дүниетанымға көптеп бейімделушілікке барады. Локаятиктер үшін дүние материалдық бастамадан немесе рухани принциптен пайда болды ма? деген сұрақ басты мәселеге жатты. Вайшешиктердің материалистік позициясы айқын және упанишадтың желісін жалғастыруға бейім болған.

Вайшешиктер жалпы мен ерекшені, жалпы мен нақтыны біртұтас болмыстың құрамына жатқызады. Мұнда нақтылық тікелей сезінуге болатын жекелікті білдіреді, ал жалпылық жеке туралы мәліметтерді пайымдаудың нәтижесі ретінде қабылданады. Осыдан жеке мен көпті өзара үйлестіру мәселесі сол кезде-ақ назарда тұрады. Ойға арқау болған мәселе – нақты сезінетін заттан оның болмысын тұтас түсіндіретін ұғымға көшу. Бұл бетбұрыста ғылыми негіздеу әлсіз болса да, материалистік бағдар айқын.

Вайшешик философиясы да, ньяя іліміндей жеке "менді" құтқаруды, шектеуден босатуды – басты мақсаты етеді. Бұл қағида ньяя және вайшешик философиясының түптес, тамырлас екенін білдіреді. Олардың арасында айырмашылық та бар. Егер ньяя философиясы а) танымның төрт бастамасын – қабылдауды логикалық тоқтамды, салыстыру мен куәлілікті таныса, б) реалдылықты толық жеткізетін он алты категорияны атап, талдап, ал, вайшешиктер а) танымның екі түріне – қабылдау мен логикалық талдауға ғана тоқталады, б) категорияның жеті түрін ғана талдайды.

Вайшешик жүйесі реалдылықтың мынандай жеті категориясын – субстанция (дравья), сапа (гуна), қимыл-әрекет (карма), ұқсастық (саманья), ерекшелік (вишеша) тәндікке қатыстығы (самавая), болмыссыздық (абхава) арнайы қарастырады. Категория деп сөзбен жеткізілетін объектіні, тіпті күллі реалдылықты да айтады. Алдыңғы алты категорияны жағымды реалдылыққа, ал соңғысын, болымсыздықты – кейінгі вайшешиктер теріс реалдылыққа жатқызады. Десек те екі ілім түптес-тамырлас келеді. Ньяя – вайшешик философиясы байланыстың екі түрін – жалғасу (саьйога) және тәндікті (самавая) қарастырады. Жалғасу – өзінше өмір сүретін екі зат арасындағы уақытша, мәңгі емес байланыс. Жалғасуда заттар мен субстанция арасындағы сыртқы қатынас, сол субстанцияның кездейсоқ сапасы немесе қатынасы туралы ұғымның сапасы.

Вайшешиктер алдымен упанишад немесе чарвактардың элементтер туралы қағидасын элементтердің түрлену теориясымен толықтырды. Элементтердің түрлену теориясы болмыстың бір түрінен басқа түріне алмасу тәртібін қамтиды. Вайшешиктер локаяттар мен санкхьялармен салыстырғанда, ғылыми жаңалықтарға еркін және кеңірек бағыт ұстады. Вайшешиктердің атомистік ілімі – астрономияның, жаратылыстанудың, химияның жетістігіне сүйенген материалистік идеяның жалғасы.

Вайшешиктер плюралистік көзқарасты теистік түсінікпен толықтырмақ болады. Вайшешиктер жағымды және жағымсыз факторлардың айырмашылығын мойындады, екі жақтың да объективті және нақты жақтарын анықтауға үлес қосты. Вайшешиктердің атомдық ілімі материалистік теорияны мазмұндауға ықпал етті. Вайшешиктер жүйесінде а) өмірге деген атомдық, адамгершіл және спиритуалистік көзқарастар, б) құдай әлемді жасаушы және оның моралдық жетекшісі деген теистік түсіндірмелер жалғасын тапты. Бірақ мұндай түсіндірмеден, құдай дүниені, атомды, ақыл мен жанды да жасаушы күш деген толық тұжырымға біржақты келе алмады.

Сонымен вайшешик философиясы материалдық дүниенің түрлі атомдары мен олардың байланысын қарастырады, жеке меннің адамгершіл өмірін түсіндіреді. Материалды дүние мен құдайдың, дене мен жанның қатар өмір сүруін жоққа шығармайды. Олардың әрқайсысы өзінше субстанция. Осылайша вайшешик философиясы илюралистік көзқарастың негізін қалады.

Сонымен санкхья, йога, ньяя және вайшешик мектептері өз талдауын, біржағы, күнделікті қарапайым адам тәжірибесі негізінде жүргізді, біржағы, веданың ықпалымен таласпады. Екі бастау да өздерінің түсінік-пайымдары түптес, тамырлас келеді деп ұқты.

Санкхья жүйесін б.д.д. VIII-VII ғасырларда ертедегі үнді ойшылы Капила қалыптастырған. Санкхья терминін біреулер "санаушы", "қайта есептеуші" мағынасында, басқалары "кім жақсы санай білсе, соны", яғни "санкхья философиялық; жүйені жақтаушы" деген мағынада қолданды. Мұндай атау дүниенің басты объектері мен тану тәсілдерін санап бермек талпыныстан туындаған деген болжам да бар. Тағы біреулер оны "дұрыс білім", "ойлану" деген баламамен түсіндірмек болады. Әр заманда осындай талдаулар қалыптасқан. Не керек, "санкхья" терминінің мағынасы туралы көптеген болжамдар таралған. Түптеп келгенде, санкхья дегеніміз; а) сан, танымның объектілерін санау арқылы тану; ә) философиядағы жетік білім; б) "менді" практикалық тұрғыдан түсіндіретін метафизикалық таным. Санкхьяның негізгі мақсаты үшінші бағытпен ұштас деген пікір көбірек таралған.

Санкхья – қос релизмді, пуруша мен пракритиді қабылдаған ертедегі философиялық жүйеге жатады. Оның негізін Капила атты ойшыл өзінің "Санкхья-сутра" еңбегінде қалапты. Капиланың көзқарасын "атеистік санкхья" деп те атайды. Өйткені Капила, құдайдың болмысын дәлелдеуге болмайды, сондықтан құдайдың бар екендігіне көз жеткізу мүмкін емес деген қағиданы ұстайды. Капиланың шәкірті Асури санкхья жүйесін түсіндіру ниетімен бірнеше кітаптар жазады. Бізге жеткен мазмұнды шығармалар – Ишвара Кришнаның "Санкхья-крикасы", Гаудападаның "Санкхья-крика-бхашьясы", Вачаспатаның "Таттва-каумудиі" және т.б.

Санкхья ілімі – бір-бірімен етене араласатын екі белсенді бастамадан нәр алады. Бастаманың бірін – пракрити (алғашқы материалды субстрат, материя және энергия) деп, екіншісін – пуруша (материалды дүниенің түр-сипатын құрайтын рухани бастама) деп атайды. Пракрити таусылмайтын шығармашыл, бірақ санасы жоқ күш-қуат. Пуруша жеке индивидтердің жан дүниесінен құралады. Ол саналы, бірақ қимылсыз, инертті бастама. Пуруша магнит күшіндей пракритиге, санасы жоқ материяға ықпал ете алады.

Санкхья ілімінің ұйғарымынша, пуруша мен пракрити қарым-қатынасы тұтас дүниенің қалыптасуы мен тіршілігінің бас себебі.

Пуруша мен пракити өзара аралас бір-бірімен қабаттасып жатса да, олардың ықпалында еркіндік, бос кеңістік пен мүмкіндік табылады. Оған бір себеп, пракити энергиясы үш гуннен (қасиеттен, белгіден, сападан) тұрады. Пракитидің бірінші гуны, саттвасы – жарық пен тыныштық жасайтын, даналық пен бақыт тудыратын, тепе-теңдікке жеткізетін игі бастама, екінші гуны раджасы – іс-әрекетке итермелейтін белсенді де құмар бастама, үшінші гуны тамасы – жалқаулық пен ақымақтыққа, бейтараптық пен алдауға итермелейтін инертті, әрекетсіз, жанама бастама. Әр гун жеке-жеке өз күш қабілетін көрсете алмайды. Олардың қуаты мен құдіреті – бір-бірімен араласуда.

Санкхья философиясы пурушаның материалдық орта мен тұсаудан босатуға, сансара (жердегі өмір мен қайта тірілуден) мен карманың тұйығынан жеңілдетуге бағытталған. Оның мақсаты – адамды іштей бостандыққа, босануға жеткізу.

Санкхья жүйесіне жақын ағымдардың бірі – йог философиясы. Йога практикасының тәсілдері туралы упанишад мәтінінде, әсіресе Гита поэмасында жиі айтылады. Гита поэмасындағы мәліметтер бойынша "йога" термині б.д.д. ІҮ-ІІІ ғғ. кеңірек мәлім болғандай. Поэмада йога термині әр мағынада қолданылады. Соның ішінде – Бхагаватомсн жанасу жолы, оның болмысына сену және адамдарға мейірімділік деген түсініктер басымдау. Поэмада йогалық жарлықтар қисыны немесе оның кейбір элементтері діни-философиялық тұрғыдан қосымша, қайта өңделінген.

Йог философиясын қалыптастыруда үндінің дана ойшылы Патанджалидің үлесі өте ерекше. Б.д.д. VI-III ғасырларда ертедегі үнді ойшылы Патанджали "Йога – сутра" еңбегін жазған-ды. Йог жүйесі Патанджалидің "Йога-сутрасында", Вьясаның "Йога-бхашьясында", Вачаспатидің "Таттва-вайшарадиінде", Бходжаридің "Вриттиінде" және басқа да көптеген авторлардың еңбегінде қаралды, талқыланды, таралды. Йог жүйесі рухты дене арқылы, дененің сыртқы қызметін барлық шектеулерден босатпақ, тіпті, босататын теориялық нұсқаумен және практикалық негізімен тарамды.

Йога идеясы санкхья ілімімен терең байланыста. Үндінің көне дәстүрлерінде йога мен санкхья жүйелерінің арасындағы ықпалдастық туралы жиі еске алынады. Өйткені санкхьядағы дуализм, 25 элемент туралы ілім йога жүйесінде де қабылданған. Иог жүйесі санкхьялықтардың таным теориясы мен метафизикасын, оның 25 бастамасын құптайды. Бірақ йога жүйесі үшін басты идея осы қағидалар емес. Йога жүйесі психологиялық, танымдық, психофизикалық тәсілдерге, олардың ағзаға ықпалына ерекше мән береді. Иогалық дәстүр психологиялық категорияларды түсіндіруге көп назар аударады.

Иог жүйесінің санкхьядан айырмашылығы сол, ол веданың абстрактілі спекулятивті деңгейінен гөрі, ведалық дәстүрді іс жүзіне асыруға, күнделікті тіршілікте үйретуге ерекше мән берді, құдайдың болмысын жоққа, бекерге шығармайды. Иог жүйесі рухты дене арқылы, дененің сыртқы қызметін барлық шектеулерден босатпақ, тіпті босататын теориялық нұсқаулармен және практикалық негізімен тартымды.

Үнді философтары йог жүйесін қолдануды өмір философиясының практикалық маңызды жағына балайды. Йог жүйесі күрделі дүниетанымдық шығарма. Ол басты төрт бөлімнен тұрады:

1. Самадхипада – йогтің табиғаты, мақсаты және түрлері туралы бөлім, йогтік деңгейге жетудің түрлі тәсілдері, ішкі мүшелерді жетілдіру туралы ілім;

2. Садханапада – қимыл-әрекет йогы, көңіл күйді топтауға жеткізетін тәсілдерге арналған түсіндірмелер;

3. Вибхутипада – йогтың ішкі сипаты мен ерекшелігін, табиғаттан тыс күштерді пайдалануды түсіндіретін бөлім;

4. Кайваляпада – босанудың табиғаты мен түрлеріне, трансендентті дүниеге және Менге арналған бөлім.

Йог жүйесіндегі басты мәселе– жаттығу тәсілдері мен практикасы, сол арқылы жеке адамды өзін-өзі ұстауға, өзінің сезімі мен мінез құлқын бақылауға, жан дүниесін баулуға үйрету. Йог жүйесінің кешенді нақты тәсілдері мен әдістерін меңгеру үшін үйренушіден ұстамдылық, табандылық, қатаң тәртіпті орындау, үнемі жаттығу, ағза мен оның физиологиялық мүмкіндігін ерік-жігеріне бағындыру сияқты күрделі психотехникалық белсенділікті ұйымдастыру және жүзеге асыру керек болды.

Йог жүйесінде өзін-өзі дайындау және жаттықтырудың тоғыз түрі мен тәсілі кезігеді:

1. Сабырлылық (яма). Барлық нәрседе, әр жағдайда өзін ұстай білу, киім қумай, тұрмыс мүлкіне беріле қызықпай, құмарлыққа салынбай, өзін бірқалыпты төзімділікке ұстау. Ахимса талабы орындау, яғни біреуге жамандық жасамау, күш-қуатты текке талан-таражға салмау.

2. Ұйғарым-жарлықты орындау (нияма). Алдымен ахимса принципіне қатысты – ешкімді өлтірмеу, ешкімге зиян келтірмеу. Адамның сөзін, ойын, мінез-құлқын үйлесімге келтіретін күллі ұйғарым – жарлықты орындау.

3. Дене, тәнді жаттықтыру (асана). Денені шынықтыратын, дене қимылын басқаруға үйрететін, ағзаның әр мүшесін икемділікке тәрбиелейтін қимыл-әрекетті жинақтау және орындау.

4. Тыныс алуды реттеу (пранаяма). Бірқалыпты, баяу, терең тыныстана білу, дұрыс тыныс алуды үйрену.

5. Сезіну тәртібі (пратьяхара). Қажет дегенде сезім органдарының қызметін тоқтату қабілеті, сыртқы тітіркеніштерге көңіл бөлмеу. Мысалға, олар жалаңаш денесімен қарда аунаса да, суықтықты бірден сезінбей, оған тез арада үсімейді, ащы тамақты жеп шайнаса да, ащылық дәмін сезінбейді, керек дегенде, айқай-шудағы жарамсыз дыбысты есітпейді.

6. Ақыл-парасат тәртібі (дхарана). Өз санасын реттеу және оған ықпал ету өнерін дұрыс игеру. Содан өз ойын таңдаған объектіге шоғырландыра алады. Мұны Абсолют пен үйлесуге бетбұрыс дерлік.

7. Пайымдау (дхиана) – Абсолютпен араласудың келесі қадамы. Бір ойға шоғырланған сезімдік күй біртіндеп назарын басқаға аударады, дерексізденеді, иррационалды сипат алады. Дерексіздік пен иррационалдықтың түп негізін байқай, әсірелей отырып, иллюзорлы феномен сипатын анықтайды.

8. Транс және экстаз (самадха) – соңғы саты. Дхиана трансқа жеткенде іштей абсолютті рухани экстазға жетеді, ондайда адамның рухани "Мені", пурушасы босайды, тазарады.

9. Сезіну тәртібі (пратьяхара). Қажет дегенде сезім органдарының қызметін тоқтату қабілеті, сыртқы тітіркеніштерге көңіл бөлмеу.

Йог тәжірибесінде, біріншіден, осы тәсілдер ашық мақтан үшін істелінбейді, екіншіден, психика табиғаты туралы өз заманындағы білімдер жеткілікті көріністер табады. Йогтар пікірінше, көптің әуесқойлығы үшін істелінген қимылдар ағзаның күш-қуатын текке таратады, адамды босқа шаршатады, ең бастысы, түп мақсатқа – Абсолютпен араласуға кесірін тигізеді. Керісінше, адам сезімнің, ақылдың, дененің берекесіз белсендігін тежей алса, онда, "Мен" өзін жарқыраған, өлмейтін сана ретінде түсінуге көтеріледі.

Сонымен йога жүйесі материалистік және идеалистік бағыттардың күрделі өзара ықпалын түсінуге жол ашты. Йога дәстүрі дене жаттықтыру кешеніне сүйеніп, ағзаның жасырын физикалық мүмкіндігін ашуға бағытталған рухани-психологиялық шоғырлану мен жаңару арнасы. Йогтың философиялық доктринасы дүниеден тыс "абсолюттік затты" сипаттауға арқаулық болып, бұл әлемде табынатын жеке құдайға орын қалдырмайды. "Йога философиясының жеке құдайы басқа жүйемен өте әлсіз байланыста", содан ол (Радхакришнан) діни эмоцияның объектісіне ғана ұқсап қалады.

Ежелгі үнді философиясының алтыншы даршаны – миманса мен веданта. Миманса мен веданта өзара тығыз дүниетанымдық байланыста болған да, ведантаны кейде уттара-миманса ("жоғарғы" немесе "екінші" миманса), ал мимансаны – пурва ("бастапқы бастама") деп атаған.

Миманса мектебі брахманизм идеологиясы дағдарысқа ұшырай бастағанда және веда беделі әлсіреген кезде қалыптасады. Мимансаның негізін Джаймини дана (шамамен б.д.д. II ғ - б.д. III ғ. аралығы) қалыптастырған деген болжам орныққан. Джаймини атауы "Самаведа" ведантасында кезігеді. Оны 2500 нақыл сөзден тұратын "Миманса-сутра" трактатының иегері деген пікір басым. Трактатты жазушы құрбандық шалу ережесіне, жөніне, ведалық рәсім-жоралғыға, діни салттарға арнайы көңіл бөледі.

Миманса философиясында таным ілімі арнайы талданады. Джаймини "дұрыс танымның" (прамана) бес бірдей қайнар көзін атап өтеді. Олар – веда мәтіні (шабда), сезімдік қабылдау (пратьякша), логикалық тұжырым (анумана), салыстыру (упамана), жорамалдау (артхапатти). Мимансалықтар таным тәсілдерінің арасынан салыстыру мен шамалауға кеңірек тоқталады. Шартты түрде алсақ, мимансалықтар таным үрдісінде сезімдік қабылдауға салыстырмалы түрде ерекше ықылас танытып, индуктивті тәсілге жиі жүгінеді. Бұл дедуктивті тәсілдің іргесін қалаған ньяялық дәстүрге керағар ізденіс сияқты.

Мимансалықтар жорамалдау немесе "дәйектеу" ұғымына көбірек көңіл аударады. Сондағы діттегені – жанама түсінік арқылы, оқиғаға тікелей қатыссыз жайттарды анықтап, оларды жақшадан шығару, терістеу арқылы нағыз себептерді іріктеу. Осы логикалық тәртіп арқылы ежелгі үнді философиясында алғаш рет болжау идеясы және оның танымдағы рөлі анықтала басталынады. Мимансалықтар әлемнің объективті болмысына және оны тануға болатынына күмәнданбайды. Олардың самхит беделін қабылдауы да, қолдауы да ерекше. Құдіретті күшті тек рәсім-жорамал мәтінінде ғана қабылдап, оны тілдің қайсібір абстракциясына айналдырады. Жасампаз қайда, қай түрде болды? Оны бұрын-соңды ешкім көріп сезе алған жоқ. Құдайды қабылдамай, ол туралы жорамал айтуға дәйек болмайды. Осыдан теистік көзқарас дүниенің шығу тегін түсіндіре алмайды. Мимансалықтар құрбандық шалатын әрбір сенушінің жеке құдайы болады деген ведизмнің қағидаларын қабылдамайды. Олар ведизмнің рәсімдік жағдаяттарын қабылдаса да, бірақ одан құдайға деген наным-сенім ұстанымдарын қайтадан қарастырады.

Алғашқы миманса немесе пурва-мимансаның негізі Джайминидің "Сутрасында" қаланған. Бұл кітапқа түсіндірме жазғандар Шабарасвами, Кумарила Бхатта, Прабхакара мимансалық ілімді жалғастырды. "Миманса" сөзі "кейбір проблеманы ойлану және сыни талдау арқылы шешу" деген мағынаны білдіреді. Мимансаның пәні – карма немесе рәсім-салт мәселелері.

Пурва – мимансаның бастапқы мақсаты – ведалық салт-рәсімді сақтау және қорғау. Миманса мектебі ол үшін екі тәсілге жүгінді: а) мимансаның рәсім туралы түсініксіз кеңестерін талқылау арқылы, оның салтын қиналмай-ақ орындайтын әдістемесіне үйрету; б) рәсім-салтқа көндіретін наным-сенімді философиялық тұрғыдан ақтау. Миманса философтары ведалық рәсім-салтты сақтауға қызмет етті, оның мына негіздерін анықтады:

тән өлсе де жойылмайтын, тіпті аспанда да рақаттану салтын жалғастыру арқылы жанмен бірге өмір сүретіндігіне күмәнданбау;

салтқа сүйенетін күнәсіз веданың, нақты дүниенің ерекше құпиялы құдіретіне сену.

Миманса философиясында таным теориясы, метафизика, этика теологиямен қатар қарастырылады. Мимансаның өкілдері веданың беделін сақтау мақсаты мен танымның табиғатын шындық пен қателіктің сипаты мен өлшемін арнайы, тереңірек қарастырады.

Үнді философиясына тән қызығушылық, біріншіден, адамға, оның рухына деген ынталылық. Содан "өзіңді өзің тани біл" деген талап үнемі қайталанады. Екіншісі – әлемге, табиғатқа деген көз жанарымен, көңіл назарымен ұмтылушылық. Екеуі де шексіз, мәңгі болмыс. Тек Құдай ғана шектеусіз мызғымас абсолютті болмыс. Осыдан көне дәуірлік дәстүрдің үнді – буддалық өркениетке айналуына ұйтқы, дәнекер болған идеялар мен бастаулар мыналар:

– жеке адамның мінез-құлқына айрықша мән бере отырып, оны құтқарудың, оны босатудың мүмкіндігін материалдық тұтас дүниеден емес, Абсолютпен үйлесуден қарастырды. Болымсыздық, сансара мен кармалық шеңберден құтылу – жоғарғы құндылық қатарына жатқызылды;

– үнді дәстүрінде индивид еркін, өзінше белсенді және заңмен қорғалған жеке адам емес, жеке басын құтқарудың жолын ойында іздестіретін белгілі бір кастаның қауымдастықтың тыныш та момын мүшесі ғана. Іштей тіс жармайтын төзімділік көршісіне деген немкеттілікпен ұштасты, тіпті діни рәсімдерді босаңсытты, кейде билікке, әкімшілікке, мемлекетке қалай болса солай қарауға бейімдеді;

– қатаң касталық жүйе әлеуметтік бағдарға кедергі болды. Жоғарғы кастадан шыққан әлеуметтік тегі болмаса байлықтың өзі жоғарғы бедел әкеле бермеді. Үнді-будда дәстүрінде теңдік немесе әлеуметтік әділеттілік мәселелері айрықша маңызды міндетке жатпады. Оның орнына карманың жоғарғы әділдігі туралы түсінікке, Жоғарғы Нақтылыққа деген ынта-ықылас пен ұмтылысқа ерекше мән берілді.

– өзін-өзі құтқарған жан, өзгені де құтқара алады деген наным-сенім мінез-құлықты биледі. Бұл дәстүр сезімнің жоғарғы мәдениетіне негізделді, сол қасиетті жетілдірді.

Веданта, буддизм, жайнизмде этика мәселелері, оның, негізгі идеялары мен категориялары салыстырмалы талдауға ұшырады. Осы ілімдер арқылы үнді дүниетанымы сыртқы дүниеден, материалды құбылыстардан гөрі, адам мәселесіне, ішкі рухани дүниеге айрықша назар аударды. Дүниетанымдық объектіге орай үнді дәстүрінде материалистік (чарвака-лакаята) және идеалистік (буддизм, веданта), дуалистік (ньяялықтар, вайшешиктер, санкья) ағымдардың элементтері, нышандары қалыптаса бастады.

Үнді философиясы қалыптасуының батыс дәстүрінен айырмашылығы сол, мұнда әр түрлі ағымдар қатар жалғасын тапты, бірін-бірі толықтырды.

ЕЖЕЛГІ ҚЫТАЙ ФИЛОСОФИЯСЫ –

ОЙ МЕН ӨРКЕНИЕТ ӨPICI

Шығыс мәдениетінің ендігі бір басты бағыты Лего дәуірінің аяғында нышан білдіріп, Чжаньго дәуірінде өзіндік ағым болып қалыптасады. Бұл кезеңді "патшалардың шабысқан заманы" немесе "қытай философиясының алтын ғасыры" деп атайды. Осы тарихи кезеңнен бастап, ертедегі Қытайда, а) шығыс өркениетінде, қытайлықтарға тән дәстүрлі өркениеттілік негізі қалыптасты, ә) Қытайды көрші өркениеттен шет қалған ел деп кесіп айтуға негіз қалмайды, оның үстіне, іштегі идеялық вакуумді көрші елдердің мәдени, рухани жетістіктерімен баяу, біртіндеп жаңарып отырғанын аңғарамыз.

Чжаньго дәуірінде қытай өркениетінде философиялық толғаныстың түрлері көбейді. Қытайдың алғашқы әйгілі тарихшысы Сыма Цян (б.д.д. ІІ-І ғғ) өзінің "Тарихи жазбалар" ("Ши цзи") еңбегінде ежелгі Қытайдың философиялық мектептерін алты топқа жіктеген: "инь және ян туралы ілімді жақтаушылар" (натурфилософтар), "қызметтегі адамдардың мектебі" (кунфуцияшылдық), "моистер мектебі", "номиналистер мектебі" (софистер), "заңшылдар мектебі" (легистер), "дао және дэ туралы ілімді жақтаушылардың мектебі" (даосистер). Кейін оған "эклектик мектебі" және басқа да үш-төрт мектептер қосылады. Кейде философиялық мектептердің қалыптасуы басқаша да аталынады. Олар: 1. Ду цзя (кунфуциялық); 2. Мо цзя (моизм); 3. Фа цзя (заң мектебі немесе батысша легизм); 4. Даодэ цзя (даосизм); 5. "Иньян цзя" мектебі (натурфилософтар); 6. Мин цзя (атаулар мектебі).

Бұл мектептер өмірдің практикалық мәселесіне жақын тұрды, әсіресе өмірдің даналығына, адамгершілік пен ел басқару мәселелеріне ерекше назар аударады. Философия мен діннің өзара ықпалы ауытқымалы, күрделі сипатта өтіп жатты. Оған бір себеп қытайдың философиялық ізденістері мен ғылыми жетістіктері арасында байланыс жүйесі қалыптаспады. Оны қытайдың көне мәтіндері мен философиялық ағымдарының мазмұнынан аңғаруға болады.

Қытай мемлекеттерінің арнайы идеологиясын құраған – Кунфуций ілімі. Оның негізін қалаған Кун Фу-цзы а) аспан, жер, адам туралы бұрынғы жалпылама сипатты негізге алды; ә) дао, дэ, тағдыр (мин), аспан астындағы жазмышы (тянь мин) туралы идеяны қабылдады; б) адам табиғаты мәселесін арнайы қарастырды.

Кун Фу-цзы аспанды өзіндік болмысы бар дүние ретінде, ең жоғарғы, құдіретті күш ретінде қарастырды. Аспан, ол үшін, әділеттілік аясы, аспан өз еркін әр адамға білдіреді, өз үкімін күллі аспан астындағы елдерге, мемлекеттер мен қоғамға таратады. Кун Фу-цзы Аспанды – тағдыр, жазмыш, дао деп қабылдайды. Содан Аспан еркі жеке адамның түсінігінде, өз ілімінің тағдырын да анықтайды. Содан аспан ұғымы кунфуция философиясында діни, саяси және этикалық қызмет атқарады.

Тағдыр ұғымын Кун Фу-цзы аспанмен ұштастырады да, оны кейде аспан еркі, аспан бұйрығы, аспан жазмышы (тянь мин) деген мағынада қолданады. Тағдыр батыста алдын ала айқындалған біржақтылық, абсолютті еркінсіздік деп қабылданса, кунфуция философиясы тағдырды адамның күні бұрын белгіленген жоғарғы бағдары, адамды кез келген тәуелсіздіктен босататын мұраты ретінде көрсетіледі. Кун Фу-цзы ілімі адамды тағдырмен салыстырғанда, адамның өзі таңдайтын еркіндік арнасын қалдырады. Адам еркіндік жолымен жүруі де, жүрмеуі де мүмкін.

Кун Фу-цзы бұрынғы ілімнен дао және дэ сипаттамасын қабылдап, оларды ұғымға айналдырады. Дэ "рақымшыл ", берекелі деген, дао рақымшылдыққа, аспанға апаратын жол деген мағынамен толықтырылды. Кун Фу-цзыда даоның болмыстық деңгейі аспаннан төмен, кейінгі. Дао – адам табиғатына да жеткізетін жол.

Ескіні дәріптеу – кунфуций дәуірінде өзіндік мақсатқа айналады. Кун Фу-цзы ілімінің түптамыры адам және қоғам мәселесіне тіреледі. Адам табиғаты (сын) кунфуция философиясында басты мәселелердің қатарына жатады. "Аспан адамға нені сыйласа, ол адамның табиғатын құрайды" ("Ли цзи"). Табиғат – адамның алғашқы қасиеті. Адам өмірге немен келсе, сол бастама оның табиғатын құрайды. Адам мәнісі – табиғилықтан тыс, әлеуметтік-мәдени жетістік. "Адамның бәрі де байлық пен беделге ұмтылады. Адамның бәрі де кедейлік пен жамандықты жек көреді", - дейді ұлы ұстаз.

Екі қасиет те адамның табиғатына тән ерекшелік. Адамға үнемі тыныштық бермейтін төрт ұмтылысты Кун Фу-цзы тізіп өтеді. Олар – жасын ұзартпақ, даңққа ұмтылған, қоғамда орнын таппақ, байлыққа деген ұмтылыс. Осы атақты нәрсеге жеткендер, рухтан тартынады, күштен сескенеді, адамнан қорқады, жазадан қауіптенеді. Бәрінен жоғары тұрған қасиет – "адамды сүйе білушілік" (жэнь). Ұлы Ұстаз адамды сүйе білудің жолы мен жөнін (дао) талдайды. Дао Кун Фу-цзы үшін адамды шынайы жолға салатын, адамға он ықпал еткізетін, оны басқаруға қажетті бүкіл идеялардың, амал-әрекет пен қағидалардың жиынтығы. Адамның табиғатын үш тұрғыдан саралайды: қайырымды еркек, жетік адам (цзюнь-цзы), ұсақ адам (сяо-жэнь), адамсүйгіштік (жэнь). Адам-сүйгіштіктің мәнісі – өз олқылығын жеңіп, сөзі мен іс-әрекетінде дұрыс жолға түсуде. Даоның осы идеясы "вэнь" термині арқылы жеткізіледі. Түптеп келгенде, "вэнь" – сөз бен білімділік арқылы жеткізуге болатын рухани мәдениет. "Вэньге" ниет қойған адам күнделікті өмірде көптеген қиыншылыққа ұшырайды. Асыл да ақылды жандарға жалған мен жаман ортада тіршілік жасау жеңіл болмайды. Бірақ ұлысты ұстаз болу үшін, дейді Кун Фу-цзы, мына қасиеттерді игеру шарт: 1. Өзінше ұстаздыққа жету; 2. Ұстаздыққа лайық биязы болу; 3. Ұстаздыққа іштей бейімділігі; 4. Адамдармен тіл табыса білу; 5. Өз өсиетіне берік болуы; 6. Өз уәжінде түру; 7. Ұстаздың даралығы; 8. Ұстаздың еркін тәуелсіздігі; 9. Жұмыстағы мінез-құлықтың ұстамдылығы; 10. Ұстаз ниетінің адалдығы; 11. Ұстаз жанының мейірімділігі; 12. Ұстаздың ақылдыны айқындап, таланттыны қолдай білуі; 13. Жолдасқа деген сенімділігі; 14. Ұстаздық талапты орындау; 15. Ұстаздың қарым-қатынастағы тартымдылығы; 16. Ұстаздың құрметтеуі және төзімділігі.

Сонымен адамның яғни, әлеуметті жанның, әлеуметті ортадағы нағыз орны, қызметі анықталады. Олай болса, әлеуметтік орта дегеніміз, қоғам мен мемлекет бірлестігі, оны басқаратын патшалық. Адам бұл орталыққа өз көзқарасын анықтайды. Олай болса, әлеуметтік ортада этникалық бастау айқын. Адам аспанға, тағдырға, дүниеге өз түсінігін білдіре алады.

Адамның табиғаты туа бітсе, адам өмірінің мән-жайы қоғамда, басқа адамдармен қарым-қатынаста қалыптасады, тіпті ашылады. Адамның мәнісін "бес тұрақтылық" (у чан) құрайды. Бес тұрақтылыққа – жэнь (адамгершілік, адамды ұнату), и (әдеттілік, парыз), ли (сыпайылық, рәсім, әдеп), чжи (даналық, ақылдылық, білім), синь (сенімділік, ашықтық) жатады. Бұл ұғымдарға кейде балалық парыз, ата-ананы құрметтеу (сяо), ағаны сыйлау, іні алдындағы қарызды өтеу (тн), берілгендік, шындық, сенімділік (чжун), келісім, үйлесімділік (хэ), ерлік, батылдық, батырлық (юн), талант, дарын (цай) сияқты кісілік қасиеттер де енеді. Осы қасиеттердің көрінісі мен қызметіне қарай адамдарды екі топқа, екі түрге бөледі. Олардың бірі – мейірімді, жетік ерге (цзюнь-цзы), қалғаны – төменгі сатыдағы әлсіз, ұсақ адамға (сяо жэнь) жатады. Цзюн-цзы аспан астындағы өмірдің астындағы өмірдің жоғарғы сатысын, ал сао жэнь – оның төменгі сатысын құрайды. Біріншісі барлық бес жағымды қасиеттердің иегері, ал сао жэньде теріс қасиеттер және өзіне емес, өзгеге деген қатаң талап басым.

Кун Фу-цзының әлеуметтік мұраты – жетік адамның (цзюнь-цзы) бейнесін орташа мінез-құлық ережесіне (чжун юн) сүйене отырып жасап, оның әдетін тәрбиелеу. Жетік адамның беделі, - оның адамгершілігі (жэнь) мен парыздық сезімінде, парыз бен заңға беріле қызмет етер қасиетінде. Кун Фу-цзы үшін, адамгершілік көптеген қасиеттерден – қарапайымдылықтан, әділеттіліктен, абыройдан, ұстамдылықтан, риясыздықтан, адамға деген ілтипаттан тұрады. Жэнь – ертедегі таңдаулыларға ғана лайықты жетістік, жаңа заманның жоғарғы мұраты.

Кунфуций идеясы, ілімі, діни идеологиясы екі мың жылдан артық уақытта қытайлықтардың сана-сезімін, олардың мінез-құлқын, психологиясын, сенімін тіпті ұлттық тұтас менталитетін қалыптастырды. Ол дегеніміз, әлеуметтік қатаң тәртіпті қажет кезінде ұсақ-шағын нәрсеге бейімдей білу;

еңбекқорлық пен білімге деген ынта-ықыласты суытпау; қызмет бабында өсу үшін жарыстан тайынбай, өзін-өзі жетілдіруге әрдайым ұмтылу;

отбасы-әлеуметтік байланыстардың мызғымастығын сақтау. Мұның бәрі де ұлттық мінездегі кунфуциялық ерекшеліктер еді.

Кунфуциялық доктрина қытай жерінде күшті мемлекеттің құрылуына, әлеуметті тәртіп тұрғысынан ұйымшылдықпен сақтауға үлкен септігін тигізді. Бұл доктрина қытай өмірін қилы-қилы заманда мемлекет деңгейінде реттеді.

Кунфуциялық дәстүр ресми түрде қаншалықты беделді болса да, қарапайым қауым оның барлық талаптарын түгел орындай алмады, кейде сақтауға тырыспады. Оның бір себебін айттық. Қолында билігі мен байлығы барлар немесе солардың тобындағылар кунфуцияның әлеуметтік тірегін құрады. Қалған топтардың арасында, әсіресе кедей-жарлыларда өз бағдарын еркін ұстағандар аз болды. Екіншіден, кунфуциялық пайымдау мистикалық, мифологиялық және иррационалдық таныммен үйлеспеді. Кун Фу-цзы рухты қабылдамады, наным-сенімге күдікпен қарады. "Біз өмірдің не екенін білмей жатып, өлім туралы мардымды бір нәрсе біле аламыз ба?" – деді ол (Лунь Юй, XI тарау, пар. 11).

Дүниетанымның, соның ішінде діннің өміртану қызметі кунфуциядан гөрі даосизмге жақындау болды. Халықтық ырым мен нанымға сүйенген салттарды діни даосизм тікелей реттеді.

Даосизм (қытайша "дао цзяо" – "жол ілімі") б.д.д. ІҮ ғ. қалыптасып, III ғ. аралығында Ежелгі Қытайдың түрлі аймақтарында кең таралған ағымдардың бірі. Тарихи мәліметтерге қарағанда, Кунфуция және дао ілімдері бір заманда, чжоулық хандық кезінде, яғни Хуан-ди ("Сары император") кезінде қалыптасқан секілді. Даосизмнің алғашқы бастауын шамандық наным-сенімдер мен мағтар рәсім-салттары құрғандай, негізін қалаушы – Кунфуцияның үлкен замандасы Лао-цзы. Лао-цзы туралы нақты мәліметтер сақталынбаған, бірақ аңыз-әңгімелер көп таралған.

Даосизм қарапайым адамға жақын, ашық көзқарас. Даосизм еркіндікке, мәңгілікке жол десек, сондай биік күйге жету немесе жақындау үшін, әрбір адам мынандай этикалық ережелерді ұстануы шарт: өзінше ішкі тыныштық күйге жету; жетік өнегеге бет ұстау; бағытына сенімді болу; өзімшілдік пен пайдақорлықтан бас тарту.

Осылайша шектен тыс әрекет етпей, заттардың өлшемін білу – барлық нәрсенің мәнін ажырата алуға себепкер Дао заңын ұстанған жан өзінің қуат күшін тәртіпке келтіре алады, өнегелі күйдің мүмкіндіктері мен қорын молайтады, сана аумағын кеңейтумен болмыс тұтастығына жетеді.

Даосизм адам денесін шағын ғарышқа, бүкіл әлемді үлкен ғарышқа балайды. Әлем аспан мен жердің, инь мен яннің қарым-қатынасының барысында тұтастығын сақтайды. Мысалға, Гуань цзының болжамынша: "Аспандағы (дао) бос, жердегі (дао) тыныш. Сондықтан олар қателікке ұрынбайды. Жүректі тазалықта (ұстаған), оған (жол тапқан), пайдакүнемшіл пиғылдан арыла білген, көпсөзділікке ұрынбаған парасатты даоға енеді. (Мұндай күйге) істерді байыптылықпен қарастыру арқылы жетуге болады. Мұндайда әр кез күш көрсету жарамас, ақыл бәрін бірдей болжай алмайды.

Осыдан даоның негізін түсіну үшін міндетті түрде үнсіздік пен әрекетсіздіктің мән-жайын өзіңе ұғындыруың керек. Адам тағы да бір-бірінен түрі де, орны да бөлек барлық заттардың негізін құрайтын жалпы нәрсені (өзі ұғуы керек). Сонда (жетік дана) Аспан астының иесі бола алмақ". Қала берді "Дао дегеніміз бір адам қолданғанда артық болмайтын, ал адамдардың бәрі бірдей қолданғанда кемімейтін нәрсе. Дао сондай. Оны аз көлемде қолданғанда, (ол) шамалы бақыт, ал кең көлемде қолданғанда, (ол) мол бақыт әкеледі. Кім (даоны) толық жүзеге асырса, оған Аспан асты тұтас бағынады. Кім (даоны) мүлдем ескермесе, одан халық жалтарып кетеді де, бақытсыздықтан құтыла алмайды".

Осы кезеңдері дао мен дэ идеялары туралы бұрынғы түсініктер өзгеріп, оның ықпалы әлсірей бастады. Кедей-жалшылар мен шаруалар дао ілімінен, біріншіден, қатаң тәртіп барысында заттай мүлікті бірдей тең болу идеясын ұнатты, сол әлеуметтік утопияға үлкен үмітпен қарады, екіншіден, рәсім-салт, бал ашу және емдеу практикасын жер-жерде қабылдады. Ал, беделді сауаттыларға дао салтындағы қарапайымдылық пен табиғилық, табиғатпен үйлесу ұраны, өз ойын еркін жеткізу ережелері ұнады. Сондықтан ол әр түрлі ортадан әрқашан қолдау тауып отырды.

Дао ілімі әр түрлі топтар мен қауымдастықтың қажетін өтеуге икемділік көрсетті. Ол ортаның рухы мен құдайын, салты мен рәсімін құрметтеді. Дао ілімі Лao-цзы, Кун Фу-цзы, Будда сияқты дін басыларына ғана емес, кез келген атағы, ерлігі шыққан өжет жандарға тәжім етіп, храм салдырудан бас тартқан жоқ. Сондай ізбасарлардың бірі – Лао Шэ. Лао Шэ кезінде "Не істеу керек?" деген сұраққа жауап іздегендердің бірі. Ол халықтың мұң-мұқтажын талдап, оған идеялық ықпал етудің ережелерін іздестірді. Осы тұрғыдан қоғамның кем-кетігін тізіп шығады. Қалын жұртты өзін-өзі сақтау тәртібіне шақырады. Лao Шэнің пікірінше, ыдырауға ұйтқы болатын қағидалар мыналар:

– өзінше, өз бетінше ойлауға қабілеті жетіспеуі;

– қоғамның экономикалық халін, құрылымын білмеуі;

– шет елдіктерге бағыну;

– күш көрсетуді проблеманы шешудің бірден-бір құралы ретінде қарастыру;

– күресті бейімделумен алмастыру;

– қолбасшылардың сатқыншылығы, халық мүддесінен ауытқу;

– қалың тобырдың надандығы, сауатсыздығы, қараңғылығы;

– мәдениеттің, тәрбиенің, білімнің, ағартушылықтың қадірін кетіру, мағынасын бұрмалау;

– халықтың байлығы мен дәулетін шашып, талан-таражға ұшырату;

– биліктің ғылымға деген сұранысының болмауы;

– жекеменшілдік пен әкімшілік эгоизмінің күшеюі;

– қалың жұрттың саясаттан, мәдениеттен, биліктен шеттеуі, енжар күйге ұшырауы;

– қоғам өмірінде еңбек құндылығының нашарлауы, құлдырауы, жоғалуы;

– халықтың шамадан тыс сенгіштігі, көнгіштігі.

Бірлігі жоқ ел – бітімсіз, бітімсіз ұрпақ – күтімсіз, күтілмеген адам құдайын да құрметтемейді. Өздерін танымаған – өзгенің жемтігіне айналған, қараңғылықта қалған. Жоғарыдағы да, төменгі де ақымақтыққа ұрынған орта – ессіз, енжар келеді. Ондай шектеулі тұйықта түбегейлі өзгеріс те, өрістеу де орын алмайды. Қиынның қияметі осында.

Легизм (латынша "заң" дегенді білдіреді) – фацзя мектебінің заң туралы ілімі, ерте қытайдағы саяси-этикалық ілім, адамды, қоғамды және мемлекетті басқару туралы көзқарастар жиынтығы. Легизм Чжоу династиясының билігі ыдырай бастағанда қалыптасады. Легизмнің көрнекті өкілдері – Цзы-Чан (б.д.д. VI ғ.), Гуань Чжун (б.д.д. 645 ж. қайтыс болған), Шан Ян (б.д.д. 390- 338), Хан Фэй цзы (280-233 шамасы), Ли Куй және т.б.

Легистер байырғы рулық қатынастарды, оның тірегі – ақсүйектік тұқым қуалаушылықты сынады. Олар елді басқарудың рулық дәстүрлері мен рәсімдерін қабылдамады. Осыған орай бастапқы кунфуция ілімімен тай-таласта қалыптасты. Кунфуцияның этикалық талаптарын "ойын сөзге" жатқызды.

Кунфуция басқару идеясын жэнь және ли принципіне сүйеніп жалғастырса, легистер оның орнына заңға (фа) сүйенген мемлекеттік реформаны жасады, басқару теориясын ұсынды. Кунфуциялық рәсімге, көндіру салтына фа-ның тәртібін қарсы қояды. Адамгершілікке нандыру рәсімінен гөрі құқыққа бағындыру және көндіру талабы жоғары қойылды. Мемлекетті бұрынғыдай үлкен отбасы деп қабылдамай, оны жансыз тетікке айналдырады. Ізгі даналардың орнын – шенеуніктер, өз халқының әкесіндей көрінетін басқарушылардың орнын – қатаң басшылар басады. Соңғылар өздерін халықтан да, кейде тіпті көк аспаннан да жоғары қойды. Көрші патшаларды жаулап алу, бағындыру, Қытайда көк Аспанмен теңестіру – мемлекеттің ең жоғары мақсаты ретінде ұсынылды.

Жер шаруашылығы мен соғыс – мемлекеттің бірден-бір басты мақсаты және сүйенер бағыты деп есептеген заңшылдар тұсында, а) мемлекеттің экономикалық негізі мен қуаты жер шаруашылығында деп ұқты, ә) қол өнері мен сауда-саттық жұмыстары тарыла бастайды.

Кунфуцияның легизммен үйлескен түрінде, яғни неокунфуцияшылда "ли" (рәсім) мен "фа" (заң) бір-бірін толықтырады, түсіндіру тәсілі мен үлгілікті, сондай-ақ күштеу мен жазалауды бір үйлестікке келтіре бастайды. Осы қозғалыс пен дәстүрді қолдамаған моистер тарап кетті, даосизм мен үнді жерінен келген буддизм ресми емес ағым қатарына жатқызылды. Бірақ Цинь патшалығы кезіне дейінгі түрлі мектеп, пікірталастыру, үкіметтің дүниетанымдық мәселеге араласпау дәстүрі қайтіп қалпына келмеді. Осы тұрғыдан алғанда Чжаньго кезеңін қытай философиясындағы "алтын ғасыр" деп тегін айтылмады. Енді "адам тазалығының бұзылу" кезеңі басталды. Олар неден басталды? "[Билеушінің] бұйрықтары дұрыс болмаса, еңбек борыштары уақытында белгіленіп, жойылып отырмаса, жер өңдеу бейберекетсіздікке жол берсе, - мұның бәрі "адамдардың таза еместігі" деп аталады. Рәсімдер мен борыш принциптерін сақтамау; өзінің [үйінде] бар нәрселерді өзінің сыртында тұрғандардан айыруды [қаламау]; еркек пен әйелдің арасындағы әдепсіз қарым-қатынастар; әке мен баланың арасында өзара сенімнің болмауы; жоғарыдағылар мен төмендегілердің бір-бірінен қашықтауға тырысуы; бақытсыздыққа ұласатын бүліншілік, міне, "адамдардың таза еместігі" деп осыны атайды. Барлық "таза еместік" [адамдардағы] ретсіздіктен туындайды". Адамдардағы ретсіздік мемлекеттің ыдырауына, мәдениеттің тұйықталуына, заңдылықтың бұрмалануына ұшыратты. Тарихтың үйреткені де, үйретері де осында.

Моизм б.д.д. V- III ғғ қалыптасқан философиялық ағым. Оның негізін қалаушы – ойшыл да, саяси қайраткер Мо-цзы немесе Mo Ди (б.д.д. 480/420 - 438/381). Моизм екі ғасыр бойы кунфуциямен қатар, "өте атақты ілімдер" қатарында бағаланған. Моизм кунфуцияға қарсы идеологиялық ағым болса да, "Mo Ди сөздері Аспан астын кернеп кетті", "жер-жерде оның сансыз ізбасарлары мен шәкірттері болды" деген ескертпелер кейінгі ұрпаққа жеткен.

Мо-цзы Лy патшалығы кезінде Кун Фу-цзы елінде өмірге келгенге ұқсайды. Көп ел кезіп, өз идеясын билеушілер арасында жиі-жиі уағыздайды. Оларды көптеген шапқыншылықтан сақтап қалады. Өзінің төңірегіне көптеген талантты шәкірттерді жинайды. Сол ізбасарлары "Мо ұстаздың трактаты" жинағын құрастырды, моизмді екі ғасыр көлемінде жалғастырды, толықтырды.

Моистер мектебін қатаң тәртіпке негіздеп құрған. Басшы екі айтпаған, екі рет ескертпеген. Бәрі де бұлжытпай орындалған. Мектептің тыңдаушыларының басым көпшілігі, шамасы тентіреп жүрген жауынгерлер тобы болуы ықтимал. Мо-цзының көзі жұмылғасын, оның мектебі үш топқа – Синфу-ши, Сянли-ши, Дэнлин-шиге бөлінеді. Әрбір ағым қалған екі топтың Мо-цзыға қатысын жоққа шығаруға тырысқан. Мо-цзы мектебі екі кезеңнен – алғашқы, діни бағдардағы және кейінгі, дін ықпалынан босанған кезден тұрады.

"Мо-цзы" кітабының авторлары аспан ұғымын негізге алып, оған ерекше сипат береді. Аспан – патшаға үлгі, адамның адамсүйгіштігі аспанға үлгі болуы керек деген қағиданы негізге алады. "Аспан үлкен патшаның шағын елді қысымға алуын, күшті үлкен отбасының кіші отбасыны ығыстыруын, күштілердің әлсіздерге көрсетер қоқан-лоққысын, қудың момынды алдауын қоштамайды". Керісінше, аспан адамдардың бір-біріне жәрдем беруін, бірін-бірі үйретуін, күштілердің әлсіздерді демеуін қолдайды. Аспан жоғарыдағылардың елді дұрыс басқармақ ынта-ықыласын, Аспан астында тұтас тәртіптің болуын қалайды. Аспан жалпы және тұтас, ол тірі жанның бәрін қоректендіреді. Аспан үлкен мен кішіні, бай мен кедейлерді ажыратпайды. Барлық адамдар оның қызметшісі. Адамдар онда еркін өмір сүреді. Аспан олардың бірін-бірі сүйе білгенін қалайды.

Мо-цзы кунфуций іліміне мынандай қағидаларын қарсы қояды: "даналықты құрметтеу", "бірлікті құрметтеу", "бәріне де сүйіспеншілік", "шабуылға қарсы", "шығындағы үнемдік үшін", «жерлеудегі сыпайылық», "аспан еркі", "рухты елестету", "тағдырға қарсы", "даналықты қолдау" принципі – ақсүйектерден шыққан "талантты қолдау емес". Мо-цзы билікте туысқандық рәсімді қолдануға. оған таныс-тамыр арқылы шығуға қарсы. Ол Қытай тарихында бірінші болып, адамдардың жалпы келісімі бойынша мемлекет пен биліктің шығу теориясын ұсынды. Бұл көзқараста билікті адамдардың шығу тегіне қарап бөлмей, керісінше, олардың "ең ақылды данасына" тапсыру тәртібін ұсынды.

"Бәріне де сүйіспеншілік" принципі – адамдардың теңдігі туралы және еркін төменгілердің қытайдың саяси өміріне қатысу құқығы туралы идеяның этикалық негізі;

әділеттіліктің жоғарғы өлшемі, оны дүниенің жалпы тәртібіне айналдыруға болады;

аспанның ғарыштық еркін білдірсе, сол деңгейге көтерілсе, онда бұл принципке адамдар тегіс бағынатын болады. Жаппай сүйіспеншілік болмаған жағдайда, тәртіпсіздік күшейеді, өзара жек көрушілік асқынады. Мо-цзы айтады: "Елдегі тәртіпті реттеу үшін жөнсіздіктің себебін білу керек. Егер тәртіпсіздіктің себебін біліп, оны болдырмай қойсаң, онда ел гүлденеді және тыныштыққа бөленеді; егер жөнсіздіктің түбірін таппасаң, онда елге тәртіп ендіру мүмкін емес...".

Мо-цзының кейінгі шәкірттері "бәріне де сүйіспеншілік" идеясын діни біржақты талқылаудан арылтты және оны адамдар арасындағы қатынастың жоғарғы тәртібіне айналдырудың қажеттігін логикалық тұрғыдан дәлелдеп берді. Моистер үшін, халық – ең жоғарғы құндылық. Аспан еркі мен халық еркі бірін-бірі толықтырып жатты. Аспанның адамдарға деген тәнтілігі мен сүйіспеншілігі, оның алдымен қарапайым халыққа деген сүйіспеншілігі. Патшалар аспанға еліктей, оның еркіне бағына отырып халықты сүюі керек. Бірақ өмірге оралсақ, халық аш-жалаңаш киімсіз, азып-тозып тынымсыз жұмыс істейді. Ұстаз Мо ақыл береді: "Қарапайым адамның үш ауыртпалығы бар. Ашыққанның тамағы, жаурағанның киімі, шаршағанның демалысы болмайды. Осы үш бірдей ауыртпалықтан халық көп азап шегеді. Бірақ та осындай кездің өзінде вандар, гундар және басқа да атақты адамдар үнемі қоңыраудың әуенін және дағараның соғылуын тамашаласа, лютня, цин, сыбызғы және шэн сияқты музыкалы аспаптарда ойнап, қару-жарақты көрсететін әскери жаттығулар ұйымдастырып жатса, онда қара халық астық пен киімді қайдан алмақ? Сондықтан бірсарындылық болмау керек деп есептеймін. Мен осындай тұйықтықты жоюға ниеттеспін...".

Моистер басқаруды жетілдіру қажеттілігін мойындайды. Билеушілер даналықты құрметтеу керек. Моистер елді рәсім-салт пен дәстүр арқылы басқарудың орнына әділеттілік принципін ұсынды. Әділеттілікті қолдау туралы ұстаз Мо айтты: "Аспанға, рухтарға және қара халыққа пайдалы деген барлық сөздер, күллі қимыл-әрекеттер – орындауға лайықты нәрселер. Аспанға, рухтарға және қара халыққа зиян келтіретін кез келген сөзді, қимыл-әрекетті ығыстыру – міне нені істеу керек". Пайдакүнемдік пен жаман ойда әділдіктің де, "бәрінен де сүйіспеншіліктің де" болмайтыны ескерілді.

"Бірлікті құрметтеу" идеясы – әлеуметтік қиял мен саяси ойдың жемісі. Бұл идеяда мемлекеттік биліктің сақталуы адамдардың қоғамдық келісіміне қатысты, соның жемісі екенін көрсетті. "Ертеде адамдар жаңадан пайда болған, ешқандай жаза болған жоқ, бірақ әрқайсысы әділеттілікті өзінше түсінді", – дейді Мо-цзы.

Моистер соғысқа қарсы ашық шықты. Олар мемлекеттер арасындағы саяси айтыс-тартысты әскери, күш көрсету әдісімен шешкенді қолдамады. Мо-цзы айтты: "Соғыстың қоқан-лоққы жолымен мемлекеттер арасындағы саяси айтыс-тартыстарды шешпек, сүйтіп құдірет пен атаққа бөленбек үміт – о да Аспан астындағылардың түрлі ауру-сырқаттарын емдеуге бір дәрі-дәрмекті, тіпті ол төрт-бес адамға ғана пайдалы болса да, күштеп ішкізушілікке ұқсайды...".

Моистер дәстүр-салтқа сыни тұрғыдан қарауға, оның тек жағымды жақтарын іріктеуге шақырады. Олар ескішілікке бас ұрушылықты қаламайды. Ескіде зұлымдық көп. Адам жақсылықты сақтайтын жаңаға ұмтылуы керек. Моистер басқарудың тәсілі ретінде заңды қабылдады. Заңдар аспан еркіне үйлесуі, жалпылама сүйіспеншілікке қызмет етуі керек.

Қытай философиясының тарихында моистер алғаш таным мәселесін көтереді. Олар, біріншіден, таным үрдісін, білімнің өлшемі мен қайнар көзін, адамның дүниені және өзін тану жолдарын арнайы талдады, екіншіден, білімнің практикалық мақсаты мен мағынасы, шындықтың өлшемі туралы мәселелерге жауап іздестіреді.

Мо-цзы туа біткен білім (шэн-чжи) туралы және ол адам қызметіне тәуелсіз деген кунфуция іліміне қарсы шықты. Олар туа біткен білім деген көзқарасты қабылдамады. Білімнің қайнар көзі – халық, оның еңбектегі практикалық қызметі. Содан білімнің практикалық мағынасын күшейтуді іздестірді. Білімнің практикалық құндылығы айқын болуы, халыққа қызмет етуі шарт. Оның айтуынша, өткен ұрпақтардың тарихи тәжірибесі – "өте ебедейлі вандардың ісі", "қалың жұрттың пікірі мен пайымдауы", "қарапайым адамдардың естігені мен көргені", елді басқару принциптері, адамдар арасындағы қарым-қатынас, ойды жеткізе білу қабілеті (бэнь), мұның бәрі де танымның пәнін құрайды.

Білім сөз бен ұғымдарда жинақталады. Сөз ұғымды жеткізеді. Сөз бен ұғымдар білімнің затын құрайды. Сонымен танымның үш нәрсесі бар: заттар, сөздер мен ұғымдар. Сөз бен ұғымдар затты қалай білдіреді? Әрбір сөз – заттың атауы. Атау жекеше түрге қатысты және жалпылама болады. Жекеше атау нақты затты білдіреді, түрге қатысты – ұқсас-жақын заттарды, жалпы атау түрлі заттардың ұқсас мән-жайын білдіреді.

Таным үрдісі туралы кунфуция мен моистер арасында ұқсастық та, айырмашылық та бар. Мысалыға, Кун Фу-цзы да, Мо-цзы да таным үрдісіндегі адам қабілетін дамытуды қоштайды, бірақ бірінші Мо-цзымен салыстырғанда, қалың жұрт мемлекеттік істерді білмеуі керек дейді. Мо-цзы өз замандастарының тікелей пайымдауын танымның бастауына балаған. "Аспан астындағы нәрсенің бар-жоғы туралы білімді тексергенде, қалың жұрттың көргені мен естігенін негізге алуды ережеге айналдыру жөн", деді. Кун Фу-цзы "билеушілер адамдарды сыйлау және елді дұрыс басқару арқылы білімді сақтауға үйренуі керек" дейді, ал Мо-цзы адам өмірін білім арқылы жақсарта алады деген үмітте болды. Оның өсиеті: адамды тамақпен қамтамасыз ету үшін, жерді жөнді өңдеуді үйрен;

еңбек құралың болсын десең, қол өнерімен шұғылдан; дұрыс затты сатып алу үшін, сауда-саттықты меңгер; киім болсын десең, тоқи біл.

Мо-цзы қолөнершілердің тәсілі мен тәжірибесін танымның дәлдігіне үлгі ретінде алады, оны әскери басшылар мен кеңесшілерге өнеге ретінде таратады. Елді басқаратын саясат жасау үшін, жағдайды жақсы білу керек, тәртіп орнату үшін нақты жайдың бас міндетін анықтау шарт. Адам білімді өзінің байқағанын өзгелердің, тіпті өткен ұрпақтардың пікірі мен тәжірибесін салыстыру, зерттеу арқылы алатынына Мо-цзы күмәнданбайды. Адам білімге не үшін ұмтылады? Сұраққа Мо-цзы былайша жауап табады:

білім кәдеге жаратылса, қарапайым адамға пайда әкеледі; білім сезім мен пайымдылықтың, бұрынғы және кейінгі тәжірибенің арасында байланыс табады, немесе байланыстың мағынасын ашады. Осылайша моистер реалдық, тәжірибе мен ұғымның, сөздің арасындағы байланыстың мәнін ашуға тырысты. Олар ұғым (мин) мен объективті шындықтың (мин) бір-біріне қатысын материалистік тұрғыдан түсіндіруге талпынды. Егерде, дейді олар, ұғым (атау) арқылы шындықтан сол атауға ұқсас заттар мен құбылыстарды таңдай алмасақ, ондай ұғым жалған, бос (сюй).

Мо-цзы таным үрдісін алғаш қытай философиясында – құбылыстардың себебін ашатын (гу), олардың ұқсастығы мен айырмашылығын және заттарды топқа жіктейтін (лэй) үрдіс ретінде қарастырды. Заттардың тобын немесе себебін анықтау үшін дейді олар, әзақ уақыт бойы білімнің фактілерін жинақтау, салыстыру және тұжырымдау керек. Моистер шындық фактілерінің себебін, негізін, оларды шектеу туралы ілімін арнайы зерттей отырып, қытай философиясына сол құбылыстардың ұғымы туралы өзіндік мәнді үлес қосты. Танымдағы адасудан сақтандырған жолдарды көрсетті. Оны Сюнь-цзы былай жеткізеді: "Адасу деп не аталуы мүмкін? Тілектермен ғана шектелу адасу болады, жек көрушілікпен ғана шектелу – адасу, заттардың тек басталуын ғана көру – адасу, олардың ақырын ғана көру – адасу, тек ұзақтағыны ғана [көру] – адасу, жақындағыны [ғана көру] – адасу, кең ауқымнан [ғана көру] – адасу, кемшілікті [ғана көру] – адасу, көнеге [ғана бойлай беру] – адасу, бүгінмен [ғана] өмір сүру – адасу болады. Барлық заттар бір-бірінен ерекшеленеді, сондықтан [оларға жекелеп қарасақ] сөзсіз адасушылық туындайды. Бұл адамдардың ойлауындағы жалпы дерт!"

Оның екінші ережесі: шындыққа сәйкес келетін білім – дұрыс. Дұрыс білім адамдардың қажетіне қолданылады және оларға пайда әкеледі. Үшінші ереже – білімді адамдардың істеріне қолдануы "бәріне де сүйіспеншілік және өзара пайда" принципін жүзеге асыру үшін қажет.

Сонымен адамдардың сезімдік, практикалық, тәжірибесін талдау, тәжірибелік танымнан теориялық деңгейге жеткізетін әдісті іздеу – моистік ілімнің жетістігі. Осыдан моистер ойлану заңдылығын ашуға жақындай түсті деуге негіз аз емес.

Қытай ерекшелігі – бастыққа, әміршіге, патшаға табыну, бас ию. Өйткені, басқарушы а) Аспанның еркін жүзеге асырады, содан ол күшті. Аспан адамды қайырымдылық ырқымен бөледі. Оны жүзеге асыру үшін, басшы көрсететін тәрбиелі тәртіп нұсқауында әрекеттенуі керек; ә) мемлекет тірегі, оны құрметтеу – қажетті тәртіп негізі. Құрмет тұту – Аспан, Жер және Адам арасындағы қызметті болу, соны ескеру. Аспан өмір сыйлайды. Жер өмірді таратады, Адам тәртіп пен музыка арқылы, яғни лайықты рәсім-салт арқылы бәрін де басқарады. Басқарушы: осы үш бірдей бастаудың қайнар көзіне лайық:

құрбандық жасау арқылы Аспанға қызмет етеді; жер жырту рәсімін сақтай отырып, Жерге қызметін жалғастырады;

тәрбиелеудегі, оқытудағы, тәрбиеге үйретудегі қамқорлығы арқылы Адамға қызмет етеді. Үшеуіне бірдей қызмет атқарған басшы қарамағындағылардың туған әкесі мен шешесіне ұқсайды;

б) өркениеттің индивидуалды бастамасы. Қытай философиясы индивидуалды "Меннің" рөлін басып тастайды, деген пікір Батыста кең таралған. Мұнда біржақтылық нышаны басым. Мәселені жан-жақты талқылаған ізденуші қытай мәдениетінде индивидтік, қоғамдық және саяси өзара байланыс түрлерінің тамыр жайғанын аңғартады.

Адамзаттық қауымдастық – табиғаттың бір бөлігі. Табиғат – бұл уақыт, кеңістік және себеп. Табиғат – бұл Майя. Майя бүкіл мәндердің атаулары мен формаларындағы сапаның шексіз саны. Майяны реалдылық дегенде, онда адамзат қоғамының тарихи "циклдік" қайталаушылығы объективті заңға бағынады. Табиғатқа не тән десек, ол тек еркін болуды аңсайды, әрқашан бостандыққа жетуге ұмтылады деп жауап берілген. Табиғат заңдары – барлық мәндердің бостандыққа жетуімен анықталады.

Сонымен, шығыста философиялық ақиқат халықтың рухани өмірін құнарлауға бағытталынды, оның тағдырын діни – мифологиялық тұрғыдан жандандырудың дәстүрі әр қырынан жалғасын тапты. Бұл – орта ғасырға дейінгі әрекетшіл жанның адасуы мен алғырлығының шығыстық өрнегі. Сол өрнек қытай өркениетінің арқауын құрады.

Қытайлық өркениет кунфуциялық дәстүрден нәр алды, таралды. Сондықтан "қытайлық – кунфуциялық өркениет" сөз тіркесі жиі қолданылады. Осы қытайлық-кунфуциялық дәстүр мен өркениеттің ерекшелігі неде?

1. Қытайлық дәстүрде дінге деген ұстамдылық айқын, әлеуметтік этика мен әкімшілік тұрғыдан реттелінетін мінез-құлық қызметі басым. Екі факторда елдегі саяси-әлеуметтік тәртіптің тұрақтылығына және оның жеке адамның еркіне үстемдік орнатуына ықпал етті. Сонымен саяси әкімшілік билікте, әлеуметтік тәртіпте және қол астындағы азаматтардың бірыңғай бағыныштылығы да орталық билікті, үкімет беделін арттыруға бағытталды.

2. Кунфуциялық дәстүр адамның өзін-өзі тәрбиелейтін этикаға, қоғамға іштей үйлесімділікті орнатуға ұмтылатын әлеуметті қолдауға бағытталған. Үлкеннің кішіге деген қамқорлығына, кішілерді үлкендердің ақыл-кеңесін ықыласпен тыңдатқызып, құрметтеткізетін тәлім-тәрбиеге үлкен мән берілді.





3. Қытай дәстүрі о бастан-ақ жоғарғы адамгершілік пен парызға нұқсан келтіретін байлық пен пайданы қолдамай, тек билік беделін өсіретін жеке іс-әрекетке ғана қолдау жасады. Бұл бағдарда ортақ мақсатқа деген қабілетті күшейтуге, аянбай еңбектеніп ізденуге тұрақты көңіл бөлінді. Дене мен ой мәдениетін баулу, білім қабілет құдіретін қошаметтеу дәстүрінің түбірі осылайша тереңде жатыр.

4. Кун Фу-цзының адамдарға бірдей мүмкіншілік идеясы әлеуметтік теңдік, әлеуметтік әділеттілік проблемасына айналды. Кімде-кім Кун Фу-цзы идеясын дұрыс ұғынып, ыждаһатпен үйренуге, қолдануға тырысса, оның бағы жанбақ, әлеуметтік сатыда өрлеуге мүмкіндігі табылады. Сонда ғана үкімет оларға қолайлы жағдай жасамақ.

5. Қытай дәстүрі үнсіз үрей мен бас июден гөрі, түсінген парызға, әлеуметтік үйлесімділік туралы түсінікке негізделді. Адамның өзін-өзі тәрбиелейтін дәстүрі етек алды. Әркім өзінше өмірге әрқашан қажет үш тіректі – ұзақ жасты, мол бақытты, көп баланы тіледі, сондай тілектерге жетудің мүмкіндіктері табылатынына күмәнданбады.

Шығыс мәдениетінің тармақтарында өзіндік ерекшеліктермен қатар, өзара айырмашылық та аз емес. Шығыс философиясының ерекшелігін талдауда, анықтауда мынандай проблемалар туындайды:

1. Үнді мәдениетіндегі бұрыннан қалыптасқан, ескі және жаңарған, қазіргі білімнің, дәстүр мен шығармашылық деңгейдің арақатынасы туралы мәселелер;

2. Ұлттық санадағы өзіндік идеялар мен сырттан енген қағидалардың бір-біріне ықпал ету кезеңдері;

3. Шығыстағы түрлі діни мәдениет пен философиялық ағымдардың қатар қалыптасуы, өзара нәрлену жағдайлары. Бұл проблемалар әр тарихи-мәдени кезеңде немесе әрбір ойшыл шығармасында қалай талқыланды, қалай шешілді деген бағытта ой жалғастырдық. Ескеретін, есептесетін жетістіктер мен қиыншылықтар, тәлім алатын және үлгі тұтатын тоқтам-тәжірибелер аз емес. Енді жақсылыққа деген сүйіспеншілікті білдірумен қатар, сол үлкен сүйіспеншілікке лайықты бірдеңе істеу, бірдеңені іске асыру кезегі келді.

Сонымен ойымыздың түйіні айқын. Шығыстағы философиялық пікірталастар, біріншіден, әлемтанудың, адамтанудың, өміртанудың алғашқы әдістемелік бағдарын, екіншіден, қытай үнді және мұсылман мәдениетінің жүйесін қалыптастыруға әдістемелік септігін тигізді. Бұдан шығыс философиясынан таным объектісінің және оған деген тәсілдік талдаулардың ұқсастығын пайымдаймыз. Сол ұқсастық өркениетке әлі де жол, үлгі, негіз болуда.

Шығыс философиясы.

Ежелгі кезең. Түркістан, 2006. (З-ЗО-бб.).

АНТИКАЛЫҚ ФИЛОСОФИЯДАҒЫ НАТУРФИЛОСОФИЯЛЫҚ "ШЕҢБЕР"

Ақылбек КЕЛБҰҒАНОВ

Ежелгі философияның қоғамдық сананың ерекше нысаны ретінде пайда болу және даму үрдісінің бастауында белгілі объективті негіздер жатты. Рулық құрылыстың алғашқы шағы жекеменшіктің пайда болуымен басталды. "Мал мен сән-салтанат бұйымдарына пайда болған жекеменшік кейбір адамдардың арасында айырбасқа, өнімдердің тауарға айналуына алып келді"52. Тауарлық өндіріспен бірге кейбір адамдардың өз күшімен жер өңдеуі, ал кейінірек жеке адамдардың жер иеленушілігі пайда болды. Содан кейін ақша яғни, қалған басқа тауарлардың бәрі айырбастала алатын жалпыға бірдей тауар пайда болды. "Бірақ адамдар ақшаны ойлап тапқан кезде, олар сонымен бірге бүкіл қоғамның оның алдында басын иетіндей, жаңа қоғамдық күш жаратып жатқанын білмейтін"53. Жеке-дара адамдардың рулық, патриархалды қатынастары айырбастың, Маркстің сөзімен айтқанда, заттай айырбастың кеңеюімен бірге өзінің адамдар арасындағы монополиясын жоғалтты.

Ежелгі Грекияның бүкіл саяси және идеологиялық өмірі б.д.д. VIII ғ. бастап қандас туыстық қатынастарды біртіндеп артқа қалдыру лебін ұғына бастады. Солон оларды қоғамдық өмірде (полистік) төңкеріп алды, Фалес оларды табиғи құбылыстардан ажыратты десек те болады54.

"Солон ... былайша айтқанда, саяси төңкерістердің бірнешеуін ойлап тапты, оған қоса, олар меншік қатынастарына баса-көктеп кірді55, атап айтқанда, мемлекеттің азаматтарының құқықтары мен міндеттері олардың меншігіндегі жердің көлеміне қарай белгілене бастады және билік басындағылардың билікке ие болу мөлшерінде қандас туыстық ескі қарым-қатынастар біртіндеп айналымнан шығарыла бастады.

Осылайша, басқару ұйымына тіпті жаңа элемент – жеке меншік56 енгізілді және бұл мемлекеттің дамуы үшін алғышарттар жасады. Бұл үрдіс Кіші Азияда белгілі дамуға ие болды, бұған Грекияның бірінші философы – Фалес тікелей ат салысты57. Сыртқы себептер (Лидиямен болған соғыс, сосын Персиямен болған соғыс) ионийлік мемлекеттің құрылуын тоқтатуға себепші болды және Кіші Азия территориясындағы грек колонияларының тәуелсіздігінің құлауына әкеліп соқтырды. Бірақ Солонның қоғамға қатысты (қоғамдық қатынастарды табиғи қатынастардан бөлу) жүзеге асырғысы келгендерін Фалес табиғатпен қатынасында (табиғи құбылыстарды олардың антропоморфизациясынан болу) жүзеге асырады. Солон бүкіл полистік өмірдің жалпы элементін – жер меншігін, Фалес – бүкіл табиғаттың жалпы элементін – су стихиясын айқындады. Демек, полис өмірінің басқару ұйымына қандас туыстық қатынастардың орнына затқа деген қатынас (жер меншігі) енгізілді. Сонымен қатар, табиғатты "бірқалыпты" көру белгіленеді: табиғи құбылыстар құдайлар мен адамдардың арасындағы "айырбас" алаңынан шығарылады, бұл "құдіретті күштердің" адамның мінез-құлқымен есептесуінде олардың "ұсақтайтын тиындары" міндетін жоғалтуына әкеліп соғады. Табиғат алғаш рет өзімен-өзі көрініс табады, және мұның бірінші симптомы табиғи құбылыстарды заттардың өзара әрекеті, заттардың заттарға әсері ретінде қарастырылуы болып табылады.

Біз А.Ф.Лосевтің "затқа құлдық, өндірістік-техникалық затқа құлдық және денелілік – бүкіл антикалық дүниетанымды құрудың әдісі, дін, философия, өнер, ғылымды және бүкіл қоғамдық-саяси өмірін құру әдісі"58, бірақ бұл үрдістің объективті алғышарты ең алдымен қоғамдық қатынастар сияқты өзгеріс болып табылады деген пікіріне қосыламыз.

Қоғамдағы төңкеріс және осының салдары болып табылатын адам ақыл-ойының объективті шындығындағы заттай қатынастарды бейнелеуге көшуі басқаға, сыртқы әлемді мифологиялық емес тұрғыдан ұғынуға жол ашты. Ең алдымен, ақыл-ойдың логикалық құрылысы өзгеріске ұшырады; алғашқы қоғамның санасында бағынышты рөл атқарған субстанция категориясы шындықты жаңаша пайымдаудың интеграциялық өзегі бола бастайды. Бұл біріншісі натурфилософияны шындықтың ғылыми пайымдау қозғалысының бастапқы нүктесі ретінде есептеуге болатын қоғамдық сананың жаңа нысандарының пайда болуына негіз болды.

Білім тарихында "функционалды" ақыл-ойдың рецидиві жиі болып тұрғанын және кейде "мифологиканың" кейде табиғи құбылыстарды ғылыми тұрғыдан зерттеу әдісі ретінде қарастырылғанын айта кету керек. Бірақ мынадай фактілер сөзсіз ғылымға қарсы бағытталып, оның дамуына кедергі жасады. Мысалы, жаратылыстануда XIX ғ. ортасына дейін үстемдік құрған "күш" туралы түсінік, тіпті XIX ғ. ірі жаратылыстанушы ғалымы Гельмгольцтің езінің аттап өтуі қиын болған елеулі әдістемелік кедергі болды. "Тығырықтың" гносеологиялық мағынасы қандай да болмасын құбылыстың өзгеруінің немесе басқа құбылыстардың шын себебін іздеудің орнына қайдағы жоқ жалған себеп немесе осындай өзгеріске сәйкес келетін қандай да бір "күшке" көлденең тұрды. Ф.Энгельстің айтуынша, мұндай әдіс өзінің әмбебаптығының арқасында өте "қолайлы": дүниеде қанша құбылыс бар болса, сонша күш ойлап табуға болады. Алайда өзінің түсініктілігі мен айқындығына қарамастан, бұл "тавтологиялық негіздерге сүйене отырып түсіндірудің формалды әдісі" (Гегель) "заң табиғаты мен оның әрекеті туралы біздің біліміміздің жеткіліксіздігін көрсетеді... Гельмгольцтің физикалық құбылыстарды, былайша айтқанда, жарық сәулесінің сынуы, электрдің түйісу күші және т.б арқылы түсіндірді, ортағасырлық схоластиктер температуралық өзгерістерді vis calorifica (жылу шығаратын күш. - Авт.) және vis frigifaciens (суытушы күш. – Авт.) арқылы түсіндірді, осылайша өздерін жылулық құбылыстарын бұдан былай зерттеу қажеттілігінен құтқарды"59.

Н.И.Ленин субстанция категориясын адам білімінің даму үрдісіндегі маңызды сатысы ретінде бүкіл айқындылықпен ерекшеледі: "Бір жағынан, құбылыстардың себебін табу үшін, материя білімін субстанция (ұғымына дейін) біліміне дейін тереңдету керек. Екінші жағынан, себептің шынайы білімі құбылыстардың сыртқы көрінісінен субстанцияға дейінгі білімін тереңдету болып табылады"60.

Бүкіл дәуірдің кең мәтініне сәйкес ежелгі натурфилософия толығымен "вещевизмнің" логикалық кеңістігінде тіршілік етеді. Гераклиттің афоризмі антикалық ақыл-ойдың "соматикалық" тәсілінің мәнін былайша сипаттайды: "Алтынға тауар, тауарға алтынды айырбастағандай, отқа барлығы айырбасталады және от та барлық нәрсеге айырбасталады" (В 90). Натурфилософия субстанционалды ақыл-ойдың алғашқы нысаны ретінде барынша толық дамуына Ежелгі Грекияда қол жеткізді. Оның "физикалық" философиясының тарихы шын мәнінде қолайлырақ, ақыл-ойдың натурфилософиялық әдісінің күшею "механизмін" табу үшін классикалық объект болып табылады десе де болады. Зерттеудің бұл тарапының маңыздылығы мынада: оның проблематикасын ашып және оның қиыншылықтары мен қарама-қайшылықтарын сараптай отырып, тек қана оның логикалық кеңістігін және теоретикалық дәлелдемелерін ғана емес, сонымен қатар ақыл-ойдың осы әдісінің қол жеткізген шындығын философиялық тұрғыдан қорыту дәрежесін анықтауға болады.

Ежелгі грек натурфилософиясы тарихында екі "шеңбер" ерекшеленеді – "аға физиктер" және "кіші физиктер". Және бұл дәуірге бөлудің гносеологиялық негізі бар: бірінші кезеңде натурфилософиялық ақыл-ой әдісінің шеңберінде табиғаттың біртұтастығы проблемасы қойылса, екінші кезеңде – сезімтал сан алуан әлемді суреттеу проблемасы қойылды. Сонымен бірге, барлық кезеңдерде ұғымдардың логикасындағы қозғалысты суреттеуге талаптанады. Қалай болғанда да ежелгі грек философиясында "физикалық" құбылыстарды зерттеу ылғи гносеологияға (түсініктер мен шындық, сезімдер мен сана) және логикаға (жалпы және бірлі-жарым) әкеліп тірейді, бірақ істің бұл тарапы қадала назар аударуды керек етеді және бұл зерттеуде біз бұны біле тұра тастап кеттік.

Фалес философиясының басы: космос біртұтас (А 13в)61. Біртұтастықтың кепілі біртұтас, қозғалыстағы, шексіз негіз – су (А 12) болып табылады. Әрине, Фалес "онда жылғаларда ағып жатқан судан гөрі көбірек нәрсені көрді" және бұл барлық алғашқы философтарға тән, "олар өздеріне сіңдіре алғанымен, олар бұдан былай ойды өздерінің таңдап алған образына сығылыстырғысы келеді"62. Эмпирикалық судың шегі мен анықтылығы оның шексіздігі мен анық еместігіне қарама-қайшы келеді. Бұл сыртқы қарама-қайшылық – былайғы қозғалыстың кепілі.

Анаксимандрдың апейроны (шексіз) қандай да болмасын бір стихия емес; апейронның басы жоқ, бірақ барша нәрсенің басы (фр.15); апейрон ескірмейді, ол мәңгілік (фр.11); апейрон – мәңгі қозғалыстағы шексіздік (фр. 9,11,17); апейрон – бұл жалпыға бірдейдің және жойылудың себебі (фр. 9,10,11,14). Сондықтан да Анаксимандр шексіздікті біртұтас негіз ретінде "туудың қайнар көзі таусылмауы үшін" таңдап алды (фр.14,15). Апейрон өздігінен өзгере алмайды; бөліктер өзгерсе де, бүтін өзгермейді (фр.1), сондықтан "заттардың пайда болуы стихияның (элементтің) сапалы өзгерісінен емес, мәңгілік қозғалыс себепті қарама-қайшылықтардың ерекшеленуінен жүзеге асады... қарама-қайшылықтар болса жылы және суықтың, құрғақ пен ылғалдың, және басқалардың мәні" (фр.9). Апейрон, осылайша, заттардың біртұтас бастапқы қайнар көзі, жалпыға бірдей әлемдік тәртіп, өздігінен қозғалатын негіз, заттардың тууы мен өлуінің өздігінен реттелетін үрдісі. Біртұтастың шексіз болу керектігі күмән тудырмайды, күмән тудыратын басқа нәрсе: белгісіз белгілі нәрсені тудыра алмайды. Бұны Анаксимандрдың өзі сапалы сан алуан әлемді апейронның өзінен емес, одан қарама-қайшылықтарды шығару жолымен шығаруды сезеді. Бірақ қарама-қайшылықтардың өзі сапалы.

Анаксимен көптің біртұтастығын тудыру механизмінің проблемасына назар аударып, оны нақ натурфилософиялық түрде шешеді. Табиғат біртұтас және шексіз (А 5); барлығы ауа (А1). Табиғат мәңгі өзгерісте болады (А 5,7); бүтіннің ішінде біртұтас болатын ол бөліктерде, атап айтқанда, ыдырау және қоюлану дәрежесіне қарай әр түрлі болады (А 5,6,7). Оның жоғарғы қарама-қайшылықтары – жылу мен сұлулық (В 1). Алайда, белгіліні (ауа) шексіз, жалпыны қамтитын сапа деп түсінуге тырысу сонымен қатар сапалы сан алуандықты шектейтін сапа болып табылады; "біреулердің айтуынша, Анаксимен ауа барша нәрсенің негізі екендігін және ол көлемі бойынша шексіз екендігін, бірақ өзінің сапаларына қарай шектелген екендігін айтты" (А 6).

Пифагоршылар математикалық ғылымдардан "тәрбие алып", математиканың көмегімен натурфилософиялық проблеманы шешуге тырысты. Шексіз Анаксимандрдан әр заттың нақтылығы, оның жеке-даралығы түсініксіз. Сондай-ақ, шексізге (ауа) сапалылық сипат беру сәтсіз болды. Тек қана шексіздіктен жолға шыға отырып, шындықты түсіндіруге болмайды, шекке де есеп жүргізу қажет. Өйткені, кез келген заттың шегі, шекарасы бар, шектеулі; оны өзінің өмір сүру дерегі ретінде белгілейді, демек заттардың көзге көрінбейтін материясы немесе кеңістігін құрайтын осы шексізді, белгісізді және шектелмегенді шектейді; яғни кез келген зат шексіз бен шектеулінің бүтіндігі болып табылады. Пифагоршылар өздерінің барша әлем мен әр заттың мәні болып табылатын осы санға: "барлығы сан болып табылады" дейтін бұл қасиеттерді береді.

Әлем біртұтас, оның бастапқы себебі мен кепілі – әйел мен ер адам (шексіз және шектеулі) негіз шығатын "қос жынысты" және ең қасиетті сан ретінде монада ерекшеленеді, содан кейін олар бір-бірімен өзара әсерлесе отырып, өздері тірі барлық деп білетін бүкіл космосты тудырады63. Мұның Анаксимандрдың "математикалық" тұрғыдан сипатталған негізгі идеясы екендігі анық.

Пифагоршылар алғаш рет логикалық қарама-қайшылықтарды: шек пен шексіздікті64, тақ пен жұп, біртұтас пен сан алуандық, оң мен сол, әйел және ер адам және с.с.65 ұғынады. Дегенмен, математика сондай-ақ қарама-қайшылықтармен әрекеттесу алаңын шектеді ("декада" деген – қасиетті сан, демек, небәрі он қарама-қайшылық жұбы бар). Негізінде, пифагоршылар қарама-қайшылықтардың біртұтастығы туралы аз сөз қозғайды, біртұтастық артқы планға шығып кетеді, олар қарама-қайшылықтарды қарама-қарсы қоюға жан-тәнімен беріліп кеткен. Алкмеон математикадан алшақтап, білімнің басқа салаларына көңіл аударғаны сол еді: оның "адами (заттардың) көпшілігі екі жақты екендігіне" көз жеткізгенін көреміз. Оның үстіне ол қарама-қайшылықтарды олар сияқты (басқа пифагоршылар сияқты. – Авт.) белгілі деп есептемейді, бірақ оларды, мысалы, ақ-қара, тәтті-ащы, жаман-жақсы, үлкен-кіші сияқты, сәттілікке жетелейді"66. Қарама-қайшылықтардың он жұбы бар емес, заттардың көбісі екі жақты.

Ксенофан әлемнің біртұтастығына назар аударады, "барша нәрсе біртұтас" (А 4), бұл біртұтас (құдай) "мәңгі" (А 33), уақыттың ішінде басы жоқ (А 36), "әлем туылған жоқ, мәңгі және жойылмайды" (А 37). Осылайша, Ксенофанның еңбегінде біртұтастықты заттардың сан алуандығынан бөлу байқалады. Біртұтастық сан алуан нәрсеге барлық пункттер бойынша қарама-қарсы тұрады, ол (болмыс, немесе ксенофанның құдайы) мәңгі емес, шексіз емес, бір жағынан шексіздік не басы жоқ, не аяғы жоқ, не ортасы жоқ, екінші жағынан, бейболмыс, бір-бірін тек қана сам алуандық шектейді.

Ксенофанның еңбегінде байқалатын біртұтастық пен сан алуандық арасындағы алшақтықты Парменидте соңына дейін жеткізеді. Милетшілерден біз біртұтастықты шексіз ретінде көргенін байқадық. Сезімтал образ біртұтастықты берік, тұрақты, жалпыны қамтитын негіз ретінде сипаттай алмайды – бұл жүйелі түрде жүргізілген қорытындыны біз Парменидтің натурфилософиясынан табамыз. Парменидтің "Табиғат туралы" поэмасы бұл бөлінушілікті анық байқаған, ол екі бөліктен тұрады: "ақиқат жолы" және "пікір жолы". Бұл жерде болмыстың екі түрінен сөз қозғалып отыр, өйткені бейболмыс тіптен жоқ. (В 6).

"Болмыс бар, бейболмыс жоқ". Бұл тұжырымның "болмыс дегеніміз болмыс" (а дегеніміз А), немесе кез келген белгілілік өзіне-өзі тең деген теңбе-теңдік заңын сипаттайтыны анық және "ойлау мен болмыс – бір нәрсе" (В 5) болғандықтан, яғни ойдың бағытталған ой мен заттың мазмұны бірдей, ал бейболмыс жоқ, өйткені ол ақылға сыймайды, болмыс ақылға сыятын болмыс ретінде философиялық сананың шындығы болып табылады. Бұл болмыс шын барлық ретінде "пайда болған жоқ және жойыла алмайды", бүтін, бір текті, қозғалмайды және бітпейді (В 8,3-4), яғни уақыттың ішінде не басы, не аяғы жоқ.

Болмыстың ақылға сыятын белгілілігі бойынша сипаттамасы (кеңістікте және уақытта бар болу шартымен емес, өзіне-өзі теңбе тең болу, мысалы, Гераклиттің "біртұтастықты" сипаттағанындай) Парменидті болмысты таза абстракция ретінде анықтауына алып келеді. Бұл абстрактылы болмыс туралы тек оның бар екендігі туралы, яғни абстрактылы біртұтастық екендігі туралы айтуға болады. Бұл жерде алғаш рет "физикалық" философияның тысына шығуы көрсетілген, мұның ішінде Гегельдің Элей мектебін "ойдың ұғымдардағы таза қозғалысының бастапқы белесі ретінде" сипаттау себебі жатыр67.

Былайғы жерде Мелисс Парменид болмысының "физикалық" түсіндірмесін береді, атап айтқанда: ол болмысты кеңістікті толығымен толтырып тұрған затпен, ал бейболмысты – бостықпен теңестіреді, өйткені денелер өздігінен қимылдай алмайды. Аристотель Мелиссті жайдан-жай "ожарлау" деп, ал Парменидті "көреген" ойшыл деп атамаған болса керек. Демек, біз Парменидтің онтологиялық дәйектерін ("барлығы біртұтас және өзінің ішінде қимылсыз") және Мелисстің физикалық дәйектерін (болмыс барлық нәрсені толтырады, бостық жоқ; болмыс қозғалыссыз, өйткені оның қозғалатындай бостығы жоқ) ажырата білуіміз керек.68

Әлемнің біртұтастығы оның бар екендігінде – бұл Парменидтің поэмасының бірінші бөлімінде шығарған қорытындысы. "Табиғат туралы" поэмасының екінші бөлімінде, Симплицийдің мәлімдегеніндей, "Парменид ақылға сыятыннан (әлем) сезімтал әлемге өтіп, немесе өзінің сөзімен айтқанда, ақиқаттан пікірге өтіп, өзі де туылған (заттардың) негіздерінің стихияларға (элементтерге) тән екендігін мойындады және (олардан) өзі жарық және қараңғы түнек, немесе от пен жер, немесе тығыз және жіңішке, немесе (өзіне) теңбе-тең және әр түрлі деп атаған алғашқы қарама-қайшылықты құрады" (В 8). Парменидтің еңбегінде біртұтастық сан алуаннан бөлінгеніне қарамастан, бұл оның натурфилософиялық жүйе құруына кедергі жасамайды, біртұтастық пен сан алуанның ара қатынасы туралы мәселе (натурфилософия шеңберінде біртұтастықтың сан алуандықты тудырған тетігі туралы мәселе сияқты) шиеленіседі және "физиктердің" болашақ ұрпақтары үшін кедергі болады.

Парменидтің бұрынғы шәкірті Эмпедоклмен бірге біз ұғымдар логикасында шындықтың сан алуан түрде бейнелеу ұмтылысын білдіретін натурфилософиялық пікірлердің жаңа "шеңберіне" аяқ басамыз. Натурфилософия шеңберінде бұл бірнеше элементтерге (стихияларға) әлемнің бастапқы негізі ретінде бет бұруы сияқты саналады. Бұл бағытта "кіші физиктер" кезеңінің теориялық ойы қозғалды.

"Эмпедокл... төрт элементтің бар екендігіне меңзейді, – от, ауа, су мен жер және екі бастапқы күш – сүйіспеншілік пен өшпенділік, олардың біреуі біріктіруші, екіншісі – бөлуші (А 33). Бұл элементтер (А 28) пайда болмайды және жойылмайды; олар барлық заттар шығатын әр түрлі бірлесулерге кіреді. Әлемнің негізінде бірнеше элемент жатқанын мойындау олардың бір-бірімен қатынасын мойындайтынын да білдіреді. Егер әр стихияның өздігімен өмір сүретіндігін ойлайтын болсақ, онда олардың байланысы да тек сыртқы күштің көмегімен жүзеге асады, ал бұл элементтер үшін небәрі екі күй – бірлестіру немесе ажырату ақылға сыятын болғандықтан, стихияның бұл екі күйі Эмпедоклдың еңбегінде Сүйіспеншілік пен Дұшпандық болып көрініс тапты.

Эмпедоклдың еңбегіндегі бірлестіру және ажырату принципі бұрынғы натурфилософтардың айналу принципін теріске шығарады. Айналу принципі өзінің жақтаушысын таба алмады – оның жақтаушысы Дноген Аполлонийский. Өйткені, егер төрт стихия басқаларына қатысты бөтен ретінде бір-бірімен қатар болса, егер шын мәнінде (бәрі) тепе-тең деген барша нәрсенің құрылысы мұндай болмаса, "онда (заттардың) өзара бір-бірімен араласпауы мүмкін емес еді, бір-біріне не пайда, не залал келтіре алатын еді, жердей не өсімдік шыға алмайтын еді, не жануар, не болмаса (басқа бір нәрсе) пайда бола алмайтын еді (мұның бәрі мүмкін емес болар еді) (В 2). Шынайы өзара әсерлесуді тек бір негіздің бар болуымен түсіндіруге болады. (Егер барлық (заттар) бір нәрседен шықпаған болса, онда олар бір-біріне әсер ете алмайтын еді және өзара әсерлесу болмас еді" (А 7).

Логика заңдары тұрғысынан алғанда, біз бұл жерде тепе-теңдік және өзгешеліктер заңдарын жете түсінуді көреміз69. Егер А мен В-ның арасында ортақ еш нәрсе жоқ болса, онда олар бір-біріне айналып кете алмайды (олар сондай-ақ бір-бірімен әсерлесе алмайды). А-ның В-ға айналуы егер В басқа А болған жағдайда немесе В-ның А болған жағдайда мүмкін. Айналу А-ның А-ға айналуы ретінде саналуы мүмкін. Натурфилософияда бұл Диогеннің біртұтас негіз дәстүрін қайтадан жаңғыртуға тырысқанын білдіреді. Оның мұндай негізі ауа болып табылады. Бірақ бұл ойлаудың басқа деңгейі, мысалы Анаксимендікінен басқа, өйткені Диоген біртұтас негізге айналу принципін қорғау арқылы келеді, содан кейін "оның қабылдаған негізінде ойлау көп" (А 4. В 2).

Эмпедоклда шындықты материалдық себептерге және әрекет ететін себептерге болу байқалады, әрекет ететін себептерді бірлестіру және бөліну бүкіл табиғатты, барша заттарды рәсімдейді. Анаксагор әрекет ететін себептерді нус (сана) деп аталатын бір нәрсеге, "материалдық" себептерді – бөлшектердің ("гомеометрий") шексіз көптігіне әкеліп тірейді. Гомеометрийлер мен олардан құралатын заттар – пішінсіз – сырттан рәсімделуді талап ететін абсолютті өзгешеленбеу. Алайда, бұл дуализм, тіпті қазіргі заманғы мағынасындағы идеализм де емес. Нус – жаратылыстың емес, тәртіптің принципі. Анаксагор нусты барлық жерде тек тәртіп пен белгілі құрылымды бойына сіңіретін қандай да бір жіңішке және жеңіл материя ретінде (В 12)70 білдіреді, бұл мағынада нус объективті (А 48, 49, В 13). Нус сондай-ақ бастапқы серпіннің қызметін атқарады, бірақ мына жайдан байқалатынындай болып шектеледі: Анаксагор табиғат құбылыстарын түсіндіру барысында нус туралы ұмытып кетеді және оның бәрін өздерінің теорияларымен түсіндіреді. Бұл орайда Платон мен Аристотельдің Анаксагорды сынауы толығымен бұлтартпайтын шындық (А 47).

Бірақ ол кезде оның айналасында философиялық күрес жүргізілгеніне – ұғымдардағы сан алуан шындықтардың сипатталу мәселесіне – қайта оралайық, өзгеріп отыратын шындықтың негізінде қандай да бір тұрақты, берік нәрсе жатыр – бұл барлық бұрынғы философтардың қорытындысы. Эмпедокл төрт стихияны қабылдайды және олардың бірлесуі және араласуы арқылы шындықтың барша сан алуандығын түсіндіреді. Алайда қасиеттер қатаң түрде тіркелгендіктен, бір-біріне ауыса алмайды, сондықтан аралық қасиеттер туралы мәселе қойыла алмайды71. Диоген қозғалысты бастапқы негіздің өзіне (бастапқы негізді айналдыру принципі) енгізе отырып, шындықты өзгертудің мүмкін екендігін дәлелдеуге тырысты. Анаксагор Диогеннің эмпедоклды сынға алғанын ескермей кете алмады және тиісінше тезис қабылдады: барлығы барлығына айналады. Тұрақты ештеңе жоқ.

Анаксагор материяның негізгі және талқандаушы бөлшектерінің – "гомеометрий" бар екендігі туралы мәселені қарастырады. Негізгі белгісі: әр "тұқымда", немесе элементте қалған бүкіл болуы мүмкін және шын элементтер бар. Бәрі барлығында бар (А 43-46, В 10-12). Олардың кез келген пайда болуы бірлесуі және олардың кез келген талқандалуы олардың бөлшектерінің бөлінуі болып табылады (В 16,17). Өзінің ішінде уақыттың кез келген сәті бар, бүкіл әлемнің барша қасиеті бар кез келген элемент талқандалмайды (ол басқа бір нәрсеге айнала алады, бірақ өз-өзіне айнала алмайды), және бұл кез келген заттың осы дүниеге тән барша қасиеттерге ие екендігінің кепілі. Жоғарыда айтылғандар логикалық тұрғыдан алғанда кез келген нәрсенің барлық нәрсеге айнала алатындығын білдіреді. Бұл жерде шындықтың сезімтал сан алуандығының ұғымдарындағы сипаттау проблемасын шешуге қол жеткізілген сияқты, алайда Анаксагордың пікірлерінің айтылуына тереңірек көңіл аударсаңыз болғаны, оның неге сонша көп идеялық дұшпаны пайда болғаны түсінікті болады.

Анаксагорда біз алғаш рет ұғымдар арқылы шындықтың сезімтал сан алуандығын сипаттау әрекетін байқаймыз. Сезімталдықты сипаттау үшін шындықтың барлық қасиеттерімен бастапқы негізді, гомеомерийді толықтыру, мән-мағынаны құбылыспен теңдестіру керек болды. Алайда мән-мағына құбылыспен ешқашан абсолютті түрде теңбе-тең емес. Сондықтан Анаксагордың тұжырымдамасының логикалық қарама-қайшылықтары ортаға шықты.

Ең алдымен ол шексіздік категориясына тап болды. Бір-бірімен түйіспейтін элементтердің (белгілі қасиеттердің) шексіз санынан тұратын элементтердің (гомеомерий) шексіз саны бар екендігіне ол күмән келтірмейді. Оның пікірінше, бір-бірімен түйіспейтін элементтер – бір қасиеті бар элементтер, бірақ бұл бәрі барлығының ішінде әмбебап принципінен туындамайды. Егер бұл принципті тек бір қасиеті бар элементтерден тұратын гомеомерийдің деңгейінде ғана қолданылатын болса, ол жалпыға бірдей емес, олай болса бәрі барлығына айнала алмайды. Анаксагор гомеомерийге қалған басқалары болу, шындықтың барша сан алуандығы қасиетін бере отырып, логика бойынша гомеомерийге әдеттегіден тыс қасиет, "түр" немесе "мән-мағына" беруге құқы болмады, Дегенмен, оның әрбір элементінде қандай да бір белгілі қасиет басым (В 1).

Анаксагор мен Зенонның арасындағы қатаң пікірталасқа себеп болған бір нәрсе болды: біріншіден, Анаксагордың элементтері (гомеомерийлері) саны жағынан шексіз, екіншіден, олар бір-бірімен түйіспейтін (бір қасиеті бар) элементтердің шексіз санынан тұрады; үшіншіден, кез келген бір қасиеті бар элемент өзінің қасиетінде шексіз түрде бөлінеді (А 44). Анаксагордың жалпы қорытындысы мынадай: "Кішкене нәрсенің өзінде ең кішісі болмағанымен, одан кішісі әрқашан бар. Өйткені, болмыс бейболмыста шешіле алмайды. Бірақ үлкенге қатысты әрқашан одан үлкені бар. Ол саны жағынан азына тең. Әр (зат) өздігінен әрі үлкен, әрі кіші" (в 3). Бөлшек бүтінге тең – бәрі барлығының ішінде принципінің қорытындысы осындай. Зенон Анаксагорға қарсы шықты. Әрине, Зенонның сыны – Парменидтің біртұтас болмысын қорғау позициясында тұрған әлейліктің сыны, бірақ ол натурфилософияның өзінің былайғы дамуы үшін маңызды мағынаға ие болды. Зенон жалпы барша сан алуандыққа қарсы тұрады, сан алуандық принципін іштен шалуға тырысады, бүкіл логикалық қиындықтарды, демек, сан алуандықты философиялық пікірдің тақырыбы ретінде мойындаудың "ақылға сыймайтындығын" көрсетеді. Гегель былай дейді: "Егер біз: "Басқа жүйе ақиқатқа сыймайды, өйткені ол менің жүйеме сәйкес келмейді" десек, өзіміздің ісімізді оңайлатамыз". Өйткені басқа жүйенің де осылай деуге құқы бар. Менің өзімнің жүйемді немесе өзімнің ережемді дәлелдеп, қорытынды жасауым да бұл іске пайда келтірмейді: демек, қарама-қайшы нәрсе жалған; бұл қарама-қайшы ережеге біріншісі бөтен сыртқы бір нәрсе болып көрінеді. Жалған ереженің жалғандығы басқа ережемен дәлелденбеуі керек, қарама-қайшы ереже ақиқат деген пікірді негізге ала отырып дәлелденбеуі керек, ал оның өзімен дәлелденуі керек; Зенонның еңбегінде осы саналы көзқарастың оянып келе жатқанын байқаймыз72.

Симплицийді (В 1) бергендегі Зенонның дәйегі73 мынаған келіп саяды: заттардың сан алуандығы әр заттың бір мезгілде ешқандай көлемі жоқ болатындай, соншалықты кішкентай болуы керек (өйткені көлемі жоқ нәрсе шексіз сан алуандықтың көлемін өзгерте алмайды, егер оны соңғысынан алып тастасаңыз немесе оған қосып қойсаң). Және де шексіз көлемге не болатындай, соншалықты үлкен болуы керек, өйткені ол ұзындық бөлшектерінің шексіз сан алуандығынан тұратын болады74.

Бұл сын Анаксагорға қатысты былай айтылатын еді. Сан алуан зат бар делік. Кез келген зат шексіз ұсақ бөлшектерден (гомеомерий) тұрады, оған қоса "ең кішкентай нәрсе жоқ, бірақ әрқашан кішірек нәрсе бар". Олай болса, кез келген зат шексіз кіші (шексіз ұсақ заттардың сомасы шексіз кіші болып табылады) болып табылады. Алайда, жаңа шексіз заттарды шексіз қоса алатындығымыздан, кез келген зат шексіз үлкен. Гомеомерийдің бұл қасиетін Анаксагордың өзі де байқайды: "әр (зат) өздігінен әрі үлкен, әрі кіші" (В 3). Егер ол "бәрі барлығының ішінде" принципінен жүйелі түрде шығатын заттың осындай қатынасы туралы ойлаған болса, онда Зенон заттың бұл қасиетін тіптен ақылға сыймайтын деп жариялады.

Демокрит теориялық тұрғыдан ақталмаған бәрі барлығының ішінде принципін теріске шығара отырып, сонымен бірге гомеомерийді де қабылдай алмады. Әлемнің біртұтас және оның негізі өте ұсақ бөлшектер екендігі күмәнсіз. Әлемнің көрінісін құрастырудағы Эмпедокл мен Анаксагордың тәжірибесі шындыққа қатысты мұндай тәсілдің жемісті екендігін дәлелдеді, әңгіме бұл бөлшектердің табиғатын анықтауда жатты. Эмпедокл мен Анаксагорда бөлшектер, стихиялар шексіз бөлінеді. Демокрит бұл бөлінуге шек қояды, оған қоса бөлшектердің (атомдардың) бөлінбейтіндігін олардың ең басты қасиеті деп жариялайды. Ол сондай-ақ негіз ретінде бостықты қабыл алды.

Әр атомның шегі бар, жеке-дара екендігі анық.

Ал, енді атомдардың арасында не бар? Тек қана "бос", бейболмыс, қарапайым ұзындық, кеңістік, өзінің ішіне "толықты" кіргізе алатын бостық, болмыс, денелілік, орын, атом. Атом бостықсыз мүмкін емес, ол бостық арқылы басқа бостық ретінде анықталады; атом – шектеулі, ал оның шекарасы – бейболмыс. Және бейболмыс болмысқа қарағанда азырақ қажеттілікпен бар болғандықтан. Бейболмыс, "бостық" – үздіксіз, қозғалыссыз, еш нәрсе. Болмыс, "толық" – үздік-үздік, қозғалады, бір нәрсе.

Антикалық философтар әрқашан атомдардың қасиетсіздігін бүкіл атомдардың жалпы қасиеті ретінде атап көрсетті. Қасиетсіз атомдардан қалайша шынайы, қасиеті сан алуан атомдар пайда болады? Атомдар бір қарағанда көрінгеніндей, соншалықты қасиетсіз де емес75. Гректер атомды, біріншіден, материалды бөлшек ретінде көреді, сондықтан қандай да бір физикалық қасиет (көлем, өлшем және басқалар, бірақ бұл атомның көрінісі) ретінде сипатталады. Екіншіден, ежелгі туындылар түрлі атомдардың шексіз саны туралы ережені табандылықпен атап көрсетеді (№ 204, 227, 320 және басқалар)76.

Атомның бұл қасиеттері туралы қалай ойлауға болады? Негізінде атомдарға әркімнің өз көзімен қабылдай алатын жалпы барлық қасиеттер жапсырылды. Демокрит өзінің атомдарын бекерге "идеялар" деп атаған жоқ (№ 198, 221). Оған қоса, "идея" сөзі грек тілінде "көзге көрінетін нәрсе" дегенді білдіреді. Мысалы, ағаш бар, демек ағаш атомдары және с.с. бар болуы керек. Алайда, Демокриттің пікірінше, барлық атомдардың материясы бірдей (қасиетсіз) деп есептелсе, онда олардың әртүрлілігін қалай түсіндіруге болады?

Атом әрқашан безендірілген, оның нақты геометриялық пішіндерінің саны мен әртүрлілігін Демокрит шексіз және көз жетпейтін деп білді. Аристотель былай дейді: "олардың біреулері имек, екіншілері якорьге ұқсас, үшіншілері майысқан, төртіншілері бұдырлы, ал қалғандарының оған қоса басқа шексіз өзгешеліктері бар" (№ 293). Біз Демокритте атомдардың құрылымының бұдан да жалпылама сипаттамасын кездестіреміз. Олар былайша: 1)А-ның М-нен өзгеше болғанындай, "құрылымымен" (пішінімен, фигурасымен); 2) А N-ның N А-дан өзгеше болғанындай, кезегімен; 3) N-ның көлденең жатқан Ы-дан өзгеше болғанындай, бұрылысымен өзгешеленеді. Осылайша, атомның анықтамасының негізгі принципі құрылымдық принцип екендігі көрінеді, яғни "атом оның элементтерінің өзінің ішінде қалай орналасқандығына, олардың ішіндегі элементтердің қайсысының бірінші екендігін және бұл атомның оны қоршаған басқа атомдармен қандай құрылымдық өзара қатынаста екендігіне қарай анықталады77.

Сапаның пайда болуын қасиетсіз атомдарды мынадай тәсілмен қарастыруға бола ма? Затты (бүтінді) атомдардың (бөлшектердің) белгілі сомасы ретінде қарастыру – бұл атомизм принципі болып табылады. Механистикалық тұрғыдан алғанда, бөлшектің (дәлірек айтқанда – бөлшектердің сомасы) бүтінге тең екендігі, және бүтіннің оны құрайтын бөлшектермен салыстырғанда ешқандай жаңа нәрсе емес екендігі (мысалы, Эмпедокл мен Анаксагордың натурфилософиясында осылай болды) анық. Дегенмен, атомистерді бұл туралы кінәлауға болмайды, олардың негізгі тезисі – жазылған әріптердің үйлесімдендірілуі жолымен жасалған трагедия немесе комедия сияқты, кез келген бүтін атомдардан пайда болады. Бұл өте сәтті салыстыру, оның үстіне атомдарға мұндай қасиет – бірігу және бөліну – өздігінен тән (№ 240). Қасиетсіз атомдардың үйлестірілуімен құрылған кез келген нәрсе – бөлшектердің сомасына қарағанда үлкенірек нәрсе.

Ойлаудың натурфилософиялық әдісі атомизмде өзінің дамуының шарықтау шегіне жетті. Осылайша "заттық" қатынастар алаңындағы қозғалыс натурфилософиялық кезеңнің соңында мән-мағынаны атомдардың "формасы" ретінде түсінуге әкеліп соқтырды. Антикалық дәуір үшін жалпыға бірдей болған заттардың мән-мағынасын өзгермейтін формамен теңдестірілуі қандай шынайы сезімтал-заттық қызметте қалыптасқанына көз жеткізу маңызды.

Антикалық дәуірге тән еңбек үрдісі заттардың ерекше практикалық-танылатын мағынасын ортаға шығарды. Ең алдымен еңбек құралдарында, атап айтқанда олардың конфигурациясында геометриялық пропорциялар болашақ қызметтің сипаты үшін шешуші маңызға ие болды. Пропорциялар (ең болмағанда рычагта бүкіл дәуірдің маңызды құрал-сайманы) қызмет жасаудың қатып қалған формасы болды. Еңбектің мақсаты бірінші кезекте заттылықтың өзгертілген формасы – үй құрылысы үшін тиісті түрде жонылған тас немесе ағаш, тиісті контурлар мен өлшемдерді қосуға мүмкіндік беретін заттардың бірлесуі мен бөлінуі бола алатын еді. Осылайша еңбек нәрсесі ретінде нәрселердің механикалық және геометриялық қасиеттері болды: форманы, өлшемдерді өзгерту керек болды, заттың бір бөлігін бүтіннен ажырату, түрлі нәрселерді біріктіру, материалдың қаттылығын ұлғайту керек болды және с.с. еңбек үрдісінде заттардың механикалық және геометриялық қасиеттері (қарапайым құралдардың механикасы мен олардың формаларының геометриясы) бір-біріне ауысатын, өзара анықтаушы сипаттамасы болды. Құрал формасы оның болашақта қызмет етуінің потенциясы болды. Құралдың әрекеті заттардың алынған, ерітілген формасы болып шықты. Дәл осы диалектикада антикалық дәуірдің бүкіл техникасы мен бүкіл ғылымы қозғалды. Басқаша айтқанда, еңбек үрдісі рухани, ойшыл қызметін анықтап қана қойған жоқ, сонымен қатар өзінің тәсілдері мен операцияларының жүйелілігі бойынша белгілі бір идеализацияның үрдісі болды, заттардың "таза" формасын (яғни қызметтерді бәрінен де толығырақ сипаттайтын формасын) шығаруға, нәрсенің бүкіл сапалы ерекшеліктерінің оның механикалық қасиеттеріне – құралдың әрекетіне шағылысуына әкеліп соқтырды.

"Антикалық философияның мынадай қорытынды жасауға алып келген шынайы, пәндік негізі: нәрсенің мән-мағынасын ерекше бір нәрсе ретінде ұғыну үшін, мән-мағынаны да форма ретінде ұғыну қажет"78.

Заттың формасын ерекше бір танымдау пәні ретінде анықтау кезінде оның қасиеттілік мінездемесі әрқашан кеңістік және уақыт79, дәлірек айтқанда: уақытты анықтаушы зат формасында кеңістік анықтамаларында алынады. Антикалық философияда нәрсенің формасы – бұл оның уақыттық байланыстарының кеңістіктегі құрылымы. Мұндай формада біз уақыттық байланыстар мен нәрсенің ішкі формасы ретіндегі нәрсенің кеңістіктегі құрылымын көреміз.

Дегенмен, мән-мағына әрқашан ойлаудың натурфилософиялық әдісінде болмыстың мән-мағынасы ретінде көрініс табуы Демокрит пен Аристотельдің арасына көпір орнату мақсатымен "мән-мағына-болмыс" жүйесінде мән-мағынаның анықтамасын қадағалау қажеттілігі болып табылады. Ол да, екіншісі де мән-мағынаны форма ретінде сипаттайды, бірақ олардың бұл ортақ пункті антикалық натурфилософиядағы екі полюсті білдіреді.

Біріншіден, Демокриттің еңбегіндегі атомның формасы, біз бұрын да көргеніміздей, – заттардың шексіз сан алуандығының потенциалды мүмкіндігі (жанасу, кезек және бұрылыс негізінде), өйткені атомның бөлінбеушілігі заттың емес, оның формасының бөлінбеушілігі болып табылады. Бұған барлық басқа анықтамалардың да қатысы бар: атом қасиетсіз, бірақ ол барша шынайы заттар мен үрдістердің қасиетін анықтайды; атом – бұл сан емес, бірақ атомистік (бөлінбейтін форма) бүкіл сандық өзгерістердің негізінде жатыр; нәрселердің атомдық құрылымы (атомдардың әр түрлі заттарда, үрдістерде бірігу әдісі: тас, от және басқалары) оның да мән-мағынасы атомдық форма болып табылатын табиғи заттардың шынайы өлшемі. Барлық бұл анықтамалардың біртұтастығында (өзіне де басқа бүтін нәрселерге болғанындай) атом Демокритте заттардың антикалық ұғымдағы мән-мағынасы, яғни олардың формасының пәндік тасушысы болып табылады.

Екіншіден, Аристотельдің формасын ешкім геометриялық абстракциямен теңдестірмейді, алайда заттылығының формасы, байланыстардың құрылымы туралы сөз қозғалғанда, бәрі мұнымен келіспейді (ілінісу, жанасу және с.с.). шын нәрселердің мән-мағынасын (заттың және құрылымның) материалдық және формалды мән-мағынасының біртұтастығы ретінде анықтай отырып, Аристотель заттардың мән-мағынасын анықтауда олардың формасына меңзеудің өзі жеткілікті екендігін білдіреді. Аристотельдің пікірі бойынша, егер нәрсенің құрылымын оның мақсатына деген ара қатысын білгенде ғана ол мән-мағынаның мәртебесіне ие болады. Тек қана осындай ара қатыстыру форманы небәрі геометриялық конфигурация ретінде ғана емес, сондай-ақ маңыз, мағына, заттардың мән-мағынасы ретінде түсінуге мүмкіндік береді.

Екі тұжырымдама осындай және де олар жалпы ақылдың көңіл-күйі, барлық ежелгі грек философтарының тәсілін білдіретіні анық.

Демокрит пен Аристотель ойлаудың бұл тәсілін оның шектен тыс, қарама-қарсы іске асырылуын көрсетеді. Өзінің логикалық бағыты бойынша (атомизм мен үздіксіздік, форма заттылықтың негізі және форма заттылықтың антиподы ретінде) бұдан алшақтары жоқ. Сондықтан да қалған варианттардың барлығы көрсетілген логикалық спектрдің екі шегі арасына сыйып кетеді. Бүкіл бұл спектр бір ғана логикалық талаппен сипатталады: "Түсіну – форманы түсіну". Демокрит үшін де, Аристотель үшін де ортақ талап. Бұл жерден бүкіл антикалық дәуірдің философиясының ерекшелігі шығады. "Антикалық философияның категориялық құрылымы (тек Аристотельдің емес) қазіргі заманғы ғылымның логикалық қозғалысына қарама-қарсы құралады. Қазіргі заманғы ғылымда заттардың мән-мағынасына қарай қозғалыс мазмұннан формаға қарай қозғалыс ретінде көрініс тапқан. Бұл дегеніміз, нәрсенің құрылымы (форма) (өзінің мән-мағынасы бойынша) үрдістің құрылымы (мазмұны) болып саналатынын білдіреді"80.

Ежелгі грек натурфилософиясында қозғалыс проблемаларын зерттеу әлемнің біртұтастығы проблемасымен тығыз байланыста біртұтастықтың сан алуандыққа өтуі ретінде жүзеге асты.

Фалес бүкіл заттар мен құбылыстардың қарапайым тепе-теңдігін белгілейді. Аристотель "бұл болжамды ол, мүмкін, барша тіршілік иелері үшін тамақтың ылғалды және бұл жылулық ылғалдан пайда болатынын және сонысымен тіршілік ететіндігін (ал барлық нәрсенің пайда болатыны – сол барлық нәрсенің негізі екендігін) көре отырып жасаған болса керек" екендігін айтады81.

Анаксимандрдың апейроны шындықтың барлық сан алуандығын тек оның мәңгі қозғалысы шартында тудыра алатын еді, бірақ апейронды ол қандай да бір берік, демек, өзгермейтін нәрсе ретінде көреді. Барлық заттар неден пайда болса, сол нәрсеге олар қажеттілігі бойынша ыдырайды. Өйткені, олар өздерінің қателіктері үшін жазасын алады және белгіленген уақытта бір-бірінен өшін алады (фр.9). Бұл жерде логос емес, миф жұмыс істейді.

Пифагоршылар "егер (олардың ойынша) негізінде тек шек пен шексіздік, тақ пен жұп жатса, қозғалыстың қайдан пайда болатыны және аспанда айналып жүрген денелердің әрекеті қозғалыссыз және жойылусыз қалайша пайда болатыны және жойылуы туралы ештеңе айтпайды"82. Гегель оларға "біртұтастықтан екіліктің дамуын ұғыну жетіспейді. Олар жалпыға бірдей анықтамаларды небәрі догматикалық тұрғыдан табады және белгілейді; осылайша, бұл – ішінде үрдіс – диалектикалық емес, тыныштықтағы анықтамалар – жоқ жай ғана анықтамалар"83.

Анаксимен ауаның мәңгі қозғалыста екендігін айтады, "егер ол қозғалмайтын болса, өзі жүзеге асырған барша өзгерістерді жасамаған болар еді" (А 7). Беріктік, өзгеріссіздік, соның салдарынан біртұтас негіздің жалпыға бірдейлігіне барлығы ауа болғаны үшін қол жеткізіледі. Осылайша, бұл қоюланудың және ыдыраудың мәңгі үрдісі, бірақ оған басқа нәрсеге ауысу (топырақ, су, от) жетіспейді.

Ксенофанның "біртұтастығы (құдай) – қандай да бір басқа шындық, ол шексіз де емес, шектеулі де емес: ол қозғалысқа қарама-қарсы тыныштық күйінде емес, "тыныштыққа да, қозғалысқа да бөтен" күйде. Біртұтастық өзінің ішінде қарама-қарсылықтарды бірдей сыйғыза алмайды.

Гераклит барлық жерде қарама-қарсылықтарға тап болса да, сезімтал әлемнің тыс болып есептелетін біртұтастықтың бар екендігін мойындауды қажет деп санамайды. Оның үшін қарама-қайшылықтардың біртұтастығы мен күресі – шындықты (біртұтас және сан алуан) түсіндірудің жеткілікті принципі. "Бірдей суларға біз әрі кіреміз, әрі кірмейміз, біз әрі бармыз, әрі жоқпыз" (В 49а). Гераклитте өзеннің образы қозғалыс пен тыныштық, өзгерушілік пен тұрақтылықтың біртұтастығы туралы ой қозғаудың ең сүйікті үлгісі. Мұндай рөлді оның еңбегінде "мәңгі тірі" космостық оттың көрінісі болып табылатын Күн образы ойнайды: "Күн тек қана (Гераклиттің ойынша) күн сайынғы жаңа нәрсе емес, сонымен қатар (ол) тұрақты және үздіксіз жаңа нәрсе" (В 6). Алайда Гераклит былай дейді: "Күн (өзіне тиісті өлшемнен) аспайды. Әйтпесе оның басына Ақиқатты қорғаушы Әғиния келеді" (В 94). Егер қозғалыс тыныштықты абсолютті түрде жоқ етсе, заттар тіптен берік бола алмайтын еді, соның салдарынан тіптен белгісіз болатын еді де, біз ол туралы ештеңе білмес те, жаза алмас та едік. Бұл қорытындыға Кратил келді, ол "ең соңында ештеңе айтудың керек жоқ екенін айтып, небәрі саусағын қимылдатып, Гераклитті оның "бір өзенге екі рет кіре алмайсың" деген сөзіне қарсылық білдірді, өйткені ол өзі өзенге тіпті бір рет те кіруге болмайды деп ойлады"84.

Парменид сезімтал қозғалысты, өзгерісті еш теріске шығармайды. Оған қоса, сезімдерде берілген әрбір қимылға ол қарама-қарсылықтардың күресі арқылы түсінік береді, бірақ ақыл жететін болмыс алаңында оның біртұтастығы мәңгі, "пайда болған жоқ және өлмейді", бүтін, біртекті, қозғалыссыз және таусылмайды (II 3), яғни уақыттың ішінде не басы жоқ, не аяғы жоқ. Егер біртұтастық қозғалыссыз болатын болса барлығының, соның ішінде сезімтал болмыстың да мән-мағынасы, онда соңғысы сол сияқты қозғалыссыз болуы керек. Алайда сезімтал қозғалыс бар (болмыс болып табылады), демек, бұл қозғалыстың себебі болуы керек. "Және (барлығы үшін) ортақ болып табылатын біртұтастықтың себебі Әлемнің ортасында тақта отырған және бүкіл жаратылыстың себепшісі болып табылатын тәңір деп есептейді" (В 12).

Зенон Парменидтің қиындықтарынан өту үшін мынадай дәйек тауып алды: қозғалыс мүмкін емес, демек, оны мүмкін болған болмыспен байланыстырудың қажеті жоқ, философ үшін (қозғалыссыз) болмыс қозғалысты тудырады сияқты проблема жоқ.

В.И.Ленин Гегельдің "Философия тарихы бойынша дәрістердің" тиісті бөліміне конспект жасап отырып, Элей мектебі "диалектиканың негізі" болып табылады деп жазып қойған екен. Ленин Гегельдің Зенонға қатысты диалектиканың екі түрі бар: біріншісі — бұл субъективті, "сыртқы диалектика бұл қозғалысты толығымен қамтудан өзгеше қозғалыс"; екіншісі – объективті, оның іргетасын қалаушы Зенон, "тек біздің түсінігіміздегі қозғалыс емес, сонымен қатар сол заттың өзінің мән-мағынасынан дәлелденген қозғалыс", "нәрсені имманентті тұрғыдан қарастыру болып табылады"85.

Гегель өзінің Зенонға деген көзқарасын былайша білдірді: "...Зенонның ойлағанындай қозғалысты ойластыру керек, содан кейін қозғалыстың бұл түсінігін әрі қарай қозғалысқа келтіру керек"86. Біз Зенонның түсінігіндегі қозғалыс табиғатының тек бір сәтін атап өтейік. Зенон "қарама-қарсылықтарға жол бермейтін ой нысандары мен өзінің ішінде қарама-қарсылықтан тұратын шын өмір арасындағы сәйкессіздікті" тапты87. Зенонның қозғалысқа деген көзқарасында оның ұғымдар логикасындағы қозғалысты сипаттау мүмкіндігіне қарсы пікір айтатындай объективті бір нәрсе болды ма екен?

Зенон сезімтал, яғни механикалық қозғалыс қарама-қарсы екендігін мойындайды – ол үздік-үздік (кеңістік пен уақыт сияқты) және үздіксіз. Қозғалыстың үздіксіздігін кеңістіктің және уақыттың үздіксіздігі ретінде қараған кезде, біз шексіз бөлінушілік шартында қозғалыстың бастала алмайтынын ("Дихотомия") және біте алмайтынын ("Ахиллес пен тасбақа") көреміз. Қозғалыстың үздіктілігін кеңістік пен уақыттың үздіктілігі ретінде қарастыра отырып, біз кез келген бөлінудің шегі болуы шартымен "оқтың" ұша алмайтынын (орнында тұрады) көреміз, кеңістік пен уақыттың кез келген бөлінбейтін атомын бөлуге болады. Жалпы қорытынды: егер қозғалыспен байланысты кеңістік пен уақытты үздіксіз деп есептеген жағдайда да, оларды үздікті деп есептеген жағдайда да қозғалыс мүмкін емес (ақылға сыймайды, сипаттала алмайды). Бұл ешқандай да Гераклиттің диалектикасына деген субъективті антипатия емес, әңгіме бұл жерде бұдан да күрделірек. Оның анық-қанығына жету үшін, Зенон қозғалысты неге кеңістік және уақыт ұғымдары арқылы сипаттағанын қарастыру керек.

Гректер үшін нәрсені оның мән-мағынасында ұғыну нәрсенің нысанын ұғынуды білдіреді, Осы нысан Демокрит – Зенон – Аристотель өмір сүрген уақытта әлемді теориялық тұрғыдан игеру жүзеге асқан категориялық жүйенің негізі болды. Олай болса, қозғалыс та өзінің мән-мағынасында нысан ретінде көрініс табуы керек еді, яғни кеңістік пен уақыт ұғымдарында бастау алатын, бастапқы негіз болу керек еді. Зенонның қозғалысты сынауындағы жағымды бір нәрсе – ол мына проблеманы қойды: нысандардың (уақытты алатын кеңістік; сапаны алатын сан) анықтамаларында қозғалысқа қалайша сипаттама беруге болады және қозғалыстың мүмкін екендігін түсіндіруге болады? Зенонның ұмтылысы – бұл қозғалысты (орын ауыстыруды) (нысан) тыныштық ұғымдарында сипаттауға ұмтылыс. "Зенонның қиындықтарын диалектиканың даму сәті ретінде, қозғалыстың мән-мағынасы, қозғалыстың қарама-қайшылықтары "ұғымдары" арқылы сипаттаудың алғашқы тәжірибесі"88. Демек, бұл жерде әңгіме қозғалысқа қатысты алғашқы ғылыми тәсіл қандай болуы керектігінде және бола алатындығында.

Адамның қызметі нәрселердің нысандарын өзгертуден басталады, өйткені қызметтің өзі де сыртқы сипатқа ие (нысанның өзгеруі). Антикалық дәуірде өмір сүрген адам ең алдымен табиғатқа механикалық әсер етуді жүзеге асырды – механикалық қозғалыс туралы білімнің ерекшелігінің пәндік негізі осындай. Философия тарихында бір мезгілде заттардың нысаны және механикалық қозғалысы (Демокрит пен Зенон) туралы мәселелер бекер көтеріліп отырған жоқ. Бұл жағдай сонымен бірге механикалық қозғалыстың ой нысан (тыныштық) ретінде баяндалатындығымен шиеленісті. Демек, қозғалыстың тыныштық екені қисынға келе ме? Механикалық қозғалыс қарапайым орын ауыстыру болып табылады және оны түсінуге тырысқан кезімізде біз бір нәрсені, бірақ біз сонда іл қозғалыс үрдісін емес, тек қана ойдағы – болашаққа және өткен уақыт – тыныштық күйі мен кеңістіктегі конфигурацияларының проекцияларын ғана өлшей аламыз, зерттей аламыз, пайымдай аламыз. Шындығында, қозғалысты өлшеудің орнын өлшеу қозғалысы алады. "Бұл жағдайда не өлшенеді, бөлінеді, ұлғаяды? Кеңістік және тек қана кеңістік. Уақыттың өзі небәрі кеңістік ұғымдарының көлеңкесі болады. Ағаштың ашық бір күнде жерге жалпақ көлеңке түсіргеніндей, өткен жолдың немесе потенциалды орын ауыстырулар кеңістігі де өткен уақыттың көлеңкесін түсіреді"89. Қозғалыс зерттеу пәнінен кеңістікті зерттеу құралына айналып кетеді.

Әрине, механикалық қозғалыста, "орын ауыстыруда" қозғалыстың шынайы мән-мағынасы ұғынылмауы, дәл сондай болып сипатталмауы мүмкін. Бұл жерде Зенон толығымен дұрыс айтады. «Қозғалыс уақыт пен кеңістіктің мән-мағынасы болып табылады. Екі негізгі ұғым мына мән-мағынаны білдіреді: (шексіз) үздіксіздік... және пунктуалдылық" (= үздіксіздікті теріске шығару, үздіктілік). Қозғалыс (уақыт пен кеңістіктің) үздіксіздігінің және (уақыт пен кеңістіктің) үздіктілігінің біртұтастығы болып табылады. Қозғалыс дегеніміз қарама-қарсылық, қарама-қарсылықтардың біртұтастығы деген сөз"90.

Алайда, қарама-қарсылықтардың бұл теңбе-теңдігі, біртұтастығы антикалық дәуір үшін қандай да бір қолға түспейтін, сипаттала алмайтын, нақты ғылымның объектісі бола алмайтын нәрсе. Miнe сондықтан да Зенон біресе бір қарама-қайшылықты (үздіктілік), біресе екінші (үздіксіздік) қарама-қайшылықты сөз етеді, бірақ оларды ешқашан бірлестірмейді – бұл ол үшін шынымен де "мүмкін емес".

И.П.Ленин Зенонға деген көзқарасын тамаша сипаттады: "Біз үздіксізді үзбей, қарапайымдыламай, ожар халге келтірмей, бөлмей, тірі нәрсені өлтірмей, қозғалысты көз алдымызға елестете алмаймыз, сипаттай алмаймыз, өлшей алмаймыз, бейнелей алмаймыз. Қозғалысты ойша және де тек ойша ғана емес, сондай-ақ сезіммен және тек қана қозғалысты емес, сонымен қатар кез келген ұғымды бейнелеу әрқашан ожар халге келтіру, өлтіру болып табылады.

Диалектиканың мәні осында жатыр. Осы мәнді мына формула сипаттайды: қарама-қарсылықтардың біртұтастығы, тепе-теңдігі"91.

Эмпедоклмен бірге біз ұғымдардың логикасында қозғалысты сипаттаумен байланысты пікірлердің жаңа шеңберіне қадам басамыз. Бұл "шеңберге", Аристотельдің тәсілімен айтатын болсақ, қолданыстағы және материалдық негіздерге бөліну тән (Демокриттен басқасы). "Физиктердің" кіші буыны механикалық қозғалыстың олардың әлемге деген көзқарасына "жұмыс істетуге" зорлап әлек.

Эмпедоклда стихиялар бірлеседі және бөлінеді, бірақ бір-біріне айналмайды. Бұл тек оның механикалық қозғалысты (орын ауыстыруды) қозғалыс деп санайтындығын білдіреді. Оның стихиялары әрқашан тыныштықта болуы керек болғандықтан, ол оларды екі сыртқы күш – сүйіспеншілік (бірлесу) және дұшпандық (бөліну) арқылы қозғалысқа келтіруге мәжбүрлейді. Эмпедоклдың әлемі Анаксименге қарағанда біраз әсемдеу, бірақ ол жерде біртұтастық жоқ, өйткені стихиялар бір-бірінің жанында орын алған. Аполлониялық Диоген айналу принципі әлемнің біртұтастығын түсіну үшін жағдай жасайтынын көріп, біртұтастық негізі – ауаға қайта оралады, бірақ оның әлемі де қозғалыссыз күйге ұмтылады, олай болса айналудың мүмкін екендігі – әрқашан тыныштыққа ұмтылатын бұл әлемді бір нәрсе қозғауы керектігі туралы ой жарамсыз болып қалады. "Оның қабыл көрген негізінде көп ой бар" (А 4) – әлемнің мәңгі қозғалыста болуы үшін қажетті шарт осындай.

"Сүйіспеншілік" пен "дұшпандық" – қарама-қайшы күштер, оларды бірлестіруге болмайды, демек, олардың бір-біріне орын беруіне не мәжбүрлейтінін түсінуге мүмкіндік жоқ. Басқа бір үшінші, қандай да бір өлшем, қажеттілік, тәртіп бар – Эмпедоклдың тұжырымдамасынан логикалық түрде туындайтын нәрсе осы. Анаксагор қозғалыстың тек бір ғана себебін – нусты біледі, бірақ Анаксагордың еңбегінде нус қозғалыстың бастапқы себебі, алғашқы қозғаушысы ретінде көрініс тапқан. Оның гомеомериялары ұдайы бір-біріне айналып кетеді және бірлесу мен бөліну арқылы заттардың пайда болуын немесе ыдырауына себепші болады. Ол үшін тек екі пункт түсініксіз болып қалады: бастапқыда әлемді қозғалуына не мәжбүрледі және гомеомериялардың қалай болса солай емес, белгілі бір, рәсімделген, жеке-дара нәрсемен бірлесуіне не мәжбүрлейді? Ол екеуіне де нус алғашқы серпілісті береді, (одан кейін әлем шеңберді өзі айналады) және нус – бұл тәртіп принципі деп жауап береді.

Эмпедокл мен Анаксагор бостықтарды мойындайды, қозғалысты механикалық қозғалыс деп есептегендеріне қарамастан, олардың ойынша әр жерде әрқашан бір нәрсе болуы керек. Мелисс олармен оңай шайқасқа түседі, бұл жерде ол дұшпанның "жағына" өтіп кетеді де, оны ішінен ірітеді: сіздердің әлеміңіз материяға толы болса, ол жерде орын ауыстыруға болатын жер де жоқ деген сөз, олай болса, тіпті сезімтал қозғалыс та жоқ. Бұл "ожарлау" ой, бірақ ол қозғалысты, кеңістік пен уақыттың жігін ажыратты, Анаксагордың "бостыққа" (кеңістікке) қарсы күресі бұдан былай маңыздылығын жоғалтты (А 68). Ғылыми ой "бостықты", сонымен бірге уақытты да шынымен бар нәрсе ретінде мойындауы керек еді. Демокрит натурфилософия шеңберінде атомдар мен бостықты мойындайды.

Бұл ғылымның мығым адымы, механика сол уақыттан бері өзінің дамуы үшін негізге ие болды. Атомдар мен бостық мәңгі өмір сүреді, мәңгілік – уақыт сипаттамасы; "егер уақыт – қозғалыстың саны немесе қандай да бір қозғалыс болса, онда уақыт әрқашан бар болғандығы үшін, қозғалыс та мәңгі болуы керек" (№ 304). Бостық – қозғалыстың себебі, кейбіреулер бұл жерде қарама-қарсылықты көруге тырысты (Эвдемнің бостықты сынауы): "Өйткені бұл жағдайда бостық қозғалысқа келтіруші бір нәрсе болуы керек еді және қандай да бір күшке ие болуы керек еді, ал Демокрит "өзінің табиғатына қарай шынымен де бос, қауқарсыз және қимылсыз болуы керек еді" (№ 251). Аристотель Демокриттің бұл жағдайын тереңірек түсінді: "бостықтың ішінде қозғалыс болып жатқаны үшін, олар қозғалыстың себебі бостық деп есептейді" (№ 260); бостық қозғалыстың шарты, бірақ қозғалыс атомдардың өздерінің ішінде бар, бұл соңғы тұжырым дәлелденбейді, ішкі сезіммен ғана мойындалады, бұл болжам.

Дегенмен, қозғалысты механикалық қозғалыс ретінде пайымдау барысында оның сыртқы себепсіз мүмкін емес екендігін көреді, Аристотель: "олар атомдар итеріледі және бір-біріне соғысады, сондықтан қозғалады дейді, бірақ табиғи қозғалыстың қайдан басталатынын білмейтінін айтпайды. Шындығында, бір дененің екінші денені соғуымен пайда болған қозғалыс табиғи қозғалыс емес, сыртқы себептен пайда болған қозғалыс, табиғи қозғалыспен салыстырғанда маңызды емес" (№ 16). Аристотельдің "алғашқы қозғаушы" ("нысандардың нысаны") туралы бүкіл тұжырымдамасы – механикалық қозғалыстың табиғатын жүйелі түрде пайымдаудың нәтижесі.

Бұдан былай ежелгі грек философиясының классика кезеңінде мүдделер алаңының орын ауыстыруы табиғатты танымдаудан бастап, адамды және оның субъективті мүмкіндіктерін, содан кейін ойлауды зерттеуге дейін жүйелі түрде философиялық ой толғаудың — натурфилософиядан бастап, субъективті гносеологияға, содан кейін Сократ пен Платонның ұғым туралы іліміне дейін – нысандарын ауыстыру және дамытуға себепші болды. Оның үстіне ойлаудың әр әдісін "алу" оның жоғарғы пунктінде, яғни оның барлық логикалық-гносеологиялық мүмкіндіктері таусылған кезде жүзеге асты. Мысалы, шындықты натурфилософиялық әдіс арқылы пайымдаудан алшақтау Элей мектебінің пайда болуымен басталған жоқ, Демокриттің атомистік ілімінде натурфилософияның шарықтау шегіне қол жеткізуімен басталды.

Жалпы алғанда, ежелгі грек натурфилософиясы ғылыми ойдың қалыптасуында өте маңызды рөл ойнады. Ол тек тарихи бастау пункті болып қалған жоқ, сондай-ақ осы күнге дейін өзінің кейбір сипаттарында теориялық сананың даму барысы мен бағытын анықтайды.

"Круги" в познании.

Алматы, Наука, 1977. - С. 101-128.

ПАРМЕНИД ФИЛОСОФИЯСЫНДАҒЫ ҚАРАМА-ҚАРСЫЛЫҚТАР МӘСЕЛЕСІ

Зия МҰҚАШЕВ

Әлі де болса жақсылап ажыратылмаған ежелгі грек философиясының пәндік алаңы алғашқы кезде миф пен логостың арақатынасы ретінде жүзеге асырылып отырды. Әрбір ежелгі грек философы, ең алдымен осы арақатынаспен шектелген мәдени-тарихи құндылықтар жүйесінде өмір сүреді. Дегенмен бір мезгілде философияның өзі де қалыптаса бастайды, бұл үрдістің негізін элей мектебінде Парменид қалады.

Бұл тарихи фактіге жалпы ешкім қарсы шықпайды. Алайда, дәл бұл жағдайда алғашқы метафизиктің Ксенофан болғандығына байланысты айтылған пікірлерді назардан тыс қалдыруға болмайды. Ертеде өткен ғалымдардың Ксенофанның Парменидтің ұстазы болды деген куәлік сөздерін мысалға келтірген кезде, мүмкін, екеуінің де ұстанымында бірдей нәрсе бар екендігіне көңіл аударатын шығар.

Ксенофанның политеизмді сынға алғаны белгілі. Ол үшін құдай біреу. Шындығында, мұндай мәлімдеме өзінің өрбу барысында метафизикалық сипатқа бағыттайды және антимифологиялық болып табылады. Ксенофанның мәтіндерінде адамзаттың біртұтас және бір бүтін екендігі туралы кемеліне жетпеген пікірлер сыр беріп тұрса да, ол политеизм мен монотеизмнің қарама-қарсылығы ретінде пайымдалған. Мұны жүзеге асырған адам метафизиканың дәрежесіне көтеріледі, сонымен бірге оны сөзсіз Ксенофонның шәкірті деп атайды.

Парменидті Ксенофанға жақын ететін басқа нәрсе де бар, атап айтқанда, Біртұтастықты сипаттауы. Мына сөздерге назар аударалық: "Диоген. Ол...құдайдың жаратқан тіршілік иесі шар тәріздес және адамға ешқандай ұқсамайды. Ол бүкілін өзінің барлығымен көреді және бәрін естиді, бірақ дем алмайды. Сондай-ақ оның бәрі сана, ақыл-ой және мәңгілік"92. Мысалға келтірілген сілтеме түсініктеме берілуін талап етеді, біріншіден, кейбір түсініктердің мазмұны туралы келісіп алу керек, екіншіден, ол элей философиясында құдіретті даналықтан адами даналыққа ауысу болды деген кейбір ұйғарымдарды теріске шығаратын сияқты.

Ең алдымен Ксенофан өзінің ұйғарымында даналық тек қана құдайдың білетін нәрсесі деген бірқатар ойшылдың пікірін теріске шығарады. Ксенофанның дәл осы ұйғарымы киниктердің принциптеріне қарсы, атап айтқанда, олардың өмірінің мұраты болып табылатын автаркияға қарсы бағытталғанын көруге болады. Олар сондықтан аскесис пен апайдеусиске келіп тірелетін олардың өмір сүру тәсілін сынға алады. Сонымен бірге, егер Гомер мен Гесиод құдайларға адамдардың жағымсыз сипаттарын бере алған болса, онда құдайлар неге адамдарға сана, ақыл-ой және мәңгілік сыйлай алмайды? Прометей от сыйлады емес пе, сөйтіп адамдарға оны қолдануды үйретпеді ме? Егер от барша нәрсенің бастауы болатын болса, онда адамдар оны қолданумен бірге даналыққа қол жеткізеді емес пе.

Элей мектебі жалпы даналықты толық баян етемін деп жарыспайды. Олар практикалық және құдіретті даналықты ерекшелеуге және анық-қанығына жетуді талап ететін ойдың негізін қалауға ұмтылады. Бұл жерде Цицеронның мына сөздерін куәға тарту орынды болар: "Ксенофан содан кейін шексіз деп есептеген Әлемнің санасы бар деп, оны құдай ретінде қабылдады"93.

Сонымен, Әлемнің санасы бар. Оны құдай деуге болады. Ол шексіз. Симплиций айтқандай, Әлем өзгеріссіз бір жерде болуы керек: "...Ол әрқашан бір жерде қозғалмай тұрады; бір жерден бір жерге орын ауыстыру оған жараспайды"94. Бұл ұйғарым, негізінде, лезде-ақ жүре бастайтын киниктерге қарсы бағытталған. Адамдардың көбісі сол кезде де, қазір де жүріспен қозғалысты дәлелдеуге болады деп есептеген және ең ақырында тікелей түсінікке сүйенген осындай дәйектерді негізге ала отырып, ұғымдарды теріске шығару, соның ішінде "қозғалыс" ұғымын да теріске шығару мүмкін деп есептеген. Киниктер атты көріп тұрғандарын, бірақ оның аттығын көріп тұрмағанын айтқан кезде тобырды қайран қалдырған болуы керек. Алайда бұған заңды түрде қарсылық білдірілді: көзің болса, атты көруге болады, ал енді оның аттығын көру үшін сана қажет.

Дәл осы сананы Парменид сипаттап объективтілейді. Егер ол, яғни сана бастапқыда құдай сияқты аластатылған болса, енді оны түсінуге және өздігінен аластатылған ретінде білдіруге болады. «Тобырдың айтқанымен жүрмейтін, құдіретті де тәкаппар, шын мәнінде сананы қиялдың арбауынан құтқарған Парменид95, - деп жазады ол туралы.

Антикалық, дәлірек айтқанда, элей философиясын зерттеу бұл жерде ұдайы көрініс тапқан қарама-қарсылықтарға назар аударуға мәжбүрлейді. Олар құлдар және құл иеленушілер, ал рух алаңында миф пен логос, догматиктер және скептиктер, философтар және киниктер. Ал, Парменид болса, ол қарама-қарсылықтардан тұратын "Табиғат туралы" поэмасын жазады. Оның бір бөлімі – болмыс туралы ілім, екіншісі – пікір туралы.

Философия тарихында Парменидтің іліміндегі ең алдымен осы қарама-қарсылықтар оғаш қате ретінде көрсетілген. "Біз таңғаларлық, тіпті тегінде жалғыз осындай жағдайға тап келдік, – дейді. М.Мандес, – Бір ойшыл бір-бірін теріске шығаратын екі жүйе құрастырады, оның біреуі жалған да, екіншісі рас, бұл тек қана бірінші рет кездесіп отырған жағдай болуы керек, күшті ойшыл терең бақылауларға және ерекше пікірлерге толы күрделі әрі үйлесімді, әлі де болса аяғына тік тұрып кете алмаған мағыналарға толы бүтін жүйе құрып отыр, – мұның бәрі оның жалған екендігін жариялау үшін ғана жасалып отыр"96.

Әрине, егер Парменидтің шығармасын әлеуметтік-мәдени контекстен тыс қарастыратын болсақ, онда Мандес дұрыс айтады. Алайда миф пен логостың арақатынасындағы қарама-қарсылықтарды рух алаңында шоғырланған әлеуметтік-мәдени контекстің сипаты ретінде шешу түрінде, мұндай арақатынас оғаш емес. Парменид философияны қалыптастырады, сонысымен де көзің бола тұрып, атты да, оның аттылығын да көре алмау мүмкін екендігін көрсету үшін адым аттады. Өзінің поэмасын бастай отырып, Парменид тәңір өзінің көзін былайша ашқанын әңгімелейді:

"... Сен бәрін білуің керек:

Менің таза ақиқатымды қайсар жүрек

Оған пенделердің күңгірт пікірлері тән емес.

Әдет жинақтаған тәжірибе сені мәжбүрлемесін

Көзіңнің, тілің мен сезбейтін құлағыңның мазасын алма.

Сен бұл қиян мәселені менің саған берген санаңмен шеш"97.

Парменидтің бүкіл поэмасын суреттемеу үшін, өйткені бұл артық, философия тарихшыларының берген жалпы қорытындысымен шектеліп қалуға болады. "Парменидтің ақыл-ой мен болмыстың теңбе-теңдігі туралы ілімі бірқатар ережелерден тұрады: 1) болмыс ақыл-ойдың пәндік мазмұны болып табылады, 2) ол болмыспен бірге болмайтын ақыл-ой жоқ, 3) логикалық тұрғыдан маңызды нәрсеге шынайы шындық сәйкес келеді, 4) ойлауға болатын нәрсе ғана бар, 5) ақыл-ойдың субъектісі мен объектісі доп келеді (ой негізінде өзін танымдайды), 6) ой кеңістікте созылған және материалды-заттай (Парменид ақиқатты "жақсылап дөңгеленген" деп атайды, өйткені оның іліміне қарай, ой дөңгелек), 7) төрт ұйғарым тепе-тең: болмыс бар, ой бар, болмысты ойлауға болады, ой өзін-өзі ойлайды"98. Мұның бәрін екі қарама-қарсылыққа әкеліп тіреуге болады екен. Мысал келтіріп кеткен кітабымыздың келесі бетінде мыналар жазулы еді: "Таза материяның шары, бір жағынан, таза болмыс ұғымы, екінші жағынан, теңдік белгілерімен біріктірілген, міне, ең соңында осы қалды99. Мүмкін, бәрі осы шығар. Бірақ мұның өзі де аз емес. Оның үстіне, аталған қарама-қарсылықтар – "таза материяның шары" және "таза болмыс ұғымы" бір-біріне теңестірілген, олардан үшінші бір нәрсе, атап айтқанда, философия туындайды. Алайда ол мына атап кеткен теңдікте әзір Пигмалионның Галатеясы сияқты өлі. Оны жандандыру керек. Бұл үшін де жалғыз махаббат жеткіліксіз. Парменидтің поэмасында бұл жеткіліксіздік айқын әрі анық көрсетілген.

Бірақ поэманың бұл бөлімін қарастырмай тұрып, ежелгі грек санасындағы пікірлердің мүсінділігі идеясына біраз тоқталып өтейік.

Сократқа дейінгі философияда шындықты этикалық және эстетикалық тұрғыдан қабылдау әлі бір-бірінен ажыратылмаған. Мұндай ұйғарымдарды тек қайталаумен шектелмес үшін, ежелгі грек ойшылдарының ойларында міндетті түрде заттардың геометриялық контурлары орын алатынын есте сақтау қажет.

Олардың басым көпшілігін геометр деп те атайды. Әрине, бүгінгі күні математиканың бұл тарауымен айналысатындар туралы сөз қозғап отырғанымыз жоқ. Геометриялық әдіс философияның алғышарты ретінде ойымызда шыр көбелек айналып тұрған қандай да болмасын әмбебап принцип ретінде космостың адамның қарапайым анатомиясымен ұқсастырылып ойға алынатынын білдіреді. А. Маковельскийдің ойынша, Гераклит өзінің ғарыш туралы түсінігінде сол кездің өзінде ежелгі болып есептелетін дәл осындай әдістемеге негізделген.

Ғарыш тек қана бүтін нәрсе емес, сонымен қатар оның құрылымы мен бөліктерінің қызметтері адамның денесіне ұқсастырылып қарастырылды. Геометризм негізі пифагоршылардың барша теориясында көрініс тапқан. Никомах пифагоршылардың сандарды Әлемді соғу үшін кірпіш ретінде қолданғанын жазған кезде, ол пифагоршылардың білген және өз теориясында қолданған бірнеше дұрыс пішінді геометриялық денелерге меңзеп отыр. Дұрыс пішінді геометриялық денелердің шындығында ұқсас денелері ерекше тастар – пселдер болды, олардың көмегімен Афродита мен басқа тәңірлерді есептеп шығаруға тырысты. Сан сияқты белгіленген нүктелер, жазықтар, алаңдар, көлемдер және басқалары, әрине, геометриялық бастапқы позиция. Пифагордың теоремасы осы күнге дейін геометриялық зерттеулердің тақырыбы болып отыр. Алайда пселдер мен сандар арасында едәуір алшақтық бар. Егер псел – заттай құрылыс болса, онда санды олай дей алмайсың. Адам туралы анатомиялық түсініктер мен оларды космос құрылымына дейін кеңейту заттардың емес, сандардың вариациялары болып табылатыны туралы ортақ бір нәрсеге ие.

Енді Пифагордың даналық тек құдайларға ғана тән деген ұйғарымына келелік. Даналық Зевс деп аталғысы келетіні әрі аталғысы келмейтіні туралы айтып кеткен Гераклит тура осылай дейді. Оның түсінігі бойынша Логос та құдіретті бір нәрсе. Оның үстіне, ежелгі гректердің өмірінің көптеген маңызды тараптары құдіретті болып табылады. Олимпиялық спортшылар жеңіске жетіп ұлы мадақтарға ие болды. Оларға тек лавр жапырақтарынан өріп шеңбер тағып, оларды ақындар мадақтап қана қоймай, сонымен қатар қалаларда оларға ескерткіш қойылатын. Бұл ең маңызды мадақтау болып табылатын, өйткені олар бұл жағдайда құдайларға теңестірілетін.

Ежелгі гректердің түсініктері бойынша, спорт жарыстарының жеңімпаздары қандай да болмасын адами емес күшке ие болатын. Оларға құдайлар көмектесетін. Олар спортшылардың ішіне қонып, дәл осы құдіретті күштің арқасында жеңіске жететін. Сондықтан да мүсін негізінде құдайларға тұрғызылатын. Ежелгі Грекияда құрметке ие болған ойшылдар да данышпандықтың белгісі болды, сондықтан олардың мүсіндері бір құдіреті барлықты суреттейді. Икемділік, даналық, күш және басқалары тікелей қабылданатын бір нәрсеге айналып отырды. Бұл аттылық та, үстелдік те, киниктердің көрмеген басқа нәрселері де мүсіндерге айналып кетуі мүмкін екендігін білдіреді. Бұдан пселдер тек қана сандардың ұқсастары немесе шартты орнын басушылары ғана емес, олардың суреттелген геометриялық нысаны екендігін анық көруге болады. Шындықты эстетикалық тұрғыдан қабылдау әлі қабылдаудың басқа нысандарынан ажыратылған жоқ деп айтқан кезде ежелгі гректің өнер мен философия әлі дербес болмағандығына меңзеп отыр, біздің ежелгі гректердің өнер туындылары деп отырғанымыз – суреттелген идеалды.

Әрине, мүсіндерді әлемдегі басқа нәрселер сияқты қабылдауға болады. Сондықтан Гераклит оның отандастары мүсіндерге құдайларға табынғандай табынғандары үшін намыстанады. Бұл пікір бұрынырақ Інжілде айқынырақ айтылып кеткен шығар, Інжілде көп адамдардың ағаштармен және тастармен жыныстық қатынасқа түскендігі айтылады. Мүсінге бір тасқа табынғандай табыну басқа. Ал енді мүсіннен құдайды көру – басқа, рухани бірдеңе. Басқаша айтқанда, Гераклит құдайлардың мүсіндері ең алдымен зат сияқты суреттелген идеалды. Логос барлық мағынасында мүсінді болуы мүмкін, бірақ ешқашан зат болмайды.

Бұл контексте мүсінді нысандардың өзінің ішіндегі идеалдының арасынан идеалды табылды. Егер мүсіндер идеалдыны суреттесе, сол идеалдының өзі шар тәріздес болып табылады. Сондықтан Аристотельдің пікірін, атап айтқанда, оның мыста шар тәріздестерден мүсінділіктегідей сияқты еш нәрсе жоқ деген пікірін еске алмасқа болмайды. Бірақ мыстан шар, мүсін жасауға болады. Материал өздігінен белгіленбеген, ол – таза мүмкіндік.

Жалпыға бірдей, пікір, идеал шынында да тікелей қабылданбайды. Сондықтан ойшылдар ең алдымен идеалдыны сипаттау үшін көрнекті нысан табуға тырысты. Ежелгі грек философиясындағы идеялардың мүсінділігі – оны суреттеу үшін қажетті әдіс.

Идеялардың (бейнелеуі) – негізінде өнер мен философияның арақатынасы туралы мәселе болуы мүмкін. Логосты, уақытты немесе басқа бір нәрсені көрсету үшін жасалған поэтикалық образдар тілдің көмегімен ерекше мүсіндік туындылар жаратады. Алайда философия тек қана идеяларды көрсетумен айналыспайды, ол идеяларды жаратады, ерекшелейді, құрастырады, және шығармашылық нәтижеге қол жеткізген соң, мүсіндік нысандарды қолданады. Дәл осы мағынада нысан заттың келбеті және сонымен бірге оның рухы болып табылады. Болмыстың шар тәріздес болғанын айта отырып, идеалды нысанға сілтеумен бірге, әңгіме идеалды нәрсе туралы болып отырғанын көрсетуге болады.

Парменид өзінің тәңірдің көмегімен бел ортасы сүйіспеншілік болып табылатын құдіреттіліктің, идеалдының, шар тәріздестің алаңына жөнелгенін жасырмай айтып отыр. Дегенмен, ол дәстүрлі қабылдауларға бас ұрып бағынышты бола бермеу керектігін, сезімдерге алданып қалмау керектігін айтып отыр. Бірақ шарды көруге болады ғой. Көзіміз неге алдайды?

Шар келбет ретінде көрінетіндігін тағы да атап айтқым келеді. А.Маковельский Парменидтің, бір жақтан, шары таза материядан, және, екінші жақтан, таза болмыс түсінігі екендігін жазған кезде ол үлкен қате жасап отыр. Парменид таза материя туралы сөз қозғап отырған жоқ. Шар тәріздестік болмыстың сипаттамасы ретінде – оның келбеті емес, барша барлықтың рухы. Болмыстың шар тәріздестігі – барша сан алуандықтың ішіндегі даналықты, құдіреттілікті табуға бағытталған іс-әрекеттің жемісі. Сондықтан болмысты шар тәріздес деп белгілеу – тек көрсету емес, сонымен бірге оның қарама-қарсылықтарының, атап айтқанда, барлықты болмыс ретінде қалыптастыру екендігін анықтау керек. Бұл қарама-қарсылықтар Гераклит пен Парменидтің теорияларын салыстыру барысында ортаға шығады.

Ежелгі грек философиясында идеялардың мүсінділігі туралы мәселе ерекше қарама-қарсылықтарды сырттай бақылауға алып отыруымен маңызды. Әңгіме тіл мен ақыл-ой туралы болып отырған жоқ. Қарама-қарсылықтардың бұл типі философияның кейініректегі даму кезеңінде танымдалды. Ой нысандары ең алдымен адамдардың тілінде көрініс табады және кейінге қалдырылады дейді Гегель. Адам малдан дәл осы ойлау қабілеті бар болғандықтан өзгешеленеді. Адам үшін ішкі көрінісі болып табылатын, оны өзімдікі деп көрсететін нәрсенің бәріне тілдің қатысы бар, ол жасырын болсын, шиеленіскен болсын, немесе бұдан да дайындау түрде болсын, қандай да болмасын бір категорияны білдіреді; логикалық нәрсенің өзі оған тән табиғаттың өзі, - деп қорытынды жасайды Гегель.

Қарастырылып отырған тақырыпқа байланысты бұл пікірдің бірнеше мағынасына көңіл аудару керек. Біріншіден, философияның қалыптасу үрдісі мифологиялық тіл орамында жүзеге асты.

Мифологиялық тілде жасырын түрде болсын, шиеленіскен түрде болсын, пралогиялық ақыл-ой түсінігі болды. Айтпақшы, түсініктердің осы шиеленіскендігі, жасырындығы бір бүтіндік туралы хаос түсінігінің маңызды элементі болып табылады. Екіншіден, тілдің категориалдық тұрғыдан қалыптасу кезеңі, яғни оның табиғатын объективтеу туындайды. Ежелгі грек ойшылдары айтып кеткендей, материалға шар тәріздес нысан беру керек. Басқаша айтқанда, Гераклит пен Пифагор, Парменид және басқалары мүсіншілер сияқты, тілді өңдеуге мәжбүр. Оның сөз қазынасы ескісіндей болып қала береді. Философия ешқашан ғылым сияқты жаңа сөз ойлап таппайды. Сондықтан сыртқының ішкіге ауысуының қызу қарама-қарсылықтары пайда болады. Енді тілге геометриялық түсініктер кіруі керек, өйткені Әлем, Космос, адам – бәрінен бұрын геометриялық құрылыстар. Мұның бәрі – сызылған нәрсе, яғни өлшем. Бірақ мифологиядан философияға өту үшін іштей шектелу қажет, яғни тілдің бұрынғы күйін сақтап қалатындай етіп, оны жаңа мазмұнмен толтыру қажет.

Тіл өзінің өзгеру үрдісін ортаға шығара алады, есінде сақтай алады. Ол қалыптасудың тарихи үрдісіне кіре алады, тілдің табиғаты жалпыға бірдейді сипаттауда көрініс табады. Бұл жолдың ең басында элей философиясы тұр. Маковельскийдің еңбегі мысал келтірілген үзіндіде ежелгі грек философиясының маңызды қарама-қарсылықтары іріктелген. Болмыс пен барлық – ежелгі грек қоғамында өмір сүрген ойшылдардың ұстанымындағы маңызды өзгешеліктерді ортаға қоятын ұғымдар мен түсініктер осы. Өз заманында көрнекті комедияшы ретінде танымал болған Эпихарм сияқты әр түрлі адамдар, сонымен қатар медицина, ветеринария және ауыл шаруашылығы туралы еңбектер жазған, жаңа дәуір философиясының белгілі тарихшысы В.Виндельбанд философиялық ойдың түрлі бағыттарын бір төбе етіп үйіп, араластыруға болмайтындығымен келіседі. Ежелгі философтардың үзінділерін тізіп айтып берумен ғана шектелетін қазіргі заманның философтары тарихи сараптау жасауда жарыса алмайды. Қарама-қарсылықтарды ұғыну үшін, демек, элей философиясы жүйесіндегі диалектиканы түсіну үшін атақты ежелгі грек философтарының идеялары арасындағы қарама-қарсылықтарға әкеліп соқтыратын ішкі өзгешеліктерді түсіну өте маңызды.

Әсіресе, "жылы" және "суық", "ылғал" және "құрғақ", "ерлер" мен "әйелдер" және басқаларын варварлар да қолданады. Бірақ бұл жағдайда қарама-қарсылықтарды ерекшелеу және олармен әрекет ету әлі философиялық сипатқа ие емес. Аты аталған қарама-қарсылықтар, сондай-ақ олардың ішіндегі кейбіреулерін болмыс емес, барлық шеңберінде ежелгі грек философтары қолдана алады.

Мысалы, Гераклит оттың тіршілігін бізді қоршап тұрған барша сан алуандықтың негізі ретінде сипаттаған кезде, оның түсініктерінің шеңберінде қалуына болады. Оның сақталып қалған үзінділері Эфесте өмір сүрген адамның өзі жаратқан образдарына көңілі толмайтынын көрсетеді. Ол өзінің айтқандарын мығымдырақ білдіргісі келеді, яғни ұғымдарды пайдалануға көшкісі келеді. Бірақ нәтижеде олар экспликацияға көнбейтін болып шығады. Гераклиттің атақты: "Барлығы ағымды... барлығы өзгереді. Бір түскен су ағынына екінші рет түсуге болмайды" деген сөздері автордың көзінің тірісінде де, екі мың жыл өтіп кеткен соң қазір де, екі мағыналылықпен қабылданады. Гераклит сондықтан да "Қараңғы" лақабына ие болды. Әңгіме оның өз отандастарын алдын ала теңбе-тең болмаған құбылыстар немесе заттардың теңбе-теңдігіне бағыттауды қалағанында емес. Оның афоризмдерінде шынымен де айтылмай қалған бір нәрсе жасырын қалған. Ол мына мағынада қараңғы: оның әрбір сөзі жасырын жатқан ішкі мағыналық мазмұндарын сипаттау барысында айқындылық алуы керек. Гераклитке қараңғы деп айып таққан кезде, бұл оны кемсіту болып табылмайды, керісінше, оның афоризмдеріндегі тікелей қабыл алынатындармен қатар, тағы да маңызды да, қажетті бір нәрсенің таса қалғанын білдіруге ұмтылады. Алайда Аристотель өзінің ескертулерін осындай тілге қатысты кемшіліктерге жөнелтеді. Бірақ оның қателеспегендігі неғайбыл.

Едәуір маңыздырақ болғаны басқа. Дәлірек айтқанда, Гераклит мифологиядан үстем дүниетаным ретінде бөліне алды ма және шын философ бола алды ма? Даналықты құдайлардың қасиеті ретінде сүюге де болады, оны шынайы құдіретті бір нәрсе ретінде құрметтеуге де болады, егер жеке-дара адамдарға меңзеп отырсаңыз, оны объективтілеуге тырысу керек, яғни адамның миына ауыстыру керек. Басқаша айтқанда, философияны қалыптастыруда адым атау керек. Сондықтан Гераклит белгілі бір мағынада мифология өкілі болып табылады деуге болады. Гераклиттің қараңғы болуы себебі, оның мифологиялық сөз бейнелерінде өзіне тән емес бірдеңе пайда болады. Ескі әңгімелер, былайша айтқанда, басқаша мазмұнға ие болады, алайда Гераклит мифологиялық сана алаңы тысына шыға алмай қалады.

Гегель философия тарихы пәнінен жасаған лекцияларында Гераклиттің идеяларын қазіргі заман талаптарына сай жасайды. Оның үстіне бұл модернизацияның өзіндік ерекшелігі бар.

Шынында да Гегель айтқандай, Гераклиттің үзінділері қалыптасу ретінде жинақталатынымен келісуге болады. Дегенмен Гегель қалыптасу ұғымын Гераклитке таңып отыр, шындығында Гераклит арқылы философияның миф пен логос ара қатынасында қалыптасу үрдісі қиыншылықтармен жүзеге асты. Гераклиттің үзінділеріндегі философия ретінде жасырын қалған нәрсенің бәрі философияның өзінің пайда болуымен осылай қалыптасады. Мысалы, Гераклит уақытты әмбебап қылды деген кезде, оның "Барлығы ағымды... барлығы өзгереді. Бір түскен су ағынына екінші рет түсуге болмайды" деген сөздерінде – бұл сипаттаманың астарында уақытты ұғыну бар екеніне меңзейді. Гераклиттің өзін философия өкілі етіп шығарған жетістіктері элей философиясы жүйесінде кездеседі. "Барлығы ағымды..." деген сөздер демде-ақ релятивизмге, яғни егер уақыт пен кеңістік және басқалар қабылданбаған жағдайда, философиялық сананың жоғалуына әкеліп соғады.

Элей философиясының өкілдеріне, атап айтқанда, Парменидке алдын ала мұндай өткелдің қажеттілігін сезіне отырып, ең алдымен барлықтан болмысқа өту мүмкіндігі туады. Философиялық шығармашылық үрдісі, яғни философияны қалыптастыру үрдісі осы контексте – метафизикалық деп атау дұрыс болар – Парменидтен бұрын болғандар мен оның замандастарының теориялары негізделген қарама-қарсылықтардың ажыратылуында көрініс табады. "Парменид саналы дүниеге көзқарастардың негізгі алғышарттары қандай деген сұрақ қояды да, кез келген дүниеге көзқарастың мына үш алғышарттың бірінде орын алатындығына куә болады: 1) болмыс қана бар, бейболмыс жоқ; 2) болмыс қана емес, бейболмыс та бар; 3) болмыс пен бейболмыс теңбе-тең"100.

А.Маковельский осыдан жолға шыға отырып, толық негізге сүйене отырып, Парменид – философияның алғашқы тарихшысы, яғни бұл жағдайда да Гегельдің философия тарихы мен философия бір нәрсе деген сөздері дұрыс деген қорытындыға келеміз. Басқаша айтқанда, олар бір мезгілде пайда болады және қоғамдық қатынастардың бір жүйесінде.

Парменидтің тарихи-философиялық схемасы бойынша, тіпті қарама-қайшы жағдай туындайды. Ол жоғарыда аталған қарама-қарсылықтарды ғана оқшаулап отырған жоқ, сонымен қатар философияның қалыптасуымен тамамдалған қарама-қайшы жолды пайымдайды. Маковельский Парменидтің тарихи-философиялық схемасы мынадай екендігін көрсетеді: милет философиясы (дуалистік алғышартта орын тепкен монизм), пифагореизм (бейболмыстың болмысы туралы ілім) және гераклитизм (болмыс пен бейболмыстың теңбе-теңдігі туралы ілім) – әрқайсысы өзіндік сана және алдыңғысының тереңдетілгені сияқты болып келетін үш саты.

Бұл пікір өздігінен мүлтіксіз және мазмұнды. Ол қарсылық тудырмайды. Алайда, Маковельскийдің бағасы, оның Дильстің және басқа философия тарихшыларының ұстанымының орысша мазмұндамасы екендігін, едәуір толықтырулар керек ететінін айта кеткен жөн. Жоғарыда қарама-қарсылықтардың оқшаулануына көңіл аударылды. Бүкіл әлеуметтік-мәдени шындық қарама-қарсылықтардың біртұтастығы ретінде сипатталғанын айтуға болады. Олардың бүктеулі нысаны, бұрын айтылып кеткендей, миф пен логостың қарама-қарсылықтары болып табылады. Ал, енді бұл арақатынасты болмыс пен бейболмыс арқылы дәлдеп, осылайша Парменидтің өзінің жүйесіне кірді. Басқаша айтқанда, тек философияның және философия тарихы ғана емес, сонымен қатар мазмұнды логикасының да негізінің сипаттамасы басталды. Бірақ элей философиясының бұл бағыттағы мүліктенуі туралы айтпай тұрып, Гегельдің Парменидке қатысты кей сөздеріне тоқталып кету жөн болар.

Гегельге философияның негізі болып тамамдалған әлеуметтік-мәдени контекстің сипаттаудың қажеті жоқ екендігін айта кету керек. Ол осы философияның ақыры, яғни философия ұғымы кемел нысанына ие болады. Гегель Парменидке сілтеме жасаған кезінде, ол тарихи-философиялық қозғалыстың нәтижесін сипаттайды. Ол бұл нәтиже диалектикалық тұрғыдан өзіне бағыттаған жолға қосылуы мүмкін екендігін түсінеді. Мазмұнды диалектикасыз философияның жоқ екендігін түсінбеушілік, немесе диалектиканы, диалектика тарихын сипаттауға ұмтылатын, санасыз ойлау әдісін жасау кез келген негіз өзінің ақырына жеткен кезде ғана түсінікті екендігіне көз жеткізуге мәжбүрлейді. Минерваның үкісі қараңғылыққа ұшып шығады және бұл элей философиясына тікелей қатысты. Гегель жаңа дәуірде философияның негізін табу қиын деген пікір айтты. Мұның мәнісі мынада: бұл аталмыш негізді оған қарсы қоя алатында қандай да бір белгілер бар сияқты анықтауға тырысады. Бұл туралы Гегель былай деп жазады: "Негіз философияның негізі деген тұжырымнан оның нақтырақ анықтамасын табу немесе осы негіздің қандай да бір жағымды мазмұнын табу мүмкін емес. Өйткені бұл жерде мәннің әлі жоқ, бастапқы кезде-ақ философия бос сөз немесе негізсіз түсінігі (алғышарт ретінде) болып табылады"101.

А.Ф.Лосев Диоген Лаэртскийдің кітабына жазған алғысөзінде: "Диоген Лаэртский ежелгі грек санасының рухани материалында "домаланады", "тырбаңдайды" деп жазады және соңынан бұл домаланулар философияның пайда болуының шынайы тарихи жағдайын жасауымен қымбат екендігін атап өтіп, көптеген ойшылдардың, оның ішінде тек қана ежелгі ойшылдардың философияның негіздерін диалектикасыз анықтауға ұмтылысы сәтсіздікке ұшырайтынын айтып қорытынды жасайды.

Өкінішке орай, бұл жағдайда, атап айтқанда, Диоген Лаэрция рөлінің мағынасын анықтауда Лосев бұған назар аудармайды. Лосев диалектика туралы ештеңе айтпайды. Диалектика туралы әр түрлі әңгімелеуге болады. Егер біз элей мектебі философияның негізін қалады деген тұжырымымен келісетін болсақ, онда философияның негізі болып табылатын біртұтас қарама-қарсылықтарды көрсетуіміз керек. Бұл жерде әңгіме өзінің байланысында тарихтың логикалық сипаттамасы болған және болуы мүмкін екендігін көрсету керек екендігі туралы болып отыр. Диалектиканың басқа ешқандай тарихы жоқ. "Әлі ештеңе жоқ, бірдеңе пайда болуы керек. Негіз таза ештеңе емес, бірдеңе шығуы тиіс осындай ештеңе; болмыс, демек, негізде де бар, басқаша айтқанда, бұл бір мезгілде болмыс бейболмыс және бір мезгілде бейболмыс болып табылатын болмыс деген сөз".

Гегельдің шығармаларынан мысалға келтірілген үзіндінің Парменидтің поэмасының жалпы мазмұнын тамаша баяндайтынын көру қиын емес. Ежелгі ойшылдың шығармашылығының екі бөлімі де осы үзіндінің мазмұнына сәйкес келеді. Гегель Парменидте бар нәрселерге ешқандай жаңа нәрсе қосып отырған жоқ. Дегенмен, Парменидтің айтып кеткендерін қайталап, сосын олардың дұрыс немесе бұрыс екендігін талқылайтын көптеген философия тарихшыларымен салыстырғанда, Гегель диалектиканы көріп отыр. Ол философияның негізін және сонымен бірге оның идеялардың өміршеңдігі ретінде көріп отыр.

Киниктерден бастап, философияның өмірден алшақтап кеткені үшін cөгe бастады. Мысалы, Б.Рассел өзінің философия тарихында көптеген ежелгі грек ойшылдарының идеяларының ойдан шығарылғандығын, жалған екендігін философиялық тұрғыдан негіздеуге тырысады. Бұл өмірден алшақтап кету шынайы философияның қасиеті болып табылатындығын баяғыдан бері түсіну керек болатын. Өмір білім жинақтап жатқан сияқты. Шындықты практикалық, діни, көркемдік тұрғыдан меңгеру бара-бара оны материалға айналдыруға, білім ретінде пайымдауға болатын дәрежеге жетеді. Ол кезде бүкіл мифтер, құдайлардың мүсіндері, тіл және көптеген басқа нәрселер білімдердің затқа айналдырған сақтаушылары болып шығады.

Никомахтың айтуынша, сандарды көпестердің шаруасынан әлемнің құрылысында қолданылатын кірпішке айналдырып жіберді. Ал Аристотель сол сандар туралы Пифагор үшін әрі нысан, ері материя болғанын жазады. Никомах пен Аристотель екеуі де бір нәрсені айтып отыр. Тәжірибеден, практикадан білім артылып алынады. Бірақ білімді материал ретінде қарастыра бастасақ, олар өздерінің табиғатын көреді. Олар оған тән шекара, яғни нысан тарапынан көрініс табады, бірақ нысан оның үстіне міндетті түрде рух болып табылады. "Парасат анықтама береді және оларды берік ұстайды; сана жағымсыз және диалектикалық болса, өйткені парасаттың анықтамаларын ештеңеге айналдырып жібереді; ол жағымды, өйткені жалпыға бірдейлікті тудырады және оның ішіндегі ерекшеге қол жеткізеді", - деп жазады Гегель102.

Парасат анықтамаларының қабығын жару үшін, бірдейлікті талқылау керек, дәлелдеу керек және т.б. Басқаша айтқанда, пікірталасқа қатысудың ерекше өнерін жасап шығару керек. Өйткені мифологиялық сананы сақтаушылар өздерінің дүниетанымын материяға айналдыруға шыдап отыра алмайды ғой. Олар өздігінен белгілі болғандықтан, өз пікірлерін берік ұстанады. Пікірталас жүргізу өнері парасат анықтамаларын ештеңеге айналдырудың құралы болып табылады. Ежелгі грек философтары бұл құралды жақсы қолдана білген. Олардың кейбірі бұл өнерді сөз орағыту әдісіне жеткізген. Болмыстың долы желі көне адамдардың өмірінің тас-талқанын шығарған кезде, толқындардың үстінде ешкім керек қылмайтын дәйектер мен нақыл сөздер, тарихи қоқыспен шектелуге дайын адамдарды қанағаттандырып, бетінде қалқып жүреді. Бәсекелестік деген, жалпы, адамдардың жалпыға бірдей қасиеті және де олар қай жерде өмір сүріп жатса да, олар әрқашан тілді сөз орағытуға айналдырып жіберіп пікірталас жасауға әзір тұрады. Тілді былай қолдану тек қана атауы бойынша ежелгі гректерге тән, ал негізінде ол тарихи емес. Бұл жеке-дара тұлғаларды қоғамдық бір бүтінге қарама-қарсы қоюмен байланысты диффуздық құбылыс.

Жоғарыда айтылғандарды ескере отырып, тағы да Парменидтің поэмасының үзінділеріне тоқталайық:

"Ой мен болмыс бір нәрсе.

Сөз бен ой болмыс болулары керек.

Ой мен ойдың бар екендігі туралы нәрсе де бір нәрсе.

Өйткені оның сипаты бар болмыссыз,

Ойды сен таба алмассың"103.

Қазіргі кезде бүкіл бұл афоризмдер болмыс пен ойдың теңбе-теңдігі туралы лебіздерге келіп тіреледі. Мысал келтірілген үзіндіде бұл теңбе-теңдік ешқандай қосымша ескертусіз, тура және тікелей білдірілген. Сондықтан болмыс пен ақыл-ойдың теңбе-теңдігінен шығатын Парменидтің ұстанымын сипаттап беру үшін ешқандай терең ойшылдыққа ие болудың қажеті жоқ. Алайда, жоғарыда ылғал сөз болған философияның негізі міндетті түрде болмыс пен ақыл-ойдың теңбе-теңдігін білдіруден басталу керек пе деп сұрау керек. Бұл сұраққа әр түрлі жауап беруге болады.

Бұл жағдайда Парменидтің алдында өмір сүріп кеткендер болмыс пен ақыл-ойдың теңбе-теңдігі туралы айтпағандығын еске түсірейік. Фалес Милетскийдің негізі – су. Бұл ой ма, жоқ әлде табиғаттың бір заты ма? Фалес бұл жерде затқа меңзегенін ойлау дәстүрге айналғаны үшін, суға зат ретінде жалпыға бірдейлік сипатын еркінше таңып қойды. Аристотель Фалестің өмірлік үрдістер үшін судың маңыздылығын ескере отырып, осы озбырлыққа жол берген деп ойлайды.

Бірақ варварлар да көптеген заттардың осындай негіздерін алға тартты, ал оларға философияда тыйым салынды. Соңғысы небәрі ақыл-ой туралы ақыл-ой бола алады. Сол кезде Парменидтің бастапқы теңбе-теңдігі – философияның алғашқы және қажетті адымы. Бірақ бұл адым қарама-қарсылықтарды жойып жібермейді. Парменид ақыл-ой мен болмыс туралы, тіпті сөз бен ақыл-ой туралы жазады. Оның үстіне, бұл қарама-қарсылықтар Парменидтің поэмасының екі қарама-қайшы бөлімінде айтылып кеткен, яғни ол ақиқат және пікірлер сияқты қарама-қайшылықтарды да талқылайды, оған қоса, соңғыларына өте жіті көңіл болу керек. Пікірлер ой ма деген сұрақ туындайды.

Ақыл айтушы құдай Парменидке өзінің көзін, тілін және аса сезгіш емес құлақтарын бос әуреге салмауын сұрайды. Бұл жол білім бере алмайды. Пікірлер алаңы бейболмыспен, яғни болмыс қарама-қарсылықтарымен шектеледі, ал бейболмыс сөз бен ой арқылы беріле алмайды. "Бейболмысты тани да алмайсың, не сөзбен сипаттай да алмайсың"104.

Бұдан пікірлер әлемі – бейболмыс әлемі екенін айтуға болатын шығар. Дегенмен, Парменидтің өзінде мұның бәрі оңайға түсіп жатқан жоқ. Өйткені пікірлерін физиктер, ақылдары дәрменсіз адасып жүрген "екі басты" адамдар айта алады. Олар соқыр әрі саңырау. Болжамдап ойлайды және болмысты олай да, бұлай да атай береді. Осылайша, ақыл-ой мен болмыстың қарама-қарсылықтарын теңдестіруге болады, бірақ мұны болмыс пен бейболмысқа жасауға болмайды.

Парменидтің сыны ең алдымен оның өзінің айналасындағы жақын адамдарына бағытталған болатын. Ол варварларды және варварлар сияқты болмыс пен ақыл-ойдың қарама-қарсылықтарына дейін көтерілмейтіндерді сынға алды. Кейбіреулер өздерін тікелей пайымдарымен шектелгендер түс көріп жүргендей өмір сүруін жалғастыра берсін. Түс әлемінде бәрі елес. Бірақ философия ояу сана болып табылады. Ол Ақиқатқа, құдіретке қол жеткізеді. Олай болса, онда құдайлардың қасиеттерімен қатар пенделердің ой-пікіріне де назар аударылады. Басқаша айтқанда, миф пен логос арақатынасында даналыққа деген сүйіспеншілік пайда болады, ал ақиқат деген ақыл-ой мен болмыс сияқты қарама-қарсылықтардың біртұтастығын түсінуде жатыр, яғни қарама-қарсылықтардың теңбе-теңдігі ақиқатқа алып баратын жол болып табылады. Онда сүйіспеншілік пен даналық та біртұтас, диалектика, яғни ақиқатқа алып баратын жол философия деген сөз.

Диалектика дегеніміз – ақыл-ойдың ойлауы. Оның мағынасы даналық пен сүйіспеншіліктің біртұтастығы туралы пікірді обьективтілеуде. "Болмыс" мағынасында пікірлерге қарама-қарсы пікірлердің әлеміне қарама-қайшы бірдеңе жатыр. Болмыс біртұтас, ол пайда болмайды, ол өзгермейді, ол бүтін және біртекті, әрине толық кемеліне жеткен шар түрінде тұйықталған.

Осылайша, Парменидтің болмысы оны сіңісіп кеткен метафизиктердің, яғни антидиалектиктердің қатарына ешқандай кедергісіз жатқызатындай белгілерге ие. Поэманың диалектика туралы қазіргі заманғы насихатшылардың көңіліне жағатын нәрсе сипатталған басқа да бөлімі бар екендігін ескермесек, бұл дұрыс болар еді. Парменид адам санасын идеалды мағыналардың, жалпы ұғымдардың алаңына бағыттайды және Парменидтің тәңірдің соңынан ергеніндей оның артынан еретіндер басқаша диалектикаға тап болады.

Қазіргі заманғы оқырманға Парменидтің рух алаңындағы өзінен бұрын болғандардың бәрін сынға алатыны түсінікті. Ол оларға түсініктерден ұғымдарға өткендігін сынға алады. Варварлардың және ежелгі гректердің данагөйлері негізді іздеумен әуре, яғни жалпыға бірдей бірдеңе іздейді, бірақ тікелей пайымдардан арыла алмай келеді. Сондықтан олардың негізі – біресе қандай да болмасын зат, біресе қандай да болмасын сұрапыл. Парменид "болмыс" ұғымын қалыптастырады. Ол ақыл-ойдың өнімі, сондықтан да ой болып табылады. Мұндай болмыс қажеттілікпен абстрактілі. Ол идеалды, яғни сол заманның тілімен айтқанда кемеліне жеткен шардың салмағы сияқты. Парменид өз ұғымын жинақталған даналық материалынан арытады. Физикадан, физиологиядан, медицинадан, геометриядан т.б., яғни ежелгі грек және варварлар санасының барша қорынан тура осы кезде Логостың көп мағыналылығы мәндес болып шығады. Ойлаудың үрдісі белгіленеді. "Бәрі ой және ойдың ұмтылғаны да. Өйткені (бұл ой) жүзеге асқан болмыссыз ойды табу қиын. Себебі болмыстан басқа ештеңе жоқ және бола алмайды ғой, өйткені тағдыр болмысты өзінің ішіндегі кемелділігі мен қозғалыссыздықпен байланыстырды. Сондықтан пенделердің сенімдеріне қарай ақиқат деп есептейтіндерінің бәрінің бар екендігі бос сөз: (атап айтқанда) пайда болу және өлу, болмыс бейболмыспен бірге, орын ауыстыру және өзгерістің, көзге ілінетін түстер"105.

Парменидтің поэмасында ұғымның пайда болу үрдісін қадағалау қиынға түспейді. Поэманың екінші бөлімі – "Пікірлер" өңдеуге берілген материал болып табылады, яғни жол физикадан философияға қарай созылып жатыр.

Физика сөздің грекше мағынасы бойынша табиғатты білдіреді, бірақ қазіргі кезде қаланың тысында орналасқан елді мекендердің сыртындағы бірдеңені атап жүргеніміз табиғат емес. Ежелгі гректердің айтып отырған табиғаты – орыстың "натура" сөзіне жақын бір нәрсе. Сондықтан болмысты ойлау табиғаттың басқа вариантын табу болып табылады. Адам өзінің түсініктерінде біртұтас және қозғалыссыз нәрсеге қол жеткізе алмайды, сондықтан ол ойға тереңдеп шомбайды. Ой жалпыға бірдей нәрсе ретінде шынымен де Парменидтің белгілеп берген атрибуттарына ие. Алайда, болмыс ұғымы бір жағынан мәселе ретінде қарастырылуы керек. Диалектика оның пікірлер әлемімен байланыстарын табу және бұдан былайғы ішкі нақтылау қажеттілігінде жатыр. Дәл осы себептен Эротқа сілтемелер пайда бола бастайды.

Жоғарыда айтылып кеткендей, философияның тілі әлі көп уақытқа дейін мифологиялық болып қала бермек. Бірақ әңгіме мұнда емес. Философия тарихында Эротқа сілтеме Парменидтің поэмасын сексуалистік тұрғыдан талқылау үшін желеу болды. Мұндай ой-пікірлердің суреттемесі үшін философия тарихшысы Медикустың пікірлерін мысалға келтіреміз. Ол былай деп жазады: "Парменидтің өзінің поэмасының екінші бөлімінде қолданып жүрген образдарының бәрі символикалық мағынаға ие. Әлемді басқаратын тәңір де, элементтер рөлін ойнайтын жарық та, түнек те шын мәнінде жоқ. Парменидтің физикасы болып табылатын мифтің мазмұны қандай?

Біртұтастықтың көпке, немесе болмыстың көзбен көруге болатын қатынасы миф бойынша махаббаттың, жыныстық қатынастың және туудың сыры. Әрбір заттың пайда болуы туу болып табылады және адамдардың туылуына ұқсастық ретінде түсінілуі керек. Сүйетін, сезінетін адам өзінің кемеліне жеткен бүтіндік емес, небәрі шынайы бүтіндіктің бөлшегі екендігі, өйткені толықтырылуға ықтияры бар. Жыныстық қатынаста бастапқы біртұтастық бейнеленген. Жыныстық қатынас – көзге көрінетін әлемдегі шынайы мәндестік пен жай ғана осылай көрінетіннің арасындағы байланысқа түсініктеме бере алатындай сараптама үрдісі: бұл жерде адам бөлінбес болмыстың мәніне басқа кездегідей емес, жақынырақ, ол бұл жерде өзін-өзі жоғарылатып, өзінің жеткіліксіздігін толықтырады. Адамдар жыныстық қатынастарында өздерінің көлеңке тәріздес жартылай бар болуының биігіне көтеріледі, біртұтас болып, алғаш рет тіршілік етуге қол жеткізеді"106.

Мысалға келтірілген сілтемеден кейін, Маковельскийдің бетіне салық салуға әбден болады, демек, Г.Дильс әр түрлі пікірлердің тарихынан жанталаса материал іздеп, олар оны пайымдамайды, яғни мазмұнды логикадан айырылып қалады. Сондықтан түрлі пікірлердің үзінділерінің жанында бүтіндік жоғалады, диалектиканың тарихы жоғалады. Медикус Парменидтің пікірлерінің негізін түсіндіруге ұмтылады. Бұл жерде ол ежелгі грек ақыл-ойының кешірек жазылған, мысалы, Платонның қайнар көздерін жетекшілікке алады, ол Платонның көптеген еңбегін Парменидке қосып қойған. Атап айтқанда, ол махаббатты сексуалдылық тұрғыдан талқылаған. Медикус мұндай әдісті бұдан да бетер қазіргі заманға сай етіп жасаған. Қазіргі уақытта сексуализмнің шарықтаған кезінде мұндай жазулар шектен тыс өзекті болып кетті. Бұған таңдануға да болмайды. Атомдық жеке-дара тұлғалардың бұқаралық мәдениеті өзінің тегімен біртұтастығын тек қана жыныстық қатынастық арқылы суреттей алады.

Алайда Парменид, өзінің Афродитке және оның ұлы Эросқа деген көзқарасын сипаттай отырып, қарапайым мифологияның тысына шықпайды. Ол даналық – құдайлардың қасиеті, Афродита оның даналықты ұғынуына, құдіретті қасиеттерді меңгеруіне көмектеседі. Ежелгі гректер теңіз толқындарында наядаларды көргеніне, нарцистің – өзіне-өзі қызыға қараушы жасөспірім екендігіне сенетін. Афродитаның Афина храмына кіруге көмектесе алатынына неге сенбеске? Соңғысының қамқоршысы – жылан басты Медуза пенделердің даналыққа қол жеткізуіне мүмкіндік бермейді, сен оны көріп алып, соқыр болып қалсаң да, тура осылай болғанын адамдарға қалай түсіндіресің? Парменид қана емес, былайғы философия тарихында көп адамдар махаббатқа философияның негізі ретінде қарайтын болады. Платон мен Аристотель, Плотин мен Спиноза, Фихте мен Шеллинг, сондай-ақ, Фейербах – бұл философияның пантеонында орын алып, махаббат туралы сыр шерткендердің аттары. Онымен қоса, олар "философия" деген атпен теория ғана қалыптастырған жоқ, сонымен қатар, оның сақтаушысы дана адамды да қалыптастырды. Өйткені, философияның шыққан тегі туралы сөз қозғаған кезде әңгіме Адамның шыққан тегі туралы болады ғой.

История диалектики /Книга 1/.

Алматы: ИФП МОН РК, 2000.С. 24-41.

PAIDEIA - ЕРКІНДІК ЖОЛЫНЫҢ ТОПОЛОГИЯСЫ ("ҮҢГІР ТУРАЛЫ ӨСИЕТ ӘҢГІМЕЛЕР" СЕМАНТИКАСЫНА)

Владимир ДУНАЕВ

Paideia – қалыптасу мен дамудың емес, адамның өзінің затындағы сілкініс тәжірибесі ретінде – Платон диалогтарының көпшілігінің негізгі тақырыбы және драматургиясының негізі. Тәрбие мен білім проблемаларының философиялық негізділігі философияны "фисихологтардың" ілімдерінің "полиматияға" (білімді өзіндік құндылық ретінде кеңейту) бағыт алатын үмітсіз антитетикасы және білімді гибрис (hybris) ретінде ұғынатын аттикалық трагедия рухы қызықтыратын нигилизмнің шыңырауының қатерлі жақындығы алдын ала анықтап қойды. Бұл тақырыпты қарастырудың нәтижесі мен шарықтау шегі Платонның пайдейаның мәнісінің мифологиялық экспозициясы кеңінен зерттелген атақты "Үңгір туралы өсиет әңгімелері" ("Мемлекет VII 514а - 518 в) болды.

А.Ф.Лосевтің сөзімен айтқанда, Платонның данышпандығы "шексіз", бұл жерде бірегей философиялық мәтін-символда – егер қалыптаспаса, олардың келісімі мен келіспеушілігінің модальдылығы мен мағыналануының өзгешеліктерімен сипатталатын мәтін, ұлы философиялық жүйелер, дүниетанымдық тәріздер, бүтін метафизикалық дәуірлер іске асты. Платонның өзіне соншалықты жақын көретін пікір авантюризмі мен интеллектуалдық тәуекелшілдікке деген сүйіспеншілігі рухында, сондай-ақ П.А.Флоренскийдің рәмізге берген анықтамасына сүйене отырып (бүтінге тең бөлік, ал бүтін бөлікке тең емес), мынадай тұжырым жасауға болады: кез келген философиялық жүйе Платонның мифімен жасалған эксперименттің хаттамасы, немесе басқаша ойлауға бола ма және қандай шекке дейін және қалай ойлауға болатыны туралы тәжірибенің өзіндік есебі.

Қазіргі заманғы философияға келетін болсақ, онда оның мәндік бейнесіне барынша рельефті және идеалды-үйреншікті ерекшеліктер берген М.Хайдеггер екендігін мойындамау мүмкін емес. Сондықтан Платон мифтерінің символикасының негізгі мағыналарын қайтадан шешу сингулярлығында постклассикалық дискурсқа орын босатып берген, ондағы философиялық бостандық тәжірибесінің бастапқы актінің орын алуының анықтаушы әдісі болған philosphia perennis дәстүрі қозғалысының трансценденталды құрылымы теңдестірілген.





Хайдеггер "Платонның ақиқат туралы ілімі" еңбегінде грек тілінде жазылған мәтінде "айтылмай қалғандарға" тоқталады. Хайдеггердің оқуындағы өсиет әңгімеде Платонның пайымдай алмаған терең екі мағыналылығы бар. Пайдейа туралы мифтік нарративтің айтылмаған мағыналық схемасы ондағы ақиқат мәнінің анықталуындағы өзгеріс болып табылады: идея-эйдостың алетейге үстемдік жасауы. Бұдан кейін ақиқаттың мәні өзінің меншікті тұрмыстық кемелділігінен жайылмайды, "идеяға жегіледі". Бір адымда онтологияның баламасы болып табылатын пікірлерді бірлестіре отырып, Платон ақиқаттың мәнінің өзгеруін және болмыстың онтологиялық градациясының сатыларымен қатаң жүйелілікпен біртұтастығындағы пайдейаның пайымдалуымен қабыстырады.

Болмысты идея ретінде жору нақтылықта ерекше бағдарлауды талап етеді, рухтың болмыстың иерархиялық қатпарларында және олардың ішінде үстемдік құрғандардың арасында орын тебуін алдын ала тиімді тексеру әдісі ретінде "түсінетін қабілетті" қажетсінеді. Платон бұл әдіске философия атын берді, оның жаңа ие болған мәртебесіне білімнің рөлі, пайдейаға бүкіл адам өзінің мәнісінде өзгертуді жетекшілікке алады. Пайдейа – рухтың адамның мәнінің орын тепкен мекеніне бірте бірте орын ауыстыру ретінде оймен түсінерлік алаңға бағдар алуы және философияның алдын ала сезіп қойған елесімен мөлшерлестікті негізге ала отырып, оған бірте-бірте бейімдеу. Идея алатейаның негізі және пайдейаны тудыратын үлгі (парадигма) мүмкін екендігінің негізі болып қалыптасады. Платон осылайша метафизиканың негізін қалаушы құрылымын алдын ала шешті және онымен қоса білімнің еуропалық гуманистік дәстүрінің негізі қаланды.

Хайдеггердің Платонды оқуы метафизиканың тарихи өзін-өзі басқаруының ретробелсенділігімен сипатталған герменевтік шеңберде әрекет ететіндігін байқау қиынға түспейді. Платон Хайдеггердің түсінігінде өзін-өзі символға асып қойған Иса пайғамбар сияқты, Платонның өз қолымен соққан мифінің "псевдоморфозасының" бұғауында жатыр. Хайдеггердің мәтінінде ақиқаттың нақтының жасырын еместігінен көзқарастың, сезінудің, сөз айтудың дұрыстығына айналдырумен салыстырғанда, Платонның философия оқиғасында ақиқатқа орын берудің басқа әдісін ойлап тапқанының жаңғырығы өте бұлыңғыр естіліп тұр. Платонның философиялық харизмасының ескіруінің мыңжылдық дәстүрін айналы жүйемен шағылысқан түсінігінің тысында бастапқы, маңыздырақ нәрсе қалып қалды. Гректердің ойлап тапқаны және "үңгір туралы өсиет әңгімеде" заңды болып қалыптасқан дискурс типі болмыстың эйдетикасының талдауы ретінде кешірек кезеңдегі метафизикалық жүйелердің догматикасы рухында құрылымдық тұрғыдан мүмкін емес қылатын құрылымдық қасиетке ие, сол сияқты Сократқа дейінгі философтардың санасында "болмыстың онтологияға дейінгі ақыл-ойына" бағытталған оралу қозғалысы да осындай қасиетке ие.

Біртұтас бөлінбейтін мән ретінде эйдостың логосы жоқ, яғни тиімді реттелген құрылымы жоқ. Сондықтан өзінің екі иолюсінде де, - феноменалды және интеллигибелді – философия өзінің онтологиялық негізінің абсолютті проблемалылығын пайымдауды ақыл-ой ретінде жасайды. Бір жағынан, "небәрі бастапқы бейнені еске түсіреді және небәрі шынайы бейненің ұқсас бейнесі болып табылады деп айтудың өзі шындыққа жанасады деуге болады... мұндай мәселелерде шындыққа ұқсас мифке қанағат ету" ("Тимей" 29 c-d). Екінші жағынан, мәтіннің ең қатаң категориялық ұйымдастырылуы алғашқы себептер мен соңғы негіздерді білумен пара-пар болып шығады. "Бұл заттарды танымдау басқа білімдердегідей емес, басқасына берілмейді, бірақ бұл нәрселерді ұзын талқылауға салғаннан кейін барып, бірлесе өмір сүру нәтижесінде, ұшқынның кенеттен тұтанғанындай, өзін-өзі түсінетін рух пайда болады... Бұларды тек қана бірлесе отырып үйренеді, бірлесіп ақиқатқа және жалғанға қол жеткізеді" ("Хат VII"). Платонның нұсқауы бойынша, ақиқатқа қол жеткізу коммуникативтік жағдайлардың құрылымына бағынышты етіліп қойылған. Платон алғаш рет философияның алдына оның протогонисті оқырманы-тыңдарманы туралы, ұқсастарына қарау – ақиқаттың сәулесіне көзін үйретудің жалғыз жолы болып табылатын қараңғы үңгірдің тұтқыны туралы мәселені саналы және әдістемелік түрде қойды.

Мейлі, эйдостың логосы болмай-ақ қойсын. Алайда, бұ дүниелік көлеңкелер мен мәңгілік образдар арасында аналогия, ұқсастықтарды ажырату байланысы бар. Жоғарыда айтылғандай, Платонның санасының онтологиялық негізі болып проблема қызмет етеді. Гректің "проблема" деген сөзінде екі бастапқы мағына жатады: алдына (мысалы, қалқан сияқты) қойып алып немесе ұстап алып, оның көмегімен қандай да бір адамның өзін қорғағысы келетін нәрсе және оны басқасы қағып алсын деп (мысалы, доп) лақтыратын бір нәрсе. (Қараңыз: Хейзинг И. Hjmo Ludens, IX тарау). Тіршілік етудің бұл оғаштау әдісі агон (agon) құрылымына ие арнайы ұйымдастырылған кеңістікте ғана жүзеге аса алады. Проблематикалық білімге аподиктикалық пікір айту қасиетін беру – басқа бір нәрсе, hybris сияқты. Аристотель философияның "тек еркін ғылым, өйткені ол өзі үшін өмір сүретін" ғылым екендігін айтып ескертеді. Бірақ оған не болуды да адамдардың мүмкіндіктерінің тысында деп айту керек. "Адам өзіне көлемдес білім алуды іздеу лайық емес" ("Метафизика" 982 - в).

Адамға көлемдес білімнің тысына шығу "үңгір туралы өсиет әңгімеде" пікірдің орнына шамамен ақылға сыятын үлгіге теңбе-тең етіп құрастырылған эйконмен бекітілген. Эйкон – бұл "екінші туындыға алынған" эйдос және осы қасиетімен онтологиялық бастапқы мәндердің мифологиялық-этикалық метафораларын философиялық тұрғыдан семантикалау кеңістігін құраушы. Философиялық эйкон шындыққа жанасу, яғни ақиқатқа теңбе-тең қатынас күшіне ие. Ұқсау, ашық метафора, анықтаушы болса, философия үшін әлемнің рационалды көрінісін мифтің көмегімен құрастыру жолы ашылады. Осылайша, Хайдеггердің Платонның ақиқат туралы ілімінде метафизика вирусы бар деп қойған диагнозы үлкен түзетуді қажет етеді: "үңгір туралы өсиет әңгімесінде" пайдейаның мағыналық схемасы тек эйдостың алетейаға үстемдігін, немесе нақтылықтың ашық көзқарасын анықтайды. Онда мынадай сұрақ туындайды: эйкон-логосқа тән ақиқатқа деген ұқсастық қатынасы немесе пропорционалдық қатынасы деп нені ойлау керек? Бұл қасиет үңгірдің қабырғасында тұтқынның көзі көре алатын образдар-көлеңкелерде орын ала ма?

Платонның мифінде айтылып отырған көлеңкелер – бұл үш өлшемді денелердің жазықтығына проекциясы, яғни Платон өлшемдердің түрлі сандары бар кеңістіктердің өлшемділігінің құрылымы проблемасын енгізеді. Бұл құрылым логикалық-семантикалық рационализацияға В.Франклдің ұсынған димензионалды онтология құралдары арқылы ("Ғылым плюрализмі және адамның біртұтастығы" атты баяндамасында) беріледі. Франкл димензионалды онтологияның екі заңын тұжырымдайды. Біріншісі: өзінің өлшемін өзгеше салыстырғанда, төменгі өлшемдерге шағылыстырылған нәрсе бұл проекцияларда түрлі проекциялар бір-біріне қарама-қайшы болатындай етіп кейіптеледі. Цилиндрдің екі өлшемді жазықтықтағы проекциясы бір жағдайда шар, екіншісінде – тік бұрышты үшбұрыш береді. Екіншісі: өзінен төменгі өлшемде орналасқан бір нәрсеге шағылыстырылған түрлі нәрселер проекцияда көп мағыналы болып аталатындай кейіптеледі. Цилиндрдің, конустың және шардың көлеңкесі көп мағыналы және де көлеңкені негізге ала отырып, қай дененің көлеңкесі екенін айтуға болмайды, барлық жағдайларда көлеңке де, шар да біреу.

Үңгірдің тұтқындары үшін тік бұрышты үшбұрыш пен дөңгелек көлеңкелердің арасында сөзсіз және онтологиялық айырмашылық бар. Ал егер кімде-кім олардың мәнінің ортақ субъектісі бар деп тұжырым айтса, немесе "ол жақтағы білгіштермен" пікірталас кезінде көлеңке-проекцияның біртұтастығының артында шындықтардың сан алуандығы жасырынып тұрғанын дәлелдеуге кіріссе, оған дереу нақұрыс және намыссыз деп айып тағылады. Ең болмағанда, ол туралы: "Адам біртұтас және көп диалектиканы шатастырып отыр" деп жаны ашығансиды.

Осылайша, адамның көзіне көрінетін "шындықты" ең мұқият зерттеу негізінде құрастырылған эйкон өздерінің наразылықтарының заңдылығының кепілдігін "Гиперуранняның" онтологиялық бастапқы шындығы болып табылатын эйдостардың ұқсастықтарына байланысты бере алмайды. "Шындық алқабының" ландшафты рельефі "жазық кеңістігіне" шағылысуы логикалық тұрғыдан ұйымдастырылған дискурс "бұрмаланған", "бұлыңғыр" т.б. образбен бірге, өлшемдес еместігін, немесе эйдостың логосқа қарағанда басқа өлшемділігін көрсетеді. Мұндай эйдосқа ұқсас эйкон мәннің арақатынастарында және метафизиканың рефлексті емес құрылымы болып табылатын образы-көлеңкесінде димензиональды онтологияның үлгісі бойынша пайда бола алмайды. Эйкон ақиқатқа деген қатынастың тепе-теңдігіне Платонға таңылған кейінірек бұл "теріс айналдырылған әлемге" бағынатын нақтылықтың мәнісін идеалды проекциялары ретінде "идеяларды гипостаздау" өзгеше, тіптен басқаша тәсілмен ие болады. Үңгір туралы өсиет әңгімеде ақиқат тұрғысынан адам пайдейа жолымен өту арқылы қойылады. Бұл жол үңгірдің қабырғасындағы көлеңкелердің жарық көзіне қарау үшін ойнауынан пайда болған қозғалыс ретінде салынған. Алайда, бұл сипаттама "анамнезис" қозғалысының – өз рухының тереңдеріне сүңгу арқылы эйдостардың тануы-еске түсіруі ретінде білуінің айнадағы көрінісінен басқа еш нәрсе емес. Пайдейаның рухани кеңістігі өзінің ішіне осы екі планды сыйғызатындай етіп жаратылған, оның үстіне ол образ – бастапқы образ қатынасы арқылы емес, тікелей жасалған.

Мұның қалай мүмкін болатынын көз алдымызға елестете алуымыз үшін, бізге Платонның императивіне бағынып, аналогияны қолдануымыз керек. Пайдейаның рухани кеңістігінің тоиологиясы – Мебиус таспасы – таспаны жабыстыру барысында пайда болатын біржақты жүзі принципімен ұйымдастырылған, оның бір ұшы 180 дәрежеге айналдырылған. Мебиус таспасына байланысты сакраментальды "бір жағынан... екінші жағына" негізделген, біз үшін соншалықты үйреншікті пікір мағынасыз болып шығады. Біз: "Бір жағынан, күнделікті өмірдің ирреалды әлемі бар, екінші жағынан – мәңгілік мәндердің әлемі", - деп айтқан кезімізде сол сәтте-ақ көрінер көзге Платонның метафизикасының тривиалды пікірін айтып отырсақ та, "үңгір туралы өсиет әңгіменің" негізіне қойылған пайдейа эйконының семантикасын бұзамыз. Мебиус таспасының топологиялық ерекшелігі оның біржақты бетімен қозғала отырып, нәтижеде мен өзіме, бірақ өзіме қатысты айнада көрініс тапқан "теріс айналдырылған" өзіме қайтып ораламын. Бірақ тура осылай пайдейаның жолы да рухтың шындықтың онтологиялық жоғарғы типтеріне биіктеуі сондай-ақ адамға ақыл-ойдың бір қалыпты болып қалуына мүмкіндік беретін рухани өзінің орнын табу, болмыстың "өңі" мен "теріс" жағының, имманентті мен трансцеденттінің онтологиялық өзгешелігі жоғалып кететін сол бір жақты бейнесінен тайып кетпеу тәжірибесі болып табылады. Әңгіме заттар мен эйдостардың, үңгірлердің қараңғылығы мен көк аспанның сәуле шашқан тереңдіктерінде, адамның рухы мен табиғи космостың барлығында емес. Пайдейа – бұл кез келген аймақтық онтологиялардың ақиқаттарына адам мәнінің пропорционалдыққа, шамаластыққа қол жеткізуі. Егер осындай шамаластықтың өзінің меншікті құрылымы, немесе болжап білуші елесі болса, онда олардың символы-эйконы ретінде, мысалы, Аристотельдің Нусы – пәні өзінің меншікті қызметі, немесе өзінің элементі болып табылатын, немесе "өзін-өзі түсінетін рухтың тууы" барлық жиынтықтардың жиынтығының математикалық ұғымы болып табылады.

Басқаша айтқанда, Платонның пайдейасы – бұл рухтың, нақтылықтың кез келген типінің өзінің меншікті өлшеміне қарай өзіне тапқан орнына айнала бастаған кездегідей күйге бағытталған жолы. Сондықтан пайдейаның семантикасына сәйкес келетін білім немесе "софия" ережелердің мазмұнды жүйесі түрінде мүмкін емес. "Эллиндердің ішіндегі ең данасының" даналығы білімсіздік туралы білімнен тұрады, яғни ұғыну мүмкіндігінің шарты ретінде кез келген заңды тәжірибенің ұмытылған "антиқұрылымдары" бар "сана мәтіндерінің" молдығының мағыналық схемасы бойынша құрылды. Сондықтан Хайдеггердің философия пайдейаның жүзеге асатын алдын ала болжанған шамалас эйдосты алға тартады деген догматикалық метафизиканың ойлау әдісіне тән пікірі тіптен дұрыс емес. Сократтың философиялық пікірлері мен пайдейа тікелей біртұтас, біреуі басқа біреуінің жарығында емес, басқа нәрсе сияқты жүзеге асады. Сократтың оларға сәйкес демиург-қолөнершінің еңбегі жүзеге асатын арбаның, тоқу станогының, үйдің, т.б. эйдостарымен келтірген көптеген мысалдары – бұл сананың диалог түрінде жазылған мәтіндерінің айырушы антиқұрылымдары-символдары ретінде жоғарыда белгіленген ақиқатына ең шындыққа жанасатын, пропорционалды эйкондары. Сократ сұхбат жасап отырған кісілерге құқықтық тұрғыдан міндеттеуші эйдостар емес, ақыл-ойдың кеңістігін босататын эйкондарды алға тартып отыр. Әйтпесе, философия құмырашы, құрылысшы, теңізші, дәрігерлерді эйдоспен қамтамасыз ету, яғни кез келген арнайы қызметті құрылымдау міндетін өз мойнына алатын еді.

Платонның пайдейа туралы баян ететін диалогтарында негізгі мәселе шешіліп отыр: кез келген іс, соның ішінде философиямен айналысу да, арнайы білімді қажет етеді, бірақ кәсіптік тұрғыдан қысаңдық шынайы ақиқатқа қарама-қайшы. Философиялық; ой қозғау сұхбат еткен кісілердің бос уақытында өзін-өзі еркін ұстап отырып айтқан әңгімесінде, яғни "схоле" – толығымен жеке адамға және "асхолияға" қарсы тұрған – қоғамдық шектелген қызметте адамға тән білімді қолы бостықта жүзеге асады. Дегенмен, философия сонымен қатар өзінше бір кәсіп ретінде қызмет етеді, арнайы шеберлікті талап етеді және Платон академиясының тыңдармандары-шәкірттері тарапынан қатаң тәртіпке бағынышты ауыр еңбек ретінде жүзеге асады.

Философия пайдейа ретінде еңбек әрі ойын, "схоле" және "асхолия", "технэ" және "софия" – кез келген іс-әрекет болып табылады, өйткені оның мағыналық схемасы агораның кеңістігін құрылымдау заңы бойынша үлгі алынады. Антикалық полис агораның айналасында бос кеңістікті білдіретін өзінің топологиялық-аксиологиялық орталығы ретінде құрылады. Бұл кеңістік пікірталастарда, пікірлердің қарама-қарсылығында, еркін азаматтардың агонында құрылымдалады. Антикалық ғарыштың өзі және оның мағыналық символикасы азаматтық қоғамның өзінің тарихилығы себепті маңызды рөлді естілетін сөз, қызу әңгіме түрінде ой толғау өнері ретінде диалектика алатын полистік демократия. Платон үшін надандар – бұл көп білетін адам сияқты болып көрінгенмен, сөзге араласуы қиын адамдар екені бекер емес қой (Қараңыз: "Федр'' 275 а). Дәуірдің дүниетанымдық тәсілі өзі үшін философия эйконың– ақиқаттың толық және кемел жүйесі ретінде "софияның" өзіне ие болу емес, рухани серпіннің, философиялық эростың ұмтылыстарын таңдады. Философия кеңістігі, агораның кеңістігі сияқты, сакральды білімнің жазып алынған және модификацияланған догматикасын қабылдамайды, бірақ рухани, саяси, интеллектуалдық еркіндік кеңістігі – өзінің жеке басының және азаматтық тағдырын бірге шешетін еркін азаматтардың кеңістігі – қалыптасады. Заңдарда олардың мағыналық схемаларын ашатын философияның еркіндікке рұқсат беру нысандарының заңдастырылуы керек. Философия пайдейа сияқты, кез келген іс-әрекет, білім, құндылықтар, қабілеттердің олардың (шамаластық) кемел адам рухының семантикасына қатынастарына байланысты нысандарын жан-жақты сынақтан өткізіп еркіндік дәрісін береді.

Осылайша, философиялық пайдейа қандай да болмасын ерекше "ақиқат туралы ілім" түрінде арнайы білімнің орнын алмайды және оны толықтырмайды, бірақ арнайы алынған білімнің азаматтық сана-сезімнің тікелей рухани өндірістік күшіне жаңғыру әдісі ретінде жүзеге асады. Кәсіби түрде философиялық ой толғау аты аталған білімдерді игерудің семантикалық контекстінің жаңғыру әдісінің логосы-эконы болып табылады, өйткені "метанойя" сияқты - үйлесімді дамыған еркін жеке-даралықтың қалыптасуының әмбебап мағыналық схемасын құрайтын адамның өзінің меншікті ойымен өзгеруі арқылы жүзеге асады.

Платонның мифінде метанойа-пайдейа жолының топологиясы өзінің екі векторында да гомологиялық болып табылатын – үңгірден тыс жерлердегі және рух кеңістігінің тереңдеріндегі қозғалысында, трансценденцияда және рефлексияда — "өмірлік әлем" кеңістігінің сапалы өзгерісінің жүйелілігімен құрылымданған. Бұл гомологиясының субстанционалды негізі болып философиялық-дүниетанымдық ұғымдардың қандай да болмасын артикуляция әдісінде қол жетпейтіндей болып шығатын ақиқатқа деген пропорционалды қатынасты оның тысында орнату мүмкін емес еркіндік қызмет етеді. Үңгірге қайта алып келген тұтқын оның көзімен көргендерінің бәрін көркем сипаттаған кезде, оны параноидальды сандырақ ретінде қабылдайтын үңгірді мекендеген адамдардың мазағы мен келекесіне тап болады. Грек үшін еркіндік дүниедегі ең айқын нәрсе болды. Еркіндік деген полис азаматтарының өзіне-өзі теңдігінің негізін құрайтын, оны құлдардан, иарварлардан, шығыс деспотиясының азаматынан ажырататын нәрсе болып табылады. Еркіндіктің мәнінің ашықтығы еркін азаматтардың пікірталастарында-диалогтарында-агонында өзінің мекендеген орнын адами еркіндіктің өзінің еңбегі мен ат салысуларының арқасында жайластырылған азаматтық қоғам туындайтын агораның кеңістігінің эйконында барлығына ашық. Сондықтан да еркіндік туралы дискурс ақиқаттың қандай да бір абсолютті инстанциясының атынан хабар тарататын сакральды мәтін түрінде мүмкін емес.

"Мысыр ертегілерін және кез келген ертегілерді оңай ойлап шығаратын" Платонның Сократы (Қараңыз: "Федр 274 в - 277 а) данагөй және өзінің даналығын басқаларына бергісі келетін адам небәрі "ермек үшін жазу бақшаларын егіп тастайды". Өйткені, сананың шынайы мәтіндері диалектика өнерімен "басқа адамдардың рухтарында жаңа сөздердің туылуы" ретінде жазылады. Мысырлық құдай Тестің жазба өнерін ойлап табуы рухтың оқиғалық онтологиясы мен эйкон-символдардың мифтік-этикалық семиозисі мәдениеттің арнайы өнімдері мен оның жатсынған логикасының имманентті заңдарының болмыстың құрылымдық онтологиясының редукциялануына әкеліп соқтыруы мүмкін. Бұл жағдайда пайдейаның семантикасы қайта өзгерулер мен ағарту ретінде білім берудің мағынасына дейін жойылып кетеді, ал ең соңында – үңгірдің және оның көлеңкесінің тұтқыны болып қалған рухқа қатысы жоқ ақиқаттармен танысу, бұл үңгір жаһанданған ескі өндірістік-технотрондық-ақпараттық әлемге дейін кеңейтілсе де жойылып кетеді. "Үңгір туралы өсиет әңгіме" сана тұрақтылығы заңын көрсетеді. Философиямен айналыса отырып, барша адамдар "мысалы, диагональдың өлшемсіздігіне таңғалғандай", таң қалудан бастайды, ал ең соңында "қарама-қарсы нәрсеге келіп тоқтайды. Өйткені геометрияға қанық адам егер диагональ өлшемсіз болып шықса да, ештеңеге таң қалмайтын еді (Аристотель, "Метафизика", 983 а). Оны еркіндік жолының топологиясының семантикасынан шығаратын Платонның мәтінін жорудың кез келген әдісінде сана тұрақтылығы заңы бұзылады және философия пайдейасы парасатты көп білудің гибрисі бола бастайды.

Гражданское общество и свобода в условиях

социально-политической модернизации Казахстана.

Алматы. Ақыл кітабы, 1998. - С. 168-175.

ЖАҢАПЛАТОНШЫЛДЫҚ: ДИАЛЕКТИКА ЖОҒАРҒЫ САТЫДАҒЫ ШЫНДЫҚТЫҢ ЛОГИКАСЫ

Сергей КОЛЧИГИН

Жаңа дәуірдің басына қарай классикалық грек философиясы, бүкіл Афины дәуірі сияқты негізінен тамамдалған болып шықты. Алайда бұл тамамдалу тіптен де әлсіреу емес, керісінше, - толығымен аяқталғаны еді. Эллиндердің мәдениеті өмір сүрген және дамуы жүзеге асқан көптеген ғасырлар бойына, әсірелемей айтатын болсақ, болмыс пен танымның барлық өзекті мәселелері қойылған, диалектикалық проблемаларға түгелдей бағыт берілген, адам мен әлемнің қарым-қатынасы сияқты көп қырлы әрі кең ауқымды пәнге қатысы бар мүмкін болған бүкіл тақырыптар қозғалып, тілге тиек етілген болатын.

Енді грек зердесіне тек қана антикалық диалектика мен бүкіл эллинистік рухты олардың мән-мағынасы мен біртұтастығын қамтуға және ұғынуға мүмкіндік беретін жалпылама, жиынтық қорытынды жеткіліксіз болып тұрған еді. Жаңа жыл санаудың алғашқы ғасырларында грек классикасының маңдайына осындай біртұтас, интегралды образда, атап айтқанда – жаңаплатоншылдық философиясында байлам жасау жазылған болатын.

Мұндай синтездің қажеттілігі қандай да болмасын ойшылдардың қандай да бір субъективті бағдары ғана емес еді; ол соңғы эллинизм дәуіріндегі антикалық коғамның қойнауында болып жатқан күрделі, терең қарама-қайшы әлеуметтік-экономикалық, саяси және басқа үрдістерден туындап, ынталандырылып, табанды түрде талап етілген еді.

Афины тарихи үстемдікте біздің дәуіріміздің II ғасырына дейін көптеген мемлекеттерді, ең алдымен Жерорта теңізі аймағын өзінің державалық билігіне бағындырған ірі империя болып табылатын Римге жол берді.

Дегенмен Рим империясының гүлденуі, немесе, оның сарай шешендерінің атап кеткен "алтын" ғасыры бір жағынан сол кезеңнің ойшылы мен жазушы-сатиригі Лукианның дәл меңзеп кеткеніндей, "қорғасын" ғасыры да болды.

Бірнеше ғасыр бойынша республиканы, кейінірек империяны безгек ұстады. Карфагенге қарсы Жерорта теңізі жағалауы мемлекеттеріне билік жүргізу үшін жасалған соғыстар; Парфян соғысы; герман және сармат тайпаларымен болған соғыс; Иудеяға, Дакияға, Солтүстік Мысырға, Британияға және басқа провинцияларға қарсы жазаландырушы жорықтар, бұлардың бәрі Рим мемлекетінің экономикасы мен ішкі саяси ахуалына әсерін тигізді, атап айтқанда, екі түрлі әсер етті.

Бір жағынан, империя кең ауқымды ортақ шекаралардың құрамында осы уақытқа дейін шашыраңқы өмір сүріп келген көптеген елдер мен халықтарды бірлестірді. Бұл римдіктердің материалдық әрі рухани өмірін байытты, ірі жер иеленудің өсуіне, құқық жүйесінің классикалық нысанының қалыптасуына және де әрине, мәдениетті шеттен алып жемісті пайдалануға, ең алдымен ежелгі Грекия қазыналарынан сусындауына ықпал етті.

Екінші жағынан, Римнің империялық пиғылы мен әрекеттері орталықтағы және провинциялардағы ішкі саяси жағдайды едәуір қиындатты, тіпті шиеленістіріп жіберді. Рим үстем таптары мен игі-жақсыларының арасында бой алып кеткен тойымсыздық пен ашкөзділік қан төгулерге, онсыз да қан жылап жүрген кедей-кепшіктердің тоналып жұтауына әкеліп соқтырды. Осының салдарынан, шынжыр реакциясы бойынша, колонияларда бас көтерулер, құлдар мен ауыл тұрғындарының көтерілістері, сондай-ақ империяның астанасында азамат соғысының ұшқындауын тудырды. Бұған жауап ретінде анархияның алдына көлденең тұру үшін императорлық биліктің басындағылардың, әсіресе Калигула мен Неронның адам айтқысыз деспотизмі ортаға шықты. Бірақ азғындаушылық аралас қаныпезер репрессиялар мен көпшілікке қарсы жасалған жауыздықтар дәуірдің күйреуіне кері әсерін тигізіп, оның күшейіп тез құлауына әкеліп соқтырды, бүкіл тіршілік құндылықтары мен идеалдарын бірден төмен түсіріп, ар-намыстың жойылуына себепші болды.

III ғасырға қарай күйреу үрдістері ең жоғарғы шегіне жетті. Құл иеленушілік деп аталатын өндіріс әдісінің терең дағдарысы ауыл шаруашылығының, қолөнерінің және сауда-саттықтың құлдырауына, шаруашылықтың табиғи нысандарына қайтып оралуына әкеліп соқтырды. Империя бара-бара құлай бастады, құрамынан бөлініп кеткен провинцияларын жоғалта бастады да, жаңа дәуірдің төртінші ғасырының соңына қарай Шығыс және Батыс империя болып бөлініп кетті.

Заманақырлық көңіл-күй, тұрақсыздық пен үрей сезімдері, құрақ-құрақ болған бүлікшіл сананың әлсіз бас көтеруі империя халқының күнделікті тіршілігінде бой көрсетті, олардың ішкі дүниесін қалыптастырды – бұны күлге айналдыратын, ұшы-қиыры жоқ жан дүниесінің соғысы деп атасақ дұрыс болар. Ең соңында иррационалды, байыпсыз дегбірсіздіктер мен ұзаққа созылған шындығында толассыз созылмалы өзгерістермен бірге әлеуметтік болмыстың сенімсіздігіне бой алдырулар өтпелі кезеңнің ең игі зерделерінде диалектикалық қарама-қарсылықтарға толы көріністі анық түйсіну түрінде тұнықтандырылды. Бірегей мемлекетті нығайтудың жақсы жақтарының бәрін ескергеннің өзінде осы мемлекетті құрайтын және мекендейтін көптеген халықтардың үлкен зардап шегуіне әкеліп соқтырады. Мысалы, Грекияның рухы тірі кезінде, тіпті барынша күшті болып тұрған кезінің өзінде, оған жақын халықтардың келешекте ассимиляцияға ұшырау, содан кейін барып жойылу қаупі туып тұрды. Империяның құлдырауы өзімен бірге бірегей мемлекеттің деспоттық езгісінен құтылуға көп уақыттан кейін қол жеткізуді ала келеді, өкінішке орай, бір жағынан аласапыран заман, анархия мен заңсыздық тудырады, бұның бәрі сана мен мәдениеттің алапатына әкеп соқтырады.

Сол кезеңдегі ұрпақтардың ойшылдарына тіпті бұрын-соңды болып көрмеген екі әлемнің есігі ашылды – тұтастық, бүтіндік, үйлесімділік әлемі мен сан алуандылық, бөлшектену мен құлдырау әлемі. Бұл әлемдердің екіншісі – күмәнсіз, ең төменгі әлем, өйткені онда азғындау мен жетілмегендіктің неше түрлісі ашықтан ашық өмір сүреді. Бұл дүниедегі әлем осындай, - егер ол төмен болса, онда әлем де жоғарғы сатыда, кемеліне жеткен және игіліктерге толы болуы керек. Біртұтас және көп түрлі, немесе бір бүтін және әр түрлі нәрселер айқын антогонистер ретінде көрінеді, олардың арасында ешқандай ортақ нәрсе, ешқандай кәпір немесе байланыс жоқ сияқты болып көрінеді. Бірақ, империяның басшылығымен (дәлірек айтқанда, қол астында) жеке өңірлердің бірігуі шарттарындағы әлеуметтік өмірдің тәжірибесі мұны айғақтайды, содан кейін бұл державалық тұтастықтың жіктелуі мен құлдырауы, - бірегей және көбі бірдей, былайша айтқанда, олардың арасында тығыз байланыс пен қандай да болмасын терең туыстық мәлім болды. Екі әлем бір-біріне жақын, сондықтан да төменгі сатыдағы әлемнің жоғарғы сатыдағы әлемге қайта өзгермесе де, ең болмаса сол жердегі рахатқа бөлену әлемі атына жеңіп шығуына жол бермеу керек.

Эллинизмнің соңғы кезеңінің менталитеті біраз саналы түрде, біраз кездейсоқ түрде барынша ашықтан ашық бағыт алып отырды.

Ең алдымен дінге — бірақ тек қана пұтқа табынушылық пен оның тар шеңбердегі ұлттық нысандарына ғана емес, сондай-ақ, барша халықтарға ортақ бір тек Құдайдың дініне деген ықыластың күшеюін атап өту керек. Жаңа дәуірдің алғашқы ғасырлары христиандықтың пайда болуы мен қиын да тар жол тайғақ кешу ғасырлары болды. Бұл жаңадан қалыптасып келе жатқан әлемдік дін ішкі біртұтастық пен Жаратушысы сияқты кемелділікке қол жеткізе алатын адам идеясын қорғауға ат салысты. Осылайша бұ дүниенің рухтары мен бұ дүниенің билігінің құлдырауы барысында христиандық рухтағы монизмнің маңызды үрдісін сипаттады.

Эллинизмнің соңғы кезеңінің ойшылдары парсылар мен үнділердің ілімдеріне өте терең көңіл бөлді. Бөтен жұрттың, эллин емес және нерим халықтарының даналықтарына ден қою өз ата-бабаларының парасаттылық пен діни-мифологиялық мұрасынан түңілгендіктен емес, ең алдымен антикалық санада енді-енді бүрілік атып келе жатқан сол дүниетанымына кең ауқымды, жан-жақты қолдау көрсету ниетінен туындаса керек. Бұл Шығысқа деген ықылас бір жағынан Брахман мен Атманның, Абсолют пен Майяның ведантикалық диалектикасындағыдай, зороастрийлік және манихейлік жақсылық пен жамандық, жарық пен қараңғы түнек арасындағы қарама-қарсылықтарында антикалық дәуірдің соңғы кезеңіндегі сияқты идея мен тақырыптар оңай табылатын.

Бұл кезеңде ежелгі замандағыдай тағы да Мысырдан басқа әлемдерге абыздардың талпынысымен, одан әрі классикалық грек мистериялары мен Орфей мен Пифагордың жасырын ілімдерін жаңадан ой елегінен өткізіп, тәжірибесін үйренуге деген ұмтылыс пайда болды.

Өз халқының мұраларына эллинизмнің соңғы кезеңіндегі Грек ойшылдары өте ұқыпты және ықыласпен қарады. Олардың туындыларынан жалпы болмыс идеясы бар Парменидтің, мәңгілік қозғалыс пен тұрақтамаушылық пафосы бар Гераклиттің, аспан әлемін ұйымдастырушы Ума-Нуса принципі бар Анаксагордың тигізген әсерін анық байқауға болады.

Бірақ Платон ілімінің эллинизмнің соңғы кезеңіндегі философтарына күшті, жемісті және жасыра алмайтын әсері болды.

Олардың арасында "Құдайшыл дананың" беделі күшті болды, бұның себебі, біріншіден, екі әлемнің – жоғарғы және төменгі әлемнің, бақи мен фәнидің, идеялар әлемі мен көлеңкелер әлемінің проблемасын Платон барша түбегейлілікпен, толық әрі анық қойған; екіншіден, Платон, былайша айтқанда, "көріпкел" адам болған, сондықтан ең терең әрі трансцендентті құпияларға, ең тылсым эзотерикалық білімге қанық адам болған. Кішігірім білімдер бұл дәуірдің дімкәс әрі қарама-қайшы ой-қиялдарының салдарынан титықтаған, сонымен бірге эллин даналықтарының бастауларын барынша жақсы игерген дәуірдің толғаныстарын қанағаттандыра алмаушы еді.

Жоғарыда аталған әсерлердің барлығы түрлі дәрежеде болса да, сол кездегі парасаттылық тұрғысынан алғанда маңызды тарихи-мәдени жағдайлардың негізінде жатты. Оның іргетасы мен бастапқы нүктесі Платонның философиясы болғандықтан, бұл көзқарастар жүйесі жаңаплатоншылдық, немесе Платонның жаңа, қайтадан жаңғырған және жаңаланған ілімі атауына ие болды. Жаңаплатоншылдық бүкіл грек классикасының синтезі, оның үстіне мистикалық типтегі синтезі болды.

Мистикалық дүниетанымның басты ерекшеліктері ретінде абсолюттік барлық жерге ене беретін, сипатсыз, құпияларға толы, түрлі тәңірлерден асып түсетін әлемдік негізді және ең маңыздысы да – адамның бұл абсолютке потенциалды түрде тең екендігі мен өзінің ішкі дамуында оның деңгейіне дейін жете алатындығын мойындауды атап кеткеніміз жөн.

Бұл үшін, мистиктердің, шынын айтсақ, өздерін әлеуметтен барынша аулақ ұстауына тура келді. Дегенмен, егер бұл жерде М.М.Бахтиннің мына терминін қолданатын болсақ, тек "белгілі жерде болмау" позициясы ғана мистиктерге, бұл жерде неоплатониктерге, ағымды әрі аптыққан конъюнктурасына қатыстыратын уақыттан жоғары көтерілуге мүмкіндік берді; тек осы бөлек көзқарас қана дәуірдің диффузиялық бейнесі арқылы мызғымайтын әрі мәңгілік нәрселерді көруге көмектесетін еді – шынайы Ақиқатты түйсінуге мұрсат беретін еді.

Неоплатониктердің жеке-дара және қоғамнан тыс өмір сүру салты әрине, кейде бұрынғы қалыпты сақтай алмай қалатын. Тарих бұрқасындары даналық мекеніне ә дегенше кіріп кететін, философтың ісіне және ойларына килігетін, бірақ оларды маңызды пайымдаулардан және ақыл-ойдың терең диалектикалық ойындарынан толығымен жұлып ала алмайтын еді. Осылайша, Плотин (III ғ.) жаңа платонизмнің негізін қалаушы және классигі, атақты "Эннеад" (немесе "Тоғыздық" - әрқайсысы тоғыз трактаттан тұратын алты бөлімге бөлінген елу төрт трактаттың) авторы, Парсыға жорыққа шыққан император Гордианның әскеріне жазылып қойған еді, бұны жалғыз ғана Шығыс халықтарының – парсылар мен үнділердің философиялық жетістіктерімен танысу мақсатымен жасаған екен. Кейінірек Плотинді тағы бір "әлеуметтік" идея, атап айтқанда, Платонополь қаласын салу жоспары толғандыра бастады, - алайда ол бұны бұ дүниенің қызығына түсу үшін емес, осы философтар қаласында дүниеге есігін тарс жабу және тәлімгерлерімен бірге ақиқатты алаңсыз зерттеу мүмкіндігіне не болу ниетімен іске кіріскен екен. Тура осылай басқа бір неоплатоник ойшыл Прокл (V ғ.) жас шағында сот пен құқық істерімен шұғылданған кезінде өзінің ойынша маңыздырақ істермен айналысқаны үшін, саясатқа толығымен беріліп кете алмады: ол "қоғамдық ізгіліктермен емес, адами тіршілікті тастап, тәңірлердің өмірімен" өмір сүре бастады107.

Бұ дүниенің бос әбігершіліктерін жек көру қажыған және барша нәрседен түңілген рухтың қандай да болмасын кездейсоқ қызулығы немесе белгісі емес еді. Неоплатониктер бұ дүниелік адам типі үшін міндетті болып табылатын сыртқы әрекет-тіршілікке ілесіп кетпеуге және оған мойынсұнбауға тырысып, қоғамнан бойын аулақ ұстау қажеттілігіне кәміл сенгендіктен осылай өмір сүрді. Негізінде іс-әрекет принципін неоплатониктер қабылдамай, екінші дәрежелі маңызды емес нәрсе ретінде қарастырылды. Пайымдау принципіне үзілді-кесілді басымдылық берілді. "...Пайымдау қабілеті әлсіз адамдар өздерін, - дейді Плотин "Табиғат, пайымдау және Жалпыға ортақ туралы" атты III.8 трактатында, - практикалық іс-әрекеттерден – пайымдау мен мағынаның осынау әлсіз көрінісінен табады. Рухани әлсіздігі оларға пайымдаумен толығуына мүмкіндік бермейді, содан олар практикалық іс-әрекеттерінде жетіспейтін нәрселерді жаңадан жасап алуға асығады..."108. Бұл жерде сыртқы іс-әрекеттің пайымдаумен салыстырғанда бағынышты сипатқа ие екендігін анық көруге болады, өйткені өзі де пайымдау үшін және "пайымдау шындығы" атымен жүзеге асырылады.

Дегенмен неоплатониктер пайымдау деп нені айтады? Ол бар болғаны dolce far niente -тәтті әрекетсіздік емес пе? Бұл бізді жанай жүгіріп өтіп кетіп жатқан өмірді еріккендіктен тамашалау емес пе? Иә болмаса, мүмкін ол – бос ақылдысыну мен құр босқа өзін-өзі қазбалау шығар? Тіпті де олай емес. Бұл термин неоплатониктерде қатаң әрі жоғары философиялық мағынаға ие. Материалдық баю және сырт көріністе аман-есендік мақсаттарына бағытталған сыртқы іс-әрекетке қарама-қарсы, пайымдау ішкі, психикалық іс-әрекет болып табылады. Бұл терең әрі сырт көзге көріне бермейтін жұмыс оның сыртқы антиподымен салыстырғанда артық болмаса кем емес қарқынды жұмыс. Ол жеке адамның ішкі кеңістіктерінің кеңеюіне, еркіндік, адамның жоғарғы дәрежелі игілігі және оның мәңгі әрі сарқылмас шын байлығы сияқты бастан кешірілетін психика кеңістігіне әкелуге бағытталған. Мұндай – саяси емес, билік басындағылардың рұқсатымен емес және құқықтық казуистикамен шектелмеген еркіндікке қол жеткізу – адамның ақыры түбінде өзін-өзі, өзінің тұнық та жарқын болмысын тапқандығын, пайымдау арқылы өзінің шексіз мүмкіндіктерін ашқандығын және Әлемдік Бүтінге ұқсағандығын білдіреді. Оның үстіне білім шексіз бола бастайды, өйткені адам әлемнің ең басты, түбегейлі Ақиқатын – бүкіл барлықтың біртұтастығын көре бастайды. Бұл біртұтастықтың иерархиялылығы, ұйғарымдылығы мен қисындылығы ішкі назарға көтеріңкі және пәк Сұлулықты паш етеді, ал бұл нысандардың астында Ұлы Ізгілік өзін көрсетеді.

Сондықтан да болмыстың негізгі мақсаты ретінде мәңгілік бақытқа қол жеткізудің оңай болмаса да, ең тура әрі кәміл жолының социумды өзгерту емес, адамның өзін өзгерту екені анық.

Бұл қорытынды қисынға келеді. Эллин мәдениеті тұрғысынан алғанда әр жеке адам микрокосм, кіші космос, яғни бүкіл үлкен әлемнің физикалық, мета-физикалық, трансцендентті кішігірім үлгісі болып табылады. Олай болса, қоғам жеке адамдардың қарым-қатынастары нысаны ретінде бар болғаны сыртқы кесінділердің бірі, универсумның жекелеген бөліктері болып шығады.

Пайымдау дегеніміз сананың жоғарғы, космостық ахуалына қол жеткізуге бағытталған ішкі жұмыс ретінде қоғамға оның барша бұ дүниелік болмысына сырттан назар салуға мүмкіндік береді, басқа позициядан қарағанда – кейінірек Спиноза оны афористік тұрғыдан мәңгіліктің көзқарасы деп атады.

Бұл әмбебап "шолу саңылауы" неоплатониктерге бүкіләлемдік Бүтіннің мызғымас заңын анық ұғынуға мүмкіндік берді: барша жекелеген және бөлшектенген нәрселер — шынайы емес; ағымды көптүрліліктің барша түрлі-түстілігі – бар болғаны Біртұтастықтың сәулелерінен таралған дақтар ғана; тек қана материалдық тіршілікті күйттейтін адам – бөлшек, ол тек қана сыртқы қабығы, үстіңгі қабаты деген сөз, ал оның мақсаты осы қабықты тудырған Біртұтас Бүтінмен бірлесу болып табылады.

Мұның бәрі неоплатонизм өзінің өмір сүріп жатқан дәуірінің айнадағы көрінісі емес екендігіне көзімізді жеткізеді. Неоплатониктердің туындыларын жазған кезіндегі тарихи кезең, әрине, олардың зерттеулерінің пәндік алаңын таңдауға ынталандырды. Алайда неоплатонизм күйкі тіршілікті күйттеу дәрежесінде сөз қозғаған жоқ, ол жалпылама категориялардың әмбебап тілінде сыр шертті; ол мемлекеттің күйреуі туралы емес, күйкі тіршіліктің және материя әлемінің шынайы емес екендігі туралы айтты: біртұтас империяның қажеттіліктері туралы емес, "софистік" болмысқа, жоғарғы сатыдағы әсемдік пен даналықтың әлеміне тән бүтін адамның қажеттіліктері туралы сөз қозғады.

Жаңаплатоншылдық өзінің құрдымға кетіп бара жатқан дәуірінің қақтығыстарын өзіне тән әдістермен иіп әкеліп, пайымдап, одан жоғары сатыға шығуға қол жеткізді де, социумнын зорлық-зомбылықтарына, әр түрлі бөлшектену мен күйреуге қарсы тұру нысаны бола алды. Ол қоғамдық және жеке адамдық менталитеттің жыртықтарын жамап, сынықтарын жалғауға ат салысты; ол кең ауқымды рухани көкжиектерге жол сілтеді және абсолютті құндылықтарға шақырды.

Неоплатониктердің шабыт қайнары болған ең жақын идеялық негізі Платонның "Парменид" атты диалогы болды. Ол кітапта Платонның болмыстың екі негізгі ипостасын (ипостась – христиан дінінде Үштіктің бірі) – идея әлемі мен көлеңкелер әлемінің қарым-қатынасын терең әрі егжей-тегжейлі қарастыруға мүмкіншілік берген біреу мен басқаның, біртұтас пен көп нәрсенің диалектикасы шеберлікпен ашып айтылған.

Дегенмен, сонымен бірге, Платонның философиясындағы Парменидтің Біртұтас Бүтінін осылайша бөлшектеу осы Біртұтас Бүтіннің өзін және оған қатысты бүкіл бүтіндік принципті зерттеуді артқы орынға шегерді.

Бұл кемшіліктің орнын неоплатониктер толығымен толтырды. Біртұтастық мәселесі неоплатонизмде өте салмақты әрі тиянақты түрде зерттелгені соншалықты бұл мәселеде оған тең келетін бұрын-соңды ешкім болған жоқ десе де болады.

Сонда "Біртұтастық" дегеніміз не және оның "сан алуандыққа" деген көзқарасы қандай? Бұл категорияларды неоплатоник бағыттағы философтар қалай сипаттады?

Біртұтастық дегеніміз – әрбір қарым-қатынастың, әрбір қарама-қарсылықтың және сан алуандықтың негізінде жатқан нәрсе. Ол олардың арасындағы мәндік байланысты білдіреді. Сондықтан сан алуандықтың шын мәніндегі мәні болып табылатын Біртұтастық онымен салыстырғанда – жалпы антикалық ойшылдардың, әсіресе неоплатониктердің анық білген жағдайы. Егер біртұтастық пен сан алуандық бір-бірімен тығыз байланысты екені анық болса, онда олардың байланысы да біртұтас бір нәрсе болуы керек, өйткені қарама-қарсы жағдайда ол байланыс емес, керісінше, оның бөлінуі болуы керек еді.

Тап осылай – әбден анық әрі бір мағыналы түрде Прокл бұл проблеманы сипаттайды. Кез келген сан алуандық біртұтастықпен салыстырғанда екінші ретте тұрады дейді ол. Егер сан алуандық біртұтастықтан ерте болған болса, онда оның соңғысына қатысы бар деген сөз, демек, біртұтастық әлі жоқ деген сөз. Олай болса, сан алуандық та жоқ деген сөз, өйткені олардың арасында байланыс бар екені анық, ол не біртұтас нәрсе, иә болмаса біртұтас емес нәрсе болуы керек деп ой түйіндейді Прокл. Егер ол біртұтас болмаса, ол – сан алуан немесе ештеңе де емес. Алайда ол жоғарыда айтылған пікір бойынша сан алуан бола алмайды; ол жоқ нәрсе де бола алмайды (өйткені "жоқ нәрсені қалай байланыстырады"?).109

Егер біртұтастық сан алуандықтың мағыналық байланысы болып табылатын болса, онда осындай біртұтастық тек қана сан алуандықтың астында жасырынып қалмайды, ол осы сан алуандық біртұтастығының өзінің астында жасырынып қалады. Басқаша айтқанда, кейбір біртұтастық бар болғаны басқа, бұдан да көлемді және нық нәрсенің көрінісі болып табылады. Сондықтан ең ақырында жалпы барша нәрсенің біртұтастығын, бүкіл тұтастықты, немесе нағыз Біртұтастықтың бірлігін мойындау керек.

Біздің алдымыздағы, осылайша, - барша мүмкін болған универсалиялардың арасындағы шегіне жеткен абстракция. Өйткені Біртұтастық – бұл ерекшеліктерден назарды басқа жаққа аудару деген сөз, алайда бұған барлығының қатысы бар. Сондықтан Біртұтастықты "категория" деп атау дұрыс бола қоймас, неоплатониктер оның кез келген категориядан жоғары тұрғанын басып айтады. Өйткені олар кез келген аспектілердің, кесінділердің, әмбебап болмыстың "түрлерінің" мән-мағынасы болып табылады, ал Біртұтастық – жалпы алғанда барша болмыс.

Сондықтан бұл тек қана жай бір абстракция емес, шегіне жеткен болса да: бұл оның үстіне бір жоғарғы шындық. Біртұтастық жалаң бір абстракция болса, адам ой-өрісінің бүкіл мағынасы жоққа шығарылатын еді, оның қандай да болмасын мазмұны жоғалып кетер еді, өйткені таным ешқашан да жалпыға бірдей және танымдалып отырған объектілердің қажетті ішкі қарым-қатынастарының заңдарын түсініп білуге қабілетті бола алмас еді. Нақ бір логика тұрғысынан қарағанда Біртұтастықты қандай да болмасын салыстырмалы және шартты нәрсе деп жариялау дұрыс болмас еді. Барша шарттардың себебі болып табылатын нәрсе қалайша шартты болсын? Оның үстіне Біртұтастық туралы сөз қозғағанда оның бар болғаны субъективті ой, номиналдық мәні бар бос бастың абстракция екендігін айту ақылға сыймайтын нәрсе. Олай болса Біртұтастық дегеніміз ненің аты болғаны? Ол өмірде жоқ нәрсенің – бір жағынан сан алуандықтың аты. Ендеше, бұл жағдайда сан алуандықтың өзі де тіптен шындық емес, жалған нәрсе болғаны, өйткені ол – тіптен де сан алуандық емес, біртұтастық болып табылады. Басқаша айтқанда, Біртұтастықтың шын екендігін жоққа шығарған кезде сан алуандық өмірде жоқ нәрсе сияқты болып көрінеді немесе ең болмағанда мән-мағынадан жұрдай және танымдала алмайтын субстанциалды емес құбылыс болып шығады.

Біртұтастық абсолютті шындық бола тұра, көз алдымызға елестете алмайтын және сөзбен жеткізе алмайтын нәрсе. Біртұтастықты ұғынудың жоғарғы және шын мәніндегі әдісі интуиция, немесе өте ақылды, өте саналы экстаз болып табылады. "Сен мәңгілікті қалайша танимыз деп сұрайсың, - дейді Плотин Флакқа жазған хатында, - мен бұған парықты жауап бермеймін. Парықтық міндеті шекараларды біле білу және анықтау. Сондықтан шексіздік оның объектілерінің қатарына қойыла алмайды. Сен шексіздікті тек қана парықтан да жоғары тұрған бір қабілеттің көмегімен, өзіңнен-өзің шексіздіктің күйіне түсіп барып, тәңір сенімен байланысқа шыққанда ғана қабылдай аласың. Бұл экстаз деген сөз. Бұл сенің ақылыңның ақырғы санасынан азат болғаны. Тек осындай күй ғана оны түйсіне алады. Және сен осылайша ақырғы нәрсе болуды қойсаң ғана, бір шексіздік бола аласың".110

Бұған қарамастан, мұның басқа жолы да бар. Егер ойшылдың мистикалық рухының Біртұтастықты тану мақсатында интуитивтік көзінің ашылуы үшін қолданған қаруы экстаз болса, онда рационалды ойшыл үшін мұндай қарудың орнын осы хатында Плотиннің "философтың мақтанышы" деп атап кеткен диалектика алады. Диалектика жоғарғы әлемге кірудің құралы ретінде, экстаздық нарықтан жоғары күй болмаса да, Плотин айтып кеткен ақылдың түсінігінің шектеулілігін жеңе алады, осылайша Біртұтастық туралы бүтін де нақты ұғым құрастыруға мүмкіндік береді. Басқаша айтқанда, диалектика тек қана жалпы ұғымдар деп аталатын ұғымдармен іс жүргізіп қана қоймай, ақылдың жете алатын шынымен де мазмұнды шындығы туралы ұғымға – оны түсінуге бағыттайды.

Бұл жерде атап кету керек, бұл диалектикалық жолмен құралған Біртұтастық ұғымы кейде неоплатонизмді зерттеушілер мен жорамал айтушылардың айтып жүргеніндей толығымен жағымсыз, "апофатикалық" анықтама емес. Мұндай тәсіл біржақты болып көрінеді, демек, диалектикалық емес. Өйткені Біртұтастық ұғымы кейде барлық және әр түрлі ерекшеліктерден назарын басқа жаққа аудару арқылы құралады, басқа нәрсені де естен шығармаған жөн: кез келген жоққа шығарушылық бір жағынан жорамалдау болып табылады. Жоққа шығару ең ақырында Плотинді толық бір абстракцияға әкеліп соқтырады111.

Біртұтастықтың шындық, оның үстіне тек қана жағымсыз емес, сонымен қатар жағымды, "катафатикалық" шындық екендігін дәлелдеу үшін, космостың сарқылмас байлықтарының қайдан келіп жатқаны туралы сұрақ қою қисынды болар? "Барша нәрсе" тегіс қамти алатын сипаты бар тек осындай бүтіндіктен туындай алады. Егер осындай жекеленген нәрсе тура осындай жекелеген нәрседен туындайтын болса, онда "барша нәрсе" – эмпиризмге негізделген нақты нәрседен; "барша нәрсе" жоқ нәрседен туындайды. Бұл барлық нәрселерді потенциалды түрде қамтамасыз ететін бастапқы резервуардың таза Болмыс екендігі, немесе абсолютті Біртұтастық екендігі анық. Барлық нәрсенің мүмкіндіктерімен асып-тасқан Біртұтастық оларды жасырын жағдайдан өзекті жағдайға әкеледі (неоплатониктердің терминімен айтқанда, "эманациялайды"). Біртұтастық сан алуандыққа ауысады, бірақ ауысқанымен өзі ешқандай зардап шекпейді, керісінше, көзге көрінетін нысандардың түрлі түсті бояуларымен байиды.

Көп нәрсеге айналып отырғанымен, Біртұтастық бір жағынан өзімен-өзі болады, өйткені кез келген жеке нәрседен немесе идеядан тыс қалу, назарын басқа жаққа аудару жағдайында ол барша барлықты бір нүктеде қамти алады. Біртұтастықтың ойша геометриялық бейнесін суреттей отырып, атап айтқанда оны шеңбердің орта нүктесіне ұқсата отырып, Плотин VI.8 трактатында ("Біртұтастықтың ерік-жігері мен еркіндігі туралы") былай дейді: "орта нүкте радиустар мен шеңбер емес, бірақ өз таңбасын жасайтын және кейбір күштердің көмегімен оның күшінің әсерімен өзінен толығымен бөлек кетпеген радиустар мен шеңберлер тудыратын радиустар мен шеңберлердің атасы.112

"Жалпы алғанда барша нәрсе" сипатында Біртұтастық сан алуан заттардың, құбылыстар мен жағдайлардың, яғни, осының бәрі өздігінен оның жиынтығы емес. Басқа сөзбен айтқанда, өзіндік мәні бар болмыс болғаны үшін, Біртұтастық барша заттардың қосындысы ретінде құралмайды; керісінше, барша заттарды тудыра отырып, және де олардың арасында бола отырып, тіпті кез келген болмысқа қарама-қайшы бола тұра, олардың ішінде материалды немесе идеалды түрде жүзеге аса отырып, бұл олардың шығу потенциясы болып табылады.

Бұл тұрғыдан алғанда Біртұтастық шынымен де ештеңе емес, бірақ мынаны да ұмытпаған жөн, бұл ештеңе дегеніміз оның жоқ нәрсе екендігін білдірмейді, немесе кез келген нәрсенің жоқ екендігін білдірмейді: бұл жерде керісінше, Біртұтастық ештеңе peтiнде барша барлықтың потенциалды нысанында жоғарғы концентрациясын білдіреді. Өйткені, егер барлығы небәрі ештеңе бола алатын болса, онда бұл ештеңе небәрі барша нәрсе бола алады. Бұл Н.О.Лосский жазып кеткендей, "жағымды ештеңе", өйткені барша шектелген нәрселерді теріске шығара отырып, ол барлық жоққа шығарушылықты жоққа шығарады"113.

Өз бойында барша нәрсені таситын ештеңе ішкі жан дүниесінің дегбірсізденуін басынан кешірмеуі мүмкін емес, өзінің ішінде қалыптасуға бағытталған үрдісі болмауы мүмкін емес. Өйткені Біртұтастық басқа еш нәрсені керек етпесе де, А.Ф.Лосевтің өте дұрыс айтып кеткеніндей, тіпті өзін-өзі қажет етпейді114, сондықтан да ең басында-ақ сан алуандық әлеміне тап болады.

Бұл жерде мынадай қорытынды шығаруға болады: Біртұтастық өтe қуатты, оның үстіне оның қуаты әмбебап, оның басқа түрлеріне ешқандай ұқсамайды. Плотин былай дейді: "Тіпті қуат болмаған күннің өзінде (яғни қуаттың қандай да болмасын нысаны), Біртұтастық қайткенде де қуат қой. Осы тезисті нақтылай келе, ол мынаны қосады: "Біртұтастық – бұл жарықтан үстем жарқырайтын жарық"115, яғни материямен қарайған ең төменгі жарығы бар кез келген абсолютті жарық.

Басқа философиялық және діни ілімдерде болғанындай, неоплатонизмде неге әсіресе жарық образы жоғарғы ғарыштық күштің кең таралған белгісі болып табылады? Өйткені, ол осы күштің ең жақын сипаттамасы, идеялар әлемі мен сансыз заттардың сүйенетін және әрекет ететін субстанцияның әлемдік негізді толығымен сипаттаушы дәлме-дәл бейнесі болып табылады.

Жарық дегеніміз – континуальды нәрселерді дискреттік нәрселерге айналдыра отырып бөлшектеуші. Жарық әлемдегі барша көзбен көруге болатын ерекшеліктерді жаратады, сондықтан да ол – түрлі сан алуандықтың шарты және физикалық шындықтың жаратушысы. Жарық тығыз нәрселерді өткізгіш ете отырып, қараңғылық түнекті сиретеді; бұл дегеніміз нәрселерді бір-біріне мөлдір, өздерінің сан алуандығында мұнарлы етіп көрсетуге күштейді деген сөз. Демек, жарық бөлшектеп қана қоймайды, сондай-ақ бәрін барлығымен біріктіреді. Ақыр соңында, ол мағыналық әрі саналық негізі болып табылады: ол жасырын нәрсені жалаңаштайды, оны анық, көзге көрінетін етіп көрсетеді, демек, мағынасыз, өзіндік санасы жоқ нәрселер үшін емес, көріп, түйсіне алатын қабілеті барлар үшін бар.

"Ешкім өзінің бейнесін айнада не болмаса судың жүзінде жарықсыз көре алмайды"116.

Неоплатониктердің замандастары, философ-гностиктер абсолютті жарықтың пайдасына шешілген тұжырымдарында мынадай дәлел келтіреді: егер әлем эманация және Біртұтастықтың бейнесі болса, онда ешқандай бейненің жарықсыз болуы мүмкін емес: түнек тек қана жұтуға қабілетті. Ешкім – сондай-ақ Біртұтастықтың өзі де. Демек, оның болмысы күн тәңірі сияқты біртұтас жарық болуы керек. Сондықтан, неоплатонизмнің іргесін қалаушысы Біртұтастықты Аполлон образында берген. Оның атының этимологиясын Плотин "сан алуандықты жоққа шығару" деп қарастырған (apophasis ton pollon, немесе a-pollon).

Дәстүрден тыс бұл Аполлон – мифтің жай ғана сыртқы елесі немесе, мифтің небәрі кездойсоқ жаңғырығы емес. Неоплатониктердің философиясы көне мифологиялық "бәрінде барлық" принципін бойына сіңдірген, Біртұтастықтың жарық бейнесі, дақтары және нұсқалары арқылы көркем көрнектілікке және тіптен физикалық күшке қол жеткізеді.

Біртұтастықтың өзі – өзін-өзі шағылыстыру, айнадағы көріністердің – анфиладтардың ойыны болып табылады, олардың әрқайсысы Бастапқы негізді бейнелейді және де оны өзінше толықтырады, ең ақырында, оны сөзсіз бұрмалайды. Бірақ бұл бұрмалау қажетті бұрмалау, өйткені тек осылай ғана Біртұтастық өзі сан алуандыққа ауысады.

Плотиннің философиясында біз жарықпен шағылысқан Біртұтастықтың жайылу көрінісін көреміз. Неоплатонизм диалектикасының маңызды ерекшелігі – оның А.Ф.Лосевтің сөзімен айтқанда, "ағымды-мәнді", "мағыналы-диффузиялық стилі". Бұл стиль ең алдымен, былайша айтқанда, Біртұтастықтың өзінің бейнелерінде кең жайылуымен көрінді, Біртұтастықтың барлық негізгі ипостасьтары, аспекттері жарық, жылулық және су тәрізді "дүниеге келтіреді және өздері де пайда болады, олар эманацияға ұшырайды, әрекет етеді, өрістейді, сәуле шашады және жайылады; олардың із және таңба қалдыруға қабілеті бар"117.

Дегенмен, бұл ағымдылықтың бәрі барлық жерге кіре алатын біртұтастықтың ішінде және оның фонында жүзеге асатынын атап кету керек. Осылайша неоплатонизмде гераклиттік қалыптасу философиясы мен парменидтік әрекетсіз болмыс принципі синтезделеді. Сондықтан әрқашан Біртұтастықты өрістету барысындағы әрбір келесі ипостась, әлемдік бүтіннің әрбір төменгі дәрежесі жоғарғы дәреженің ұқсастығы болып табылады. Сондықтан Бастапқы біртұтастық әуел бастан-ақ өзінің ішінде барша ұқсастықтары бар болған үлгі екендігін есте сақтау қажет.118

Бұл пікір көп кісіге Біртұтастықтың бастапқы қалыптасу кезеңін жақсырақ түсінуге мүмкіндік бергені үшін де маңызды. Өйткені, егер Біртұтастық жалаң бір ештеңе болса, онда барлық ипостасьтардың, әлемдердің және нәрселердің пайда болу үрдісін сипаттау түгілі, оған қол жеткізу мүмкін болмайтын еді, өйткені ол мүмкін емес. Бірақ Біртұтастық өзінің ішіне бәрін сыйғыза алады, сондықтан осының бәрін ол өзіне деген қатынасы арқылы өзекті ете алады. Потенцияларға толы Біртұтастық шексіз болып қала отырып, бір мезгілде бір нүктеге жиырылады, өзімен-өзі кездеседі, соғысады да, содан барып өз ішінде бөлшектерге бөлінеді.

Неоплатониктер мұндай соғысудың салдарынан әлі әзір қандай да болмасын денесі мен нақты қасиеттері, атап айтқанда – Саны жоқ болмыстың алғашқы кесімділіктері пайда болатынын дәлелдейді. Бұл өзіндік ерекшеліктері бар тәңірлер кез келген физикалық мөлшер мен заттардан, кез келген ойлау операциялары мен категориялардан басым, өйткені қандай да болмасын айыру принциптері, шарттары болып табылады.

Сандар бірліктің мәні, яғни бүтіндіктің бір бөлінбестері. Демек, Біртұтастық қандай да бір Сан нысанында жеке бір нәрсе болып қалыптасады, ал қандай да бір Сан, тура осылайша – Біртұтастықтың нақты бір көрінісі болып қалыптасады.

Бірлік, екілік, үштік және басқалары саны жағынан ұлғаятын сандық қатар ғана емес, олар сондай-ақ сапалы түрдегі түрлі құрылымдар болып табылады. Сандардың әрқайсысы қандай да бір нәрсе, сонымен қатар бір мезгілде олар бұдан да күрделі семантикалық және геометриялық құрылымның бірліктері. Осылайша, сириялық неоплатоник Ямвлихтің (III-IV ғ.) ұйғарымы бойынша, бірлік дегеніміз бөлінбес біртұтастық; екілік немесе (екілі) дегеніміз бөлек сан алуандық; ал үштік – бір бөлек бүтіндік. Егер осы пікірді басқаша терминдермен айтып жеткізетін болсақ, ол былай болып шығады: Біртұтастық сан алуандыққа айналады, содан кейін осы сан алуандықпен байытылып, өз-өзіне қайта оралады. Немесе: бүтіндік өзінің бөлшектерін кейінірек үйлесімділік бірлік тауып, қайтадан қосылуы үшін өзінен жыраққа жібереді.

Кез келген бүтін нәрсенің даму заңын білдіретін осы сандық үрдісуалдықта Гегельдің "тезис – антитезис – синтез" атты триадасының бүршегі байқалып қалатыны соншалықты айқын. Кеңірек айтатын болсақ, бұл жалпы диалектиканың триадалық ырғағының бір бейнесі. Бұл жерде неоплатонизмнің пифагореизммен де, тіпті белгілі бір мөлшерде негізгі догматтарының бірі Үштікке табынушылық болып табылатын христиандықпен де ұштасып жатқанын байқауға болады.

Сандардың көмегімен Біртұтастықтың континуумы құрылымға айналады; оның фонында бір жағынан жеке-дара бөлімшелер пайда болады; оның тәнсіз денесінде "саңылаулар" пайда болады, Біртұтастық олардың көмегімен "дем алады". Және де Біртұтастықтың бұл рәсімделіп келе жатқан үзінділері оның идеясының, ой-пікірінің мәні. Осылайша Ақыл әлемі пайда болады, ол Біртұтастықтың ипостасының біріншісі. Ол бұл жерде өзінің болмысының ерекше қасиетіне – ойлау Біртұтастықтың айнымайтын, орталықтан әрекет ететін және бір мезгілде орталыққа ұмтылатын даму үрдісіне ие болады. Болмыс пен ойлаудың бара-барлығының диалектикалық-логикалық принципі, кейінірек немістің классикалық философиясында оның ауқымдырақ әрі тереңірек негізделген түрі неоплатониктердің ілімдерінің осы пунктінде өзінің сппаттамаларының бірін алады. "Ойлау, - дейді А.Ф.Лосев, Проклға түсінік бере отырып, - бұл жерде болмыстың өзінің ішіндегі үрдіс, болмыстың өзінің үрдісі, космостық және космостан жоғарғы үрдіс болып табылады, яғни ойлау бұл жерде болмыстың өзімен тығыз байланысты және болмыстың өзінің субъективті тарапы. Болмыстың өзі өзін-өзі ойлайды, болмыстың өзінін меншікті мағынасы бар және оған бара-бар".119

Біртұтастықтың өмірі таза ойлаумен шектелмейді, тіпті болмыста нығайған болса да, құрғақ ментальды конструкциялармен табыспайды. Сезімталдық қабыққа, жеке-даралыққа, жүрекке айналуға ұмтылысында ол Әлемдік Рухты құрай отырып, одан әрі жайылады. Бұл шын мәнінде Біртұтастықтың жүрек соғысы, әмбебап негіздің ішіндегі жекелеген негіздердің тірі айналымы. "Бәрі барлық" принципі бұл жерде тіптен қатып қалған абстракция сияқты емес, Сүйіспеншілік, немесе әлемдік Тартылыс ретінде ұсынылады. Платон Диотимасының әлемнің Сүйіспеншілік арқасында ішкі байланысы бар деген ойын дамыта отырып, Плотин III.5 "Эрос туралы" атты трактатында Рухтың құбылыстарын көркем түрде суреттейді. "Жалпыға бірдей рухпен /одан/ үзіліп кетпей, бірақ /онымен/ қауышқан осындай қатынаста болған олардың әрқайсысы бөлек-бөлек (олардың мағынасы бір), соған қарағанда әр жеке Эрос жалпы бүтіндікпен қандай да бір қатынаста деп есептеу керек. Өз кезегінде бірен-саран Эрос та бірен-саран рухпен бірге тіршілік етеді, әлгі ұлы да жалпы бүтіндікпен бірге өмір сүреді; Эрос та /әлемдік/ бүтіндікте /әлемдік/ бүтіндікпен бірге, мына біртұтас Эрос тағы да көп нәрсе болып шығады және жер-жерде /әлемдік/ бүтіндікте қалаған жерінде өзінің жеке бір сәттерінде сипат ала отырып, өзінің120 өктемдігімен көрініс табады". Алайда егер ақылмен түйсіне алатынымыз әлем таза сандық, жаман бір шексіздік болған болса, өйткені шек, Плотиннің айтуы бойынша, "шексіздікті құтқарады", онда мына рухтардың түзілімі, Біртұтастықтың идеалды іске асырылулардың калейдоскопы мағынасыз бір биге және адамды қажытып жіберетін бос бір жылтылдаққа айналып кетер еді. Сондықтан да жоғарғы мәндердің және рухтардың әлемі, бір жағынан, Біртұтастықпен қамтылады, екінші жағынан – ақырғы нәрселердің әлемімен, материя әлемімен шектеледі.

Осылайша, екі әлемнің өзара екі жақты белгілілігі бар. Жоғарғы әлемде нақтылық Біртұтастықтың эманациясы мөлшерінде тығыздалады, сондықтан да Ақыл мен Рух материалды. Дегенмен бұл жерде ол "ақылды" материя. Бұл жоғарғы әлемдерде материя жарық денені, жарық нысанды білдіреді, - оның биязы болғаны соншалықты, шындығында ол идеяға пара-пар. Мұндай субстанциалды идеяны, немесе идеалды материяны гректер бекерге "эйдос" (түр, образ) деп атаған жоқ, өйткені идея, яғни ақыл барлығына жететін бола тұра, ол бір мезгілде барынша нақты сыртқы көрініске ие.

Ал енді төменгі әлемге келетін болсақ, ол тіпті жоғарғы әлемге енгізіліп, ең ақырында дәл осыдан құралған болса да, - бұл жерде алдыңғы қатарға өзі шығады және сезімтал, домбал материя үстемдік жүргізеді. Осылайша, ойлау мен болмыстың бара-барлық принципін толықтырушы және дамытушы барынша қызықтырушы диалектикалық ой көрініс береді: идея мен материя бара-бар, бірақ бұл абстрактылы теңдік, немесе бірдейлік емес, иерархиялық құрылымы бар нақты пара-парлық. "Бәрі – барлық, - Проклдың айтуынша, -Алайда әрқайсысында – ерекше түрде".121

Домбал материя дегеніміз сан алуандық принципінің толық іске асырылған түрі. Ол қандай да бір эйдосқа байланысты мағынаға ие болса да, ол өздігінен Біртұтастыққа қарсылық көрсетуші ретінде, оның дезинтеграциясының, жіктелуінің, құлдырауының құралы ретінде қызмет етеді. Осы сезімтал материяда Біртұтастық толық мөлшерде өзін ештеңе ретінде, дәлірек айтқанда, me on – құрып өткен немесе жағымсыз болмыс ретінде көреді.

Біртұтастыққа бұл өзін-өзі құлдырату принципі не үшін қажет? Бұл Біртұтастықтың өліміне себеп болмай ма? Жоқ, өйткені Біртұтастық үшін материалдық – бағынышты, екінші дәрежедегі яғни, жоғарыдан бақыланатын мезет. Әрине, ол "ақылдың" әлеміне қатер төндіруі мүмкін, бірақ Ақыл материяны жеңу үшін, оны арайландыру үшін және дәрежесі одан артық болу үшін өмір сүреді. Сондықтан ол оған ешкім жеңе алмайтын жамандық сияқты емес, "меоналдық", яғни түкке тұрғысыз болмыстан арылу сияқты қарастырылуы керек.

Инволюция жолымен жүріп өтіп, тығыз қабыққа түскен Біртұтастық енді басқа ірі мәселені – эволюция мәселесін, космостық бүтіндіктің өрлеуі, қайтадан жаңғыруы және арайлануы мәселесін орындайды. Біртұтастықтың бұл істегі өзінше бір өкілі және қызметкері ретінде адам бола алады және болуы қажет.

Бұл әбден түсінікті, өйткені эллиндер үшін адам, жоғарыда айтылып кеткеніндей, -әмбебап барлық, микрокосм, немесе кішігірім универсум. Адам өзінің ішіне аспан әлемінің барша иерархиясын сыйдыра отырып, потенциалды шексіз мүмкіндіктерге ие. Адамның бұл потенциалды шексіздігі оның өзекті шектеулілігін, ақыры мен домбал материяға тәуелділігін жеңуге көмектесе алады. "Бұ дүниедегі" адам үмітін үзбеу керек, өйткені оның "о дүние" әлемінде араласып кетіп, сол жерде өмір сүруге қабілеті жетеді.

Біртұтастықтың эволюциясы осылайша адамның Біртұтастыққа деген эволюциясы ретінде көрініс табуы керек.

Бұл эволюцияның жүзеге асуына қалай кірісу керек?

Бұл мақсатқа жетудің дайындық жолы мен бір мезгілде оған аттаған алғашқы қадамы өмірдегі және ойлаудың барлық сыртқы нәрселерін жеңу, жеке-дара, эгоистік нәрселердің бәрін алып тастау жолындағы қажырлы еңбектен тұрады, оны тазалау деп те атауға болатын, немесе Л.Н.Толстойдың сөзімен айтқанда, "кешірім ету" деуге де болатын жұмыс.

Плотин былай деп үйретеді: "...Көркем болуы тиіс мүсіннің жаратушысы сияқты әрекет ет: ол мүсіннің келбетін көркемдегенге дейін бір бөлшекті жұлып алып тастайды, екіншісін қырнайды, басқа біреуін жымдастырады, тағы бірін тазалайды. Сен де солай: артығын алып таста; қисық нәрсені түзет; күңгірт нәрселерден тазартып, оны жарқыратып жаса...".122

Бұл адамшылық императив неге негізделген? Мұндай бағдар неге байланысты?

Неоплатониктер Біртұтастықтың жоғары екендігін мойындаса да, және – маңызды болғанына қарамастан, жоғары универсум бөлігі мағынасында емес, бәрін қамтушы және бүтіндіктің жасампазы мағынасында айтып отыр. Демек, Біртұтастыққа лайықтану тіптен де атақ-мансап іздеудің жолындағы әлеуметтік пирамиданың шыңынан орын алу деген сөз емес, ондай еткенде бұл жай ғана ресми бір лайықтану болатын еді. Керісінше, қалай болғанда да бұ дүниенің қызықтарына қызығушылықтан мүлдем азат болу керек.

Бұл дүниеге көзқарас жорамалы мен қажеттілік қорытындысы сондай-ақ шын мәнінде мақтаныш тұтуға тұрарлық неоплатонизм диалектикасынан оның мазмұндық логикасы ретінде шығады. Өйткені "күрделі" категориясы тікелей "сан алуандық" категориясымен салыстырмалы. Ал, енді іштей емес бөлшектенген, бұл бөлшектенудің салдарынан бөліктері араласып, шатасып кеткен және Біртұтастықты күңгірт етіп жіберген Біртұтастық ретінде сан алуандық дегеніміз не? Демек, Біртұтастық дегеніміз, негізінде Қарапайым деген сөз. Бұдан неоплатониктердің осы жоғары қарапайымдылыққа дейін тазару, рухынан және өз тіршілігінен сезім тұрғысынан жақсы көретін нәрселерден тұратын көптеген қабаттарды алып тастау, материяның дәнекерлерін үзіп тастау және "ол немесе бұл" емес, "кім көрінген" емес, - "абсолюттік, бәрін қамтушы, демек барша барлықпен бүтіндескен "Ол" болу ұмтылыстарын түсінуге болады.

Неоплатониктердің "Тат твам аси" ("Сен Олсың, сен Онымен бірсің") формуласындағы упанишад ілімімен бұл идеяның ұқсастығы, тіпті терең тамырлы туыстығы көзге түседі. Бұл атақты көне үнді нақыл сөзі туралы орыс, барлығының біртұтастығы философиясының классигі В.С.Соловьев адамзатқа жария етіскен оның еркіндігі мен туыстық бірлестігі туралы идеясын "құлақ естімеген сөз" ретінде айтқан еді. "Өйткені егер бәрі бір нәрсе болса, егер әрбір тірі барлықты көрген кезімде мен өзіме: бұл сенің өзіңсің (tat tvam asi) дейтін болсам, онда мен құлдық жасаудан бұрын мені басатын сыртқы күшті қуат қайдан табылады?"123.

Неоплатонизм туралы да осыған ұқсас бірдеңе айтуға болатын шығар. Неоплатонизм философиясы өзінің рухани аристократизміне қарамастан, белгілі бір демократизмге ие болды, өйткені Біртұтастыққа алып баратын жол негізінде ешкім үшін жабық болған емес124.

Шынын айту керек, бұл жол оңай болған жоқ. Моральдық күштердің көп зорлануын жоғарғы әлемге кіру үшін жасалған дайындықтың өзі талап ететін болды, бірақ бұдан көп зорлануды, негізінде, туа біткен дарындылықты Біртұтастыққа жақын тұрудың психотехникалық әдісі талап етті, мұны неоплатониктер "ақылдап үстем экстаз" деп атайды. Ол екі себептен "ақылдан үстем экстаз" болып табылады. Біріншіден, ол интуитивті, яғни ақылдан тыс, нысанына қарай рационалдықтың тысында болды; екіншіден, өзінің мазмұны мен ақырғы мақсаты бойынша бұл әрекет Әлемдік Ақылдан жоғары жатқан, яғни тура сол Біртұтастық әлеміндегі сфераға шығуды білдіреді.

Шындықтың аландарында мистикалық пайымдау жасауға біздің бұ дүниелік түйсігіміз өте тар, жұпыны және бөлек-салақ, яғни оны ешқандай да сипаттамайды, дәлірек айтсақ, бұрмалап, күңгірттеу пікір беретін әлемнің айқын әрі тірі панорамасы ашылды. Экстаз күйінде "бәрі барлық" принципі тек бір логикалық постулат немесе қорытынды болудан қалады, өйткені медитация жасап отырған адамның назарындағы жоғарғы, материалдықтан тыс сфераларда бұл ұлы принцип өзін өте көрнекті түрде және толығымен таба алады.

Бұл, неоплатониктердің пікірі бойынша, "софийлік" (ақылды) әлемнің жарық мұхиты болып көрінеді; ол кез келген рух пен идеяның ішкі мазмұны бола отырып, барша нәрсенің ішіне кіреді; ол кез келген эйдостың оптикалық-мүсіндік қабығы бола отырып, оны орағытып өтеді. Бұл әлем дүние сүйіспеншілігімен жалпы біртұтастықтың жүзеге асырылған жарық нысандары, өте ірі космостық голограммаға ұқсас әлем Плотиннің V.8. "Әсемдік туралы" атты трактатында кеңінен сипатталады. Бұл сипаттаманың маңыздылығына байланысты неоплатонизмнің диалектикасын түсіну үшін одан бір үзінді келтіре кетуге болады.

"Ол жердегінің бәрі аспан; жер де, сондай-ақ теңіздер де, жануарлар, өсімдіктер және адамдар да... Ал тәңірлер осы масайраған аймақта орын алады және оны түгелімен кемеліне келтіріп тұрады... Және олар бәрін пайда болған нәрселер түрінде емес, олардың түпкі негіздерін көре алады. Әрі олар өздерін басқалардың өн бойынан байқайды. Өйткені, ол жерде барлығы тұнық, күңгірт әрі көрінбейтіндей ешқандай нәрсе жоқ, барлығы анық және бәрі ішінен де, жан-жағынан да көрінеді. Өйткені жарық барлық жерде жарықпен кездеседі; өйткені әрбір заттың өзінің ішінде бәрі бар және бәрін басқалардан көреді. Сондықтан бәрі де барлық жерде бар және бәрі деп отырғанымыз бәрі деген сөз. Және де заттар жерде тұрмаған сияқты, керісінше әр заттың өз орны, оның өзіндей. Және ол жерде нұр шексіз, өйткені ол жерде бәрі үлкен, тіпті кішігірім нәрселер де үлкен.

Әрі ол жерде сәуле шашып тұрған күн де өзінің ішінде барлық жұлдыздарға ие, және әр жұлдыз дегеніміз күн мен барша жұлдыздар деген сөз. Алайда олардың әрқайсысында ерекше бір қасиет басымырақ, бірақ барша нәрсе олардың әрқайсысында бір мезгілде көрініс тапқан. Және де нәрселер өздерінің тұрған жерінен бөлек жерде емес... Әрі әрбір бөлігі ол жерде бір бүтіннен бастау алады, және олар бір мезгілде әрі бөлік, әрі бүтін болып табылады... Және бұл бір нәрсе емес, ал ол – басқа, сондықтан бір нәрсенің бөліктері басқа нәрсенің бөліктерінен айырмашылығы жоқ".125

Ол жер мен бұл жердің әлемдері арасында өте үлкен өзгеріс табылады. "Бұл жерде" біз бөлек-салақ емес, яғни бір-бірінен бөлініп кеткен, ақырғы нәрселер мен құбылыстарды көреміз. Олар, әрине, бір-бірімен байланысты және өзара әрекеттеседі, бірақ тек қана сырттай әрекеттеседі. Олардың бірлігі көрінбейді, сондықтан адамдардың пікірі жалаң абстракция, тура бір номиналды және жоқ бірдеңе болып көрінеді. "Ол жақта", жоғарғы әлемдерде біз бірақ бұл бәрі бар біртұтастықты көрнекті түрде көре аламыз; олардың бөлек-салақ болғанына қарамастан, құбылыстардың бір біріне пара-пар екендігін, бәрінің барлығында, ал әрқайсысы әрқайсысында болғанына көзіміз жетеді.

Егер неоплатонизмнің әлемдер иерархиясын көне үнді ілімдерінде айтылған иерархиямен салыстырғанда, қазір ғана мысал келтіріп кеткеніміз Плотиннен алынған үзінді, Анни Безанттың ұйғарымы бойынша, Буддха сферасының – Нирвананың жоғарғы әлеміне жақынырақ рухани алаңның сипаттамасы. Мұндай сипаттама Анни Безанттың ойынша, тек қана көзі ашық адамға ғана беріле алады, осыған қарамастан Плотиннің сипаттап берген алаңы онша жақсы болмаған, өйткені бұ дүниелік тіл құралдарынан асып кеткен126.

Неге біздің тіліміздің басқа, жоғарғы шындықта патшалық құратын логиканы толығымен және анық жеткізуге шамасы келмейді? Өйткені, тіл сыртқы дүниенің қасиеттерін бейнелеуі тиіс, немесе қандай да болмасын ішкі үрдістер мен ахуалдарды сыртқы етіп көрсетуі тиіс.

Сыртқы түрі, құбылуы, құрылымдық анықтылығы және аяқталуына бағытталған тілдің өзі де бөлінеді. Олар сондай-ақ өте-мөте сырттай, мысалы, "бар" байламының көмегімен бірлеседі: бұл деген сөз, бұл ол деген сөз емес; А Б-ға емес, А-ға тең. Демек, ойлаудың тілдік болмысының логикасы, дискурсивті логика, немесе ресми логиканы керемет қарым-қатынастары бар үстем материалдық және үстем ақылды әлемге қолдануға болмайды. Сондықтан оған дискурсивті емес, интуитивті жолмен ғана қол жеткізуге, басқа, мазмұнды логика құралдарымен білдіруге болады.

Неоплатониктердің ілімі осылайша логикалық идеялардың тарихы үшін, сана туралы ілім мен гнесеология үшін өте манызды қорытынды жасауға мәжбүр етеді.

Бұл қорытынды мынадай: қарапайым, дәстүрлі логика және логика, түрлі әлемдердің, түрлі шындықтардың логикасының диалектикалық мәні болып табылады, дәл осыдан барып олардың бір біріне қарама-қарсылығының бәрі шығады.

Шынында да, ресми логика аналитикалық логика деген сөз, ол зерттеліп отырған объектідегі ішкі бөлінулерді жасауға тиіс. Ал диалектика болса – ол синтез логикасы ғой: оның мақсаты затты бүтіндей, олардың ішіндегі қарама-қарсылықтардың буындалуы мен ақырғы біртұтастығын қарастыру.

Ресми логика – сондай-ақ, оның қарама-қарсылықтарға тыйым салу туралы өзінің меншікті заңы себебімен – дуалистік болып табылады. Ол шын қарама-қарсылықтарға көз жұмады. А мен Б оның үшін қатар орналастырылған және бір бүтінге айналмайды. Оның үстіне диалектика қарама-қарсылықтарды синтездейді, сондықтан да ол монистік, бүтін. Диалектикалық логика дегеніміз дуалистік емес логика деген сөз. Бұл біріншіден.

Екіншіден, егер бұл екі логиканы салыстыруды жалғастыратын болсақ, Аристотельдің логикасы, жоғарыда айтылып кеткендей, мынадай формулалармен білдіріледі: бұл бұл деген сөз, бұл ол деген сөз; егер А болса Б; егер А болмаса, Б да емес. Бұл сызықтық шарттастық логикасы, механикалық жүйенің бір өлшемді логикасынан басқа еш нәрсе емес. Оған қоса, диалектика барша біртұтастықтың логикасы бола тұра, жоғарғы шындықтың логикасы (демек, жоғарғы сынаманың да) ретінде былай дейді: бұл бұл деген сөз, бірақ бұл ол да деген сөз. Абсолюттік шындық формуласы Плотинде, негізінде, "Бұл бұл деген сөз", яғни негізі упанишадтың ұлы нақыл сөзі "Тат твам аси" (немесе "стат ваи Тат") сияқты – "сен Олсың" ("бұл шынында – Ол"). Неоплатонизм диалектикасы, демек, органикалық бір бүтіннің логикасы. Осы логика тұрғысынан алғанда әлем бөліктерден құралған және олардың қол астында болған бір механизм емес, тірі барлық, өзінің барша бөліктеріне кіріп кететін және оларға өмір беретін бір бүтін космостық ағза ретінде көрінеді.

Үшіншіден, ресми логика сыртқы заттардың эмпирикалық логикасы болып табылады, және сондықтан да ол метафизика деп аталуға, яғни мета-шындықты, құбылыстар жабуы астында жасырынған барлықтар әлемді зерттейтін пән атауын алу үшін жарысқа кіруге құқылы емес. Ал, диалектикаға келетін болсақ, ол ішкі, терең әлемдердің логикасын білдіреді, демек ол метафизиканың синонимы, немесе басқаша айтқанда, философияның синонимы. Бұл өте маңызды нәрсе. Ол диалектикалық логиканың бұ дүниелік әлемге қарағанда жоғары әлемнің шынымен бар екендігін мойындаудан және осы шындықты игеру арқылы бастау алатынын түсінуге көмектеседі. Диалектика дәл мағынасында және бұл ұғымның толық мөлшерінде нақ сол Платонда пайда болды, оған дейін пікірталастың сыртқы техникасының (өнерінің) белгісі болған еді.

Сонымен, ресми логика мен диалектикалық логика түрлі әлемдерге – төменгі және жоғарғы әлемдерге тән, тиісінше – қатыстыққа және абсолюттікке. Бұл тиістілік арқылы бұл логикалардың әрқайсысының қолданылу сипаты белгілі болады.

Негізінде ресми логика жоғарғы әлемге жарамайды. Ал, егер ол кей кезде жоғарғы шындыққа қосымша берілсе де, қарама-қайшы және мағынасыз бір көрініс пайда болады. Зерттеуші бұл жағдайда оның логикасының өзінде бір қате кетіп қалды, немесе зерттеліп отырған шындықтың өзі объективті түрде өмір сүрмейді, ол – Таңғажайыптар әлемі сияқты ойдан шығарылған нәрсе.

Ал енді, керісінше, жоғары логика төменгі әлемге қолданылған кезде, ол бұл төменгі әлемнің ақиқат еместігін жарыққа шығарады. Ол өйткені ағымды, осал, нәзік, күреске, қарама-қарсылықтарға және қасіреттерге толы. Бұ дүние мағынасыз, шартты және сондықтан да алдамшы: ол үнділердің "майясы" – немесе, Плотин бойынша, "меон".

Міне, сондықтан да біртұтастық пен бүтіндік диалектикасы, синтез диалектикасы ақиқат тұрғысынан алғанда жалғыз мағынасыз ойлау стилі болып табылады. Бұл логика, бұл жағымды диалектика адам өміріне мақсат пен мағына береді. Ол тек қана адам мен әлемнің дамуы мен эволюциясын талап етіп қана қоймайды, сонымен бірге осы эволюцияның өзінің мақсатын – жоғарғы дәрежелі игілік, Біртұтастық аясындағы мәңгілік шадымандықты, немесе, философия тілімен айтқанда, - болмыс пен ойдың пара-парлығын көрсетеді.

Өйткені, бұл мәңгілік шадымандыққа адам санасын кеңейту сананы барша болмыспен, бүкіл космостық тіршілікпен дәл келетін дәрежеге жеткенше кеңейту арқылы қол жеткізуге болады. Басқаша айтқанда шадымандық ой мен болмыс бір-біріне тең болғанында ғана мүмкін. Сананың кәмілдігі болмыстың кәмілдігін береді, мұндай бүкіләлемдік плерома Игілік әрі Шадымандық деген сөз. "Егер... ең ақиқат өмір, — деп жазады Плотин, — ойлаудың арқасында болған өмір болса, бұл соңғысы ең ақиқат оймен пара-пар, онда ең ақиқат ой тіршілік етеді, ал пайымдау және мұндай пайымдаудың өзі тіршілік ететін өмір болып табылады және олардың екеуі бірдей бір нәрсе"127. Осылайша Плотин үнділердің көне мистикалық формуласы, абсолютті ақиқат, ізгілік пен әсемдіктің үштік бірлігі формуласы – Сат – Чит – Ананда (Болмыс – Сана – Шадымандық) қайта жаңғыртылған.

Сана неғұрлым кең ауқымды болса, адамның болмысы соғұрлым толық, адамның өзі де соғұрлым байырақ. Жеке адамның бүтіндігі неоплатониктердің идеалы болды. Олар бұны берік ұстанды, оған қол жеткізу үшін қолынан келгенін аямады. Бұл мақсат олардың бүкіл өмірінің құрылысында терең із қалдырды, олардың жаны мен тәніне сіңді, олардың мінез-құлықтарының ажырамас ерекшелігі болды. Бүкіләлемдік біртұтастық пен бүтіндікке ұмтылыс тіпті жазу стилі мен адамның аты сияқты нәрселерден де көрініп тұратын. Порфирийдің айтуына қарағанда, Плотин буындардың арасын жеткілікті түрде бөлмей жазады екен (тура осындай жазу стилі бүкіләлемдік біртұтастық философиясының ірі өкілі – Владимир Соловьевта да болғаны назар аударарлық); Плотиннің тәлімгері Амелий өзін "Америй" деп атауды қалайды екен, "Амелия" (бейғамдық) сөзінен гөрі, "Америя" (бүтіндік) атына ие болудан артық деп есептеген екен.

Дегенмен, әсіресе неоплатонизмнің ертеректегі адам туралы мәселеде бүтін және әмбебап барлық ретінде танымал шектеулілігін де айта кету керек. Плотин мен оның жақын оқушылары адам толық әрі шын мәніндегі бүтіндікке тек қана жоғарғы әлемде қол жеткізуге қабілетті деп сенеді, бірақ ол жерде адам құдіретті, данагөй және шадыманды тәңірлерге тең бола алады. Оның үстіне бұ дүниелік өмір өзінің көптеген жамандықтарының түрлерімен, қасіреттері мен жеткіліксіздігімен шындығында қол тиіп көрмеген бүтін болып қалады. Дана философ өзінің экстаздарында бұ дүниелік болмыста тіршілік ету қайшылықтар соғысына, төменгі әлемде қалған тарих ағыны мен адамдарға байсалды, принципиалды әсер етуге тырыспайды. "Алтын жынысқа", қасиетті тәңірлерге араласу – неоплатониктердің көкейіндегі арманы болды, ал бұ дүниелік қызықтармен олардың шаруасы болмады.

Ал енді кейінгі заманғы неоплатониктерге келетін болсақ, олар Плотиннің бұ дүниелік тіршілікке деген шегінен шыққан немқұрайды көзқарасын сезген болулары керек және олардың бұл біржақтылығын жоюға тырысты. Олар біртұтас адамның идеалының осы дүниеде де, дене қабығында да жүзеге асырыла алатынын көрсетуге қол жеткізді. Оның үстіне, дана өзінің мистикалық практикасында ие болған Біртұтастықтың күш-қуатын ол арқылы осы дүниедегі тіршілікке ықпал ету үшін қолдана алады және қолдануға міндетті.

Ямвлих пен Проклдың арқасында бұл жоғарғы әлеммен бірге, сонымен қатар онымен "меональды" төменгі болмыс алаңында да өзара мүдделі ынтымақтастық жасау мүмкіндігі туралы түсінік теургия, немесе құдаймен ортақтаса жарату туралы ілімде дамытылды.

Теургияның мәні, қысқаша айтқанда, Біртұтастықтың күш-қуаты арқасында белгілі бір жақсару, бұ дүниелік қызықтар деп аталатын, еліктіруші және алдамшы сан алуандыққа жетелеушіні марапаттауда жатса керек. Мистик неоплатоник Біртұтастыққа барша психикалық күштермен ұмтыла отырып, оның орнына теңдесі жоқ құдіретті, адам нанғысыз қабілеттерге ие болды. Ол олардың көмегімен ғажайып оқиғалар жасай алатын – шын мәнінде қолдан келмейтін материалдық шарттар мен табиғи құбылыстарды қадағалап, өзгертіп және арайландырып жіберетін. Ол жаңбырды жаудырып, құрғақшылықты аластап, жер сілкіністерін болғызбай тастап, дауасы жоқ ауруларды жазып жіберіп, сондай-ақ өткен өмірлердің тылсым қабаттарын көріп, болашақты болжап және басқа да қабілеттерімен, қысқасы, кейінірек сәуегейшілік және экстрасенсорлық қабілет деп аталып кеткен бүкіл қасиеттерге ие болды.

Алайда, расында неоплатонизм теургиялық ілімдерді соңына дейін жеткізіп зерттеген жоқ. Ямвлих пен Проклдың ақырғы мақсаты трансцедентті алаңдағы әлемге қорытынды жасау болды. Оған қарамастан, неоплатонизм, өзіміз көргеніміздей, тікелей адамның өзіндік дамуы идеясымен, оның сарқылмас мүмкіндіктерін ашу және бүтін болып қалыптасуымен астарлас. Неоплатонизм ілімі тұрғысынан алғандағы диалектиканың маңызын да айта кету керек: өйткені ол бұл жерде бір бүтін адамның қалыптасу логикасы ретінде қарастырылады.

Осы айтылғандардың бәрінен мына қорытындылар шығады.

Неоплатонизм логикасы мазмұнды логика болып табылады. Ондағы нысан мазмұнның ажырамас бөлігі, тіпті бұл жерде нысанның шын мәнінде мазмұнды екендігін айтуға болады.

Бұл мазмұнды нысан диалектикалық ырғақ болып табылады: әлемдік иерархияның триадалық қозғалысы, сондай-ақ Біртұтастықтың дамуындағы инволюция мен эволюцияның үйлесімділігі, яғни диалектикалық циклділік. Демек, неоплатониктердің диалектикасының "сыртқы көрінісі" – ой нысандары, шындықтың мазмұны мен олардың жоғарғы, нақты Ұғым – Шындыққа айналуын жазу болып табылады. Осылайша шексіздікті ақырғыда, ал ақырғыны – шексіздікте деп есептейді. Бұл өзара кірігудің қорытындысы Біртұтастық пен көп нәрсенің парапарлығы болып шығады.

Бұл парапарлық неоплатониктер үшін бірдейліліктің синонимі емес. Бұл парапарлық диалектикалық тұрғыдан алғанда нақты, ол бастапқы және ақырғы біртұтастықтың ішіндегі өзін-өзі ерекшелендірулер мен қарама-қарсылықтарға толы ұзын жол болып табылады.

Басқаша айтқанда, Біртұтастық пен көптіктің қарым-қатынасы әрекет пен бүтіндіктің дамуы заңын жүзеге асырады. Біртұтастық көптік, ал көптік – Біртұтастық бір бүтіндіктің байытылған жаңа типін құрайды. Бастапқыда, былайша айтқанда, субстанционалды түрдегі Біртұтастық қандай да бір дайын сан алуандықтың бірлігі емес, сан алуан болып шығатын потенциалды бүтіннің бірлігі болып табылады. Осы себеппен Біртұтастықты кез келген сан алуандыққа дейін және оның тысында алатын болсақ, өз алдына дербес және өздігінен әрекет ететін Біртұтастық, яғни "аутоген" ретінде сипатталады. Өзінің ішінде жасырын нәрсе сақтаған барлық нәрсе сондай-ақ Бір нәрсе, яғни бір нәрсенің ішінде барлығын сыйдырады, демек, біріншіден, қандай да болмасын сан алуандықтың резервуары, өрісі немесе таза кеңістігі, ал екіншіден, осы өрістің өзіндік кванты – Даралығы болып табылады. Оның өзінің барлық ақыл жететін көріністеріндегі нүктелік, жеке-дара күйін аша отырып, Біртұтастық осылайша "өзінің басқасын", сан алуандықты құрайды. Егер сан алуандық Біртұтастыққа қарсы қойылған жағдайда осындай етіп алынады, біз механикалық жүйенің шын мәніндегі емес, "меональды" өміріне ие боламыз. Бірақ өзінің түпнұсқалылығы мен кәміл еместігін жеңуге ұмтылысында сан алуандық Біртұтастыққа құштарланады да, ең ақырында онымен бір жаңа тұтастыққа, даралық пен бірегейліктің сансыз түрлілігінің тәжірибесімен байытылған үйлесімді бүтіндікке қосылады. Біртұтастық пен сан алуандықтың қайшылығы жойылады, өйткені ол Біртұтастықтың өзінің ішіндегі қайшылық болды, одан жоғарғы дуалистік емес ретінде бастау алды.

Осылайша, неоплатонизмнің диалектикасын әділдігіне салсақ, жоғарғы шындықтың логикасы деп және осы атаудың барлық мағынасында атау керек. Біріншіден, неоплатонизм диалектикасы тура сол шындық логикасы, яғни тек таза ментальды схемалар мен құрылымдарға қатысты ғана емес, сондай-ақ өмірдің сан алуан тараптарының және космостық болмыстың дәрежелерінің ғарыштық мазмұнына қатысты логика болып табылады. Ой шын әлемге оның ажырамас бөлігі ретінде кіретіндіктен, ең маңызды ипостасі, өйткені, екіншіден, неоплатонизмнің диалектикасы жоғарғы шындықтың логикасы болуы себебі ол ең алдымен ішкі, терең әлемдерді зерттеуге байланысты, олар ақырғы материалдық құрылымдар мен үрдістердің алаңымен салыстырғанда шын мәнінде жоғарғы әлемдер болып табылады. Үшіншіден, неоплатониктердің диалектикасы жоғарғы шындықтың логикасы ретінде анықталады. Бұл логиканың трансцедентті алаңдарға бас салып кіріп келгені, өйткені оларға тиісті категориялар мен заңдармен әрекет етеді, демек, бүкіл өзінің мазмұнын, бүкіл өзінің мәнін, бүкіл диалектиканың қасиеттерін осы жерден алады.

Соншалықты барлығын қамтитын қасиетке ие бола отырып, неоплатонизм грек классиктері ілімдерінің қайтадан жаңғыртылған түрі емес және де олардың идеяларын реттеудегі ресми-классификаторлық жұмысы емес, мәндік ерекшеліктері бойынша мазмұндық бірлестігі – атап айтқанда, синтезі болды. Бұл миф пен логостың өзара сусындауы мен қосылуы. Неоплатониктер бірікпейді деген нәрселердің: пұтқа табынушылардың құдайлары мен сипатсыз сыртқы негіздің, образдық-эйдостық түйсіну және әмбебап логикалық категориялардың, діни дүниеге көзқарас пен ғылыми әдістің нышанының, ой мен болмыстың интеграциясына қол жеткізді. Міне, сондықтан да неоплатонизмді толық негізбен антикалық мәдениеттің тек және жай ғана қорытындысы ғана емес, сонымен қатар органикалық синтезі деп есептеуге болады.

История диалектики / Книга 1/.

Алматы: ИФП МОИ РК, 2000. - С. 153-178.





ҮШІНШІ БӨЛІМ

ОРТА ҒАСЫРЛАР ФИЛОСОФИЯСЫ

ОРТАҒАСЫРЛЫҚ АРАБТІЛДІ ПЕРИПАТЕТИЗМ ЖӘНЕ ИСЛАМДЫҚ ДІНИ ДӘСТҮР

Әбдімәлік НЫСАНБАЕВ

Бұрынғы КСРО-да міндетті болған марксистік-лениндік философия парадигмасы аса маңызды: этикалық, тарихи-мәдени, тарихи-діни және т.б. тақырыптардың мәнін ашуда едәуір ағаттыққа жол берді, өйткені бұл тақырыптардан, бір жағынан, ғылымға қарсы адасулар тізбегін, екінші жағынан – келешек ғылыми атеизм өсінділерін бағамдауды талап етті. Алайда байыпты және лайықты зерттеушілер сол кездің өзінде алғашқы қауымдық анимизмнен бастап нәзік неоплатоиизмге дейінгі әр түрлі діни көзқарастардың адамның өзіне және қазіргі заманғы үрдістерді қосқанда бүкіл мәдени, экономикалық әрі саяси тарих барысына жасаған аса зор ықпалына көз жұма алмады. Осыны мойындай отырып, олар тарихи-философиялық "экстремизмді жұмсарту үшін көп жұмыс жасады, соның салдарынан айқындылыққа қарамастан кейбір авторлар дін мен діни философияның қандай да бір оң мазмұнын жалпы теріске шығаруға ұмтылды, ал егер оны жасау мүмкіндігі болмайтын болса, онда діни фразеология ана немесе мына ойшылдардың атеистік сенімдерінің тек бүркемесі ғана болды дейтін ой бекітіліп отырды.

Біршама адекватты көзқарастар ортағасыр шығыс философиясының діни дүниетаныммен байланысын жоққа шығармады, бірақ та ол діни теориялық ойлауға шешуші ықпалы болмайтын мардымсыз жалпы фондық мағынаны қалдыра отырып, басымдылық рөлді рационалдық танымға берді. Идеологиялық тәуелсіздікті және еркін зерттеуді қайта қалпына келтіру діни наным-сенім мен шығыс перипатетизміндегі философиялық рационализм арасындағы парапар арақатынасты тарихи-мәдени реконструкциялау жұмысын өнімді жалғастыруға мүмкіндік жасады.

Әл-Фараби дүниетанымы жүйесінде логикалық рационалдылықтың формалары, жаратылыстану, дәлдік және гуманитарлық ғылымдар, ақырында, діни ғылым – метафизика парасатқа көтерілу сатысы, яғни сенімнің біршама мықты негізі қызметін атқаратын Алғы мәнді шынайы түсінуге көтерілу сатысы ретінде көрсетіледі. Екіншіден, исламның тарихи рөлін бағалай отырып, бұл әлемдік дінді ол оның шеңберінде философияның түпкі мәні және өзіне тән қызметтік бағыты айқындалатын, әуелбастан толеранттық пен демократиялық қасиет тән болған, оның дамуы мен гүлденуіне мүмкіндік туғызатын ілім ретінде ашып көрсетеді.

Кейде еуропацентризмге бейімделген зерттеулер мен жариялауларда ортағасырлық ислам философиясының рөлін антикалық теориялық мұраларды еуропалық мәдениетке беру тұрғысынан қарастырады. Мұндай байыпты меңгеру және бірінен екіншісіне берудің өзі ұлы исламдық өркениет құбылысының мәні болғанымен, менің көзқарасым бойынша, бұл олай емес. Шын мәнісінде Шығыстық Ренессанс философиясы Пайғамбар сөзімен өзін сол бір жаңа рухани шындық деңгейіне көтеретін өз дәуірін ұғыну міндетін, адамның орнын анықтау және оның жер бетіндегі өмірінің мақсатын анықтау міндетін қойды. Мұндай зерттеудің органонын ол өмір сүріп отырған ғылымдардың бүкіл комплексіндегі ағартушылық пен білім беру бойынша оны жол басшы ретінде санай отырып, философиядан даналыққа және нағыз бақытқа қол жеткізуге ұмтылатындардың барлығы үшін міндет болып табылатын, бәрін қамтитын энциклопедиялық білімнен көрді. Бұл оның еңбектерінде жан тәнмен барынша аз байланысатын және Ең Жоғары Мәртебелінің алдында толық кәмілділікке жету үшін мүлдем бөлінбейінше оған аз тәуелді болатын рухтанған болмыстың мәнін білуші ретінде келтірілген.

Алайда, әл-Фарабидің іліміндегі жеке жетілудің мұндай жолы адам жер бетіндегі әрекеттерді кездейсоқ жағдайлар ырқына тапсырып, олардың бәрінен бас тарту керек дегенді білдірмейді. Оның пікірінше, адамдар өзінің аспан асты әлемінде мүмкіндігіне қарай өз қауымында қайырымды өмір салтқа қол жеткізуі тиіс, Ақыл, Жақсылық, Әділеттілік бастамаларға және басқа исламдық әрі жалпыадамзаттық құндылықтарға негізделген Қайырымды қалаларды тұрғызуы тиіс.

Шығыс перипатетизмінің айырмашылық белгілері, оның философия мен діннің дуалистік қарама-қайшылығын көтермей, олардың біреуін басқалардан жоғары немесе төмен қоймай, ал, керісінше, оларды тең бағалы және қоғамда өмір сүруде тең құқылыққа ие болып, әрқайсысы өз міндеттерін шешіп, бірі екіншісін өзара толықтырып отыратындығында болып табылады. Олардың арасындағы айырмашылық тек араб-мұсылман ойшылдарының философиясының ислам даналығы дінге сенушілердің білімді әрі көзі ашық топтарымен сөйлескен тілде берілуінде ғана болуы мүмкін. Ол кезде дін дәл сол ақиқатты және құпияның ашылуын діндарлардың негізгі төмен білімді контингентіне: Құдай, әлем, адам және олардың арақатынасы туралы ақиқатты образдар тілінде баяндаған болатын.

Шығыс перипатетиктері үшін әлем тұтастығы, оның реттілігі мен үндестігі олардың діни жаратылысты Алғысебептермен айқындады. Бір заттың үстемдік етуі және басқаларының бағынуының әлемдік иерархиясы үйлестіруші принцип болып табылады, оның үстіне иерархия құрылымына және құндылықтар өлшеміне әрі қандайда бір заттың басымдылығына Алғашқы Мәнге жақындау дәрежесі немесе оның Біртұтас рахатынан алыстауы себеп болады. Болмыстың онтологиялық реттілігі әлеуметтік-саяси құрылымдарда еске түсірілуі тиіс, ондағы иерархиялық үйлесімділік оны басқарып отырған өзіне қажетті ізгіліктілікте: басқару өнерінде, моральдық-адамгершіліктік беделде, бағалау мен сот шешімдеріндегі әділеттілікте, таным мен даналықта жетілуге қол жеткізген басқарушымен анықталады. Жер бетіндегі Қажетті Мән қожасы бола отырып, басшы өз іс-әрекетінде исламның қасиетті діни мәтіндерін және философияда көрініс тапқан адамзат даналығы қол жеткізгендерді басшылыққа ала отырып, олардың алдында қол астындағы адамдардың рухани әрі физикалық аман-есендігі үшін жауапты болады.

Ислам діні шығыс перипатетиктерінің гносеологиясына жаңа мән берді, ол философия мен ғылымның қоршаған әлемді жай ғана танып қоюы қажеттігінде ғана емес, сонымен бірге оны Құдайдың Жаратқаны және Құдіретті Алланың ойы мен еркінің көрініс табуы ретінде де тануы қажеттілігінде болып табылады. Сонымен бірге, ғылыми таным адамның белгілі бір жай әрекетінің түрі ғана болып қоймайды, керісінше, ең алдымен, жанның діни жетілуіне қосылатын оның сакральды міндеті болып табылады. Әл-Фарабидің таным теориясында адамдардың қандайда бір нәрсе туралы әр түрлі әрі қарама-қарсы пікірлері мен білімдерінің бірігуі мүмкін болатын принциптер ерекше құндылыққа ие болады.

Бұл принцип бойынша, қандайда бір білімнің анықтылығының маңызды белгісі әр түрлі көзқарастағы, пікірдегі және әр түрлі мүддені көздейтін адамдардың сөз таластыру, пікірсайыс және талқылау барысында белгілі бір мәселе бойынша ортақ түсінікті қалыптастыру қабілетінде болып табылады. Мұндай біріктірілген түсінікті ол ақиқатқа біршама жақын деп есептеді. "Екі философ, діндар Платон мен Аристотельдің тепе-тең келуі туралы көзқарастары" деп аталатын трактатында толық көрініс тапқан оның осы бір көзқарасы пікірсайыс және талқылау ретіндегі олардың жоғары танымдық өнімділігін көрсете отырып, ғылымдағы, саясаттағы, мәдениеттегі, құқықтық қатынастардағы айқын түсінудің қазіргі заманғы маңызды әдістерінен әлдеқайда басып озды. Негізінен, бұл метафизикалық тұрғыдан алғанда ақылмен игеретін заттарға қатысты болады, егер де жаратылыстану ғылымында тәжірибені, эмпирикалық білімді еш нәрсемен ауыстыруға болмайтын болса, ал метафизикада нағыз білімге қол жеткізу үшін диалог-пікірсайыс, мазмұнды пайымдаулар мен теорияларды ұсыну, оларды логикалық құралдар арқылы талдау жасау, басқа пікірлермен салыстыру, бір теорияны қорғау,ал екіншісін жоққа шығару жоғары маңыздылыққа ие болады. Ол Аристотельдің заманынан бастап жалпы келісілетін ой-пікірлердің, қабылданған ортақ көзқарастардың маңызды белгілері болып есептелген.

Сонымен әл-Фарабидің ақылмен тану теориясы Араб халифаты және шығыс перипатетизм дәуірінің өзінде-ақ әл-Фарабидің талдау мен пікірсайыс үрдісіндегі диалогиялық пікір алмасу мен ортақ көзқарасты қалыптастырудың рөлі мен міндеттері туралы әділ әрі тиімді идеяны айтқанын көрсетіп отыр. Міне, сондықтан біздің дәуірімізде, қандайда бір мәселелер бойынша ортақ келісімге әрі ортақ шешімге қол жеткізуге бағытталған саясаттың, ғылымның, діннің және мәдениеттің әр түрлі салаларында қоғамдық талқылау мен пікір таластырудың маңызы артқан шақта ортағасырлық шығыс перипатетикасының диалогтың философиялық; теориясына қосқан үлесінің аса бір өзекті сипат алуы табиғи құбылыс.

Адамзат тегінің бірлігі, оның барлық адамдар үшін ортақ "ата-тектен" шығуы бұл – әрі ғылыми теориялар, әрі әр түрлі діни ілімдер келісетін тезис. Ол, яғни, осы бір қауым, түптеп келгенде, көптеген әр түрлі халықтардың, мәдениеттердің, дәстүрлердің, дүниетанымдардың, діни ағымдардың, этностар мен әлеуметтік топтардың сұхбаты, сонымен бірге, Шығыс және Батыс, Солтүстік пен Оңтүстік деп аталатын іргелі өркениеттік формациялардың сұхбаты да мүмкін болатын негізді құрайды.

Шығыс пен Батыстың мәдени сұхбатының көпжақты мәселелерінің барлығын бір ғана мақала шеңберінде толық қамту мүмкін емес, сондықтан қарастырылып отырған тақырып шеңберінде оның тарихи-философиялық аспектілеріне, көне антикалық дәуірден бастап араб-мұсылмандық орта ғасырға дейінгі даму мәселесіне баса назар аудару керек. Осы орайда туындайтын негізгі мәселе – ол жоғарыда атап өтілген адамзат тегінің бірлігінен басқа осындай тіпті әр түрлі әлеуметтік-тарихи формациялар үшін байланыстырушы буын болатын қандай мәдени сұхбат болуы мүмкін дейтін мәселе. Осыған байланысты, ең алдымен, ғылым мен философия образы туындайды.

Шығыс перипатетиктер уақыты арабтілді ислам өркениетін көне грек дәуірінен мыңжылдан астам тарихи кезеңге бөліп тұрады. Ол кезеңде экономикалық қатынаста және сауда байланысында белсенді өзгерістер болды, жаратылыстану және гуманитарлық ғылымдарда прогрестік даму жүріп отырды, көп құдайға табынушылыққа негізделген дін жойылып жатқан және монотеистік діндердің беделі қалыптасып келе жатқан кезде әлеуметтік-саяси жүйеде және діни наным-сенімдерде ауысулар жүріп жатқан болатын. Дәл сол әлеуметтік, экономикалық, саяси және рухани қайшылықтар тым аз дегеннің өзінде байланыстырушы буындардың бірінің рөлін философиялық дәстүр атқарады дейтін ойға жетелейді.

Мәдени сұхбаттың осы бір зерттеу пәні болған аспектісі қойылған мәселені төмендегідей сипатта нақтылайды: нақтылы бір мәдени-тарихи жағдайда қалыптасқан дүниетанымның кейбір түрі барлық келесі өзгерулер барысында өзін неге сақтай білді және бірі екіншісіне тіпті ұқсамайтын тарихи бірлестіктердің байланыс буыны бола отырып, неге басқа өркениеттік формациялар қойнауына және бір-бірінен радикалды түрде өзгешеленетін діни ортаға ене білді?

Әл-Фараби түсіну, негіздеу және көне антикалық дәуір мен арабтілді ортағасыр арасындағы мәдени сұхбатты жүзеге асыру міндеттерін шешуде салмақты үлес қосты. Ол бір-біріне қарама-қайшы келетін мәдени дәстүрлерді органикалық түрде біріктіретін дарынның иесі болды және ол осы дәстүрлерді ортақ конструктивті сұхбатқа енгізе алатын тәсілді жасады. Ол танымның диалектикалық әдісі ретінде Екінші Ұстаз таныған комментария жасау тәсілі болып табылады.

Оның трактатында түсініктемелер жасау түпнұсқаны өз сөзімен және өзінің жеке ескертулерімен жай ғана баяндау болмады, керісінше, ол бір-біріне қарама-қарсы мәдени-тарихи жүйелер арасындағы сұхбаттық қатынасты орнықтыру әдісі, оларды жақындастыру және ортақ нысаналарды табу құралы болды, сонымен бірге жаңа философиялық білімді үстемелеу әдісі болып табылды. Бұл тәжірибе толығымен сәтті болды, көне платонизм мен аристотелизм даналығы жаңа заман сұрақтарына жауап табуға көмектесе отырып, тіріле бастады және сөйлей бастады, оған басқа ұлы перипатетик және әл-Фарабидің ізбасары ибн Синаның жазған "Автобиографиясы" куә болды.

Ең бастысы әл-Фарабидің өзінің түсініктемелер жасау туралы іліміне тұғырнамасы негіздеме беруінде болып табылады, ол оның диалектика теориясында әр түрлі пайымдаулар мен пікірлер талқыланып және оқып-үйренудің арқасында бір-бірімен жақындасып, келісімге қол жеткізуге қабілетті болатын кездегі пікірсайыс барысындағы теріске шығару және дәлелдеу үрдісі ретінде көрініс тапқан. "Бір түрлі зат туралы әрқилы білімнің болғанынан және көп пікірлердің бір нәрсеге тоғысуынан гөрі салмақты, пайдалы әрі күшті дәлелдемелерден артық нәрсе жоқ болатыны айдан анық емес пе, - деп жазады ол, - өйткені барлық адамдар интеллектіні дәлелдеу үшін қызмет етеді"128. Дейтұрғанмен, оның пікірлердің қарапайым тепе-теңдігі олардың анықтылығына, олардың мазмұнының ақиқаттылығына кепілдік бере алмайды деп есептейтінінде шындық бар: "Көп адамдар дұрыс емес көзқарастарды ұстануы мүмкін, өйткені сол пікірмен жүретін және сол беделге сілтеме жасайтын, өз пікірімен келісетін адамдардың бәрін соңынан ілестіретін адамдардың тобын бір ғана ақыл ретінде қарастыруға болады, ал бір ақыл адасуы мүмкін... Егер де әр түрлі ақылдар ойланудан, өзін-өзі тексеруден, пікірталастардан..., жан-жақты қарастырулардан кейін қарама-қарсы жақтармен бірігетін болса, онда оны дәлелдеп, онымен бірауыздан келісіп, өздері келе жатқан сол бір көзжеткізудің дұрыстығынан басқа еш нәрсе болмайды"129. Алайда әл-Фараби құндылықтарды тек тікелей синхрондалған талқылаудың нәтижесі ғана деген түсінікпен шектеледі деп ойлау дұрыс емес. Ол бұл ақылмен түсіну әдісін тарихи өлшемінде болатын пікірталасқа таратады және өзін классикалық философияның мұрагері ретінде оның белсенді қатысушысымын деп мойындайды. "Қайшылық пен қарсы шығуда, - деп айтады ол, -философтар бір-біріне кезек-кезек беріп отырды, ол осы пікірталас уақыты арқылы созылып, ұзартылып отырды, ал олар біртіндеп пікірталас пәнін зерттеді және ақиқатты жалғаннан ажыратуға жақындады"130.

Шығыс перипатетизмі философиясына іштейгі әркелкілік тән, оның өзі сол исламдық діни руханиятқа жататынына қарамастан, бұл оны сол исламдық діни рухани ортадан ерекшелеп көрсетті. Бұл философиялық жүйенің қарама-қайшылығы оның классикалық философияның рационалистік бағытын діни фидеистік идеологиямен бірге алып жүруге тиісті болу жағдайынан өрбіді. Сондықтан оның қиындыққа ұшырауы сол әр түрлі дүниетанымдардан белгілі бір шамада оларға тоғысу нүктесі бола алатын маңызды позицияны табу мәселесіне және оны белгілеу мәселесіне келіп тіреледі. Әрі сондай біріктіруші буын қызметін классикалық грек метафизикасы және әсіресе, оның кейбір теологиялық элементінің ислам монотеизмімен үйлесімділігі атқарды.

Жалпы мифологиялық дүниетаным контексінде гректің философиялық онтологиясының пайда болуының өзі біртұтас космостық универсалды алғы бастама, архэ туралы тезисті қалыптастырумен ажырамайтын байланысты болуымен ерекшеленеді. Архэден барлық заттар мен қатынастар пайда болды, алдымен, кімнің де болмасын еркінен тәуелсіз объективті болмыстан өрбіді, ол кезде жалпы мойындаған мифологияда өз қалауымен оқиға барысын анықтайтын көп құдайлар әрекет еткен болатын. Бірақ мифологияны әлемдік монотеистік діндер ауыстырды, ал тұтастай алғанда бүкіл болмыстың және кез келген жеке тіршіліктің бірыңғай бастамасы туралы тезис сансыз өзгерісте болған дүниетаным жүйесін бастан кешірді және ол біздің дәуірімізде де сақталып отыр. Әлемнің біртұтастығы туралы мұндай тұрақты идея, ол мейлі гректің архэ ұғымы болсын немесе исламдық философиядағы Алғашқы себеп ұғымы болсын, шығыс перипатетиктерінің мұсылман діндарлық контексіне классикалық ойды енгізуге және грек онтологиясы мен Құдай туралы ілім ретіндегі ислам теологиясын барынша тығыз жақындастыруға мүмкіндік жасаған тоғыстырушы негіз болды.

Міне сондықтан әл-Фараби ілімінде онтологияның ең жоғарғы бөлімі, метафизика, аса жоғары маңызға ие болды. Ол оны табиғаттан жоғары тұратын, ақылмен игеретін заттарды зерттейтін "діни ғылым" деп анықтады және солай деп атады; ол "болмыстық алғашқы бастамасы туралы ілім"131 болып табылды, абсолюттік болмысты, жалпыға бірдейлікті біртұтастық ретінде зерттейтін ғылым болып есептелді. Бірақ ол жартылай екіншімен, жасалған болмыспен байланысты, яғни ол белгілі бір дәрежеде метафизикаға және оның пәніне алып баратын жекелеген білім жағын да қозғайды. Әл-Фарабидің метафизикаға діни ғылым деп берген атауын, әйтсе де эпитет ретінде түсіндіруге болмайды, дейтұрғанмен ол әл-Фарабидің метафизиканың пәндік мазмұны туралы түсінігін нақты көрсететін термин болатыны анық: ол "Құдайды тану туралы ғылым қандай болатын болса, сондай ол діни ғылым"132 және оны Жаратушы субстанция ретінде, Кәміл Бірыңғай Алғашқы бастама133, жалпыға бірдей Алғашқы Интеллект134 туралы ғылым болып табылады.

Метафизика пәнін мұншалықты егжей-тегжейлі және екі ұштысыз анықтау өздерінің рационалистік концепциясын Құдай туралы аса ақиқат ілім деп есептеген шығыс перипатетиктерінің анық та қанық теологиялық ұмтылысының бірден-бір куәсі болады. Мұндай көзқарастар философияның ортодокстік исламдық богословиемен қатынасын күрделендірмей қоймады. Діни догматика үлесіне не қалады? "Аристотельдің "Метафизика кітабының мақсаты туралы" атты трактатында әл-Фараби, Стагириттің пікірінше, "богословиелік ғылым ... ғылымға (метафизикаға) жатады, басқаша айтқанда, кейбір нақты қатынас тұрғысынан алғанда оның өзі осы ғылымның синонимі болып табылады. Сонымен ол метафизика өмір сүреді және кездейсоқ белгілері бойынша емес, өзінің мәндік тұрғысынан алғанда мән болып табылады дейтін мәнді қарастырады"135 деп жазады. Біріншісі де, екіншісі де Құдай туралы білім болатын болғандықтан, көп жағдайда олар бір-біріне сәйкес келетіндіктен, алайда философиялық амалдың теологиялық амалдан айырмашылығы неменеге: не сенімге, не түсінудің жалпы пәнін ұғынудағы білімге басымдылық берілетіндігінде болып табылады. Еркін ойлай алатын әл-Фараби сияқты исламдық перипатетик богословие мен метафизиканың сәйкес келуін біріншісінің өзінің негізгі мәселесін фидеистік принцип бойынша шешуден бас тартып, рационалды таным әдісіне жақындау дәрежесінде мойындауға мүмкіндігі бар еді. Философ керісінше, біріншісінің өз бетінше ұғынуына емес, қандай деңгейде ол сенім мен діни догмаға негізделген болса, сондай дәрежеде богословиені метафизикадан шеттетуге тырысты.

Алайда, метафизика мен теологияның арасында әл-Фараби анықтаған тағы бір маңызды айырмашылық орын алады. Ол Алғашқы Мән туралы діни білімді адамдарға берген кезде бұл білімді қабылдайтын адамның хабардарлығы мен білімділігінің қандай жағдайда болуын ескере отырып, коррекция жасау керек дегенді жорамалдайды. Екінші Ұстаз орта ғасыр арабтілді мұсылман Ағартушылық Шығыс Ренессансының теоретигі және практигі болды және оның негізін салушы ретінде кез келген метафизикалық концепциялардың негізгі кемшіліктерін көрмеуі мүмкін емес еді. Оған неоплатониктердің діни метафизикасын қоса айтуға болады: меңгеру үшін ол кімге де болса өте күрделі, үйренушіден ұзақ дайындықты, әдеттегіден тыс интеллектіні талап етеді. Метафизикалық діни білімділікке барлық уақытта білімдарлардың тек тар шеңберінің ғана қол жеткізе алуы, міне, сондықтан. Классикалық дәстүрде әуелі басқа адамдар оның білімін түсіне ме және онымен келісе ме дегенге қарамастан, философ болмыстың жоғарғы ақиқаты туралы білімді тек өзі үшін ғана алуы мүмкін деген пікір қалыптастырылды. Бірақ ислам дінінің әлемдік діндер шеңберіндегі алған орны және өз дініне белсенді түрде көптеп жаңа адамдарды қаратуды және халықтың барлық топтары мен қабаттары арасында барынша кең таратуды мақсат тұтуы одан көпшілікке түсінікті болуды, білімділік деңгейіне немесе ондай деңгейдің болмауына қарамастан кез келген адамның түсінуі үшін анық болуды талап етеді. Сонымен қатар өзінің анықтамасына қарай дін тек өте нәзік логикалық рационалистік дәлелдеу формасы ретінде ғана өмір сүруі мүмкін емес екен және ол тек ортодокстік догматикалық богословие ретінде адекватты діни форма болып табылады әрі жаппай діни ағартушылық және "Қайырымды қала" тұрғындарын тәрбиелеу қызметін атқарады. Сонымен әл-Фараби үшін ақиқат іргелі теология метафизикамен сәйкес келеді. Бұқаралық санада ауыстырғысыз рөл атқарған дәстүрлі богословиеге болса ол бұрын "діни ғылым" арқылы алынған білімді қалың бұқара халыққа экзотерикалық түсіндірумен, оның этикалық тәрбиесі ислам рухында болатын, бұдан бөлек мұсылмандық құқық негізі қызметін атқарумен шектеулі болатын азаматтық ғылым бөлігі ретінде ғылым жүйесінен өте қарапайым ғана орын береді.

Философия мен метафизика арақатынасына деген Фараби түсінігі, бір қарағанда, онша бір ізді болып көрінбейді. Оның анықтауындағы метафизика пәні тым кеңейтілген түсіндіру сияқты болып көрінеді, сондықтан, оның пікірінше, ол оның физикалық заттар әлемін, табиғатты зерттеуінен басталып, табиғаттан тыс метафизикалық әлемді зерттеуімен және Бірінші Себепке барып тірелуімен аяқталады. Екінші жағынан, бұл ғылымды дәл сол құдай туралы білім ретінде анықтау оның қызметінің неден тұратыны туралыға күмән туғызбайды. Шын мәнісінде, әл-Фараби табиғат туралы ғылымдарды және басқа білімнің арнайы түрлерін метафизикаға тек олардың әмбебаптық білімді меңгеруге алдын ала дайындық ретінде және физикалық шындық шеңберінде кейбір метафизикалық пәнге ұқсастықта болу қабілеті дәрежесінде ғана қажет деп есептейді.

Себебі Екінші Ұстаз үшін метафизика мен философия ұғымы көп жағдайда бір-біріне сәйкес келеді, сондықтан оның метафизиканы кеңейтілген және тар шеңбердегі түсіндірулерін салыстыра отырып, үлкен дәрежедегі анықтылықпен метафизика деп басым түрде ол ақылмен танитын Алғашқы Себеп туралы рационалды білімді атағандығын аңғаруға болады, ал философияны да ол сондай білім ретінде мойындады, бірақ ол оны кең мағынада, әлеуметтік ғылым кең мәтінінде қарастырды. Қорыта айтқанда, талдау жасалынып отырған мәселенің шарты төмендегідей: не метафизика, не философия барлық өмір сүретін шындық туралы білім ретінде ғылым концепциясы шеңберінде қарастырылады. Бірақ метафизика басым тұрғыда шығыс перипатетизмінде Құдай туралы рационалистік ілім ретінде анықталатындықтан, "барлығы туралы білім" рөлі философияның үлесіне тиеді, ал сонымен бірге адами, табиғи және метафизикалық құбылыстар туралы білімнің бүкіл кешенін қандай реттілікпен игеру қажеттілігін көрсететін білім беру әрі ағарту жөніндегі ғылымдар да философияға тиесілі болады136. Әл-Фарабидің ғылымға егжей-тегжейлі жасаған классификациясында және ғылыми білімді жүйелеуінде басқа ғылымдар қатарына жеке ғылым ретінде философияның енгізілмеуі және ғылыми классификацияда мүлдем айтылмағандығы жөніндегі сол бір текстуальды факт бұл тұжырымның дұрыстығын бекіте түсетін аргумент болып табылады. Бұл сол философияның өзі және ғылымды игеру жолын көрсету үшін жасалынған сол бір жүйелеудің өзі болуы мүмкін.

Әл-Фарабидің барлық белгілі еңбектерінің ішінде "Қайырымды қала тұрғындарының көзқарастары туралы" трактатына ерекше көңіл аудару керек. Біздің пікірімізше, бұл жұмыста оның әрі теориялық, әрі практикалық философиясы, бүкіл оның іліміндегі әлем бейнесі біршама жүйелі және толық көрініс тапқан. Ол Құдай туралы ілім жазылған бөліктен басталады, себебі Ол онтологиялық Абсолюттік Алғашқы бастама және кез келген болмыстың Алғашқы себебі, теология сияқты метафизика пәні болып есептеледі. Шығыс перипатетиктері бұл мәселені "табиғатынан алғашқы" деп атайды. Бұл анықтама арқылы Құдайдың барлық басқа әлемді жаратуының онтологиялық реттілігі жалпыдан жалқыға қарай дамитындығын көрсетуге тырысады. Оның өзі адамдағы бұл жаратылысты кері бағытта, яғни жаратылыстан оның Жаратушысына, құбылыстан мәнге, жалқыдан және нақтыдан әмбебаптыққа қарай тану қабілетіне ұқсайды. Жеке таным жолы заттарды ақылмен түсінудің жалпыға бірдей құралы ретіндегі логикадан, тәжірибеден, эмпирикалық білімнен және табиғат пен адам туралы арнайы (дәлдік) ғылымнан басталатыны міне, сондықтан. Мұндай реттіліктің табиғатынан біріншіден айырмашылығы "біз үшін бірінші", яғни адами таным үшін бірінші ретінде анықталады. Сондықтан әл-Фарабидің пікірінше, егер метафизика әлем қандай болса, сондай етіп көрсететін болса, ал философия оны, гносеологиядағы адам субъективтілігі үшін қалай ашылатын болса, солай етіп жариялайды. Алайда, метафизиканың рөлі онымен шектелмейді. Өйткені, философия трансценденталды онтологияда Алғашқы Себеп сияқты мәнге қол жеткізе отырып, қол жеткізген білімнің шыңынан оларды ендігі жерде жекелеген заттар жөніндегі көптеген бытыраңқы теориялармен емес, керісінше, көптүрліліктің тұтастығымен, адамның Құдайға жақындағаны сияқты өз өмірінің түпкі мақсатын, өмірдегі қызметін және өмір мәніне деген тұтастай түсінікпен, ақылмен пайымдау үшін нақтылы ғылымдарға қайтадан көңіл аудара отырып, кері қозғалыс жасауы тиіс.

Өзінің өміршеңдігі мен өзектілігі тұрғысынан алғанда ислам көп жағдайда өзіндегі әуел бастан бар төзімділіктің алдында, антикалық мәдени дәстүрмен, қызу дамып келе жатқан медицинамен, математикамен және ортағасырлық арабтілді өркениет жаратылыстануымен, шығыс перипатетизм философиясымен сұхбатқа түсе алу қабілетінің алдында қарыздар. Бұл диалогиялық ынтымақтастық әл-Фарабидің сенімді ізбасары, ислам дүниетанымы негізінде ғылыми ақиқаттарды ашқан ойшыл әрі дәрігер Абу Али ибн Синаның еңбектерінде өз жалғасын тапты.

Өзінің ғылыммен, философиямен және Платонның, Аристотельдің, неоплатониктердің еңбектерімен алғаш танысуы тұрғысынан алғанда Еуропа шығыс перипатетиктері алдында және әсіресе, Орталық Азияның көрнекті философы, дәрігері әрі жаратылыстанушысы ибн Синаның еңбектері алдында қарыздар екені европалық жаратылыстану, медицина және философия тарихында XIX ғасырдан бастап-ақ жалпы мойындалған болып есептеледі. Көптеген зерттеулерде ол ең ірі ойшыл болып есептеледі және аристотелизмнің жүйеленген версиясын еуропалықтарға ұсынған шығыс ойшылдарының ішінде ол жалғыз болмаған шығар деп ойлаймыз.

Алайда, біздің заманымызда еуропалық және араб тілді мәдениет тарихына деген бұл көзқараспен бәрі бірдей келісе бермейді. Өйткені, ол пікір XI ғасырда Авиценнаның еуропаға танымал болуы әлі оның антикалық, арабтілді мұсылман және еуропалық өркениет арасындағы мәдени, философиялық және ғылыми сабақтастықта айқындаушы роль атқарады дегенді білдірмейді дегенге саяды. Мысалы, белгілі француздық ғылым мен философия тарихшысы А.Койре бұл зор еңбек әл-Фарабиге қатысты деп есептейді. Өйткені ол: "аз зерттелген, бірақ ең ірі исламдық философ болуы мүмкін"137, - деп жазады. Ол өзінің ойтұжырымында ибн Синаның өзі туралы айтқан өз пікіріне сүйенуі мүмкін, себебі ол өзінің "Автобиография" атты еңбегінде өзінің жеткілікті дәрежеде білімді адам болғанына қарамастан, перипатетизмнің негізін салушысы Аристотельдің "Метафизикасына" жазған әл-Фарабидің түсіндірме-шығармаларын оқып шықпағанға дейін, ол оны түсіне алмағандығы туралы жазады138.

Ұлы дәрігер әрі ғалымның өмір сипаттамасына кейде Шығыс Ренессансы деп аталатын және еуропалық Қайта өрлеумен ұқсастығы бар әрі өзінің көне классикалық мұраларға ерекше тартылысымен және қызығушылығымен сипатталатын заманның мәдени кең мәтініндегі зерттеушісі дегенді енгізеді. Араб-парсы тілді Шығыста халықтың білімді адамдарының арасында ғылымға жоне философияға деген қызығушылық, шындығында да таңқаларлықтай жоғары болған. Оған антикалық ойшылдар мен ғалымдардың, әсіресе, Платонның, Аристотельдің, неоплатониктердің еңбектерінің, олардың аудармаларының, әңгімелердің, мазмұндамалардың және түсіндірмелердің кең таралуы тұспа-тұс келеді.

Алайда оларды игеру классикалық және постклассикалық аристотелизм өзінің пайда болып қалыптасқан жағдайынан сапалы түрде айырмашылығы бар басқа жағдайға сіңісіп, дамуы керек дейтін пікірден туындайтын кейбір қиындықтарға душар болды. Ол үшін, әсіресе, фидеистік мақсаттар мен ислам сияқты монотеистік діннің тоғысу нүктесін табу күрделі мәселе болды, себебі аристотелизмнің өзі пұтқа табынушылыққа негізделген политеистік, полистік демократия жағдайындағы рухани ортада және гносеологияда логикалық-рационалистік принциптердің үстемдік құрған дәуірінде қалыптасты. Антикалық мұраларды жаңа жағдайға сай лайықтандырылған, творчестволық және мазмұндық тұрғыдан қайта ой елегінен өткізуінсіз, олардың жай ғана аудармасы, жай ғана ауызша берілуі немесе жай ғана түсіндірмесі араб тілді мұсылман мәдениетіне соншалықты табиғи орнығуына мүмкіндік бермейтіндігі айдан анық еді.

Алайда, антикалық дәстүрдің ислам мәдениетіне сіңіп, орнығу үрдісі біржақты болмағандығын айту керек. Дін ислам, әсіресе, өзінің қалыптасуының бастапқы кезеңдерінде басқа рухани-мәдени құрылымдардың әр түрлі ықпалдарына деген үлкен төзімділіктің потенциалын өзінде ұстай білді. Оның өзі иудаизм мен христианшылдықтың, Үнді, Қытай және Грецияның жаратылыстанушылық көзқарастарының, эллинистік дәстүрдің, локальды этномәдени формалардың ықпалын бастан кешірді. Кез келген басқа діндер сияқты исламның діни постулаттар жүйесі әр түрлі адамдар, діндарлар, философтар, сопылардың оны түсіну амалдарының әртүрлілігі және ойлау мен психологиясының, мейлі ол таза сенімге немесе ғылыми ойлауға, мистикалық немесе рационалистік түсінікке бейім болсын, ерекшеліктері тұрғысынан түсінілді әрі интерпретация жасалынды. Екінші жағынан, адам танымы өзінің шектілігінен, гносеологиялық моральдық және бағалау мүмкіндігінің салыстырмалы болуынан ол сөзсіз шектелген болып табылады. Исламдық ой-өріс мұны жақсы түсінеді, өйткені оның ұғымында барлық мәселеде тек бірінші Мән, Алла ғана толық кәмілділікке ие болады, ал адамның таным және әрекет ету мүмкіндігі шектелген және салыстырмалы болатыны мойындалған, яғни адам мүмкіндігі қандай да бір дәрежеде бір-біріне қайшы келе отырып, ақиқатты толық көрсете алмайды. Бұл жағдайды білгендік исламды, оның ілімінің негізгі мазмұнын түсіндірудің әр түрлі тәсілдеріне төзімділікпен қарауға үйретті, ал осының өзі өз тарапынан творчестволық сұхбат үшін, діни және философиялық дүниетанымдардың өзара жақындасуы және олардың кейбір жекелеген сәйкестіктері үшін толық мүмкіндіктер ашты139.

VII-VIII ғасырларда арабтардың жаулап алуына ұшырағанға дейін Орталық Азия арабтар жаулап алған көптеген басқа да аймақтар сияқты көне өркениеттің таралған және өркендеген аумағы болған. Олар осының салдарынан жарым-жартылай өзінің бұрынғы дәстүрлерін жоғалтты, бірақ, сонымен бірге, даму үшін жаңа импульс алды. Алайда көне өркениет мұраларының араб-исламдық формада бірігуі өзіндік жағымды жақтарға да ие болды. Ислам әлемдік дін ретінде этномәдени шек қоюды мойындамады, міне, сондықтан да аса көптүрлі дәстүрді синтездеуге мықты стимул болды. Жалпы діни дүниетаным әрі біртұтас араб тілі олардың таралуы тұрғысындағы тез өркениетті көтерілуінің маңызды шарты болып табылды. Оған ықпал еткен келесі маңызды шарттың бірі – исламға дейінгі мәдени дамудың жоғары деңгейі болды.

Исламдану араб емес халықтар үшін бір мезгілдегі акт болуы мүмкін емес және олардың әрқайсысы белгілі бір тарихи кезең барысында дәстүрлі наным-сенімдердің және рухани құндылықтар элементін сөзсіз сақтады. Осының бәрі исламның өз шеңберінде жалпыға міндетті діни жүйе кең мәтінінде белгілі бір дүниетаным ерекшелігін таңдау үшін қандайда бір кеңістік қалдырды.

Ибн Сина өзінің философиялық білімінде тәрбиеші ретінде әл-Фарабидің рөлін мойындағанына қарамастан, оның пікірі барлық мәселеде өзінің ізашарының көзқарасының соңынан ілесуі үшін де ол, әрине, аса ірі және дербес ойшыл әрі ғалым болды. Бұл жерде оның позициясы екі жағдаймен байланысты болды. Оның бірі, сыртқысы, неоплатондықтардың талдау беруіндегі (интерпретация) платондық-аристотельдік философияны алғаш рет оның әл-Фарабидің түсінуі және оның түсініктемелері арқылы қабылдауымен байланысты. Мұнда әл-Фарабидің антикалық оймен араб тілді дәстүрді, ең бастысы, исламдық діни дүниетаным принциптерімен сәйкес іске асырылудың принципті тәжірибесін ескеру керек.

Келесі әрі біршама терең себеп – жалпы болған осындай философиялық үрдісті түсінудің басым болуы болып табылады. Оның бастауы Аристотельден келіп шығады және ол эллинистік және шығыстық-перипатетикалық ілімдерде сақталды. Ол тарихи-философиялық үрдіс көптүрлілігінің негізі ретінде біртұтастық принципінің қойылуында болып табылады. Сондықтан да философиялық жүйелерді бір-бірінен не нәрсенің ажырататынынан гөрі, оларды не нәрсе біріктіретініне қарай өз мүддесін біршама баса бұрып отырды. Мұндай амал жағдайында философия біршама анық болатын және ойшылдардың бір буынынан екінші буынына беру жағдайында біртіндеп өсе беретін біртұтас білім ретінде ұғынылады.

Осындай тұрғыдан түсіндірілген жағдайда ол өзара қайшылықта болатын көзқарастар жүйесінің көптігі түрінде емес, керісінше, ұстаздан шәкіртке дейін және одан әрі үнемі жетіліп отыратын бір ғана жүйе түрінде танылады. Философияға деген мұндай түсініктің дамуына әл-Фараби едәуір үлес қосты. Ибн Синаға қатысты айтатын болсақ, бұл парадигманың гносеологиялық императиві алдындағы көзқарас пен оның жеке көзқарасының арасындағы айтарлықтай айырмашылыққа қарамастан, одан өз ілімін, ең алдымен, аристотельдік және фарабилік философияның мұрагерлік жалғасы деп есептеуді талап етті.

Шын мәнісінде оның метафизикалық және әсіресе, гносеологиялық көзқарастары аристотелизмнің классикалық формасынан да, неоплатонизмнен де едәуір дәрежеде ауытқыған болып көрінеді. Бұл араб-мұсылман қоғамындағы жаратылыстану білім саласының белсенді дамуының салдарынан болған. Сондай-ақ, жаратылыстанумен айналысу және медицина теориясы мен практикасын зерттеуге баса көңіл аударушылық ибн Синаның ойлау мазмұны мен образына белгілі бір із қалдырды.

Шығыс Ренессансы дәуірінің мәдени-тарихи жағдайы сол дәуір дүниетанымын әр түрлі екі бағыттағы тенденция коллизиясын бастан кешіруге душар етті. Сірә, жаратылыстану ғылымдарының дамуы, медицина саласындағы зерттеулер оның қызығушылығын табиғи шындық жағына және медицина ғылымының пайда болуынан бастап оған тән болған тәжірибеге, бақылауларға әрі эмпиризмге негізделетін ғылыми методологияға бағыттаған болса керек. Бірақ, екінші жағынан, философияның жоғарғы ғылым ретінде жалпыға бірдей мойындалуы және оның жоққа шығаруға болмайтын адамның білуге деген әуестік мүддесінен бастап ақыл арқылы игеретін, сезімнен тыс заттарға дейінгілер мен аподиктік-дедуктивтік анықтылықтың өзара үйлесімділігіндегі теориялық маңызын жеткілікті дәрежеде метафизика саласында және рационалистік методологияда тыңғылықты сақтай білді. Бұл кезеңдегі ғылым тарихының ішкі қайшылығы жаратылыстанудың философиядан келесі бөлінуінің әлі болмауы десек те сол кездің өзінде шығыс дәрігері, әрі философының теориялық санасында драмалық түрде көріне бастауында болып табылады.

Ибн Сина үшін философия тек жоғарғы метафизикалық білім ғана болып табылмайды. Ол жанның жетілу идеясы құрамында болатын діни-адамгершілік мәнге де ие болады. Соңғысына білім беру мен ағартушылық жұмыстары арқылы, яғни метафизикаға және оның түпкі мақсаты – діни Алғашқы себепті тануға дейін көтерілуге мүмкіндік жасайтын білімді алу арқылы қол жеткізіледі. Шығыс перипатетизмі бойынша, бұл білім формалды өлшем негізінде кез келген теориялық айтылымдардың ақиқатқа сәйкестігін анықтауға бағытталған ақылмен және логикамен тексеріледі140. Сондықтан метафизика логикалық рационалистік теологиямен жақындасады немесе шығыс перипатетизмінің теологиялық концепциясы, түптеп келгенде метафизикалық мәселе ретінде қарастырылады. Міне, сондықтан жер бетіндегі өмірдің мәні ретіндегі жанның жетілуінің исламдық-діни мотиві барлық эмпирикалық жағдайда және әуелі ибн Сина философиясындағы сексуалистік тенденцияларда әлі рационалистік метафизиканың басымдылығы сақталуы үшін мүмкіндік жасады деп айтуға болады.

Ибн Сина дүниетанымы шығыс перипатетизмінің бейімделгендігін және араб-мұсылман орта ғасырында сұранысқа ие болғандығын, осының арқасында ислам дінінің принциптері мен классикалық философия мен неоплатонизмнің физикалық және метафизикалық зерттеулеріне сүйене отырып, ғылыми білімді негіздеулерінің үйлесімділігі мәселесі бойынша едәуір салмақты әрі реалистік позиция алуға мүмкіндік жасағандығын тыңғылықты көрсетеді. Мұнда трансценденттік болмыс пен имманенттік шындық арасындағы синтез іске асырылды, бүкіл жаратылған эмпирикалық әлемді ақылды Алғашқы себептің көрінісі ретінде қарастыруға мүмкіндік жасаған байланыс түсіндіріледі.

Философиялық және діни көзқарастардың өзара жақындасуы арабтілді өркениеттің эмпирикалық жаратылыстануға аса мүдделі болу жағдайы ибн Сина және басқа энциклопедистердің, мүмкін, тарихта алғашқы философиялық дәстүрді әлемдік монотеистік дін ислам дүниетанымымен біріктіру тәжірибесін іске асыруға алып келді. Алайда бұл тұста ол ортодокстік көзқарастардан қол үзбей-ақ исламдық идеологияға интерпретация беру керек еді, сонымен бірге, оларға белгілі бір түзетулер енгізген болар еді: ол ақылдың сенімнен басым болу принципі және метафизиканың дін ілімінен басымдылығы принципі, даналыққа, жоғары ақылдылыққа және Құдайды – Жаратушыны жалпыға бірдей білуге тиістілігіне баса назар аудару болатын.

Екінші жағынан, шығыс перипатетизмінің ислам теизмімен қосылуы, ол олардың толық бірігуіне апармайды, дейтұрғанмен алғашқысы үшін ол аристотельдік форманың формасы ұғымын немесе плотиндік Біртұтас ұғымы сақталуы мүмкін емес және Құдай – Жаратушы ұғымымен ауыстырылуы керек дегенді білдіреді. Мұндай алмастыру аса маңызды, принципті айырмашылықты анықтады, өйткені классикалық философияға Құдайдың әлемді жоқтан бар етіп абсолютті жаратуы сияқты креационизм туралы ілім тән болмады. Жаратушы Алғы себеп ұғымы, өз тарапынан діни әмір мәнді құндылықтар кең мәтінінде жаратылыстану және арнайы ғылымдардың дамуына оң ықпал жасады. Дәлдік ғылымдардың нақты сезімдік заттарды зерттеуі және алынған білімді метафизикамен өзара байланыстыра отырып, ой елегінен өткізуі творчестволық діни әрекеттің нәтижесін тікелей зерттеу болып көрінеді, бірақ сонымен бірге, Алғашқы Мәнді жанама түрде тану болып табылды. Егер әдеттегі түсіндіру үшін, бір жағында білім беруші, ал екінші жағында білім алушы тұратын, яғни ешқандай сакральды мәнге ие болмайтын секуляризацияланған қатынаста болатын білім беру немесе ағартушылық сияқты ұғымдар адамдар арасындағы әдеттегі қатынасты білдіретін болса, ал орта ғасыр ғалымдары, ислам жолын ұстанушылар үшін ағартушылық ғылыми зерттеу ісі сияқты өзінде болмыстың бүкіл құрылымын байланыстыратын, яғни Құдай – Жаратушы адам – шәкірт үшін абсолютті ұстаз болып табылатын әмбебаптық онтологиялық қатынас ретінде болып көрінеді. Бұдан соңғысы (шәкірт) әлемді мистикалық игеру жолымен жүре ме әлде табиғат заттарын зерттеуде рационалды таным жолын таңдай ма деген мәселе тұрады.

Әл-Фараби мен ибн Сина жүйесінде философия ғылым туралы ғылым белгілеріне ие болатыны анық. Осы орайда оны ғылым туралы ілім, барлық өмір сүретін заттарды энциклопедиялық тұрғыда қамтитын реттелген, иерархиялы құрылымды және белгілі бір мақсат көздеген концептуалды білім алу теориясы деп атауға болады. Оған екі жақты үрдіс арқылы қол жеткізуге болады, ал дербес ғылыми зерттеулер және ұстаздың шәкіртті оқытуы оның компоненттері болып табылады. Алайда, бұл екі нәрсемен бұл үрдістің мәселесі шешіле қоймайды. Қандай болғанда да одан алдыңғы екеуімен жартылай сәйкес келетін әрі сондықтан тек белгілі бір көзқарас тұрғысынан ғана белгілеуге болатын тағы бір үшінші компонентті табуға және оны бөліп көрсетуге болады. Әңгіме перипатетикалық ғылыми ілімнің тарихи-уақыттық аспектісі жөнінде болып отыр. Оның көзқарасы бойынша, бүкіл бұрын өткен ғылымдар, оның ішінде, мәтін түрінде жазылып қалдырылған философия дербес зерттеулер үшін, сондай-ақ, теңдей дәрежеде, білім алушы субъект, нақты бейнесі барлар үшін де ерекше мәселе болып табылады. Мұндай ғылыми ілім тек білім беру саласы үшін ғана емес, сонымен бірге, ғылымның өз нақтылы міндеттерін шешу үшін де қызмет етеді. Ол өзінің басты мақсаты, Алғашқы Мәнді ақылмен игеруге, яғни адамның жетілуіне әрі оның басты бөлігі – жанды рационалды жолмен қол жеткізуге болатындар арқылы даналықтың, игіліктің және үйлесімділіктің біртұтас діни бастауына жақындастыруға ұмтылады.

Аль-Фараби и развитие восточной философии.

Астана: Елорда, 2005. - С. 105-12б.

АРИСТОТЕЛЬ МЕН ӘЛ-ФАРАБИ ІЛІМДЕРІНДЕГІ ТАРИХИ-ФИЛОСОФИЯЛЫҚ ИДЕЯЛАРДЫҢ ҚАЛЫПТАСУЫ

Анатолий КЕНИСАРИН,

Әбдімәлік НЫСАНБАЕВ

Еуропа мәдениетінің бастапқыда антикалық философияны орта ғасырлық араб-мұсылман философтары арқылы және олардың мазмұндауы мен ислам өркениеті шарттарында жемісті меңгерілуі үшін жасаған түсініктемелерімен қабылдағаны белгілі. Қызық болғаны, "XI ғасырда өмір сүрген еуропалық теологтар мен ғалымдардың назарына аристотелизмнің алғашқы жүйелі нысанын ұсынған" еуропалықтар барынша беделді деп санап келген Әбу Эли ибн Сина (Авиценна) шығыс перипатетизмі болды141. Сол кезден бастап, қазіргі күнге дейін көптеген философия және ғылым тарихшыларының назарында "ол Аристотель философиясына толыққанды, тіпті ең жақсысы және жар дегенде жалғыз авторлық түсініктеме беруші болды"142.

Әрине, басым көпшілік ибн Синаның батыс философиялық-тарихи ғылымда барынша танымал болуы және көп зерттелгендігі оның ілімінің антикалық және араб-мұсылман дәстүрлерінің мәдени және философиялық синтезінде үлкен маңызға ие болғандығын білдірмейді дегенді көлденең тартып, бұл пікірді қолдамауы мүмкін. Өзінің жеке басы үшін әл-Фараби дәнекер болған сияқты, еуропалық философия үшін ибн Синаның осындай рөл атқарғанын айтуға болар. Ол өзінің "Өмірбаян" деп аталатын еңбегінде жазғанындай, дәл осы Екінші ұстаз (әл-Фараби), оның еңбектері өзінің антикалық аристотелизмді ортағасырлық араб тілдес халықтардың мәдени, ғылыми және діни ортасында меңгере алуы маңызды рөл атқарды.

Мұндай жайт философия мен арабтілдес перипатетизмнің, философиялық мұра "механизмдерінің" антикалық негіздерінің теориялық және мәдени өзара байланысы мәтін ішіндегі мағынада барынша маңызға ие болады.

Шығыста жалпы алғанда дәстүрге, алдында болған мәдениетке, рухани ұстаздарға терең құрметпен дәстүрге енген. Пифагор мектебіндегі сияқты, оларға даналық, ғылымда, өнерде артықшылық берілді және кейінгі ұрпақтардың өкілдерінің әрқайсысы өзін тек негізін қалаушы ашқан білімнің ізбасары мен жалғастырушысы, түсіндірушісі, мәндеушісі ретінде мойындады.

Алайда, ішкі және мейлінше іргелі себепті парадигмасы Аристотельдің жүйесінде қалыптасқан философия табиғатын эллинистік және неоплатониктік ілімдердің өзегін құрай отырып осылай түсіну болды. Бұл классикалық грек мектептерінің қойнауында пісіп-жетілген және алғашқы тарихи-философиялық рефлексияның тақырыбы болған философияның өзіне және Жаңа дәуірде Шеллинг сараптаған және бұл ұғымның жағымды мағынасындағы эклектизм ретінде біраз жұмбақтау түрде айқындай отырып, Гегель жағымды баға берген өзінің генетикалық экспозициясына деген ерекше көзқарас әдісі болды.

Философиялық жүйелер, ілімдер және мектептердің тақырыптық мәнін түсіну көбінесе олардың тепе-теңдігі тұрғысынан жүзеге асырылды, мүдде мен назар дүниетанудың түрлі позицияларын тиімді әрі ақылды құрастырудың барысында принциптерінде, әдістерінде және тәсілдерінде ортақ немесе соған ұқсас нәрселерге шоғырландырды. Басқаша айтқанда, тарихи-философиялық эволюцияның кейбір сатысында ол тек қана объективті түрде ғана емес, сонымен қатар, философияның мүмкін екендігінің өзіне күмән келтірген полемос пен бір-бірін өзара теріске шығарулар, "философтардың пікірталасы" (Шеллинг) емес, арасындағы соған ұқсастар ретінде, болмыс пен сананың бастапқы негіздері туралы ортақ ілімдер ретінде өмір сүре бастады. Гегельдің пікірі бойынша, философия тарихы дегеніміз – өзін-өзі ойша табу тарихы, ал ой тек өзін туындата отырып өзін-өзі табады, және тек өзін тапқан кезде ғана ол өмір сүреді және әсер етеді"143.

Ұсынылған менталды оқиға бір мезгілде болған әрекетпен жүзеге аспайтынын, тарихи үрдісуалдылықта, ішіне әл-Фарабидің де ілімі кіретін белгілі жүйелерде жүзеге асады.

Мұндай жағымды эклектизмнің астарында осылайша көзқарастардың түрлі тұжырым жүйелерінің бастапқы және бірлесу мүмкіншілігінің әлі де кемелденбеген тәжірибесі (оны әлі синтез деп атауға болмайды), философияның негізін қалаушылардың тарихи уақыттың ағымы барысында өзінің ұстанымдарын өзгертпестен нақтыланған, айқындалған және түзетілген, егжей-тегжейлі толықтырылған, сондықтан да саны жағынан ұлғайып отырған жалпылама білім жатыр. Бұған қоса, Аристотельдің өзі де, оның шығыс перипатетизміндегі ізбасарлары да ешқашан негізін қалаушының пікіріне мұрагері ақиқат деп білген нәрсені айырбастау керек деп санаған емес. Түрлі ілімдерге деген Аристотельдің сыни-сараптамалық көзқарасын сондай-ақ шығыс перипатетиктері де кей тарихи шарттарға түзетулер енгізе отырып қабыл алды.

Қарастыруға болатын басқа және өзара байланысты мәселелер мыналар: 1) "жағымды эклектизмнің" өмір сүруіне, "философияның дивергентті дамуынан конвергентті дамуына" өтуге (Богомолов, Ойзерман) не себеп болды? 2) Аристотельдің "ойша өзін-өзі табуына" алғаш қадам жасауы эмпирикалық үрдістің қалыптасуымен дөп келді? 3) Әл-Фарабидің конвергентті философиямен ынтымақтастығына себепші болған не?

Егер алыстан бастайтын және еріксіз көз жүгіртетін болсақ, онда біздің ойымызша, Гомерден бастап Софокл мен Аристофанға дейінгі кезеңде болған жалпы грек дүниетанымындағы маңызды өзгерістерге назар аудару керек. Гомердің қаһармандары тек қана құдайларды алдап қана қоймай, олармен шайқасқа түседі, мұндай көзқарастар Аристофанның күлкісін келтіреді ("Құрбақалар"), ал Софокл құдіретті білім мен құдіреттілік адамдыкімен салыстыруға болмайтынын айтады. "Бізде білім жоқ қой, бізге тек болжау ғана бұйырған", - дейді оның Гомердің айлакер Одиссейінен өзгешелеу Одиссейі.

Осылайша поэзиямен өзара байланысты философия өзгеріске ұшырады. Ертедегі философтардың бастапқы негіздер, әлем жаратылысының құрылысы, болмыс және қозғалыс, Логос және Нус туралы батыл және үзілді-кесілді пікірлері Сократта (Софоклдың, Аристофанның және Еврипидтің замандасы) тек өзінің меншікті білімсіздігі, скепсисі (скептицизмнен бөлек, бүкіл білімді және оның мүмкіндігін теріске шығаратын) туралы білетіндігімен орын ауыстырды.

Осылайша, дүниетаным құдайлар (Құдай) мен адам арасындағы ең маңызды мәселе бойынша өзгеріске ұшырады. Бізге ең алдымен бұл проблеманың маңызды когнитивті өлшемі қызықты. Софокл мен Еврипидтің афиналық трагедиялық поэзиясының алдында, классикалық кезеңнің жалпы санасы алдында сол уақытта полисте қалыптасқан тарихи жағдайлардың салдарынан адам мүмкіндіктерінің философиялық және діни мәселесі, өзінің "физикалық" әлемдегі тіршілік құрылысы берілген және ақылға сыятын әлемді тану қабілеті негізінде оның меншікті, тәуелсіз басқаруына байланысты оның мүмкіндігі мәселесі ерекше тұрды. Діни тұрғыдан алғанда бұл – құдай және адам құзіреттіліктеріне өзара қарым-қатынасы проблемасы. Тарихи жағдайдан басқа оның пайда болуының өзі гректердің құдайлар мен адамдардың мүмкіншіліктері арасындағы тепе-теңдікті мазмұндауындағы шиеленістер мен белгісіздіктің болуы шиеленістірді. Құдайларға әрқашан когнитивті құдіреттілік артықшылығы беріліп отырғанына қарамастан, адамдық күштермен қарым-қатысы түрлі жорамалдана алатын: адамның құдайға күшімен, қабілетімен, айлакерлігімен, ақылымен күрес алаңына шақыруы – грек мифологиясының ең кең таралған тақырыптарының бірі. Тіпті мұндай тақырыптың кең ауқымдылығы, Гомер циклының "поэтикалық дініндегі тараптардың өзара өлшемдеу мүмкіндігі туралы ойдың өзі құдай мен адам табиғатын бөліп тұрған аралықтан соншалықты үлкен емес болып көрінді. Проблеманы осылайша түсіну, әрине, оны исламдық, христиандық және иудаистік тұрғыдан жорудан өте алшақ.

Дегенмен, ол афиналық философия мен трагедиялық поэзияның көзқарастарынан да барынша алшақ болды. Софокл мен Еврипидтің көптеген трагедияларында адамның білімі шынайы бір нәрсе бола отырып, тек шектеулі шектерде шынайы болады да, құдайлардың білімімен, ниетімен түйіскен кезде (Эдип патшамен болғанындай), адамдардың шындықты саналы түрде өз күштері мен қабілеттерін жоғары бағалаған сайын, оларды одан сайын талқандап, адамдарға қол жеткізбес, тіпті бос елес сияқты болып шығады. Философтар ақындармен бірге адамның шектеулілігіне байланысты проблеманың бар екендігін түсіне бастады, бірақ бұдан бұрын философия өзінің ертедегі тұжырымдамаларында өзінің танымдық мүмкіншіліктерінің шексіз екендігі туралы түсінушілік кезеңін басынан кешірді. Бұл, алғаш қарағанда, тек парасаттылық мүмкіншіліктеріне, санасының қабілетіне ғана қатысты болды, алайда кеңірек мағынасында оның hybris – шексіз өзіне деген сенімділігі – мифология қаһармандарының осындай қасиеттерін де еске түсіреді. Бастапқы негіз, дүние жаратылысының мән-мағынасы мен құрылғысы туралы пікірлер мен конструкциялардың батылдығы мен үзілді-кесілділігі Олимптің титандармен жеміссіз болса да шабуыл жасауы туралы мифіне ұқсас, ал философияның универсумды тануға деген орасан зор ұмтылысы өзіндік сана-сезімін толық түйсінуге қол жеткізді және софистердің өздерінің бәрін білетіні туралы айтуына себепші болды. Дәл осындай пікірлерге Сократ өзін "ең ақылды грек" ретінде мойындатқан кезде өзінің ештеңе білмейтіні туралы білетіндігін қарсы қойды; ол өзінің қарсыластарына олардың көбінесе одан да аз нәрсе білетіндігін дәлелдеді.

Сократтың скепсисі философия рефлексиясында жаңа бетбұрыс жасады және Афина философия мектебі өкілдері, әсіресе, Аристотель бұрын көрмеген жерден мәселе көре білген бағытты: адам қалай біледі және өзінің білімінде қаншалықты ұзаққа бара алады. Гегельдің объективті идеализм деп атап кеткен және Платонға байланыстырған философия бағытының негізі адамның үстінен қарайтын бір нәрсе және одан тәуелсіз бастапқы негізі идеалды және ақылға сыятын, өйткені ол рационалды мән-мағынаға ие шындықтың бар екендігін алдын ала болжады. Заттар, құбылыстар, адам идеалды бастапқы негізге қатысты тәуелді, бағынышты жағдайда, өйткені адам тәуелді және парасат тұрғысынан да шектеулі. Оның когнитивтік мүмкіншіліктері тек қана олардың өздерімен емес, сондай-ақ саналы бастапқы себептен бастау алады және оның өзінің мүмкіншіліктері сияқты, меншікті өмірін құру және өркениетті және әлеуметтік ортаның құрылуымен байланысты.

Платон "физикалық" ілімдерден өзгеше, өзгеріске ұшыраған мақсаттар мен міндеттерінің кеңмәтінінен тысқары болды. Ол Сократ сияқты, басты мақсаттарының бірі ретінде өзі антиәлеуметтік деп есептейтін софистиканың субъективті тұжырымына қандай да бір объективті, барынша түсінікті деп білетін, жалпыға бірдей маңызды және жеке-дара мүдделер мен теориялардан тәуелсіз бір нәрсеге сүйенетін сондай бір философияны қарсы қою керек деп білді. Енді бастапқы негіз идеалды, ақылға сыятын мән-мағына, идея ретінде көрініс тапты. Осылайша, тек табиғи емес, сонымен қатар адами этикалық, эстетикалық, құқықтық нормалардың және құндылықтардың да алғашқы шартты басты үстемдігі протагор адамына барша заттың өлшемі ретінде қарсы қойылады және "адами шектеуліліктен" (Гадамер) және субъективтіктен тәуелсіз көрініс тапқан. Олар ерекше, Біртұтастық ретінде де түсінілетін Ізгілік иерархиялық тұрғыдан құралған әлем құрайды, өйткені ол космостық және қоғамдық тәртіп пен үйлесімділіктің, сан алуандықты әмбебаптаудың қайнар көзі болып табылатындықтан және осылайша оның саналы танымының ресми шарты болып табылады.

Қалай болғанда да субъективтивизмді шектеудегі және адами когнитивті қабілеттердің шекарасы проблемасын қоюдағы жетістіктерге қарамастан, Платон философиясына софистика мен одан бұрынғы ілімдерді өздерінің білімінің толықтығы мен кемелділігін талап ету, шындықты тек өзі шынайы ұғыну кінәларын қойды. Платон адамның когнитивті шектеулілігі туралы мәселені өз-өзіне қоймайтын болса керек, бұл қандай болғанда да өзінің ілімін басқаларына полемикалық тұрғыдан қарсы қоюға қайтып оралудан басқа ештеңе емес, демек, ой өзін-өзі әлі күнге дейін меншікті субъективтілігінен басқа еш жерде таба алмайтын философиялық; үрдістің дивергентті фигурасын сақтау деген сөз. Шынайы білімнің шекарасы мен әдісі туралы нақтырақ Аристотель сөз қозғады, оған философиялық білім әдістемесіне жаңа қадам жасап, философиялық ой толғаудың абстрактілі-субъективті шеңберінен шығып, бұл әдістемені өзінің меншікті зерттеу тәжірибесінде жүзеге асыру тән болды.

Платон философиясының Аристотель терең ұғынған себептерінің бірі таза идеялардың апориясы, яғни бүкіл қиыншылықтарын, орнықсыздығын, қарама-қарсылықтарын және тіпті космологиялық иерархиядағы болмыстың жоғарғы қатарларын тек қана ұғыну ұмтылыстарының күмәндылығын түсіну болды. Сократ пен Платонның бастапқы негіздерді софистік тұрғыдан ұғынудың жағымсыз нәтижесі болып табылатын скепсисіне философия Аристотельдің физикалық және метафизикалық танымы әдістемесі алаңында енгізген жаңалықтарына борышты болды. Бұл скепсистің жағымды жағы – ол оның тақырыптық алаңын сақтай отырып, таза ұғынудың қиыншылықтарынан шығу жолының біреуін көрсетуімен жағымды болды, осылайша пікірталастар мен бір-бірін теріске шығарулардан аулақ басқа құралдармен болмыстың алғашқы категорияларын тануға үміт берді. Альтернативті жолы басқаша болды, былайша айтқанда, бұл категорияларды тікелей және толық түсіну емес, имманентті шындықта алғашқы себептерден туындайтын салдар мен іздер арқылы жанама жолдармен, тікелей емес әдіспен түсіну болды.

Егер қойылған мәселені зерттеу үшін Платонның танымал үңгір образы қолданылса, аристотелизмге мына жолмен өтуге болатынын көруге болады. Өзінің танымдау ұмтылыстарында, Платонның пікірі бойынша, адамдар ұдайы қараңғы үңгірде қалып, ол жерден еш жерге шықпайтын және күндіз қоршаған әлемді көрмеген адамдар сияқты. Олар үңгірдің қабырғасына сырттан келіп түсетін көлеңкеден басқа еш нәрсе көрмей, шын мәніндегі шындық осындай екен ғой деп есептейді. Ал, шындығында олар шын әлемнің қандай екендігін біле алмайтын жағдайда. Алайда, қаласаңыз үңгір образын Платонның айтқанынан басқа түрде сипаттауға болады. Үңгірдегі көлеңкелер қалай болғанда да кейбір, алшақтатылған және бұрмаланған болса да, оларға себепші болған себептерге сәйкес. Бұл түсіндірменің толығымен жаны бар, өйткені Платонның өзінде идеялар мен заттардың жеңілмейтін дуализмі жоқ. Оның онтологиялық тұжырымдамасы идеалды бастапқы негіздер физикалық әлем заттарының алғашқы образдардың мән-мағынасы, ал соңғылары сезімтал нақтылықтың арқасындай танымастай өзгеріп кетсе де, алғашқы идеяларға тіптен бөтен олардың көлеңкесінің мән-мағынасы екендігін толығымен қуаттайды.

Осылайша, егер универсумды ақылға сыятын бастапқы негіздер мен сезімдерге және тәжірибеге берілген нәрселер мен құбылыстардың арасында ешқандай ортақ нәрсе жоқ екендігінен жолға шыға отырып қарастырмаса, онда парасатты жоятын тіршілік иелерін танымдауда күмәндана (скепсис) отырып, асу бермес асуларға кездесе отырып, олардың белгілі бір зерттеуге алынуы үшін, яғни оның субъектінің және ырықсыз және шыдап төзудегі әлемдегі танымдау объектінің пәрменділік салдарының (аяғы, іздерінің) шектеулілігін білдіретін себептер туралы мәлімет үшін ұмтылуға толық негіз бар. Әрине, мұндай әдіс бір-бірімен ұқсас еместігіне қарамастан, тиімді реконструкция негізінде беймүмкін болып шықпайды: "Қалағанымдай емес, қолымнан келгеніндей", - дейтін Сократ мұндай жағдайда. Әрине, әңгіме ең алдымен жана, эмпирикалық әдістің ақылға сыятындығының теориялық-танымдық шарттары туралы болып отыр. Аристотельдің философиясы осы бағытта алғашқы қадамды жасады: идеалды бастапқы себептің тікелей ақылмен түйсінілуі мүмкіндігін теріске шығармай, ол сол нәрсенің өзіне басқа тәсілдер іздеп табуға тырысты. Олардың ең маңыздыларының бірі бүкіл білімнің бар саласында өз бетінше пайымдау үшін, сол сияқты метафизикалық тақырып тұрғысынан пайымдау, оларды әмбебап түрде негіздеуге жетелейтін мазмұн іздеу мақсатымен тәжірибе мәліметтерін жинақтау және зерттеуден тұрады.

Эмпирикалық мәліметтерді қамтудың барынша толық мүмкіндігі альтернативті әдістің қажетті шарты болғанын айту артық болмас, өйткені "физикалық" және ментальды нысандар мен анықтауыштардың ақылға сыймайтын көптігі, өзгергіштігі және сан алуандығына айналып кеткен "нысандардың нысаны", біртұтастық туралы шынайы білімге жақындау эмпирикалық сан алуандықтың жинақталған және бірлестірілген өлшемде ғана мүмкін. Біздің ойымызша, бұның астарында Аристотельдің де, шығыс перипатетиктерінің де энциклопедиялық ұмтылыстарының кейбір себептері жатыр. Бұл әдістеме В.Виндельбандтың "Аристотельдің бәрін қамтитын синтезі" туралы, ал Гегельге Аристотельдің философиясында эмпирикалық анықтауыштардың толықтығы алдамшы ұғым береді деп айтуына мүмкіндік берді. Бұған "уақыттан тыс" ұғымдармен салыстырғанда, эмпирикалық анықтамаларды жинақтау тынбай еңбектенуді, және дәлірек айтқанда, ұзаққа созылған еңбекті білдіреді, сондықтан да білімде оның үрдісуалдық тарапы ретінде пайымдау уақыт өткен сайын үлкен маңызға ие болады. Сонымен бірге, ұзақ уақытқа созылатын көлемі белгісіз үлкен жұмыс бір адамның қолымен жасалады деу ақылға сыймайды, демек, анық немесе бұлыңғыр түрде көптеген ғалымдардың когнитивтік күштердің бірлесуін талап ететін идеядан тұрады. Аристотельдің мәтіндері осы пікірдің дұрыстығын дәлелдейді, оның "бәрін қамтитын синтезіне" тек өзінің замандастары ғана емес, сонымен бірге бұрынғылардың да, соның ішінде философтардың да білімдерінің жетістіктерін жатқызады.

Философия – қолдағы бардың эмпирикалық ізденістерді тиімді пайымдау арқылы алғашқы себебін бірлестірілген үрдісуалды танымдау болып табылады, оның дәстүрлі пайымдау әдісін сақтайтынына қарамастан, Аристотельде пісіп жетіліп келе жатқан түсінік осындай. Әл-Фараби перипатетик және энциклопедист ретінде бұл ұстанымды толығымен қолдайды, Секст Эмпириктің мазмұндамасында ірі тұлғалар айқын мәлімдеп кеткен, бірақ, біздің ойымызша, Аристотельдің әдістемесімен негізделген: "Кез келген ғылым ұғым тіркестерінің жүйесі болып табылады"144. Ұғымдарды тіркестіру, яғни оларды келістіру, өз пікірлеріңді, Платонның, Аристотельдің (ол кезінде ертеректегі философияға қатысты осылай жасаған еді), сонымен қатар неоплатонизм, және, әрине, ислам философиясының идеяларын бір жүйеге келтіру – міне, әл-Фарабидің антикалық перипатетиктердің мұрагері ретінде қызметінің мағынасы осында.

Біздің проблемамыз үшін Аристотельдің ертеректегі философияны өзінің заманындағы философия сияқты сөзбен айтылған ойының (бастапқы негіз туралы), дәлірек айтқанда, философиялық ой толғаудың тарихи тәжірибесінен алынған және мән-мағынасы бойынша эмпирикалық шындыққа тең кейбір шындық ретінде қарастыруы маңызды. Алайда, мұндай ментальды шындық, табиғи шындық сияқты, біріншіден, философиялық теориялардың көп өзгешелігімен шиеленісті; философияның тарихи тәжірибесі көбінесе "философтардың пікірталастарын, өзара теріске шығарулардың нәтижесіз болып көрінген теориялық ұстанымдардың полемосы аренасына айналды. Екіншіден, бұл шындық өзінің осындай қасиетін мойындауды талап етті және оның түсінікпен мойындауы философияда өте маңызды қадам болды, бұл болып жатқан қоғамдық оқиғалармен байланысты болса керек. Ұғымдарды жалпы синтезде тіркестіру тек бір шартпен мүмкін: олар ең болмағанда біршама шынайы деп мойындалады. Егер бұл болмаса, оларды тек теріске шығаруға болады, ал егер олар ең болмағанда біршама шынайы деп білсе, онда бірлестіруші тұжырымдаманың міндеті оны қателесуден ажырату болып табылады.

Диоген Синопскийдің күндіз шырақ жағып жүргенін білесіз, таңданыспен қараған адамдарға ол адам іздеп жүрмін145 деп жауап берген екен. Киниктік эксцестерге түзетулер енгізе отырып, Диогеннің жеке-даралыққа бет алып бара жатқан полистік қоғам шарттарында адамдардың өзара қарым-қатынастары мәселелерінің бірін анықтап кеткендігін мойындауымыз керек. "Бітістіру ұмтылыстарына (Виндельбанд) қарамастан, мұндай жағдай философияға тән болды, "атомдалған қоғамда ойша өзіңді өзің ілбумен салыстырғанда, адамның адамды табуы оңай шаруа болған жоқ. Міне сондықтан да полемикалық өзара жоққа шығарудағы дивергенциялаушы философиялық ұстанымдар Ақиқатты, басқаша айтқанда, ойдың өзін шынайы ойлау қабілеттерін оппозицияда деп қараған емес немесе оппозицияда деп қараудан бас тартты деп айтуға болады. Әрине, жоғарыда айтылғандардың бәрі ерте және классикалық грек философиясындағы үрдістердің бүкіл кешенін бейнелеу үшін тым абстрактілі, бірақ, біздің ойымызша, біз оларда Аристотельдің әдістемелік парадигмасына өту себептері туралы кейбір жорамалдарға негіз болған белгілі тенденцияларды шоғырландырдық. Табу үрдісінің басында бола отырып, өзін-өзі ойша мойындаған Стагирит (біздің) анықтамалардың қорытындылары мен алғышарттарынан ғана емес, сондай-ақ (бұл) туралы не айтып жатқанын да... зерттеу керектігіне"146 тоқталды, оның үстіне өзінің ментальды тәжірибесін мойындауды тек философиялық оппозицияға емес, сондай-ақ ақындар "алғашқы философтарға", және мақал-мәтелдердің дәстүрлі даналығына байланыстырды.

Басқаша ойлау барысында ойша өзін-өзі табу мен мойындау оның маңызды салдары болды, мұндай процедурада жалпы алғандағы білімнің өрбуі идеясы (соның ішінде – ақыл жететін объектілер туралы білім) қалыптаса бастайды, ол өз кезегінде Гегельдің айтып кеткен жағымды эклектизмінің негізін қалады, ол философия тарихының өзінің логикалық-диалектикалық тұжырмы үшін принципиалды болып табылатын ол жерде даму түсінігі мен нақтылық категориясы жоқ екендігін айтпақ болса керек. Алайда философиялық тарихи үрдісуалдылықтың білімнің қарапайым сандық тұрғысынан көбеюі түріндегі рефлексиясы Аристотельдің синтезінен бастау алады. "Никомаха этикасында ол былай деп жазады: "Кез келген адам алдын ала жақсы сипатталған нәрсені дамыта және жасай алатын болса керек, мұндай жағдайда уақыт та жақсы ақыл айтушы және көмекші бола алады, өнердегі жетістіктер де осыдан шығады: кез келген адам жетіспей тұрған нәрсені қоса алады147. Философиялық білімнің "жағымды эклектизм" әдісі шеңберінде тарихи дамуы туралы өзінің түсінігін шығыс перипатетигі әл-Фараби нақтырақ мазмұндайды. Ол білімнің энциклопедиялық синтезі дәстүрін жалғастырады және қол жеткізген теориялық мұраны көбейтуді өзінің міндеті деп біледі: "Бұл өте көреген әрі ақылды адамдар бір-бірінің ізін басты; әрқайсысы өзінің алған білімін арттыру үшін, өзінен бұрын өткендердің пікірлерін зерттеді"148. Оған қоса, мұндай "эклектизм" қарапайым болған жоқ, принциптер мен позицияларды шатастырып алып, саны жағынан өсу үшін қосып қойып, мағынаға немқұрайды қараған жоқ. "Философтардың пікірталасы" тек сан алуан жүйелер мен ой-тұжырымдардың материалы ғана емес, сондай-ақ оның шынайылығын мойындау шартымен ғана мүмкін болатын пайымдалуы және реттелуі тиіс ақылды пікірлерді жоққа шығару және дәлелдеудің логикалық (дәлірек айтқанда – пралогикалық) тәжірибесі болды. Мұндай тәжірибе Сократ пен Платонның заманынан бастап қандай да бір софистік көзқарастарды скептикалық бағалау үшін қажет болды, бірақ тек соңғы классикада ғана ол рефлексия пәні болып қалыптаса бастады және сын көзбен таңдау жүргізу құралы болып, осылайша білімнің өсуі мен "жаман" эклектизм арасындағы айырмашылықты Аристотель тұрғысынан белгілеп, өзінің бұдан бұрынғы философияға жүйелі түрде қолданымын тапты.

Виндельбанд антикалық әдебиетте ерте заманнан бастап атақты философтардың ілімдері туралы мәліметтер пайда бола бастағанын айта отырып, "Аристотельдің заманынан бастап ежелгі философтар туралы кең ауқымды, біраз сыни, біраз тарихи әдебиет майда бола бастағанын" атап кетті және ішінде неоплатониктердің149 де орын алғанын түсіндірушілердің ұзын тізімін ұсынады.

Біздің зерттеуіміз үшін ой тарихына тарих және сын тұрғысынан қарастыру дихотомиясы маңыздырақ Платонға, одан да көп мөлшерде Аристотельге бұрынғылардың пікірлеріне мін айту арқылы зерттеуде негізгі рөл тән болғаны анық. Егер сынды тамамдалған скептицизм ретінде емес, философиялық мұраны мұндай сыни-сараптамалық қарастырудың белгілі рефлексиясымен бірлестіре отырып, тарихи өткенді жағымсыз-жағымды зерттеудің қандай да бір диалектикасы ретінде түсінсек, әрине. Мұндай рефлексияның жүйелі сипатқа ие екендігін айтуға болмайды, дәлірек айтсақ, философиядағы қолда бар идеялардың сараптамалық таңдалуы жүйелі түрде қолданылады. Соған қарамастан, бұл жерде оның бар екендігін дәлелдейтін пікірлер айтылды, олар осы проблема бойынша Стагириттің ұстанымын айқын білдіреді. "Жан туралы" трактатында ол: "Жанды зерттеуге кіріскенде кейінірек анықталуға тиіс қиын мәселелер пайда болған кезде бұрынғылардың айтып кеткен жан туралы пікірлерін ескеру керек, олардан дұрыс айтылғандарын қабылдап, бұрыс айтқандарынан аулақ болу керек"150. Бұл сөздерде ойлау тарихын одан "дұрыс және бұрыс" нәрсе табу, критериі пайымдау сараптамасы болып табылатын шеттен алып пайдалану және бас тартуларды табу позициясынан нақты зерттеудің бастапқы принципі қалыптастырылды. Философияның кейбір жүйесіне деген көзқарас мақұлдаушы және жағымсыз тарапынан тұру керек, сондай-ақ мақұлдаушы кейінірек танымдалады, өйткені теріске шығару ақтаудан гөрі оңайырақ деген сөзіне сүйенетін болсақ, онда Стагиритте қазірдің өзінде қол жеткізген бүкіл жетістіктердің көмегімен толыққанды жүзеге асырылып отырған танымдалған тарихи-философиялық зерттеулердің негізін қалауға мүмкіндік берген мұндай көзқарастың екі тарапы (ең қиынын да есепке алғанда) қолға алынған.

Әл-Фарабидің шығыс перипатетизміндегі түсініктеме беру деген не сұрағын қоя отырып, біз бұл құбылысқа барынша кеңірек көзқараспен қарап, мынаны айтуымызға болады: ол философияның тарихи көзқарастарына және жүйелеріне деген көзқарас әдісі, олардың белгілі бір пайымдалуынан басқа еш нәрсе емес, ол Аристотельдің пайымдауы сияқты жағымды және жағымсыз тараптардың нақтылығынан тұрады. Біздің ойымызша, мұндай түсініктеме беру дәл осы классикалық Афина мектебінен бастау алады. Міне сондықтан да Аристотельдің ойлау тарихы туралы түсініктері қалай қалыптасқанын көруге болады.

Түсініктеме беру – бұл мектебі немесе дәстүрі барынша маңызды ойшылдарға тән, пәндерінің бірі белгілі бір философиялық жүйе болып табылатын философиялық ойлаудың түрі. Өзін-өзі ойша табу негізінде платондық-аристотельдік тақырыптардан өзгешелеу, олар өздерінің пәндері ретінде ертеректегі грек ақыл-ойының пікірталастармен шұғылданатын дивергентті ілімдерінің ала-құла сан алуандығы емес, әл-Фарабидің де ұстанған дәстүрі бойынша өзін сан алуандықпен теңестіру ретінде сезінеді. Тарихи жүйелер мен көзқарастарға жағымды көзқараспен қарау әдісіне қарап отырып, түсініктеме берудің жаңаплатоншылдық пен шығыс перипатетизмі сияқты ілімдерде көрініс тапқан түрін көруге болады. Ол оның дәстүрін құрайтын және кейбір бағытпен саналы және жағымды түрде байланыста барынша дербес философиялық жүйе бола алады. Мұндай белгілі өзгерістер енгізілген көзқарас әдісі кейінірек те сақталған. Мысалы, Фихте өзін Канттың жүйесіндегі ішкі өзіне-өзі сәйкессіздіктерді жоя отырып, тек жалғыз өзі жетілдіріп отырғандай санайтын, ал Лейбниц Локк іліміне деген өзінің көзқарасын былайша сипаттаған еді: "Мен сондай-ақ өзім меншікті жұмысымды (өйткені өз күшіңмен барлығын жаңадан жасаудан гөрі, әрине, жақсы жазушының ізін басу оңайырақ) қамтамасыз ету үшін ғана емес, сонымен қатар оның бергеніне бірдеңе қосу (өйткені, бұл әрқашан тіптен жаңа жұмыс бастаудан әлдеқайда оңайырақ) үшін де басқа автордың еңбегін пайдалану мүмкін екендігін ойладым, өйткені мен оның шешусіз қалдырған кейбір қиындықтарына шешім таптым деп ойлаймын151. Мұндай пікірлер ой тарихында аз емес, мұны түсіну Дильтейдің көптеген философиялық жүйелерді құрайтын объективті идеализмнің түрлі тұжырымдамаларының "өз араларында ... өзара тәуелділікпен және ішкі жақындығын анық ұғыну арқылы байланысты"152.

Жоғарыда келтірілген Гегельдің философия тарихының ойша өзін-өзі табу тарихы екендігі туралы пікірі оның өзін тапқан кезде ғана бар бола алатындығы, яғни өзі үшін бір нәрсе болады деген сөз. Біз мұндай өзін-өзі табудың негізі Аристотельдің жүйесінде қаланды және оның ізбасарлары жалғастырды. Дегенмен, қажетті нақтылау философияның анықтамасы бойынша, бұдан да ертеректе ой тарихында, даналық болсын немесе кез келген ой оның тақырыбы болып шықты және осындай сипатта үш негізгі түрде әрекет етті: біріншіден, Логоспен, Нуспен, Санамен теңдестірілген Космостың бастапқы себебі және үйлесімділік құрылғысының негізі ретінде; екіншіден, интеллектуалдық интроспекция алаңында оның пікірлерін реттейтін және түйіндейтін философтың жеке-дара өзіндік санасы ретінде логиканың ақыл-ой жүйесін құрайтын бақылаушы ішкі логикасы; үшіншіден, түрлі философтардың ұстанымдары арасындағы интеллектуалды көзқарас.

Ойдың қасиеттерінің осы ара қатысын қарастыратын болсақ, пікірлер мен ақыл-ойдың жүйе ішіндегі түйіндестігі рефлексті түрде білімнің дәлелдеуші және мақұлдаушы тарапы ретінде, қол жеткізілген және қол жеткізетін ойы арасындағы сәйкестілікке негізделген софистік (дана) жағымды білім ретінде жорамалданды. Мұндай шынайы білімнің ішкі жеке-дара үйлесімділігін сырттан қарастырған кезде және басқаша ойлаумен салыстырған кезде ол рефлексия үшін космостық санамен үйлесімді, бірақ терістелуі мен жоққа шығарылуы керек басқа ой құрылыстарының ұстанымдарымен үйлеспейтін тек өзінің меншікті жағдайы болып көрініс тапты, осылайша шынайы білімге саналылығы мен қатыстылығынан аластатылды. Басқа оқиғалар (Левкипп және Демокрит) жалпы көрініске көп әсерін тигізбейді, өйткені ойдың біртұтас жүйесі ретінде қарастырыла алады, сонымен бірге, көбінесе дивергентті болып келетін философия тарихында олар басымырақ. Софистикаға келсек, Гегель мен Платонның ("Евтидем") атап кеткен қателесулерді терістеуі шынайылықты мойындау ретінде қарастырыла алмайды, өйткені оны мағынасы мен танымдаушы құндылықтарынан айырып, кез келген шынайылықтан жұрдай етеді.

Шындығында ақыл-ойдың пікірталастар тұрғысынан оның шынайы барлығынан гөрі, шашыраңқы жүйелерінің көпшілігі шынайы білімді іздеу орнын белгілеу болуы тиіс еді. Мұндай жағдайдың салдары сананы космостық бастапқы принцип және кемел білім идеалы ретінде білінетін Логос немесе Сана проблемаларын өзекті ету болуы мүмкін еді. Алайда, мұндай өзектілік тек қана софистік білімнің өзінің принципін іздеу энергиясы болып табылады. Ол латентті жағдайда саналылықтың бастапқы негізімен салыстырғанда адамдардың дүниені танымдау қабілетінің шектеулілігі туралы ақырғы қорытынды жасады. Философтардың арасындағы таралып кеткен теориялық қатынастардың жеке-дара талаптарының өлшемін шектеу тарихтағы философиялық үрдістің дисгармониясы болудан қалған қандай да бір ақыл-ой жүйесінің ішкі үйлесімділігін экстраверттеу білімнің өзара қатынастардың жаңа типі ретінде дәстүрлілігі мен өрбу идеясының қалыптасуының алғышарттарының бірі болды.

Жеке-даралық және софистік ақыл-ойдың шекарасын болжау әу бастан-ақ даналыққа қатысы бар адамдардың "ішкі жақындығын" алдын ала сезіну ретінде көрінген ойлаудың рулық қасиеті туралы түсініктердің қалыптасуының шарты болды. Егер "философия" терминін дәстүрлі түрде Пифагорға телитін болса, онда Виндельбандтың небәрі Сократ өмір сүрген кезден бастап бұл термин шындығында кең таралғаны туралы айтқан сөзіне құлақ асу керек болар. Сократтың замандасы, трагик-ақын үшін тағдырдың алдында бас ию немесе құдайлардың құдіретіне мойынсұну болып табылса, философтар үшін әмбебап космостық Логосы алдында өзінің когнитивті қабілеттерінің шектеулілігін мойындау болды. Философияның жауабы Аристотельдің шынайы сананы ашу болып табылды: бұрын санасыздық болып көрінген жерде "өзін-өзі ойша табудың ұзақ үрдісінде алғашқы қадам жасалды, адамдастырылған сананы табу жүзеге асырылды. Ойдағы және оқиғасыз Логоспен бірге зерттеудің өзгеше жаңа пәні ретінде тіршілік ететін философиялық ой үрдісі көрініс тапты және мойындалды.

Философиялық жүйелердің бұрынғы диссонансты даусының орнына полифониялық үйлесімділіктің мүмкіндігі, білімнің өрбуі түрінде олардың интеграциясы мен кемелденуі мүмкіндігі Горгий, Софокл және Сократ сияқты ойшылдардың скепсисінде сипатталған адам ойының шектеулілігін ұғынумен байланысты пайда болды. Осы жағдайға байланысты антикалық диалектиканы пікірталас, терістеулер мен дәлелдеу өнері ретінде ұғыну қажеттілігі пайда болмаса да, ең болмағанда оның жаңа қолданымы қажеттілігінен пайда болса керек. Диалектика өнері, "агрессивті (Ортега-и-Гассет) терістеулер мен эристикалық бәсекелестікте оймен танудың себебінен өзін-өзі ұмытып кеткен бұл интеллектуалдық ынтымақтастықтың тіршілік тәртібі аристотелизмде және оның шығыс иерипатетикалық ізбасарларында ақиқатты сараптау және қателесу әдісімен бұрынғы философиялық ілімдердің мойындаушы және жағымсыз тараптарын танымдау және олардың жетістіктерін түйіндеу болды. Біздің ойымызша, бұл жерде сипатталып кеткен аристотелизм идеялары көбінесе қазіргі заманғы философиялық бағыттармен үндес. Гадамер өзінің "Орыс оқырмандарға" арнаған үндеуінде: "...Герменевтиканың іргелі ақиқаты мынадай: ақиқатты қандай да бір адам танымдай алмайды және хабарлай алмайды. Диалогты жан-жақты қолдау, басқаша ойлайтын адамға айтар өз сөзін айтуына мүмкіндік беру, оның айтқандарын игере білу – герменевтиканың жаны, міне, осында"153.

Вопросы философии.

2005. - №7. - С. 136-145.

АНТИКАЛЫҚ КОСМОЛОГИЗМ ЖӘНЕ ОРТАҒАСЫРЛЫҚ СИМВОЛИЗМ

Куляш САТЫБАЛДИНА

Марксистік философияға дейінгі философияда ойлау әдістері проблемалары тек ежелгі грек философиясы мен классикалық неміс идеализмі философиясына қатысты жүйелі түрде азды-көпті зерттелді. Философиялық ойдың осы екі көбірек зерттелген тарихи нысандарының (екі "шеңбердің") арасын бөліп тұрған бір жарым мың жыл өзінің ішіне эллин дәуірін, (Таяу және Орта Шығыс пен Батыс Еуропада бір-бірінен өте өзгеше көрініс берген) орта ғасырларды, сондай-ақ барынша дамыған Батыс Еуропа елдерінде капиталистік өндіріс әдісінің пайда болған және орныққан дәуірі ретіндегі жаңа дәуірді сыйғызды. Бұл кезең адамзат тарихындағы адам іс-әрекеттерінің барлық көріністерінде ең аз зерттелген, соның ішінде ақыл-ой әдісінің даму көрінісінде де аз зерттелген кезең болып табылады және оны метафизикалық ақыл-ой үстемдігінің дәуірі ретінде сипаттау қабыл алынған.

Сананың дамуын лениндік тұрғыдан "шеңберлердің шеңбері" ретінде, дамуы ақыл-ойдың метафизикалық әдісі адамзат санасының "ақыл-ойдың жоғарғы нысанына", диалектикаға қарай қозғалысындағы тарихи қажетті белес (шеңбер) ретінде қарастырылуы керек.

В.И.Ленин диалектикалық "шеңбердің" мағынасына тоқтала келіп, Гегельдің мына сөздерін мысалға келтіреді: "Үдемелі қозғалыстың әрбір алға басқан қадамы тура осылайша жүзеге асады, әрбір бұдан кейінгі бағдарлау, белгісіз негізден алыстай отырып, сондай-ақ соңғысына кері жақындау болады... артқа қарай жылжитын негіздің дәлелі және оның алға жылжитын былайғы бағдары – біртұтастыққа дөп келеді және бір нәрсе болып табылады"154. Ғылыми рефлексияның бастапқы қалыбына кері оралатын, бірақ нақтырақ, мазмұндырақ ұғымына қайтып оралатын мұндай ілгері-кері қозғалысы "шеңбердің" басты сипаттамасын – "әдістің жүйеге айналуын" білдіреді. Гегель мен Маркстің ұлы диалектикалық жүйелері қалыптаспай тұрып, диалектика әдісі күрделі жолды жүріп өтті, оның даму белестерінің ("шеңберлерінің") бірі орта ғасырлар болды.

Диалектиканың ойлау жүйесі ретінде қалыптасу үрдісін зерттеудің мақсаты – "олардың өзіндік өлшемдеріне қарай" зерттеу пәнінің алдыңғы нысандарын қайтадан жаңғыртатын тарихи-генетикалық сараптаумен бірге, "томаға-тұйық" жүйелерімен органикалық үйлесім ішінде логикалық тұрғыдан кайта жаңғыруын білдіреді»155. Тарихилықты дәл осы тұрғыдан пайымдауды біз IX- ХҮ ғасырлардағы "араб" орта ғасыры туралы рухани және материалдық өмірі адамзат өркениетінің бірегей арнасында өтіп жатқан "томаға-тұйық әлеуметтік-тарихи құрылым" ретінде сөз қозғаудың мүмкіндігі деп есептейміз.

Бұрынғы Араб халифаты территориясындағы ортағасырлық қалалар мен елді мекендердің қалдықтарының археологиялық зерттеулері бұл жерде өмір сүрген халықтардың тығыз байланыста болғанын көрсетеді. Бұл олардың сәулет өнері мектептерінің, құрылыс техникасының, қолөнер және өнер бұйымдарының ортақтығында көрініс тапқан. Көптеген жазба ескерткіштер археологиялық ізденістерді растап қана қоймай, ІХ-ХҮ ғасырлардағы, орта ғасырдағы арабтардың "томаға-тұйықтығын" әлеуметтік-тарихи құрылым ретінде оның құрамына кіретін халықтардың бірлігін анықтап берді.

Ортақ тәжірибе деп тек материалдық өндіріс пен рухани мәдениеттің жетістіктерінің жиынтығын ғана емес, сонымен бірге ғылым, өнер мен философияны сипаттаушы белгілі бір ой ерекшелігін де айтып отырмыз. Осы тарауда ІХ-ХҮ ғасырлардағы "араб" орта ғасыры философиясын қарастырамыз.

Адамның заттық қызметі ең алдымен, жанама бейнелеудің нәтижесі мен жемісі болып есептелетін ақыл-ой, сонымен бірге, оның саналы және жаратушы қызметінің алғышарты болып табылады. Мәдениет әлемінде сипат алған ақыл-ой қоғамның еңбегі мен өндірістік-техникалық потенциалын құрайтын біртұтас әлеуметтік кешенге келіп тіреледі. Сондықтан да кез келген дәуірдің, кез келген әлеуметтік-тарихи құрылымның санасының ерекшелігі туралы ойды білдірудің сыртқы көрінісі мен мәнеріне емес, осы дәуірдің мәдениетінің барлық кеңмәтінінің арақатынасын анықтау үшін керек болған ақыл-ойдың құрылысының ішкі сипаттары мен нақты тарихилығына меңзей отырып, сөз қозғауға болады. Бұл тұрғыдан қарағанда, ғылымның тарихын "табиғат туралы ғылымдарға", "рух туралы ғылымдарға" болу принципиалды мағынасын жоғалтады.

Өндіріс тарихы мен өңдірістің пайда болған заттық болмысы рухтың (философияның, өнердің) тарихымен бірге алғанда, К.Маркстың сөзімен айтқанда, "адамдардың өзіндік күштерінің ашық кітабы" болып табылады, оны логика және парасат теориясы ретінде ұғынылатын диалектиканың тарихы елеусіз қалдырып кете алмайды.

"Араб" орта ғасырының мәдениеті көптеген халықтардың – парсылардың, арабтардың, сириялықтардың, еврейлердің, сондай-ақ қазіргі тәжіктердің, өзбектердің, қазақтардың, түрікмендердің ата-бабаларының ат салысуымен қалыптасты. Соншалықты толып жатқан және сан алуан мәдени дәстүрлердің аралас-құралас болуының өзі соңғыларының шығармашылық тұрғыдан қарқынды дамуына жол ашты, олар эллинистік, үнді, ежелгі парсы мәдениеттерінің синтезіне айналды.

Барлық ортағасырлық мәдениеттің бағыт беруші идеясы адам үшін әлемдегі парасат және практикалық бағдарлардың бастапқы және соңғы жорамалы болып табылатын құдайға деген сенімі болды. Бұл сенім жоғарғы дәрежелі ақиқат ретінде әлем туралы ғылыми ұғымдардың және ортағасырлық адамның "әлем көрінісі" деп аталып кеткен философиялық-этикалық нормаларының жүйесін белгіледі. Оның үстіне IX-XV ғасырлардағы Шығыс орта ғасырында бұл сенім адамды және дүниені танып-білудің қандай да болмасын сыртқы, символикалық, тілдесу-белгі беру нысаны ретінде жиі көрініс тапты. Ортағасырлық адамның дүниетанымындағы соңғы сәт, соның ішінде алгоритмдендіру мен формализацияға көбірек ұмтылатын, азырақ образды көрсетілетін математикалық ойдың басымырақ дамуында ерекше көрнекті сипат алды. Біздің айтып отырғанымыз алгебраны қалыптастыруда ортағасырлық араб тілінде сөйлесетін аймақтың үстем болғандығы ғылым тарихшылары тарапынан нақты дәлелдегені.

Ортағасырлық символизмді адам парасатының дамуындағы ерекше "шеңбері" ретінде қарастыру оның эволюциясы мен өзін-өзі теріске шығаруына бағыт берген ойлаудың метафизикалық әдісінің ішкі заңдылықтарын табуға мүмкіндік береді.

Ортағасырлық символизмді қажеттілікпен зерттеу эллиндердің түсініктемелерінде арабтілдес елдердің философиясы мен ғылымы ретінде қабыл көрілген антикалық ойлау әдісінің (оның ішінде, платондық) сараптамасын жасауды ұйғарады. Сондықтан біз ІІлатонның философиясына А.Ф.Лосевтің берген түсініктемесіне символизм ретінде қараймыз және антикалық диалектиканың дәл осы сәтін (символикалық ойлау әдісі) ортағасырлық философия мен ғылым қызық қабылдады және осы дәуірге тән ойлау стиліне айналды.

Платонның космосы өзінің әсемдігімен біртұтас. Оның біртұтастығы өздігінен кемеліне жеткен және оны қандай да бір жанама түрде көрсетуге болмайды. Бүкіл космос бір мезгілде әрі материалды, әрі идеалды болып табылатын жалпы болмыстың иерархиясы. Болмыстың тіпті ең төменгі деңгейінің өзі "идеалдықтан тұрады, өйткені ол (осы болмыс. - Авт.) да бір нәрсе, яғни өз мағынасына ие, атап айтқанда, үздіксіздік пен тұтастықтың мәні... Болмыстың басқа жағына, дәлірек айтқанда, әдетте идеалды деп есептелетін жағына бағыт алып бара жатып, Платон ол жерде де материалды бір нәрсені табады, бірақ ол материя бұл жерде өте нәзік және көзге көрінбейді"156. (Платонның тәңірлерінің денесі бар).

Платонның космологиясының конструктивті принциптері – болмыс пен сананың, идея мен заттың пара-парлығы. Платонның диалектикасы "абсолютті монизм болып табылады, өйткені идея мен заттың абсолюттік тепе-теңдігін білдіреді, ал бұл – абсолюттік шындық, өйткені мұндай тепе-теңдік шарттарында тіпті жалған туралы сөз қозғалудың өзі мүмкін емес"157.

"Идея мен материяның бұл өзара тығыз байланысы" кез келген философия үшін маңызды болып есептелетін проблемасын, атап айтқанда, "болмыс пен болмыс емес" ("болмыс пен сана" проблемасын) Платонның қарастыруының мәнін құрайды, және А.Ф.Лосев оны антикалық символизм ретінде сипаттайды. Символизмді пайымдауда бұл автор "символдың" классикалық ұғымына сүйенеді.

Гегель өзінің эстетика туралы дәрістерінде рәміздің жалпы анықтамасын береді: "Жалпы айтқанда, рәміз тікелей қолдағы немесе көзбен көруге болатын сыртқы барлық, бірақ ол өзі үшін қалай әрекет ететін нәрсе сияқты алынбайды, ол бұдан да кеңірек және жалпылама мағынада түсінілуі қажет. Біз сондықтан рәмізге тән екі жағын ажыратып алуымыз керек: біріншіден, мағынасын, екіншіден, осы мағынаның білдірілуі. Біріншісі – түсінік немесе қандай да болмасын мазмұны бар кез келген зат, ал екіншісі – сезіммен өмір сүру немесе қандай да болмасын бір бейне"158. Осылайша, рәміз ұғымында мағына, белгі және бейне ерекшеленеді.

Символикалық сана жалпы (ұғым) мен ерекше (заттың) ажырамастығы ретінде диалектиканың қалыптасуының бастапқы белесін сипаттайды. Антикалық философияның басты үлесі – ұғым проблемасының қойылуы болғанына қарамастан, ол онда логикалық-онтологиялық проблема ретінде қойылады. Идея (осы сөздің тура мағынасында) өзінің ішінен космосты тудыратын елес, парадигма болып табылады. Философиямен айналысудың осындай әдісінің диалектикалылығының өзі оның символизмінің салдары сияқты: өздігінен мағынаға ие болған ешқандай категория, ешқандай ұғым жоқ – "әрбір бөлек категория өзінің ішінде көршілес және қандай да бір басқа категорияның, яғни барлық категориялардың бәрінің энергиясын тасиды... бөлек бір категория барлық жалпы алғандағы сана мен оның кейбір сәттерінің өзіндік тепе-тең айырмашылығында орын алғандықтан ғана қалыптаса алады"159.

Аристотельдің философиясындағы "нысан" мен "материяның" арақатынасының да символы бар екендігін айта кету керек. "Әрбір заттағы идея мен материяның дөп келуінің өзі қандай да болмасын бір символизмнің нышанын білдіруі керек еді, заттың идеясы заттың ішінде тек қана осы затты пайымдау үшін, осылайша оны көрсету үшін бар, ал Аристотельде заттың материясын затты жүзеге асырылған идея ретінде қабылдау үшін, осылайша қайтадан оның идеясын көрсету үшін қарастырылады. Бұл символизм әр заттың өзінің себебі мен мақсаты болғандықтан толықтырылады. Өйткені, себеп оның себебі болып табылатын қандай да бір нәтижені көрсету үшін ғана бар, ал кез келген мақсат заттың ішінде өзінің жүзеге асу себебін көрсету үшін ғана бар. Сондықтан Аристотельдің болмыс туралы ілімін кез келген заттың символикалық мәнерлілігі, немесе мәнерлі символы ретіндегі заттар туралы ілім ретінде түсінсек қателеспейміз"160.

"Рәміз" ұғымының этимологиясы мен тарихына қысқаша ғана шолу жасағанның өзі бұл ұғымның ішіндегі болмысты бейнелеудегі терең философиялық проблемалармен тығыз-байланысын, сондай-ақ соңғысының (мағына проблемасының) мазмұн тұрғысынан алғанда толықтығын көрсетеді. Біз символизм мен идеализмді пара-пар санауға әдеттеніп кеттік, өйткені тарих осылай қалыптасты, бұған қазіргі заманғы буржуазиялық философияның едәуір ықпалы болды. Бұл жағдай біздің ортағасырлық ойлау әдісімізге әсерін тигізді, өйткені қазіргі заманғы буржуазиялық философия әрдайым орта ғасырлардағы философия проблемаларын қоюды шеттен алып пайдаланады.

Біз символизмді классикалық тұрғыдан зерттеуге қайта оралу дұрыс деп санаймыз, өйткені ол ақыл-ой әдісі мен стилінің, бір жағынан, антикалық космологизмнен ортағасырлық символизмге, екінші жағынан – соңғысының жойылып, қазіргі заманғы буржуазиялық философияның схемалық символизміне ауысып кетуін қадағалауға мүмкіндік береді.

Көне дәуірдің Платон мен Аристотельдің жүйесімен сипатталған философиялық тұжырымдарында мәдениет әлемінің әлеуметтік-тарихи бөлшектенбеуі, ең ақырында жалпы мен ерекше мәселелерінің символикалық тұрғыдан қойылуына детерминизация жасаған оның бастапқы синкретизмі көрсетілді.

Символикалық ойдың былайғы дифференциясы идеяның (символ сияқты) мағынасының не болмаса заттың мағынасының (бұл да символ сияқты) бірінші орынға шығарылуы жолымен жүргізілді. Дамудың бірінші бұтағынан діни, ең алдымен христиандық символизм, ал екіншісінен – түрлі пантеистік ілімдер пайда болды.

Адам қызметінің нысандарын тарихи даму үрдісінде дамыту объективті түрдегі қажеттілікпен мәдениет әлемінің дифференциясына әкеліп соқтырды. Дәлірек айтқанда, орта ғасырлардағы адамның әлеуметтік қызметінің үш дербес институты – дін, философия және ғылымның азды-көпті жақындасуы туралы айтуға болады. Оның үстіне, діннің идеологиялық басымдылығы үстем болды.

Шығыста да, Батыста да, Орта ғасыр – монотеистік діндердің орныққан дәуірі. Политеистік, әрқашан космос шеңберінде қалған және табиғат пен адам әлеміне қалай болғанда да енген "пұтқа табынушылық" тәңірлермен (оның ішінде Платонның тәңірлері де бар) салыстырғанда, монотеистік діндердің тәңірлері осы дүниеге қарсы қойылады және абсолюттік құдіретке ие табиғаттан тыс барлыққа айналып кетеді. Діни дүниетанымның басты догматы – "жарату" идеясы, креационизм (латын тілінен аударғанда creatio – жарату). Құдайдың абсолюттік құдіреттілігі тек оның табиғат пен адамды жаратқандығында емес, сонымен бірге, оларды бір сәтке болсын өзінің назарынан тыс қалдырмайтынында көрінді. Тек құдайдың осы үздіксіз бақылауының (көрегендігінің) арқасында табиғат пен адам өзінің тіршілігін жалғастыра алады. Діни-монотеистік креационизм діни фатализммен – табиғат пен адам әлеміндегі оқиғалардың бәрінің ортақ табиғаттан тыс себепке толығымен бағынышты екендігі туралы ұғыммен – толықтырылады.

Басқа жағынан қарағанда, ортағасырлық философия адам туралы және оның тек адамдарға емес, сонымен қатар жануарларға да қонуы мүмкін ажалсыз рухтардың айналымы туралы идеямен қоса санасы туралы натуралистік ұғымдарынан арылды. Христиан философиясы адам рухын материя әлеміне ешқандай қатысы жоқ бастапқы негіз деп үзілді-кесілді жария етті. Соншалықты идеалистік, діни-спиритуалистік тұрғыдан баян етілген адам рухы небәрі табиғаттан тыс, абсолютті түрде құдіретті тұлғаның нобайы бола бастады. Бұл жағдайда антикалық ойлау әдісіне тән болмыс пен болмыс еместің, идея мен заттың, "идея мен материяның өзара тығыз байланысының" пара-парлығы туралы сөз қозғаудың қажеті жоқ.

Құдай және оған деген, бір жағынан, әлемнің, екінші жағынан, адамның көзқарасы проблемасы – ортағасырлық теология мен философияның ең басты проблемасы. Бұл жерде проблеманың үш жақты қойылуының өзі біртұтас антикалық космостың мәндес емес үш яғни, құдай әлемі, адам әлемі және табиғат әлеміне ажырағанын сипаттайды. Олардың салалас еместігінің себебі иерархияның ең жоғарғы сатысы құдай және оның әлемі болып табылатын субординацияда жатыр. Әлемдердің субординациясының болуы бір әлемнің екінші бір әлемнің жанамасы екендігін білдіреді.

Ортағасырлық әлем көрінісінен айырмашылығы жер мен көктей Гегельдің жүйесіндегі жанама принципі өте маңызды орын алатын болуы керек. Оның жүйесінде жоғарыда аталған әлемдер (аздаған түзетулермен: Гегельде құдай әлемі – абсолютті идеяның әлемі) де субординацияланған, олар идеалдық дәрежесіне қарай бөлінеді. Космос мәселелерін қоюдағы сабақтастық осы дәуірлердің ойлау әдістерінің тікелей байланыстарының пайдасына шешілсе керек.

Дегенмен, Гегельдің философиясында жанама принципі бар болу мен даму диалектикасының жалпыға бірдей екендігін мойындаудан туындайтын болса, орта ғасырларда бөлшектенген әлемдердің арасындағы өткелдер шартты түрде, жай ғана символ ретінде болды. Ал енді әлемдердің өздері метафизикалық тұрғыдан бөлек болды.

Ортағасырлық ойлау әдісінің символизмі өзінің шоғырланған сипатын болмыс пен ойлау парапарлығының антикалық принципімен салыстырғанда пайымдаудың берік принципі ретінде ұқсастық принципінде көрініс тапты. Ортағасырлық теология "болмыс ұқсастығы" принципін құдайды тану принципі ретінде көлденең тартты: өйткені бүкіл табиғи әлем құдайдың әмірімен және қалауымен жаратылған, ол құдайға және оның атрибуттарына ұқсас бола алмайды.

Алайда, ортағасырлық әлемнің көрінісі өзінің метафизикалық сипатына қарамастан, антикалық космосқа қарағанда, біраз серпінді. Антикалық дәуірден мұраға қалған құбылыстардың өзара жалпы байланысы туралы идея құбылыстардың себепкер байланысының әрбір жолағының көп мағыналы екендігі туралы идеяға айналып кетті. Идеяның өзгешелігі мен дамуын байқау қиын емес: антикалық дәуір үшін құбылыстардың логикалық, барынша қатаң тіркелген байланысы тән, ал орта ғасырлар үшін – аналогиялық, полисимволдық байланысы тән. Бұл жалпыламада біз орта ғасырды бүтіндей алып отырғанымызды айта кеткен жөн. Ортағасырлық мәдениет әлемінің полифонистік сипатын Ф.Рабленің көркем ойлау үлгісін мысалға келтірген М.Бахтин өте жақсы сараптаған.

М.Бахтин орта ғасырлық адамның дүниеге көзқарасын қоршаған ортадан кенеттен шекара арқылы бөлінген және оған қосылып кеткен, әлемге ашық және оны өзіне сыйғыза алатын, толығымен тамамдалмаған "гротескілі дене" бейнесі арқылы сипаттайды.

Антикалық әлемдегі космос — біресе бөлшектенбеген хаостан туындайтын және өзінің үйлесімділігімен, симметриялылығымен, ырғақтылығымен, мәнділігімен және жайбарақат ұлылығымен таңғалдыратын, біресе өзінің жайлы қонысын бұзып, өзін қайтадан хаосқа айналдыратын өлімге итермелейтін заттың мәңгі айналымы болып табылатын "материалдық-сезімтал және тірі космос"161.

Антикалық космостың толықтығы өзінің шоғырландырылған сипатын мүсіндерде және сәулет өнерінде тапты: өзінің кемелділігімен тәңірге теңелген адамның сұлу тәні болмыстың кемелділігін, оның толыққандылығын дәл осы кеңістік нүктесінде және дәл осы мезетте сезінуді болжап біледі. Антикалық дәуірдің космосы өзі пайда болатын және өзінің соған қайта оралатын хаостың серпініне қарамастан, тұрақты қалыпта. Бұл туралы О.Шпенглер де, А.Ф.Лосев те жазған болатын. "Гректердің "космос" деп атау бергендері қалыптасуда болған емес, болып жатқан әлемнің көрінісі болды. Демек, гректің өзі ешқашан қалыптасып жатқан адам емес, әрқашан болған адам болды.

Сондықтан антикалық дәуір адамы нақты хронологияны, күнтізбелік жыл санағын жақсы білді, оған қоса... мәңгілікті жанымен сезініп, осы сәттің түкке тұрмайтын нәрсе екенін жақсы білді... ол өзінің ішінде бұлардың бәрінен ештеңе игермеді... Платонның да, Аристотельдің де обсерваториясы болған жоқ. Периклдың Афинада халық жиылысын басқарған соңғы жылдарында астрономия теорияларын елге жайған әр адамға ең ауыр жаза – эйсангелия кесілуі туралы заң қабылданған болатын. Бұл антикалық адамның рухының өз дүниетанымынан кез келген шалғайы туралы елестерді алшақтатуға байланысты жан айқайы сипатталған терең символикалық әрекет болды"162.

Осы тұрғыдан алғанда, орта ғасыр мәдениетінде құдайға қатысты магистральды идеясымен бірге "парамәдени" идеялар, атап айтқанда, жалпыға бірдей трансмутацияның алхимиялық идеясы, адамдардың тағдыры мен жұлдыз сандарының тиісті байланысы туралы астрологияның сиқырлы идеясы сияқты пайда болуы керек.

Ақыл-ойдың орта ғасырға тон метафизикалық ерекшелігі объективті қажеттілікпен шындықтың символикалық мәнін түсінудің түрлі вариацияларын өмірге қайта алып келді. Орта ғасырдың химиясы мен алхимиясы өз дәуірінің ойлау әдісімен толық сәйкестік ішінде заттардың қасиеттерін денелердің болмысымен қатар дербес болмысқа ие денелерге ерекше мән беріп, осылайша олардың қасиеттерінің ауысуына мүмкіндік берді. Сонымен, қатты денелер "қаттылықтың", сұйық денелер – "сұйықтықтың", газ сияқтылар -"ұшпалылықтың" және тағы басқалардың символикалық қасиетіне ие. Дәл осындай әуелгі шарттарында бүкіл заттарды "алтынға айналдыруға болатындығына сену мүмкін болды. Тағы да бір мәнді ашу – "алтын болу" жеткілікті болды. Сынаптың табиғатының негізі болып табылатын екі элементті – "сұйықтық" пен "ұшпалылық" қасиетінен ада қылып, оны алтынға айналдыруға болады деп есептеді. Метафизикалық символикалық ақыл-ойдың бұл вариантының ұзақ уақыт бойы ғылымда өмір сүруі есте қаларлық нәрсе: жылу шығарушы, флогистон, эфир теорияларын еске түсірсеңіз жеткілікті. Бұл тұрғыда, біздің ойымызша, "парамәдениеттің" феномені ретінде ақыл-ойдың алхимиялық сараптамасы үлкен қызығушылық оятады"163.

"Парамәдениет" осы дәуірдің мәдениетін дамытудың сара жолын жалғастыратын құбылыс ретінде; парамәдениеттер – мәдениетке жауап қайтару деп түсініледі. Оған қоса, олардың бір-бірін өзгертуші өзара әсері деп болжам жасалады. Парамәдени құбылыстарда мәдениеттің өзінің тереңдерде жасырылған, жасырын мағыналарын табуға болады164.

Сонымен, алхимиялық шығармашылықтың басты ерекшелігі – ол әрқашан жеке-дара іс, өте терең әрі құпия тылсымды үрдіс. Бұл құпиялылықтың қарапайым герметизмі білімнің пайымдалуы ретінде адамгершілік, жеке жасампаздықты топшылады. Бір мезгілде техникалық кәсіп және сиқыршылық шығармашылық болып табылатын алхимия орта ғасырдың басты мәселесін – рух пен нәпсінің арасалмағы мәселесін шешуге тырысты. "Қалай болғанда да, әрбір алхимиялық мәтінде, әрбір жолда, әрбір әріпте айқын немесе онша айқын емес болса да, нәпсі мен рухтың, тіршілік иелері мен тәңірдің, жер мен көктің арақатынасын ойлайтын әрқашан христиандықтың ой-қиял аралас ортағасырлық санасының жігері жүзеге асады"165.

"Парамәдениеттің" басқа бір феномені мен "алхимиялық" тұжырымның антиподы атомизм болды. Алхимиялық ойлау әдісі өзінің әуелгі ерекшеліктерінің метафизикалық болуы себепті «тығырыққа тірелген» ойлау әдісі болуға мәжбүр болды. Атомистика ең алғашында жалпыға бірдейліктің арнайы тұжырымы, логикалық принципі ретінде пайда болды.

Атомистика өзінің тарихи алғышарттарында элеаттар арқылы пифагоршылардың негізгі идеяларынан бастау алады. Демокриттің негізге алған бос кеңістік ұғымы тікелей пифагоршылардан алынған. Бұл жерде болмыс дербес мәні бар және тікелей сезілетін қасиеттермен емес, сан туралы таза ұғым нысанында түсінілді. Демокрит бұл тұжырымдарды затқа айналдырған: ол (физикалық) кеңістік туралы ұғыммен бірлескен. Соңғысы едәуір абстрактілі және тек бір ғана қасиеті бар – ол өзінің барлық бөліктерінде біртекті және осылайша атомдардың топтасуы және қайтадан топтасуы үшін таптырмас өңір болып табылады. Бұл атомдар, өз кезегінде, өлшем сияқты басты ерекшелікке ие. Заттардың басқа шын ерекшеліктері ретінде нық анықтама үшін жарайтындары: көрінісі, нысаны, бейнесі ғана қалады.

Алайда Левкипп пен Демокриттің атом туралы танымдарының философиялық негіздері, күмән жоқ, тікелей элеаттардың ілімінен бастау алады. Бұл ілім атомның басты ережелерінің алдын алады. Сонымен, дәл осы элеат философиясы шеңберінде бөлінбестік ұғымы өзінің логикалық сипатын табады.

Болмыстың бөлінбестігі элеаттар алға тартқан тезистің салдары болды – шүбәсіз білімнің жолы болмысты мойындау мен бейболмысты теріске шығаруды білдіреді. Бөлінбестік осы жорамалды ақтауға міндетті.

Ксенофан элеаттар философиясының басты ережелерін алдын ала білді, бірақ тек Парменидтің ілімінде ғана болмыстың өзгермеушілігі, біртектілігі, бөлінбестігі жайлы ұғымдар бірте-бірте тиімді ойлаудың бастапқы принциптерінде дамытылған. Парменидтің ілімі ғылыми ойлаудың тың бағыттарын, грек рухының жаңа қасиетін – тек қана ғылыми ақыл-ойды емес, сонымен қатар ойлаудың логикасын, яғни білім проблемасын парасатты ой елегіне салуға тырысуды айқындайды. Және элеаттардың қолданған болмыстың логикалық сараптамалары атомизм тұжырымының шыққан жері болып қызмет етті.

Левкипп пен Демокриттің атом туралы теориясы, дәл сол элеаттардың өзгермейтін болмыс тұжырымы сияқты, Гераклиттің заттардың мәңгілік, толассыз өзгеруі, заттардың қалыптасуы туралы ілімінің алдын алады. Гераклит "өлімші" мәңгілікте әлем өлімсіздігінің (жойылмастығының) негізін қарастырады, заттардың барлығынан заттың жойылмастығын көреді. Гераклит диалектикасының ағыны атомистердің көзқарастар жүйесін жайлаған; оның үстіне, соңғылары Гераклит философиясының ұстанымынан элеаттардың ілімінің атомистік-континуалистік баламасына сын көзбен қарауға кірісті.

Атомистік тұжырымның пайда болуы мифологиялық ақыл-ойдың аясында басталды. Бұл жерде әлемді фәни табиғат пен бақи тәңірлер деп екіге бөледі. Мифология шеңберінде "өлім" категориясы кәдуілгі дүниенің өзгерушілігін, оның баянсыз сипатын пайымдау құралы ретінде қызмет етеді. Бұған қарсы үйлесімділік пен тұрақтылықтың кез келген көрінісі ақылға сыятын барлықтардың "өлімсіздігімен" түсіндіріледі. Мифология "фәнилерге" "мәңгі өмір сүретін тәңірлер тайпасын" қарсы қояды166". Атомдар болмысы мен бос кеңістіктің бей-болмысының антикалық диалектикасының мифологиялық аясын Гераклиттің фәни заттар әлемі мен элеаттардың болмысының өзгеріссіз әлемі арқылы бейнелеген. Өлімсіздіктің мифологиялық тақырыбы "атомның" көрнекі түрде түсінуін болжады – ол мәңгілік, жойылмайтын, бөлінбейтін атом. Тәңірлердің шығармашылық белсенділігі жойылмайтын өлімсіз атомдарға мұраға қалып отырады. Болмыс белсенді. Сондықтан, антикалық дәуірде о дүниелік өмірдің өзі бұ дүниелік өмірдің небәрі нобайы екендігін еске түсіру керек. Гомердің Аиды Олимп барынша кемел түрде ие болған және кемелділігі одан біраз кемдеу Жердің ие болған субстанциясы ретіндегі болмыстың жүз де біріне де ие емес167.

Аид ешқандай да субстанционалды болмыстың барлығы емес.

Христиандық және ислам діні сияқты монотеистік діндердің о дүние туралы түсініктерінен қарама-қарсы нәрселерді көруге болады. Тозақ антикалық дәуірдегі Аидпен және бұл дүниелік болмыспен салыстырғанда, толыққандырақ және айқын бір нәрсе. Бірінші планға мәңгілік пен өлімнің (болмыстың) бөлінбестігі шығарылған. Рух қана өлімсіз.

Мифология алаңындағы барлық бұл реминисценциялар бізге орта ғасырлардағы атомисттік тұжырымдамалардың тікелей құдайдың ("жаратушының") өлімсіздігі мен бүкіл фәни дүниенің өлімділігі туралы діни мифтің аясында туындайтынын атап көрсету үшін керек. Діннің әлеуметтік институтында рух субстанцияланады.

Орта ғасырлардағы арабтарда атомистік тұжырымдамасы мутазилиттердің натурфилософиясында көрсетілген. Бұл теория бойынша, қарапайым субстанциялар (атомдар) потенциалды түрде мәңгі. Оларға тән акциденциялар да сондай. Мутазилиттер құдайдың дүниені жаратуын қарапайым субстанциялардың потенциалды күйден өзектілік күйге өтуі ретінде жориды. Оның үстіне жаратушы функциясын мутазилиттер тек жалғыз ғана акциденцияның – өмір сүру акциденциясы өзектілігіне әкеп тіреді.

Дегенмен, ілімінің ақырғы вариантында мутазилиттер әл-Ашаридің түзетуі бойынша ортодоксальды сипатқа ие болды. Ашариттер құдайшыл телімдер туралы сөз қозғай отырып, нысан мен оның субстратын абсолютті түрде теңдестіруге әкеп сайды: заттардың нысандары құдайдың бір жаратушы әрекетімен заттардың өздерімен бірге жасалады. Негізінде, мутазилизмнің эволюциясы ешқандай полифондығы туралы айтуға болмайтын үстем идеология ретінде ислам діни идеологиясының қалыптасуының көрінісі болды. Символикалық болмыстың кемелділігі тек қана құдайға, жалғыз оған тән, ал қалған болмыстың бәрі бұл символдың схемасы, небәрі нобайы. Мұндай шарттарда адамның бұл дүниелік болмысының және оның рухының кедейлігі мен схематизмін толтыратын еретикалық "парамәдени" құбылыстардың өмір сүруі анық болуы керек еді.

Орта ғасырдың "парамәдени" құбылыстары антикалық мифологияда "тағдыр" ретінде белгіленген себепкерлігі туралы түсінікті дамытты. Ортағасырлық жаратылыстану себепкерлік принципінің дамуына себеп пен салдардың, символ мен образдың қатаң, мәндес байланысы ретінде дайындық жасағанына қарамастан, себепкерліктің бұл түсінігі ортағасырлық сана үшін айқындаушы рөл атқарған жоқ. Мұның себептерінің бірі орта ғасырдағы жаратылыстанудың "көшбасшысы" прообраз бен рәміз мәселесі дамудың барынша жоғарғы дәрежесіне қойылатын математика болуы ықтимал, ал физика сияқты себепкерлік принципін талқылаудан бастайтын ғылым ол кезде болған жоқ. Себепкерлік принципін орта ғасырларда қарастырған кезде себепті-салдарлы байланыстардың символикалық жанамалау мәселесі бірінші қатарға шығарылды (астрология, алхимия...). Бұл мифологиялық дүниетанымның тұп-тура жалғасы.

Антикалық мифологияға қарағанда, антикалық философиялық санада қарама-қайшылықтарды шешу механизмі шынайы диалектикалық болғаны анық. Орта ғасырларда тек қана "парамәдени" құбылыстарда ғана емес, кейде тіпті философиялық сананың өзінде мифтік бриколаж идеясына қайта оралды. Бәрінен бұрын әлеуметтік проблемаларды пайымдауда. Маркс кезінде Гегельді оның "ағза" идеясынан саяси құрылыс идеясына тікелей ауысып кеткені үшін сынаған болатын. Оның "ағзасы" логикалық тұрғыдан дәлелдене алмайтын нәрсені дәлелдеуге мүмкіндік беретін антикалық "медиативтік" құрылым ретінде сипатталады. Гегельдің "ағзасы" – әрі логикалық категория, негізгілік, байланыс идеясы, сонымен қатар ол дербес бейне, ағза, субъект сияқты168.

Мұндай құрылыстың бет ажарын сатушылығы мен метафизикалық болуы "Әулие әулетте" барынша айқын көрсетілген: "Дәл сол Баэурдегідей өзіндік сана-сезім өзіндік сана-сезімнің дәрежесіне көтерілген субстанция ретінде, немесе өзіндік сана-сезім субстанциясы ретінде; осылайша, өзіндік сана-сезім адам қасиетінен дербес субъектіге айналып кетті. Бұл адамның табиғаттан алыстағаны үшін метафизикалық-теологиялық карикатура болып табылады"169. Маркс бұл сілтеме жасап отырған тарауда (VI) бірнеше рет "әлемнің жаратылуы туралы христиандық теорияның Гегельше алыпсатарлық түрде қайта жаңғыртылуы" екендігін айтып кеткен"170. "Әлемнің жаратылысы туралы бұл алыпсатарлық теорияны Гегельден сөзбе-сөз тауып алуға болады; біз оны "Феноменология" атты оның алғашқы еңбегінде-ақ кездестіреміз"171.

Әрине, бұл сөздер ең алдымен "рух пен материя, құдай мен дүниенің қарама-қайшылығы туралы христиандық-германдық догманың алыпсатарлық көрінісінен басқа ештеңе емес, тарихты Гегельше түсінуге жатады"172.

Гегель мен ортағасырлық тарих түсінігінің сабақтастығы бұл жерде тайға таңба басқандай анық.

Ибн Халдуннан басқа араб ғалымдары адами қоғам мен мемлекеттің мән-мағынасына "ағзалық" түсініктеме ұстанымында болғаны белгілі. Олар мемлекет құрылымын адам денесінің құрылысына жиі ұқсататын173, әлеуметтік себепкерлікті түсіндіру үшін құрғақ қиялдарға ұрынатын. Бұл "құрғақ қиялдар" негізінде қоғамдық өмірдің құбылыстарының әлеуметтік шарттастығын танымдауда медиативтік құрылымдар болды. Алайда, олар қоғамдық дамудың заңдылықтарын шынайы зерттеуден алыс болды. Осылайша, Әл-Фарабидің "надан қалалары" – қоғамдық қарама-қайшылықтардың адам олқылықтары түрінде бейнеленуі: "ұждансыздық пен бақытсыздық қаласы", "атаққұмарлар қаласы", "адасқан қала", "нәпсіқұмарлар қаласы" және басқалар. Бұл жерде "бриколажды" -әлеуметтік проблемаларды қарастыруда психологизм тұрғысына сырғу байқалады.





Аты аталған құрғақ қиялдардың пайда болуы шынайы әлеуметтік шындықтың кенже қалғандығының көрінісі болғаны анық, жаңа дәуірдің ұлы утопистері жайында Ф.Энгельстің айтқандары толығымен дұрыс174.

Ойлау механизмін сараптауда Платоннан бастап ортағасырлық ойшылдар арқылы жаңа дәуірдің утопистері мен Гегельге дейінгі әлеуметтік утопияның нысандарының даму барысын қадағалау дұрыс болар еді. Біздің қарастырып отырғанымыз, әлеуметтік-тарихи аймаққа байланысты бұл эволюция екі ұлы ойшылдың – Әл-Фараби мен ибн-Халдунның шығармашылығын салыстырмалы түрде сараптау.

Ибн-Халдунның әлеуметтік ілімдерінде барынша қазіргі заманғы логикалық нысанда қоғамдық дамудың теориясы көрсетілген. Оның "Кіріспесі" дамыған феодалдық қоғамның логикалық көрінісі болып табылады. Әл-Фараби мен ибн-Халдунның өмір сүрген заманы арасында төрт ғасырдан астам уақыт өткенін есіңізге сала кетейік. Бұл ибн-Халдунға көптеген шын мәніндегі дана болжамдар жасауына мүмкіндік тудырды.

Әл-Фарабиге қарағанда, ибн-Халдун мемлекетті адамдардың жасасқан келісімшарттары немесе ымыраларына негізделген жасанды құрылыс ретінде қарастырмай, қоғамның шынайы дамуының қажетті жемісі ретінде қарастырды. Оның пікірінше, мемлекеттердің адамдар сияқты өзіне тән меншікті өмірі бар. Олар дамиды, кемел шағына жетеді, содан кейін құлдырауға аяқ басады. "...Қоғамдағы барлық құбылыстар...жеке бір адам сияқты белгілі бір жаспен шектеулі"175. Және де бұл объективті қажеттіліктен осылай болады. "...Адамдардың тіршілік ету әдісіндегі айырмашылықтар тек қана олардың өмірлік азығын қандай әдіспен табатындығына байланысты"176.

Әрбір мемлекет өзінің ішінде даму және құлдырауының болмауы мүмкін емес себептерін тасиды. Ибн-Халдун ежелгі Шығыс өркениеттерінде және антикалық қоғамда жалпыға бірдей қабылданған тарихи айналымның тұжырымдамасына қарсы адамдардың бірлескен өндірістік қызметінің маңызды рөлін айта отырып, қоғамдық ілгерілеу идеясын дамытады. Өндірістік қызметтің нысандары адамдардың таңдауына бағынышты емес, қажеттіліктерге байланысты.

Ибн-Халдун қалалық және ауылдық жұмысты ұйымдастыру деп екіге бөледі, олардың әрқайсысында түрлі күрделі әлеуметтік қатынастарды анықтауға тырысады. Қалалық жұмыс ұйымдастыруды ол адамдардың өндірістік қатынастарының дамуының жоғарғы белесі деп атайды. Ал ауылдық жұмысты ұйымдастыру бұдан бұрын болған. Ойшыл, сонымен қатар, еңбектің бағаны жаратушы ретіндегі рөлі туралы даналықпен болжам жасайды. Аристотельге қарағанда, ол екі айырбасталып отырған тауардың тепе-теңдігінің негізінде абстрактілі құндылық емес, олардың өндірілуіне жұмсалған қоғамдық еңбек жатқанына назар аударады177.

Дегенмен, осыған ұқсас шындығында да даналықпен айтылған болжамдардың басым көпшілігі ибн-Халдунның шығармашылығында феодалдық құрылысты үлгі көрсетіп әспеттеу арқылы сипатталған. Әл-Фарабидің "ізгілік қаласы" мен ибн-Халдунның мемлекеті – әлеуметтік утопияның схематизмінен барынша толығырақ объективті және субъективті себепті-салдарлы байланыстары бар абстрактілі-нақты "мемлекет" ұғымына өтуінің әлеуметтік заңдылықтарын пайымдау белестері.

Орта ғасырлардың көркемдік санасының символизмі, әсіресе, Шығыс лирикасында өзін көрнекті түрде көрсете білді. Поэзия жұлдыздарының біртұтас саңлақтар тобы (Омар Хайям, Джалолиддин Руми, Джами, Саади, Хафиз) арқылы көрсетілген бұл дәуірдің парсы тілді поэзиясы ымдап білдіру пафосы, аллегориялармен ойнау, жартылай тәндар мен көлеңкелі жарықтарға толы өте бай астарлы тілмен жырлауды тудырды. Гегельдің шығыс фантазиясының субъективті ысырапшылдығы деп атап кеткені шын мәнінде өткелдер мен өзара байланыстардың сансыздығын пайымдаудың объективті әрекеті еді. Ортағасырлық шығыс математикасындағы сияқты көркем мәдениеттің рефлексиясының ортасында ақырғының шексіздік мәселесі: адамның өмірі, оның әуесқойлықтары – сүйіспеншілігі, өшпенділігі, өлімі болды.

Гегель өнердегі символизм туралы мәселені қарастыра отырып, символизмнің өнердің бастапқы нысаны, бастапқы өнер екендігін атап өтті. Классикалық "еуропалық центризм" тұрғысынан алғанда, ол Шығыс өнерін осы белеске жатқызады. Сондықтан Шпенглер өзінің тұйық және өзіндік ерекшелігі бар мәдениетке қатысты тұжырымдамаларымен бұдан өзгешелеу пікірде болды.

Оның үстіне, Гегель символикалық өнердің (бастапқы өнердің) ішінде үш сатыны атап өтті. Біріншісі – мәннің (абсолютті, рухани) және табиғаттың сезімтал барлығының тікелей субстанционалды біртұтастығы. Бұл сатыға ежелгі парсы діндерін жатқызады. Екінші сатысында жалпыға бірдей мәндер жалпы байланыстардан ерекшеленіп, табиғаттың бірлі-жарым құбылыстарынан жоғары шығады. Сонымен қатар, бұл жалпыға бірдей мәндер әлі күнге дейін табиғаттың нақты заттары түрінде пайымдалады (ежелгі үнді мәдениеті). Үшінші сатыға мысырлық мәдениет жатады, оған мәннің бейнелері енді сезімтал түрде бар болған заттар еместігі тән178.

Гегель, жалпы, бастапқы өнер деп танып-білген символикалық өнердің дамуындағы барынша жоғары сатысын антикалық грек мәдениетінің алдында болған тікелей Мысыр мәдениеті алады. Соңғысы Еуропа мәдениетінің жалғыз толыққанды атасы ретінде қарастырылғанын байқауға болады.

В.И.Ленин үйреткендей, Гегельді материалистік тұрғыдан оқысақ, "символикалық өнердің пайда болуы үшін бірінші алғышарты өнерден туындағандары емес, сонымен қатар табиғаттың шын заттарында және адамдардың іс-әрекетінде табылған абсолюттінің тікелей біртұтастығы мен оның осы әлемдегі барлығы болып табылады"179.

Шындығында, тек табиғат пен адами мәдениет әлемінің шынайы көрінісінен, қасиеттер мен қарым-қатынастардың сан алуандығынан кез келген ұғым мен түсініктің қызмет етуінің жүйелілігі, көп мағыналылығы туралы пікірді алады. Санасыз символика – бұл әлемді жүйе, ақылға салатын анықтау кезеңі ретінде тиімді пайымдаудың алғашқы кезеңі: "Өйткені көбінесе сана бейне мен мәнді бір-бірінен ажырата отырып, символ мен аллегорияның егжей-тегжейіне жетуге асығады..."180.

Бұл тұрғыдан алғанда, тек қана өнер емес, сонымен қатар ғылым да символизмнен бастау алады...

IX-XIV ғ.ғ. ортағасырлық арабтардың ғылыми шығармашылығының өте-мөте тиімді дәстүрлерінің фонында көркем ой стилі өзінің адамның ішкі жан дүниесінің мистицизміне, гиперболизациясына деген ұмтылысымен диссонанс болып көрінеді. Былайғы айтылатындарды болжай отырып, біз диссонанстың сырттай, формалды түрде болғанын айта аламыз. Бет алыстардың біртұтастығы тереңірек дүниетанымдық негіздерде жатыр және қарастырылып отырған әлеуметтік-тарихи құрылым мәдениеті әлемінің біртұтастығымен сипатталды.

Сопылардың ілімдерінің әлеуметтік қыры – потенциалды түрде тең өлшемде өздерінде қасиеттілік негіз таситын барлық адамдардың теңдігін уағыздау, байлықты, ашкөзділікті, қанаушылықты айыптау, ізгі істер істеуге үндеу – кедей-кепшіктерден тұратын бұқараның және жай ғана ақиқат пен әділдік іздеп жүргендердің көңілінен орын тапты. Суфизмнің философиялық еркін ойлылықпен және ой еркіндігінің байланысы академик Б.В.Бартольдтің атап өткен қызық оқиғасымен сипатталады: "Персияда, Кіші Азияда болғаны сияқты... "сопы" сөзі әлі күнге дейін "еркін ойлаушы адам" мағынасында қолданылады"181.

Ортағасырлық арабтардың классикалық поэзиясында сопылардың ілімінде қозғалған өзіндік ерекшелігі бар символикалық тіл қолданылды: сопының құдайды танып-білуге тырысуы сүйіспеншілікпен, сопылардың өздері – ғашықтармен, құдай – махаббат объектісімен, сопының асқан қуанышты күйі – шарапқа мас болған күймен теңбе-тең көрілді. Сондықтан да ортағасырлық араб классикалық поэзиясының лирикасы пайымдаудың екі жоспарына ие: оны сонымен қатар тылсымдық-лирикалық (онда оның бейнелік жүйесі патетика, экзальтация ретінде қабылданады), және символикалық тұрғыдан алғанда (философиялық-этикалық) түрде қабылдауға болады.

Пайымдаудың бұл екі жақтылығы, біздің ойымызша, ортағасырлық араб көркем ойы әдісін адамның әлеуметтік өмірінің көрінісіндегі символикалық рационализм ретінде қарастыруға мүмкіндік береді. Феодалдық шындық шарттарында рационалды сын ғалымдарды идеалистік диалектика мен әлеуметтік утопияны құруға, ал ақындарды -ақиқатты мистикалық тұрғыдан іздеуге алып келді. Сөзсіз, өзінің шығармашылығында мистикалық ізденістердің метамарфозасын рационалды шындыққа айналдырған барынша ірі тұлға Джалолиддин Руми болды. Сопылық лирикада екіншісінен екі жақты талқылаудың метафизикалық қабырғамен ажыратылған пайымдаудың бірінші жоспары Румиде екіншісіне диалектикалық түрде өтеді; ол бірінен екіншісіне айналып кететін және бір-бірінің көмегімен танымдалатын әлемді қарама-қайшылықтардың күрес алаңы ретінде қарастырылады; барша нақты нәрселердің дамуы бірінші белестен екіншісіне теріске шығару арқылы өту ретінде жүзеге асады, содан кейін теріске шығарғанды теріске шығару: теріске шығарудың өзі абсолютті емес, жаңа белеске өтуді білдіреді. Қарастырылып отырған дәуірде өмір сүрген ақындардың шығармашылығы Маркстың Плотин философиясын қарастыруына қатысты жазған диалектика нысаны: "Өлім мен махаббат жағымсыз диалектиканың мифтері болып табылады"182.

Румиде диалектиканың рационалды элементтері суфизмнің символикалық қабығына енгізілген болса, Омар Хайямда көркем ойдың рационализмі классикалық таза түрінде көрініс тапқан. Тірі нәрсенің мәңгілік өлімінің тұңғиықтарына үңілген ұлы ғалым Хайям о дүниелік өмірдің мифтерін дәйектілікпен айқындап берді. Өлімнің болмай қалмайтындығы өмір сүру сезімін, оның қызықтарын қабылдауды асқындырады. Өмір мен өлімнің космостық дилеммасын ол өмірдің пайдасына шешеді: "болмыс патшалығында өмірден артық ізгілік жоқ".

Алайда, мынадай терең сараптама жасауға қабілетті сана космостық абстракция шеңберінде қала алмады – ол оны өз уақытына "жерге", ең ақырында, бүкіл әлеуметтік-тарихи дәуірге түсіріп жіберді. Бұл "жерге түсіру" үрдісі – философиялық-этикалық ойларды әлеуметтендіру – Хайям үшін үмітсіздік қасіретіне айналды. Сана мен білімнің қуғыншылық пен қудалауға ұшырауына себеп болған, жазмыштың жомарттықпен алаяқтарды жарылқап, таза әрі адал адамдар бір үзім нанға қанағат етуге мәжбүр бұл дүние ("біздің өмірімізде даналықтан ешқандай пайда жоқ, тек таза ақымақтар – тағдырдың сүйіктілері") ақынның өмірдің ащы запыранын тезірек сыртқа шығаруына мәжбүрлейді. Дегенмен, бұл – белсенді, іскер ақыл-парасаттың залым дүниені талқандап, оның орнына "ізгілікке ұмтылуға ешқандай кедергі болмауы, адамның уайым-қайғысыз өмір сүре алуы үшін", басқа дүниеге айырбастауға ұмтылысынан туындаған бүліншілігі, бұл – адам төзгісіз дүниені өзгертудің шын құралдарын көре алмаған белсенді ақыл-парасаттың бүліншілігі.

Сонымен қатар, бүкіл өркениетті әлемге басқаларынан бұрын шығыс лирикасын, оның биік шыңын кейіптеу болып табылған, осылайша Гете мен Гегель сияқты ұлы еуропалықтардың назарын өзіне аударған Хафиздің шығармашылығына қысқаша тоқтап кетсек дейміз. Гегель өзінің абсолютті және аяқталған жүйесінің шыңынан "Шығыс өзінің жалпы принципіне сәйкес субъектінің жеке бастың дербестігі мен еркіндігіне жетпейді, кез келген мазмұнның қандай да бір құпиялылығына айналмайды"183 деп жар салды. Шығыс лирикасына қатысты былай деді: "Біз заттар және қарым-қатынастар туралы дербес түсініктердің поэтикалық көрінісімен қатар, өздерінің объектілер мен жағдайларға қатысты ыдыраушылығында субъектінің өзінің ішіндегі тұйықталған жан-тәнімен танылуының арқасында төселу рефлексиясымен байланысы жоқ тікелей сипаттамасына да кездесіп қаламыз"184.

Біз бұрын IX-XIV ғ.ғ. арабтар өмір сүрген орта ғасырларда поэтикалық шығармашылықтың "жеке бастың дербестігі мен субъектінің еркіндігі" нақты тарихи шарттарда кейде тіпті мистикалық киімге енгізілген рефлексиядан көрініс тапқандығын көрсетуге тырыстық. Бұл мағынада бізге немістің ұлы ақыны Гетенің (дәлірек айтқанда, "Батыс-Шығыс диванында") шығыс лирикасын пайымдауы жақынырақ.

Гете Хафизді бүлікші деп сипаттайды. Оның Құранға, мистикаға берілгендігін философиялық-этикалық планда баяндайды. Дәл осы тұрғыдан қарағанда, "Хиджра" -өмірден аскет ретінде бас тарту емес, ізгі идеялар мен белсенді іс-әрекеттерге толы жаңа өмірге үндеу. Хафиз үшін белсенді іс-әрекет – поэтикалық сөз, алайда Гете сөздің диалектикалық сипаттамасы – іске назарын көбірек шоғырландырады. Хафизді зерттей отырып, ол былай деп жазады: "Сен ақырыңның не болатынын білмейсің – мәңгілік сияқты, бастаусыз сен пайда болдың, осыныңмен ұлысың. Сенің өлең жолдарың аспанға ұқсас шырқ айналған дөңгелеп. Оның соңы – бастаудың көрінісі. Басында да, соңында да не берілсе, ортасында да сол болғаны"185.

Антикалық мүсін өнерінде, антикалық әдебиеттегідей ақырына жеткен жеке адамның идеалы үстем болды. Ортағасырлық шығыс лирикасында бұл идеалдың орнын жалпыға бірдейлікті аңдау және оған мистикалық ұмтылыс алады. Абстрактілі жалпыға бірдей идеалға сәйкес, көркем сөзді аллегориялық, символикалық қолданудың стилистік әдісі туындайды. Бұл стилистикалық әдіс – сөз бен оның мағынасының проблемаларын, жалпы және жекелеген нәрселердің мәселелерін соны түрде қоюдың көрінісі.

Сөздің мағынасы автордың ішкі ойларының кеңмәтінімен, сондай-ақ қабылдау кеңмәтінімен білдіріледі. Бұл кеңмәтіндердің консонансы сөздің қандай да бір мағынасын тудырады. Мағына тұжырымының ортағасырлық формализмі шығыс лирикасының жетекші құрылымдық принципінің ассоциативті (Бойтлер) болуына себепші болды. Шығыс газетінде еуропалық нысандағы өлең жолының органикалық құрылысы жоқ. Ақын үшін өнердің барша ережелеріне қарай образдарды, ойды өріп, біріктіру, оларды үндестік пен ұйқас арқылы тек әсерлі етіп шығара алса жеткілікті. Өлең жолының біртұтастығы тікелей логикалық байланыссыз жасалады. Еуропалықтың түсінігі бойынша, өлең жолдары бірқалыпты емес, секірмелі болып келеді, өлеңнің өзінің не басы, не аяғы жоқ және "жұлдыздар толы көк аспан" секілді айналып отырады"186.

Тура сол өткелдердің ағымдылығы мен олардың көп мағыналылығы идеясы Шығыс пен Батыстағы ортағасырлық көркем Шығармашылықта сан алуан болып безендірілді, бірақ олардың ортақ екендігі айдан анық. Рабленің "гротескті денесіндегі дененің төменгі жағы" басым болса, махаббат эротикасы – Шығыс лирикасында басым.

Алайда, орта ғасырлық шығыстың ойлау символизмінің шын көрінісі философиялық шығармашылықта өзінің орнын тапты. Нақты ғылымдардың қалыптасу үрдісімен бірге (ең алдымен математика мен астрономия) философиялық проблематиканың да бөлшектену үрдісі бір мезгілде жүріп жатты.

Белсенді ақыл-парасат жайлы ілім "араб" философиясының ерекше шығармашылығының өзіндік ерекшелігі бар мезетін білдіреді. Аристотельдің потенциалды және іскер ақыл-парасаты туралы ережесін өрбіте отырып, әл-Фарабидің өзі ақыл-парасаттың құдіреттілігін атап өткен. Дегенмен, әл-Фараби Аристотельдің іскер ақыл-парасат туралы тұжырымын өрбітіп отыр деп біржақты пікір айту дұрыс емес.

Орта ғасырларда өмір сүрген араб тілінде тілдескен аймақтың ойлау әдісіндегі біздің символизм деп сипаттап кеткен анықтаушы сәті ойлаудың нысандары мен мазмұнының толық бөлінуіне себепші болды. Антикалық диалектика ойлаудың нысандары мен мазмұнын бөліп (өзгешелеп) қана қоймай, сонымен қатар Платонның философиясындағы идея мен заттың абсолютті теңбе-теңдігі мистикалық нысан алды. Платонға қарағанда, әл-Фараби интеллекция "нысанының" мазмұннан бөліну сәтін, олардың өзара өту сәтін анық тіркеген: "...бұл барлықта (белсенді ақыл-парасатта. – Авт.) субстанциядан абстракцияланған интеллекцияның ақылға қонымды объектілері жүзеге асады... интеллекцияның өзекті объектілері болып қалыптасады. Субстанциядан абстракцияланбай тұрып, олар ең алдымен интеллекцияның потенциалды объектілері болды, субстанциядан айырылып қалған соң, өзекті объект болды, өйткені осы барлықтың нысандарында жүзеге асты... олардың болмысы өзекті түрде ақылға қонымды болғаны үшін, өздігінен материяда болғандағыдай емес болып қалыптасады"187.

Алайда, бұл орта ғасырдағы араб философиясындағы нысан мен мазмұнның ажырауы кейінірек батыс схоластикасында жасалған тым шектен шыққан қорытындылардың дәрежесіне жеткен жоқ. Әйтсе де, орта ғасырда өмір сүрген араб философтарының философиялық шығармашылығында-ақ Канттың философиялық жүйесінде сипатталған бұдан да кемел, бұдан да әрі дамытылған логикалық нысанында ойлаудың нысаны мен мазмұнының өзара қарым-қатынасы туралы мәселенің гносеологиялық тұрғыдан қойылуы көзделген болуы керек. Сонымен, Әл-Фараби объективті шындықтағы нысан мен мазмұнның ажырамас біртұтастығын, тек субъектінің ақыл-ойында ажырауы мүмкін болып табылатын біртұтастықты айтып кетті. Ол былай деп жазды: "Нысан материясыз не субстанцияға, не болмысқа ие бола алмайды. Материя нысанның бар болғандығы арқасында бар, егер ешқандай нысан болмаған болса, ешқандай материя да болмаған болар еді"188.

Дегенмен, философтың бұл идеяны әрқашан жүйелі түрде жүргізбегенін айта кету жөн. Әл-Фараби өзінің кейбір тұжырымдарында материяға "нысандарды сыйлыққа тартушылар" немесе космостық іскер ақыл-парасаттың алып келетін шектен тыс идеялар түрінде нысандардың дербес өмір сүруі мүмкін екендігін айтады.

Ортағасырлық шығыстағы философиялық жүйелерде ойлаудың нысандары мен мазмұнының өзара қарым-қатынасы туралы мәселе осы жүйелердің ойлау әдістерін орта ғасырлық символизм ретінде сипаттау үшін өте маңызды. Өйткені, бұл өзара қарым-қатынастың қандай да болмасын баян етілуінде нысан мазмұнды "бейнелейтін", "білдіретін", "суреттейтін" болғандықтан, ол осылайша ой-пікірдегі жалпылық пен жекедаралықтың арақатынасын жасау, символдың қызметін атқарады. Бұл тұрғыда, сонымен қатар, ортағасырлық араб философтарының белсенді ақыл-парасаты туралы түсінігі де маңызды.

Әл-Фарабидің философиясының өзінде белсенді ақыл-парасат – "айдың астындағы әлемдегі" қозғалыстың себебі, бұл әлемнің ішкі заңдылығы, оның логосы. Ол барша адамдар үшін бірдей бар. Жеке-дара адамның ақыл-парасаты болса – кейіннен ие болған ақыл-парасат және небәрі біртұтастыққа, жалпыадамзаттық ақыл-ойға қосылғанына қарай дамиды. Соңғысы бұл жағдайда ортағасырлық терминдерде: өзіне тән ерекшелігі жоқ, космостық ақыл-парасат ретінде сипатталады. Ол мәңгілік, жеке-дара адам – өткінші, фәни.

Бұл тұжырымның мистикасы күмәнсіз, ол – философиядағы Платонның сара жолының жалғасы. Алайда, бұл ақыл-парасат тұжырымының барша адамдардың өздерінің қабілеттіліктерінде қандай да болмасын артықшылықты теріске шығаратын потенциалды теңдікті білдіретін демократиялық және гуманистік бағыты да күмәнсіз. Бұл ақыл-парасат тұжырымында барлығын көре алатын, болжай алатын құдіретті құдайға орын берілмеген, әулиелерге орын берілмеген. Қалыптасқан құдіретті монотеистік дін шарттарында-ақ бұл терең рационалистік тұжырымның Аристотельмен салыстырғанда дамуы ортағасырлық шығыс философиясының қосқан үлесін одан сайын айқын дәлелдейді.

Сондықтан, ортағасырлық шығыс философиясы тарихының баяндалуы адам ақыл-ойының тарихындағы маңызды звеноны "комментаторлық" ретінде көзден таса қалдырып отыр. Әл-Фарабиден кейін өзінің назарын дүниеге көзқарастық және гносеологиялық проблематикаға шоғырландырып отырған және ибн-Рушдың "қос ақиқат теориясының" құрылуымен аяқталатын "комментаторлық", бір жағынан, философиялық білімнің тарихын теориялық тұрғыдан пайымдау, екінші жағынан – жалпы ғылыми білімнің тарихын пайымдау болды. Сондықтан да "қос ақиқат" теориясы кейінірек ғылымның дербес мәртебесінің негізі болуға мүмкіндік алды.

Негізінде, құдай болмысының және әлем болмысының бірдей мәңгі екендігі идеясында қандай да болмасын нысанда қарастырылып отырған тұжырым әл-Фарабидің де, ибн-Синаның да туындыларында орын алған. Сонымен, ибн-Сина құдайды абстрактілі "бастапқы себеп" немесе "алғашқы қозғаушы" ретінде, бірақ уақыт мағынасында емес, "құдай табиғатының" қажеттілігі мағынасында бейнелейді. Құдайдың құдіретті күші өзгеріп отыратын және құбылыстардың сан алуандық әлеміне жетпейді. Құдай – шеңбері "өздігінен" дөңгелейтін "дөңгелектің белдеуі".

Ибн-Рушдтың құдай болмысы мен материалды әлем болмысының бірдей мәңгі екендігі туралы идеясы "қос ақиқаттың" гносеологиялық принципі болып табылады. Оның теориясы бойынша, философия мен дін ең ақырында сананың бірдей және сонымен тең ақиқаттарына алып келулері керек. Бірақ дінде ақиқат бейнелер арқылы бар, ал философия болса таза ақыл-ойдың жолымен жүреді.

Ибн-Рушдтың пікірі бойынша, нақты проблемаларда философия мен дін арасында қарама-қайшылық болуы мүмкін: бір нәрсенің ғылым тұрғысынан алғанда ақиқат болуы, теология тұрғысынан алғанда, керісінше, жалған болып шығуы мүмкін. Мысалы, рухтың ажалсыздығы философиялық тұрғыдан алғанда – негізсіз нәрсе. Жеке-дара рух емес, тек жалпыға бірдей ақыл-парасат өлімсіз. Жеке адам емес, адамның тегі мәңгі және өткінші емес. Бұл тұжырым дінге қайшы келеді, бірақ бұл — (философиялық) ақиқат.

"Қос ақиқат" принципінің баяндалуы небәрі ақыл-парасатқа (философияға) діндар қоғамда тірі қалуы үшін мүмкіндік беретін "казуистикалық айла" ретінде шектен тыс оңайлату болса керек. "Қос ақиқат" теориясы ортағасырлық мәдениеті әлемін екі дербес алаңға – рационалды пайымдау (философия мен ғылым) алаңы мен діни сырлар алаңына – дифференциялаудың көрінісі болып табылды.

"Қос ақиқат" теориясы гносеологиялық принцип ретінде кез келген ақиқаттың кеңмәтінділігін көрсетті. Оның үстіне ақиқатты пайымдаудың кеңмәтіні ретінде бұл жағдайда конвенциалистердің жаңа буржуазиялық философияда жариялағанындай, қандай да бір ғылыми теория емес, тұтас алғандағы мәдениет әлемі сипатталады. (Негізінде, орта ғасырда өмір сүрген адам үшін бұл әлем дуалистік болды, бірақ бұған қарамастан, "ақиқат кеңмәтінді" ол үшін бөлек ғылым емес, тіпті бөлек теория да емес).

Осылайша, "қос ақиқат" принципі символикалық ақыл-ойдың ұстыны болып табылады, өйткені дәл осы символ пайымдау кеңмәтінін, символ мен заттың арақатынасы кеңмәтінін білдіреді. Екінші жағынан, "екі жақты ақиқат" принципі ортағасырлық символизмнің ерекшелігін рационалистік символизм ретінде сипаттайды.

"Круги" в познании.

А-А: Наука, 1977. - С. 129-156.





ТӨРТІНШІ БӨЛІМ

ЖАҢА ДӘУІР ФИЛОСОФИЯСЫ

ЖАҢА ДӘУІР ФИЛОСОФИЯСЫНЫҢ КӨРНЕКТІ ӨКІЛДЕРІ

Әбдімәлік НЫСАНБАЕВ,

Төлеуғазы ӘБЖАНОВ

Жаңа дәуірдегі ғылымның және оның жалпы әдісінің қалыптасып дамуы таным теориясындағы қайшылықтарды шиеленістіре түспесе, оларды шешудің жолдарын таба алмады. Мұның өзі метафизикалық – механикалық әдістің таным үрдісінде ой-пікірге, пайымға көбірек сүйенгенін айқын көрсетті. Бірақ біз осы дәуірдегі эмпирикалық бағытты пайымдаудан шыққан, ал рационалистік көзқарасты зердеден пайда болған деп түйіндеуден аулақпыз. Алайда, осы кезеңдегі ғалымдар мен ұлы ойшылдардың көзқарасына көңіл аудара отырып, Бэкон, Декарт, Гоббс сияқты ойшылдардың көзқарастары мен таным теорияларында ой-пікірдің, пайымның ерекше орын алып отырғанын атап өтпеске болмайды.

Айталық, ағылшын ғалымы Ф.Бэкон "Жаңа Органон" атты шығармасында табиғатты өзінің зерттеу объектісі етіп ала отырып, одан шыққан білімнің қандай әдіспен қалай пайда болғанына назар аударады. Сөйтіп, ол философия мен ғылымда эмпирикалық және индуктивтік әдістердің негізін қалаушы болды. Бірақ, оның әдісінің бәрі тәжірибемен тығыз байланысты болып, кең көлемді теорияның тууына жол аша алмады. Мұндай тар өрістілік Бэкон сияқты философқа танымның әлеуметтік негізін ашып, адамның табиғатын түсінуіне мүмкіндік бермеді.

Ол табиғатты байлықтың көзі деп қарай отырып, оның негізгі мәнін, адамға қатысты жақтарын аша алмады. Сондай-ақ ұлы философтың ғылыми жинақтарымен бірге, негізгі кемшілігі қоғамды, ондағы қатынастарды түсінуде де айқын көрінеді. Ол орта ғасырдағы ақылдың адасушылығын тамаша көркем тілмен суреттеп бере отырып, оның мәнін терең түсіндіре алмады. Сондықтан да біз ағылшынның ұлы ғалымы, әрі философы Ф.Бэконнің жаратылыстану саласындағы ғылыми еңбегін зор бағалай отырып, оған тән тарөрістілік оның ғылыми әдісінде, әсіресе пайымның шеңберінен толық шыға алмағандығында жатыр дер едік.

Мұндай тарөрістілікті сезе отырып, одан шығудың жолын ақылдан, зердеден іздеген француздың атақты ғалымы, әрі философы Рене Декарт болды. Оның философиясы зерделі ойдың негізінде дүниені екі субстанциядан (латын тілінде – негіз деген мағынада), яғни материалдық және рухани негіздерден тұрады деп есептеді. Бұл екі субстанцияның мәнісі мынада – басқа заттың бар болуынан тәуелсіз өмір сүріп тұрған зат бір-біріне бағынышты емес, бір-бірінен келіп шықпайды. Айтайық, материалдық субстанция рухтан немесе санадан пайда болмайды. Сондай-ақ, идеалдық субстанция да алғашқы болып саналады, ол да өз алдына тәуелсіз, дербес. Бұл екеуінің өзіне тән ажырамас қасиеттері, атрибуттары бар. Материалдық субстанцияның атрибуты — тұрық немесе өріс, ал идеалдық субстанцияның атрибуты – ойлау. Бірақ жаратылыстану саласымен жан-жақты айналысқан Декарт шын мәнісінде осындай дуалистік (дуа – латын тілінде екі деген сөз) көзқараста қала алмады. Ол кейбір мәселелерді шешкенде өзінің осы көзқарасынан әрдайым ауытқып кетіп отырды.

Декарт ең алдымен жаратылыстану саласындағы ғалым болғандықтан оның ғылыми көзқарасы пайымнан гөрі зердені жоғары қойып, дүниетаным мәселесін сол арқылы шешуге тырысты. Өйткені, ол көптеген шығармаларында математиканы аса жоғары бағалап, оның нақты дәл шешім табатын принциптерін асыра дәріптеді.

Философиямен айналысқан Декарт математикалық принциптер сияқты философияны да абсолюттік негізде тудыру керек деп санады. Сондықтан да ол философияны негізгі бір тапжылмайтын, нақты принцип арқылы дамытуды көздеді. Философия тарихында әйгілі болған бұл принцип "күмәндану" деп аталады. Ұлы философ өзінің күмәндану принципін былай деп негіздеді: "Егер мен күмәндансам, онда менің ойлай алатыным сөзсіз. Егер мен ойлайтын болсам, онда менің өмір сүргенім".

Бұл принциптің маңызы сонда, ең алдымен орта ғасырлық схоластикалық, қатып-семіп қалған ұғымдарға қарсы күресті ерекше күшейте түскендігінде. Сонымен қатар бұл принцип зерде арқылы таным үрдісіне қарай бағытталған жаңа жолды көрсетіп берді. Атап айтқанда, ол ең алдымен ешқандай да күмәндануға болмайды деп есептелген діни, ортағасырлық көзқарасты ендігі жерде толығынан талқандап, оның нәтижесін іске алғысыз етіп шығарды. Сөйтіп, Декарттың күмәндану принципі ғылым мен философияның ескі көзқарастардан арылып, жаңалыққа бой ұруына мүмкіндік туғызды. Өз принципі арқылы Декарт ғасырлар бойы өзгермейді деп келген қиюы қашқан қағидаларды теріске шығарды.

Декарттың бұл принципінің пайда болуы мен дамуы философия тарихында маңызы үлкен жаңалық болып, ойлау үрдісінің ілгері өрістеуіне жол ашты. Бұл принцип "егер мен күмәндансам, онда менің ойлай алғандығым деген эмпирикалық, яғни тәжірибеге ғана сүйенген әдіске қарама-қарсы рационалдық әдістің тууына себепкер болды. Декарттың рационализмі ақыл мен зердені аса жоғары бағалап, оны білімнің негізгі қайнар көзі деп санады. Мұндай көзқарас білімнің сезім мүшелерін үнемі алдайды, олар нақты білім жасауға дәрменсіз. Олай болса біз ойлау үрдісінде тек ақылға, зердеге ғана сенуіміз қажет. Декарттың рационализмі таным үрдісіндегі тәжірибе мен сезім мүшелерінің рөлін анықтай алмағандықтан әдістегі сыңаржақтылықты тудырды. Сондықтан да болар принциптің екінші жартысындағы: "Егер мен ойлайтын болсам, онда менің өмір сүргенім" деген идея Декарттың философиясында толығынан жүзеге асып, өз нәтижесін бере алмады. Демек, бұл принциптің екінші жартысы XVIII ғасырдың аяғында XIX ғасырдың басында қалыптасқан классикалық неміс философиясының пайда болуына үлкен үлес қосқан негізгі тұтқа болды.

Декарттың зердені тым жоғары бағалауы, рационалды танымды асыра дәріптеуі таным үрдісіндегі сыңаржақтылықты тудырып, үлкен қиыншылықтарға алып келді. Сондықтан да ұлы ғалым Декарт білімнің қайнар көзін таба алмай, өзі бір уақытта қатты сынға алған діни көзқарастардың негізгі қағидаларына жармасуға мәжбүр болды. Сөйтіп оның рационализмі адамның басында туа пайда болатын идеялар бар деген қате қорытындыға алып келді. Декарт логика мен математиканың негізгі ұғымдары және принциптері адамның бойында туа біткен, олар тәжірибеден келіп шықпайды деп уағыздады.

Декарттың философиясы жаңа заман көзқарасының дамуына үлкен әсерін тигізді. Ол алдымен материя мен қозғалыстың арасын диалектикалық түрде бейнелей отырып, заманында үлкен оқиғаға айналған жаңалықтар ашты. Солардың ішінде ұлы ғалымның айнымалы шама туралы ілімі математикадағы жаңа беталыс болса, осының арқасында дифференциялдық және интегралдық есептеу қажет екендігі өзінен-өзі түсінікті бола кетті. Ал, осы жаңалықты жалпы және тұтас алғанда Ньютон мен Лейбниц аяқтап шыққан еді189.

Жаратылыстану саласындағы ғылыми жаңалықтар мен қоғам өміріндегі ұлы өзгерістердің орталығында айналып, жаңа қоғамның барынша дамып, өркендеуіне жол ашқан Англияның елінен Т. Гоббс сияқты ойшыл дүниеге келді. Оның философиясы өзіне дейінгі өмір сүрген атақты ойшыл Ф. Бэкон бастаған ілімді ілгері дамытты. Бірақ, Гоббс Англияның аса бір күрделі әрі қайшылыққа толы дәуірінде өмір сүрген ойшыл еді. Сондықтан да ол өз заманында пайда болған ғылыми әдістерді пайдалана отырып оларды қоғам өмірімен, адам туралы іліммен байланыстыруға тырысты. Сондықтан да біз бұл ойшылды Бэкон философиясын дамытушы ғана деп көрсетумен шектелмей, оның қоғамның саяси-әлеуметтік мәнін ашуда ерекше бой көрсеткен алдыңғы қатарлы көзқарастарына тоқтала кетуді жөн көрдік. Өйткені, Гоббс қоғам мен адам туралы көптеген тың ойларды айта отырып, ойлау үрдісіндегі пайымның шеңберінен шыға алмағандықтан, саяси-әлеуметтік өмірді метафизикалық, механикалық әдістің негізінде ғана қарады.

Т. Гоббстың саяси-әлеуметтік, қоғамдық көзқарасын айқын бейнелейтін шығарма – "Левиафани. Бұл шығарма қоғамның пайда болуын, оның даму жолдарын жан-жақты талдауға әрекет жасайды. Ұлы ойшыл қоғамды екі дәуірге бөледі. Алғашқы дәуір табиғи деп аталады. Мұндағы адамдардың барлығы тең құқылы, олар барлығына, яғни заттарға толық иелік етеді. Бірақ, бұл тең құқылық адамдардың арасындағы өзара қақтығысқа, соғысқа, бірін-бірі қырып-жоюға, сөйтіп адамзаттың жер бетінен құрып кетуіне әкеліп соғатын еді. Сондықтан да адамдар өзара келісе отырып, "мынау менікі, мынау сенікі" деген құқықтық қатынастарды тудырады. Мұның өзі әркімнің жеке меншігінің пайда болуына әкелді. Ал, жеке меншікті қорғау керек. Ол үшін белгілі бір күш, әкімшілік орын, яғни мемлекет қажет. Ендігі жерде адам баласы екінші дәуірге аяқ басты, яғни бұлардың шығуы қоғамның тууына әкеліп соқты. Сөйтіп, Гоббстың ойынша қоғамның шығуы заңды түрде жеке меншік пен мемлекеттің тууына әкеліп соғады. Олай болса меншік, мемлекет әрі заңды, әрі қажетті, әрі объективті әрі қасиетті. Ендеше, заңды түрде пайда болған бұл үрдіске қарсы шығуға болмайды.

Т. Гоббстың саяси-әлеуметтік көзқарасында жеке меншік пен мемлекеттің шығуы заңды үрдіс деп қаралып, оны қасиеттеп, қастерледі. Олай болса меншік пен мемлекетке қарсы шығу адамзаттың табиғатына, белгілі бір заңдылыққа қарсы шығу деген сөз. Сөйтіп, ұлы ойшыл Т. Гоббс жаңа туған қоғамның мүддесін философиялық негізде қорғап шықты190.

Зерделі ойға сүйенсек, Т. Гоббс өзінің тура көзқарасында қоғам мен адамның мәнін метафизикалық, механикалық негізде түсіндірді. Мұның өзі қоғамды механикалық қатынастардың жиынтығы сияқты қарауға әкеліп соқты. Ал, адам болса, ол тек қана табиғаттың жемісі, оның ақылы санасы, ойы, зердесі жаратылыстану ғылымы арқылы түсіндірілді. Мұндай көзқарас адамның негізгі мәнін ашудан аулақ жатыр еді. Сондықтан да сайып келгенде, Гоббс адам адамға дос болмайды керісінше, адам адамға қасқыр деген идеяны тудырды. Адамгершілік принциптерін ұсына отырып, жеке меншік тудырған мораль мен парасатты қатты сынады адамды механикалық негізде қарау Гоббстың философиясында зерделі ойға, үлкен қайшылықтарға ұрындырды. Мұндай көзқарас жаңа қоғамда өмір сүрген адамдардың рөлін, қоғамдық еңбегінің мәнін ашып бере алмады. Сондықтан да XVII-XVIII ғасырлардағы метафизикалық материализм үстемдік етіп тұрған кезеңде адамға деген дұшпандық көзқарас пайда болды. Міне, осының кесірінен адам жай механизмнің, сайып келгенде машина деген ұғымның айналасында қалды.

Алайда, Т. Гоббстың саяси-әлеуметтік көзқарасы, оның мемлекет, қоғам, адам туралы ойлары кейінгі дәуірге ерекше әсер етті. Әсіресе, XVIII ғасырдағы француз философтары мен ағартушылары ұлы ойшылдың саяси-қоғамдық ықпалының негізінде өздерінің ойларын өрістетті. Француз ағартушылары ескі идеологияға қарсы күресте Гоббстың қоғам туралы негізгі идеяларын пайдаланды. Әсіресе, француздық ағартушы, жазушы, демократиялық ағымның көрнекті өкілі Ж. Ж. Руссо ағылшынның осы философияның қоғам, мемлекет туралы идеяларын аса жоғары бағалап, өзі де соның ықпалында болды. Ж.Ж. Руссоны қатты толғандырған идеялардың бірі мемлекет пен ондағы адамдардың арасындағы қоғамдық қатынас болатын, Гоббстың айтуынша, адамдар өз мемлекетін өздері еркін тудырды. Мұны олар дұрыс түсіне ме, жоқ па мәселе онда емес. Мәселе басқада. Адамдардың өз қолдарымен, өз ойларымен тудырған мемлекеті дами келе толық дербестікке ие болады. Кейін біртіндеп ол адамдарға өзінің үстемдігін жүргізеді. Қол астындағы бағынышты азаматтарды қуғын-сүргінге ұшыратып, жазалап түрмеге қамай бастайды. Мұндай жағдай бірте-бірте адамдардың еркінен айырылып, құлдық негізде қалуына әкеліп соқты. Сөйтіп, адамдар табиғаттың әлі танылмай жатқан қаһарлы күштерінен бірте-бірте босанып шыққанымен, Левиафан (бұл інжіл ертегісіндегі алып жыртқыш жайын балық бейнесі) мемлекеттің құрығына ілігеді. Сөйтіп, адамдардың өздері құрып, өздері өмір сүріп отырған мемлекетті жатсынуы, өгейсуі басталады. Гоббстың осындай философиялық идеясы келесі ғасырда пайда болған Ж. Ж.Руссоның көзқарасымен келіп ұласты. Сөйтіп, Т. Гоббстың жатсыну, өгейсу деген категориялары басқа да философтардың алдыңғы қатарлы көзқарастарының тууына үлкен эсер етті. Ағылшынның ұлы ойшылы Гоббстың бұл проблемасы жаңа туып келе жатқан қоғамның қайшылықтарын бірте-бірте түсінуге жол ашты десек, қателеспеген болар едік.

2. СПИНОЗА

Философия тарихында жаңа дәуірден басталатын таным теориясының екі ағымы (эмпиризм мен рационализм) толығынан қалыптасып, мұның өзі олардың арасында үлкен қайшылықтар тудырды. Бұл жағдайларға талдау жасай отырып, мұндағы пайым мен зердеге байланысты мәселелерді диалектикалық негізде шешу керек. Философия тарихына тереңірек үңіле отырып, мынандай бір ойды айта кеткенді жөн көрдік. Рационалистік ағымның сонау Р. Декарттан басталатын негізі әрі қарай дами отырып, диалектикалық ойдың пайда болуына зор ықпалын тигізді. Мұның өзі осы зерделік ойдың кеңінен өріс жайғандығына дәлел. Біз осы ойымыздың дұрыстығына көз жеткізу үшін XVII ғасырдағы ұлы ойшыл, философ Б. Спинозаның көзқарасына тоқтала кетуді жөн көрдік. Оның негізгі шығармалары "Этика", "Құдай", "Адам және оның бақыты туралы қысқаша трактат", "Діни – ілімдік саясат туралы трактат" тағы басқа шығармалары негізінен, рационалистік көзқарасты уағыздады.

Б. Спиноза өзінің рационализмінде сол кездегі дедукциялық геометриялық әдісті пайдалана отырып, ойлау мен болмыстың арасындағы қатынасты логикалық тұрғыдан қарауға әрекеттенді.

Логикалық даму қарапайымнан күрделілікке, абстрактылықтан нақтылыққа өту үрдісінде сезімділікке, тәжірибеге сүйенбей-ақ жаңадан білім бере алады. Бұл үрдіс қалай өтеді? Сондай-ақ, ақиқат дегеніміз не? Міне, Р. Декарттың философиясында толық шешілмей қалған осы сұрақтарға Спиноза жауап беруге кірісті. Ұлы философ ең алдымен дүние бір негізден тұрады, ол – табиғат деп есептеді. Ендеше, Декарт айтқандай, субстанция екеу емес, ол – жалғыз. Табиғат – субстанция, себеп-салдарлы байланыстар өз-өзіне себеп арқылы пайда болып дамиды. Бұл субстанцияны тудыратын сырттан келген ешқандай күш жоқ. Субстанция-табиғат өзін-өзі жаратушы, жаратылған және әрі қарай жаратылып дами бермек. Ендеше, субстанция-табиғат шығармашылық үрдіс. Мұндай шығармашылық тек құдайға ғана тән. Сондықтан да Спиноза өзінің философиясында субстанция-табиғатты құдай деп қарайды. Бұл әрине толығынан алғанда, діни-мистикалық көзқарас емес, мұндай ілім жаңа дәуірде орын алған пантеистік (құдай мен табиғат қатар жаратылған деген ілім) көзқарас болып табылады. Мұндай көзқарастың пайда болуы зерделі ойдың жемісі екендігі өзінен-өзі көрініп тұр. Бірақ, бұл идея P. Декарттың дүниетанымына қарама-қарсы. Өйткені, Декарт екі субстанцияны қатар өмір сүреді деп мойындаса, Б. Спиноза субстанцияны – табиғатты біреу ғана деп уағыздайды. Егер Декарт ойлауды адамның жаныменен ұштастырып қараса, Б. Спиноза адамның жанын тек модус (субстанцияның қалпы) деп біледі.

Пайымға жете көңіл бөлмесе де ұлы философ Спиноза субстанция-табиғат туралы көзқарасында көптеген ойларды айтты. Оның ойынша субстанция-табиғат атрибуттан тұрады. Оның бірі – тұрық, өріс, ал екіншісі – ойлау. Ұлы ойшылдың бұл көзқарасы оның шығармаларын зерттеуші ғалым-философтардың арасында көптеген әp түрлі пікірталастарды тудырды. Кейбір зерттеушілердің айтуынша, субстанцияның-табиғат-атрибуты – тұрық, өріс деп анықтау ойға қонымды да, ал енді біреулер субстанцияның екінші атрибуты ойлау деген пікірге келісе қоймайды. Кейбір зерттеушілердің айтуынша бұл жерде, яғни философтың ойлауының табиғатқа тікелей қатысы бар, оның өмір сүру формасы деп есептеуі гилозоизмге (бүкіл табиғат ойлайды деген көзқарас) ұрындырып отыр. Ал, шындығында Б.Спинозаның ойлау – табиғат-субстанциясының атрибуты деп анықтама беруі, біздің ойымызша, дұрыс пікір. Себебі ойлау үрдісі адамның материалдық органы – мидың ғана жемісі емес, ол бүкіл қоғамдық дамудың, қоғамдық қатынастардың туындысы. Ал, қоғам дегеніміз табиғаттың жалғасы, оның ілгері дамуы.

Спинозаның философиясы ойлау үрдісіндегі зердеге сүйене отырып, көптеген диалектикалық проблемаларды көтерді. Солардың ішінде адам туралы проблеманы қысқаша айтып кеткен жөн. Өйткені, Спинозаның философиялық жүйесі сырт қарағанда адам туралы емес, тек қана табиғат жөніндегі ілім сияқты болып көрінуі мүмкін. Шындығына келгенде, Спиноза адамды "құдай" дәрежесіне дейін көтермейді, керісінше, оны сол қалпында, оған тән кемшіліктерімен, жетістіктерімен талдауға әрекеттенеді. Оның диалектикалық көзқарасының бір ерекшелігі адаммен құдайдың арақатынасын терең талдап бергендігінде болып отыр. Ұлы ойшыл Спинозаның айтуынша құдай бар, бірақ адамдар оны басқаша бейнелейді. Кейде адамдар өздерінің барлық қасиеттерін, бар ерекшеліктерін құдайға ғана таңып, келе-келе өздері бәрінен айырылып, жұрдай болады. Сөйтіп, құдай адамдар сияқты олқылықтары мен кемшіліктері бар, белгілі бір ұлтқа жататын бейне болып шыға келеді. Міне, сондықтан адамдар өздерінің қандай жағдайға душар болғандықтарын сезбей де қалды. Ал, шындығына келгенде құдай адамдарға түсініксіз, оларға ешқандай ұқсастығы жоқ абстрактылы белгісіз бір нәрсеге айналады. Сондықтан да оны жеке алып бейнелеу, суреттеу, ол жөнінде дәлелді пікір айту өте қиын. Сөйтіп, Спиноза құдай мен адамның арасындағы байланысты анықтай отырып, құдай туралы ілімдегі дін иелерінің ұзақ жылдар, тіпті ғасырлар бойы орын алып келген идеологиясына аямай соққы берді. Сонымен қатар Спиноза "құдай жоқ" деп мәселені оп-оңай шешуге ұмтылған атеистерді де барынша сынға алды. Осыдан келіп ол "құдай" деген тек жалаң ұғым, ал шын мәнісінде ол – табиғат болып шығады. Оны түсіну үшін жан-жақты зерттеп, оның заңдылықтарын ашып, адам өмірінде, қоғамда, практикалық негізде пайдалана білу қажет деп білді.

Ендеше, адамнан тыс тұратын осы объективті күшті (табиғатты) алдымен түсініп, айқындап, оның ықпалынан шығу керек. Өйтпейінше, адамдардың табиғаттан өзін-өзі айырып, өзін-өзі тани алмай қалуы сөзсіз. Сөйтіп, адамдар надандықтың әзәзіл күшінің құрбаны болады.

Шынында да адамдар қаншама ғасырлар бойы надандықтың құрбаны болып, діни шырмаудан, реакцияшылдық-идеологиялық құрсаудан құтыла алмай келді. Әлі де болса олар осы тағдырдың тауқыметін басынан кешіруде.

Мұндай надандықтың күші адамдарды көктегі құдайға ғана емес, жердегі жеке адамға да табынушылыққа алып келгенін сан ғасырлар бойғы тарихтың тағдырынан да, біздің еліміздің өмірінен де көріп отырмыз.

Спинозаның философиясындағы аса бір ерекшелік – өзі жаратылыстану саласын жетік білгенімен, философияны және өзінің көзқарасын геометриялық, математикалық формада баяндағанымен, ол ғылымдар саласын асыра дәріптемейді. Мұның өзі оның философиясындағы ойлау үрдісінің негізгі бір танымдық әдісі ретінде қабылданып, зерде, жаратылыстану саласының жетістіктерін толығынан түсіндіруге бағытталды. Бірақ ол осы әдіс арқылы философияны жаратылыстану саласынан кейін қоюға барынша қарсы еді.

Айталық, Спиноза атақты философ Декарттың "психико-физикалық" проблема арқылы "жан мен тәннің" арақатынасын шешпекші болған әрекетіне ашықтан-ашық қарсы шықты. Ол Декарт қиналған бұл мәселені өзінің зерделік ойлауы арқылы шешіп берді. Өйткені, Спинозаның ойынша адамның жаны (рухы) мен тәнінің арасында ешқандай қатынас жоқ, болуы да мүмкін емес. Ал, бұлардың арасында себеп-салдарлы байланыстардың да орын алуына ешқандай қисын жоқ. Өйткені, олар (жан мен тән) екі бөлек нәрсе емес, керісінше, біреу-ақ, біртұтас. Спиноза бұл жерде денесіз жан бар деген даурықпалы діни-теологиялық ағымдардың іргетасын қалаған идеологтарды, сондай-ақ, "жансыз дене" бар деген, "жан", "рух", "ойлау" т. б. категорияларсыз-ақ өмір сүруге болады деген метафизикалық, механикалық көзқарастарды тудырған ойшылдарды да сынап өтті.

"Ойлаудың табиғатын" жекелеген индивидтің денесі мен миының ішінде жатқан құбылыстар мен оқиғалар арқылы түсінуге болмайтыны осы Спинозаның философиясында айқын көрінеді. Өйткені, бұл оқиғаларда сыртқы құдіретті себептердің, әмбебап қажеттіліктің әсері бейнеленген. Тек осы күштердің аясында ғана барлық денелер, оның ішінде адамның денесі қозғалып, іс-қимыл жасай алады. Ендеше, ойлау үрдісін тек мидың ғана жемісі деп қарау, жеке адамның денесімен ғана шектеу ағаттық болар еді. Ал ойлауды тудыратын тек қана адамның денесі емес, бүкіл шексіз денелердің жиынтығы. Адамның денесі болса осы бір тұтастықтың, табиғаттың бөлігі ғана. Ал, ойлауды субстанцияның, табиғаттың атрибуты деп қарау сол заманда пайда болған механистік, мета-физикалық көзқарастың ғана әсерінен емес еді. Бұл – одан кейінгі жерде де екі жүз жылдан астам өмір сүрген, тек қана жаратылыстану саласының қорытындыларына сүйеніп келген сыңаржақ дүниетанымға қарсы бағытталған соққы болатын.

Кейін біртіндеп Спинозаның осы ойы көптеген ойшылдардың еңбегінде кеңінен қолдау тапты. Олардың ойларының негізін Ф. Энгельс қолдай отырып, ғылым мен таным саласындағы рөлін былай деп көрсетеді: "Алайда, пәле мынада: механизм, сондай-ақ, XVIII ғасырдың материализмі де абстрактылы қажеттіліктен еді, сол себепті де ол кездейсоқтықтан арыла алмайды. Материя адамның ойлайтын миын дамытады деген факті ол үшін таза кездейсоқтық болып табылады..."191.

Ойлаудың табиғаты белгілі бір дененің, оның іс-әрекетінің өзгешелігінде ғана емес, керісінше, оның нақты түрде денелік іс-қимыл жасау қабілетінде жатыр. Ендеше, дененің ойлау қабілетіне ие болуы оның өз іс-әрекетін дүниедегі барлық денелер жиынтығының әмбебап қажеттігінен келіп шығатынын бейнелеуінде.

Бұл жерде Спинозаның нағыз ғылыми принципті ұстап, Декарттың діни-мистикалық негіздегі "ерік бостандығы" деген тезисіне қарсы шығып отырғанын байқаймыз. Декарттың "Ерік бостандығын", яғни "жанның" (рухтың) іс-қимылға деген қабілетін материалдық денеге, белгілі бір жағдайлар жиынтығына абсолютті түрде тәуелсіз деп қарауы философия тарихында кейінгі ойшылдардың тарапынан кең қолдау тапқан еді. Бұл идея жаңа дәуірде Кант пен Фихтенің, олардың ізбасарларының, қолдауына ие болып, біздің заманымызда экзистенциалистік философиялық көзқарастарға сәйкес келді192. Спинозаның ойынша, бостандықты бұлайша түсіну біздің ақыл-ойымыздың объективті дүниені дұрыс ұғына алмауынан туған еді.

Осыған орай Спиноза бостандық проблемасын ең алдымен объективті дүниені, табиғатты, яғни бізді қоршаған қажеттілікті танумен тығыз байланыстырды. Табиғатты, яғни қажеттілікті барлық адамдардың іс-қимылының логикасын терең түсініп, соған тән адамдардың сапалық қызметі, одан шығатын олардың мақсаты мен оны іске асырудағы құралдары, объективті дүниенің барлық жақтарының өзара байланысынан әкеліп шығарады. Міне, мұндай көзқарас ортағасырлық схоластикаға ғана емес, сол кездегі керітартпа философиялық ілімдерге де негізгі соққы болып тиді. Сондықтан да бұндай көзқарасты фатализм деп атап, оның өміршеңдігін байқамау ағаттық болар еді. Күні бүгінге дейін өздерін материалистерміз деп кеуде қағатын кейбір ойшылдардың, философтардың Спиноза көрсетіп берген қажеттілік пен кездейсоқтықтың диалектикасын әлі де түсіне алмай келе жатқанына таң қаласыз.

Спиноза өзінің еркіндікке берген анықтамасы арқылы объективті дүниенің негізіне зерделі ой арқылы жол ашып берді деуге болады. Оның қажеттілікті ұғыну адамдарды олардан тыс тұрған табиғи жағдайлардың көзсіз, соқыр құлына айналдырмай, керісінше оның қожасына, билеушісіне айналдырады деген қағидасы өте маңызды болды.

Спиноза өзінің ілімінде материалды дүниені біртұтас, ешбір қоспасыз, ешбір бөлшектеусіз қарап, талдауды ұсынды. Бөлшектелген заттардың жиынтығы табиғатты құрап, ондағы қарама-қарсылықтар мен қайшылықтарды тудыра алмайды. Керісінше, қарама-қарсылықтар мен олардың қайшылығы біртұтас жалпылықтан, оның себеп-салдарлы өзара байланысынан шығады. Мұндай көзқарас ғылыми дедукциялық ақиқат жолы болатын. Егер эмпирикалық, күнделікті көзге бірден түсетін қарама-қарсылықтарды алып, оларды алғашқы деп қарап, талдай бастасақ, солардың ішіндегі бірлігін және қажетті өзара байланысын ашу мәселесі шешілмейтін қиындыққа тап болар еді. Осыдан келіп таным үрдісіндегі пайымның дәрменсіз тірлігі өзінің нәтижесіздігін көрсетер еді.

Ал Спиноза зерделік ой мен таным теориясын ілгері дамыта отырып, әуелі бастапқы бірліктің (тұтастықтың) негізін түсініп, одан оның не себепті бір-бірінен айырмашылықта болатынын, келе-келе тіпті қарама-қарсы жақтарға бөлінетінін зерттеуге кіріседі. Бұл негізгі принцип диалектикалық деп аталып, К. Маркстың "Капиталы" да осы принциптің ізімен эмпирикалық нақты заттардың пайда болуының, олардың шығу тегінің, тарихи жолының логикалық формасын жасады.

Мұндай зерделік, диалектикалық принциптің тарихи жолы бізді таным үрдісі мен ғылыми талдауда жекені тұтастықтан бөліп алып, немесе жалпыны жекеден оқшаулап, олардың әрқайсысын асыра бағалаудан сақтандырады. Өйткені, жекені тұтастықтан бөліп қарау және оны абсолюттендіру позитивизмге, неопозитивизмге әкеледі, яғни әрбір бірлік, тұтастық объективтік дүниеде емес, біздің ойлау үрдісімізде ғана, тілдің құрамында ғана деген теріс көзқарас туғызады. Ал, тұтастықты, бірлікті жекеден бөліп алып қарау, оны жоғары бағалай отырып, абсолюттендіру бізден тыс идея, рух, ерік, тағы сол сияқтылар бар деп есептейтін, дүниенің өзі солардың жаратуының жемісі деп санайтын сонау Платон мен ІІІеллингтен басталып, Гегельмен аяқталатын объективтік философиялық; сыңаржақ ағымға әкеледі.

Спинозаның зерделі философиясының тағы бір ерекшелігі – оның диалектикалық принциптерді тудыра отырып, оны өзінің ілімінде жан-жақты қолдануы. Ол Декарттың сыңаржақ рационалиста көзқарасына қарсы шыға отырып, дегенмен оның жаратылыстану іліміне сүйенді. Алайда, Декарттың көзқарасындағы философияны ғылымдардың жиынтығы ретінде қарап, зерттеуге бағытталған пайымдаушы ойға ашықтан ашық қарсы шығуы өзінің маңызын күні бүгінге дейін жоғалтқан жоқ.

Спинозаның ең негізгі зерделік ойға сүйенген идеясы заттардың табиғатына да және зердеге де тән жалпылықтың, тұтастықтың болуын ашып көрсету. Идеялардың арасындағы байланыс заттардың байланысы мен реттілігіне сәйкес келуі керек. Ал бұл сәйкестік жалпы логикаға бағынады. Олай болмаған жағдайда ақыл-зерде өзіне тән логиканың жолымен ғана кетіп, тек шатастырудан басқа ештеңе тудырмайды. Ал, ақыл-зерденің негізгі міндеті – абстрактылық ұғымдарды абсолюттендірмей, оларды өз орнына пайдалану.

Ғылым мен мәдениеттің логикасын жасау үрдісінде Спинозаның зерделі философиясының атқарған рөлі ерекше. Ол ойлау үрдісінің диалектикалық мәдениетін жасады. Табиғат адам арқылы өзін-өзі тани ала ма? Немесе адам арқылы табиғатты денесіз және ешбір кеңістіксіз өмір сүретін "интеллект" ретінде ғана сезініп, тануға бола ма? Бұл берілген сұрақтар күні бүгінге дейін адам баласының дүниетанымы үшін өте маңызды болып отыр. Табиғатты танитын және оны зерттейтін "ақыл", "рух" немесе "зерде" емес, тек қана нақты түрде кеңістік пен уақытта өмір сүретін, ақылға, рухқа, зердеге ие болған Адам ғана. Тек адам арқылы ғана табиғат өзін-өзі және өзінің шексіздігін таниды. Мұның өзі сонау көне грек заманындағы Аристотельден бастап Спинозаға жалғасқан, кейінгі ойшылдар Шеллинг, Гегель, Шопенгауэр арқылы дамып отырған, біздің заманымызға да келіп жеткен сыңаржақтықты, объективтілікті тым асыра бағалаған бағытқа соққы болып тиді.

Спиноза ғылымды және білімдерді қорғау үшін құдай туралы ілімнің тілін пайдалана білді. Ал, қазіргі замандағы кейбір ойшылдар білімнің тілін пайдалана отырып, не түрлі реакцияшыл керітартпа көзқарастарды қорғап отырғанына таң қаласыз. Спинозаның қазіргі барлық идеалистерден айырмашылығы да осында.

Спинозаның философия тарихында қалдырған бір үлкен үлесі оның монистік ғылыми принципі. Бұл принцип бойынша табиғат жалғыз – біртұтас зат. Оның өзіндік ішкі даму заңдылығы бар. Ол уақытша ғана мәңгілік, кеңістік жағынан шексіздік пен шетсіздікке ие, ал енді субстанция тудырған модустар әрдайым өзгеріп, дамып отырады. Олар не мәңгі шексіз, немесе уақытша-шекті-шетті болып келеді. Мұндай зерделі көзқарас табиғатты біртұтас деп біледі, сонымен бірге ол механизм емес, механикалық заттардың қосындысына жатпайды деп атап көрсетеді. Табиғатты бұлай қарау, оның ішкі байланыстарын ашуға ұмтылу, диалектикалық үрдіс екендігін анықтау өз заманында үлкен жаңалық болды. Оның бұл диалектикасы жаратылыстану саласына үлкен септігін тигізіп, ондағы себеп-салдарлы байланыстарды толығынан ашуға жақындады.

Б. Спинозаның диалектикалық көзқарасы мынандай мәселелерді шешкенде де айқын көрінеді. Ол өзінің зерделі философиясында ең алдымен ақиқат туралы проблеманы жан-жақты зерттеп шықты. Ақиқатты жан-жақты талдай отырып, оның адасушылықпен диалектикалық өзара байланысты екендігін анықтады. Ұлы ойшыл адасушылықтың ақиқатсыз, ақиқаттың адасушылықсыз болмайтындығын айқындап берді. Ақиқат осы адасушылықтың мәнін аша отырып, шындықты көрсетті. Бұл көзқарас сонау Аристотель заманынан бері келе жатқан "ақиқат дегеніміз, объектінің шындықпен сәйкес келуі" деген қағидаға қарама-қарсы еді. Олай болса, ақиқат объективті шындықтың өзін адасушылықпен байланыстыра отырып қарайды. Кейін бұл көзқарас классикалық неміс философиясының үлкен өкілі – Гегельдің ақиқат пен шындықтың диалектикалық байланысын ашуына үлкен ықпалын тигізді.

Б. Спинозаның зерделік диалектикасы еркіндік пен қажеттіліктің өзара байланысын ашып, олардың таным үрдісінде маңызды рөл атқаратынын айқындап берді. Еркіндік дегеніміз Спинозаның тілімен айтқанда, қажеттілікті тану. Олай болса еркіндік адамның өз өміріне, оны қоршаған дүниеге тығыз байланысты. Сондықтан да адам өзі өмір сүріп отырған ортаны жете танып, түсіну арқылы ғана еркіндікке ие болады. Мұндай көзқарас сол Спиноза өмір сүріп отырған заманда ғылым саласы мен философия үшін аса маңызды еді. Мұның өзі дүниеге деген ғылыми көзқарастың дамуына, қоғамдық өмірдің қайшылыққа толы қилы-қилы белестерін түсінуге барынша мүмкіндік беріп, ойлау үрдісінде жаңадан бір даңғыл жол ашты.

Алайда, бұл анықтама сол дәуірдің алдыңғы қатарлы ағартушылық көзқарасының жемісі болатын. Еркіндікті диалектикалық (ғылыми) тұрғыдан түсіну кейінгі дәуірде, әсіресе XVIII-XIX ғасырларда басталды193.

Б. Спинозаның зерделік философиясы ғылымда да маңызды рөл атқарды. Өз заманының және одан кейінгі дәуірдің алдыңғы қатарлы ғылымдары мен ойшылдары оның жемісті идеяларына сүйене отырып, көптеген жаңалықтар ашты. Айталық, атақты психолог Л. Выготский "Эмоциялар туралы ілім" деген еңбегінде ұлы ойшыл – Спинозаның психологиялық жоғары жүйке қызметінің физиологиямен, психологиялық үрдістердің "сыртқы тәртіптерімен" өзара әрі тығыз байланысты екенін шебер түрде талдағанын және ұлы философтың осы принциптерінің өте маңызды екенін жан-жақты көрсетіп берген.194

Дегенмен, Б.Спинозаның зерделік философиясы ұзақ жылдар бойы (екі ғасырға тарта уақыт) бағаланбай, оны көптеген ойшылдар мойындамай келді. Соған қарамастан оның көзқарасы, дүниетанымы және зерделік философиясы қазіргі біздің заманымызда, нарықтық экономика өріс алып отырған кезеңде адамдардың ішкі дүниесін тану үшін ерекше маңызды болып отыр.

Б.Спинозаның философиясы пайыммен шектелмей, қоғам өмірінің ендігі жердегі қайшылығы зерде арқылы анықталатындығын айқын көрсетті. Яғни, Спинозаның зерделік философиясы сол заманның саяси-әлеуметтік, қоғамдық дамуына байланысты адамдардың практикалық қызметін жаратылыстану ғылымы арқылы зерттеумен тұйықталмады. Спиноза бұл мәселені, яғни адамның өмірі мен оның ойлау үрдісін, рухани дүниесін талдап түсінуде геометриялық ғылыми-зерттеу жолдарының олардың әдістерінің жеткіліксіз екендігін сезінді. Сондықтан да болар ол ендігі жерде өзінің рационалды әдісіне негізделген зерделі ойлаудың күшін пайдалануды мақұл көрді. Ал зерделі ойлау қоғам мен адам өмірінің сан қилы қиыншылықтарын тереңінен аша түсетін диалектикаға қарай бастайтын жол еді. Ендеше, Спинозаның философиясы диалектикаға қарай бет бұрды десек, қателеспейміз.

Бірақ, жаңа дәуірдің XVII-XVIII ғасырларында философия тарихында диалектикалық әдіске келу көптеген қиын-қыстау жолдардан өтті. Ең алдымен жаңа дәуірдегі таным теориясында бір-бірінен алшақ кете бастаған эмпиризм мен рационализмнің өзара күресі, талас-тартысы бұл мәселені дер кезінде шешуге едәуір кедергі болды. Дегенмен де соны әдіс, тың ой-өрісін іздестіру, бірде пайымға, бірде зердеге бас ию жаңа дәуір философиясында кеңінен жүріп жатты.

3.Локк

Сондай ізденіс пен талпынысты біз ағылшынның көрнекті философы, қоғам қайраткері, ұлы ойшылы Дж. Локктің философиясынан айқын көреміз.

XVII ғасырда Англияда болған саяси-әлеуметтік өзгерістер ғылым мен техника саласында да, сондай-ақ, ойлау үрдісінің дамуында да көптеген жаңалықтар әкелді. Бұл жаңалықтар, әсіресе, 1688 жылғы ағылшын қала буржуазиясы мен ауылшаруашылық аристократиясының өзара ымыраға келуімен тығыз байланысты еді. Осындай ірі төңкерістер мен өзгерістерді басынан кешірген ұлы философ Локк өз қоғамындағы қайшылықтардың шиеленісе түскенін шығармаларында айқын көрсетіп берді.

Оның "Адам ақыл-ойының тәжірибесі туралы" деген еңбегінде философия тарихында бірінші рет таным теориясының жүйеге келген негізі көрсетілді. Адамның ақылы, зердесі – зерттеудің негізгі объектісі. Сондықтан да ақылдың мүмкіндігін, оның қабілетін зерттей отырып, оны қалай пайдалану керектігін білуіміз қажет. Білім қандай жолмен пайда болды? Ақыл білімге қалай келді? Д. Локк осы мәселелерді шешуде жалаң рационалистік көзқарасқа сүйенген Декарттың дүниетанымын қатты сынға алды. Ол ең алдымен Декарттың "туа пайда болады" деген идеясын сынай отырып, сезімде жоқ нәрсе ақылда болуы мүмкін емес деп эмпирикалық таным әдісін ұсынады. Адамның жаны ақ қағаздай тап-таза, оған белгі түсіріп, жазу жазатын сыртқы дүние. Ал сыртқы дүние сезім мүшелеріміз арқылы бізге әсер етіп, білім береді. Білімнің негізі тәжірибеде жатыр. Мұндай көзқарас сонау Бэконның философиясынан басталатын белгілі бір эмпирикалық бағыттың сара жолы болатын.

Локк философиясы зердені тек ақылдың дәрежесінде, яғни алған білімдерді жинақталатын қызмет түрінде ғана бейнелейді. Оның ойынша зерде (оны Локк ақыл дейді) дегеніміз жанның қабілетінің ең жоғарғы сатысы. Оның әрбір қадамы білімге қарай әкеліп, белгілі бір жаңалықтар ашып отырады195. Мұндай ойлау үрдісінің қабілеті ақиқатты тауып және зерттеуге бағытталады.

Локк зерде (ақыл) мен әдістің өзара байланысын ашпақшы болып, олардың өзара ұқсастығын (білім мен пікірдің байланысын) көз алдымызға елестетеді. Егер ақыл ойлау қабілетінің сатысы ретінде білім алуға жол ашса, әдіс ақыл арқылы идеяларға ие болуға мүмкіндік береді196. Біздің ақылымыздың күші барлық заттардың көлемін толық қамтуға әлі жетпейді, дәрменсіз. Сондықтан да білім белгілі бір қызмет арқылы пайда болып, өзінің таным қабілеттерінің арқасында адамды скептицизмнен және ақылдың жалқаулығынан құтқаратын болады197.

Д. Локк сыртқы дүние бізге түйсіктер арқылы беріледі дей отырып, таным теориясында жаңа, тың пікір айтты. Ол түйсіктер идеясын екіге бөледі: сыртқы және ішкі. Сыртқы дүние сезім мүшелерімізге әсер ететін түйсіктердің саналарын, ал біздің ішкі дүниемізге әсер ететін түйсіктер эмоциямызды, сезімімізді тудырады. Д. Локк түйсіктер идеясын әрі қарай дамыта отырып, солар арқылы келетін сапаларды жан-жақты зерттеп, терең талдайды. Ол сапаларды да екіге бөледі: "бірінші реттегі, яғни объективті және "екінші реттегі" – субъективті. Бірінші реттегі – объективті сапалар дегеніміз заттар мен үрдістерге тән, ал екінші – субъективті сапалар дегеніміз заттардың өзіне тән сияқты, ал шындығында оларда болмайтын біздің сезім мүшелеріміз арқылы берілетін сапалар. Бірінші реттегі сапаларға шама, фигура, сан, қозғалыс, тыныштық тағы басқалар жатады. Ал, екінші реттегі сапаларға түс, дыбыс, иіс, тағы сол сияқтылар кіреді. Д. Локк бұл жерде өзі-ақ таным теориясында табансыздық көрсетіп отыр. Өйткені, сапаларды бұлай бөліп, олардың объективті және субъективті жақтары бар деп есептеу, сол заманда оларда бір-біріне қарама-қарсы қою дұрыс емес. Өйткені, сапалар заттың ішкі біртұтас айқындығын негіздейді. Сапа затқа ғана тән. Оны заттардан бөліп алып қарауға болмайды. Сапаны заттан бөліп алу жалаң субъективизмге бастайтын жол.

Д. Локктің сапаларды бір-бірінен айырып қарауы, оның объективті және субъективті жақтарын қарама-қарсы қоюы, философия тарихында жаңа ағымның – субъективтік философияның пайда болуына әкеліп соқты.

Алайда, Д. Локктің пайымға сүйенген философиясы зерделік ойдағы жіберген қателіктердіде айқын көре білді. Бұған дәлел ретінде оның француз философы Декарттың "Туа пайда болатын идеяларын" сынағанын атап өтуге болады. Білімнің көзі – тәжірибеде деген эмпирикалық көзқарасты дамыта отырып, Локк ешқандай да туа пайда болатын білімдердің болмайтынын анықтап берді. Ол өзінің шығармаларында адамның қабілеті туа пайда болады деген көзқарасты да негізсіз деп атады. Егер мәселе осылай болатын болса, туа пайда болатын идеялар мен қабілет үшін осыншама күрес жүргізудің қажеті не? Сондықтан да "белгілі бір зат бірде болады, ал бірде болмайды деу мүмкін емес" деген қағида арқылы ақылды тым асыра бағалап, адамның идеясы мен қабілеті туа пайда болады деген көзқарасты аямай сынға алды198. Міне, осы қағидалардан философтың ақылдың өзін белгілі бір қабілеттілікте", яғни сыртқы дүниенің әсерінен пайда болатынын айқындап бергенін көреміз.

4. БЕРКЛИ МEH ЮМ

Англиядағы саяси-әлеуметтік жағдайдың қайшылыққа толы үрдісі ондағы өндіріс қатынастары мен өндіргіш күштердің арасындағы қайшылықтың кеңінен өріс алғанын айқындайды. Бұдан біз Локктың таным теориясындағы табансыздығын кейбір ойшылдардың өз мақсатына толық пайдаланғанын байқаймыз. Осыған байланысты атақты ағылшын философы Д. Берклидің (1685-1751) дүниетанымын атап өтуге болады.

Дж. Беркли "Адам білімінің бастамасы туралы трактат", "Гилас пен Филонустің арасындағы үш әңгіме" тағы басқа да шығармаларында субъективтік философияны негіздеді. Ол ең алдымен өз заманындағы ғылымға сүйенген материалистік көзқарастың негізі болып отырған материя туралы ілімге барынша қарсы шықты. Философтың ойынша бұл ілім тым абстрактілі, әрі қисынсыз. Ол біздің ақылымызға қарама-қайшы келеді. Ал біздің (алдымызда) ақылымыз адамның сезім мүшелері арқылы келген қабылдаудан, түйсіктен құралады. Ол өзінің ойын былай деп сабақтайды: "сезімді қабылдау тым дөрекі, дегенмен онда да өзіндік айырмашылықтар бар... көз бен құлақ адамның жанына қажетті материалдарды қамтамасыз етеді. Сол арқылы бұл сезім органдары дүниені қабылдап, тани алады. Осы сезімнің тәжірибелері арқылы біз жанның ең төменгі қабілетімен танысамыз да, содан жоғарғы танымға қарай көтерілеміз. Сезім біздің жанымызға қажетті бейнелерді береді. Олар ойдың елестетуі қызмет ететін объектілерге айналады. Ал осы елестетулердің қызметін қарайтын және соларға әділ баға беретін – пайым. Ал пайым өз қызметінің нәтижесінде зерденің объектісіне айналады..."199. Міне, біз байқап отырғандай, Беркли таным үрдісіндегі сезімділіктің де, пайымның да, олардан жоғары тұрған зерденің де қызметін айқын көрсетіп отыр. Дегенмен, ол пайымды тым қарапайым түрде қарап, оны ғылыми білімдердің баныс жинақтайтын қабілеттіліктен бөліп алып отыр. Ал зерде болса философтың ойынша пайым қызметінің нәтижелерін жинақтаушы ғана. Мұндай идея сол кездегі саяси-әлеуметтік жағдайға байланысты таным үрдісінің тар өрістілігін көрсетіп қана қоймай, пайым мен зерденің арасындағы диалектикалық байланысты да анықтай алмады.

Д. Беркли өзінің таным теориясында Локктің табансыздығын пайдаланып, оның сапаларды екіге бөлуіне айрықша назар аударды. Д. Беркли ең алдымен Локк дәлелдеп берген бірінші реттегі сапалар туралы идеяны қатты сынға алды. Егер біз дүниені сезім мүшелеріміз арқылы қабылдайтын болсақ, онда біз сапалардың объективтілігін, санамыздан тыс тұратынын біле алмаймыз деді. Өйткені, қандай ғана болмасын зат түйсіктердің жиынтығы.

Алайда, Берклидің шығармаларында пайым мен зерде туралы біраз ойлар айтылған. Ол бір сөзінде, "заттарды біз сезім арқылы қабылдаймыз, ал зерде арқылы біз тұжырымдап, қорытынды жасаймыз"200, - деді. Сондай-ақ философ білімнің тек пайым арқылы қабылданатынын да атап көрсетеді.

Дегенмен, Беркли зерденің рөлін, оның таным үрдісіндегі алатын орнын бейнелей отырып, оны жоғарыда тұрған бір күшке, жалпы принципке бағындыруға тырысты. Философ "заттар зерденің бұйрығымен ғана қозғалады. Сондықтан ол біздерде қозғалыстың принципі болып аталады. Әрине, ол, жай, қарапайым бағынышты принцип. Өйткені оның өзі ең алғашқы, әрі жалпы принципке тәуелді"201. Сондай-ақ, Беркли адамның ақыл-ойы – зерденің танымды кеңейтіп, оны әрі қарай дамытатын қабілетке ие болатын үрдіс екенін де айқындады. Дегенмен, ол зерде мен тәжірибе бізге ақыл мен жаннан басқа белсенді ештеменің жоқ екенін көрсетеді деп, таным үрдісін объективті дүниеден бөліп алып отыр202. Сөйтіп, Дж. Беркли өзінің субъективтік көзқарасымен бір жағынан діннің әрі қарай дамуына, екінші жағынан XIX ғасырдың аяғы мен XX ғасырдың басында пайда болған субъективті философиялық ағымдардың шығуына негіз қалады.

Алайда, Дж. Берклидің субъективтік көзқарасы таным теориясындағы қиыншылықтарды одан сайын шиеленістірді. Ендігі жерде пайымның да, зерденің де рөлі белгілі бір тұйыққа тірелді. Міне, осы қиыншылықтарды шешу үрдісінде Давид Юмның (1711-1776 жж.) философиясының маңызы ерекше болды. Ол ағылшынның Локк бастаған эмпиризм философиясын әрі қарай дамыта отырып, таным теориясының тек сезім мүшелеріне ғана сүйенетінін, сөйтіп, түйсіктердің асыра дәріптелетінін атап көрсете отырып, орын алған қайшылықтарды шеше алмады. Д. Юм өзінен бұрынғы ойшылдардың ізімен адам танымының шығатын арнасы сезімдік тәжірибе деп мойындады. Олай болса, сезімдік тәжірибе түйсіктердің жиынтығы. Ендеше, адам дүниені сезім мүшелері арқылы ғана танып, одан шығып кете алмайды. Біз сезім мүшелерімізден тыс не бар екенін білмейміз оны ақыл да айыра алмайды.

Д. Юм өзінің "Адамның табиғаты туралы трактат" деген еңбегінде материалдық дүниенің бізден тыс өмір сүріп тұрғандығы, оны танып-білуге болатындығы жөнінде күмәнданады. Мұндай күмәндану скептицизмге апарып ұрындырды. Философтың айтуынша, адамдардың ақыл-ойы, зердесі өз басының рухани тәжірибесіне ғана сүйенбейді.

Д. Юм зерденің бір уақытта әлемге әйгілі болып үстемдік еткенін мойындайды. Бірақ, жүре келе оның рөлі төмендеді. Философ осы шығармасында зерде туралы былай дейді: "Зерде әуелі өз билігін әлемге жүргізіп келді. Одан соң оған деген бағыныштылық туды. Оған қарай икемделу, оны құптаушылық пайда болды. Бірақ, бірте-бірте оған қарсылар шығып, зерденің күшін азайта бастады. Сөйтіп, зерденің өзі скептицизмге ұрынып, одан соң догмалық қағидалармен қарулануға мәжбүр болды203.

Философтың айтуынша біз таным үрдісінде сезім мүшелерімізге ғана сүйенсек, одан тыс тұрған дүниенің бар екеніне көз жеткізе алмасақ, онда себеп-салдарлы байланыстар да жоққа шығады. Мұның өзі Д. Юмның ғылыми білімге, оның практикалық нәтижелеріне қарсы шығып, оның теориялық негізін мойындамауын көрсетеді. Д. Юмның айтуынша, білімнің негізгі мақсаты дүниені тану, болмыстың мәнін ашу емес, керісінше адамдардың практикалық өміріне қолданатын қару бола білу. Олай болса, бірден-бір ақиқат ілім математика ғана. Ал, объективтік шындық өзіміздің сезім мүшелерімізге жинақтаған үрдіс қана. Оның себебі бізге белгісіз, әрі түсініксіз.

Д. Юм барлық ғылымдар негізге алатын детерминизмді, себеп-салдарлы байланыстарды жоққа шығарды. Оның ойынша ғылымда пайда болған себептілік ұғымы адамдардың субъективті тәжірибесінде ғана орын алады. Мұндай ұғымның, Д. Юмның ойынша, психологиялық мәні ғана бар. Өйткені, біз тек қана құбылыстардың кезектесіп отыратынын байқаймыз. Бір құбылыстың артынан екіншісі келсе, біз оны себеп-салдарлы байланыс дейміз. Ал негізінен алғанда, бұл қате. Біздің себеп-салдарлы байланыс деп жүргеніміз есімізде әбден қалыптасып, қатып қалған ескі дағды ғана. Одан арылуымыз керек.

Сөйтіп, Д. Юмның пайымдық көзқарасы сыңаржақ кеткен эмпиризмді дүниені тануға болмайды деген агностицизм идеясына әкеліп ұрындырады. Мұның өзі таным теориясындағы эмпиризмнің екінші жағы рационализмнен бөлініп қалғанда, шыға алмайтын тұңғиыққа тірелгенін көрсетті. Тегі содан болар, Д. Юм өз заманындағы зерденің рөлін анықтай алмады. Ол зердені аффектілермен204 салыстыра қарады. Оның ойынша өте тез, шапшаң және тым баяу аффектілер бар. Өте тез, шапшаң аффектілер адамның еркіне зор белгі қалдырады. Осылардың барлығы адамның көңіл-күйіне, елестету қабілетіне, олардың әдетіне әсер етеді. Ендеше, зерде де сол сияқты.

Д. Юмның пайымдау философиясы өз заманының, өз табының, әсіресе, буржуазия табының саяси-әлеуметтік жағдайынан туған жемісі еді. Мұның өзі тек пайымға ғана, яғни жаңа таптың жалаң іс-әрекетіне ғана негізделген қызметтің мәнін көрсететін ойлау үрдісі болатын. Д. Юм тек қана жалаң пайымға сүйену нендей жағдайға әкеліп соғатынын өзінің шығармашылығы арқылы айқын көрсетіп берді.

5. ЛЕЙБНИЦ

Бірақ, XVII ғасырдың аяғы мен XVIII ғасырдың басында Батыс Еуропадағы саяси-әлеуметтік және экономикалық жағдай тудырған ғылым мен зерделі ойлау үрдісінің әрі қарай дамуы философия тарихындағы үлкен өзгерістердің пайда болуына әкеліп соқты. Міне, осындай тарихи құбылысты данышпандықпен көре біліп, оны өз шығармаларында жан-жақты талдап берген немістің атақты ғалымы, көрнекті философ Г. Ф. Лейбниц (1646-1716 жж.) болды. Ол Германиядағы жана қалыптасып келе жатқан капиталистік қатынастардың негізінен туған ғылыми теорияларды айқын көре білді.

Жаңа дәуірдегі таным теориясында эмпиризм мен рационализмнің арасындағы күрестің шиеленіскен жағдайы Лейбницке де өз әсерін тигізді. Ол өзінің "Адам зердесінің жаңа тәжірибелері", "Монадология" деген еңбектерінде таным теориясындағы рационалистік әдістің әрі қарай дамуына кеңінен жол ашуға тырысты. Алайда, оның рационализмі таным теориясындағы шиеленіскен қайшылықтардың түйінін шеше алмады.

Г. Лейбництің, рационалистік көзқарасы оның ғылыми-зерттеу жұмыстарымен жан-жақты ұштасты. Ол өзі әрі физик, әрі математик, әрі механик, тағы да басқа ғылымдардың негізін қалаушы болды. Оның осы ғылыми білімдер саласындағы пайымдық қызметі философиялық жүйені зерделік негізде толығынан жасап шығуға бөгет болмады.

Г. Лейбництің рационализмі өзіне дейінгі ойшылдарға – әсіресе, Декарт пен Спинозаға қарсы бағытталды. Ол өзінің рационалистік көзқарасында осы ойшылдардың дүниетанымындағы негізгі кемшіліктерге тоқталды. Егер Декарт өзінің философиясында дүние екі субстанциядан тұрады деп, ал Спиноза ол субстанция – табиғатты жалғыз деп есептесе, Г. Лейбниц мұндай ойлардың ағат екендігін дәлелдеуге тырысты. Оның ойынша субстанция ұшы-қиыры жоқ дүние заттары болып есептеледі және ол өте көп. Философ әрбір субстанция болмыстың "біреу", яғни жалғыз екендігін, монада (дара, қарапайым деген сөз) екендігін анықтады205. Монада материалдық емес, ол рухани атом. Кез келген монада әpi жан, әpi дене, сол екеуінің бірлігі. Монадалар арқылы материя мәңгі қозғалыс қабілетіне ие болды. Сөйтіп, ол материя мен қозғалыстың бір-бірінен айырылмайтынын, ажыраспайтынын және өзара бірлікте екендігін анықтап берді.

Әрбір монада бір жағынан алғанда форма, ал екінші жағынан алғанда материя. Бірақ форма материалдық емес, ол мақсаттылық негізде қозғалатын күш. Ал дене болса, механикалық күш. Бірақ, табиғатты механика арқылы, соның күштерімен, заңдарымен түсіндіру мүмкін емес. Олай болса, таным үрдісіне мақсаттылық принципін енгізу керек. Сонда әрбір монада, бір жағынан алғанда, барлық қозғалыс-қимылдың ішкі себебі және екінші жағынан олардың мақсаты. Философтың ойынша жан дегеніміз дененің мақсаты. Бірақ, бұл дененің ішкі қозғалысын айқындайтын мақсат. Ендеше, осы ішкі мақсатқа қарағанда дене – жанның құралы ғана. Бұл жерде біз Г. Лейбництің дүниені механикалық негізде танудың тap өрістілігін байқап, одан шығудың жолын іздегенін көреміз. Бұл қиыншылықтан шығудың жолын ол мақсаттылық принципі арқылы таппақшы болды. Философтың бұл принципі таным теориясында ғана емес, барлық ғылымдар саласында да үлкен рөл атқарды десек асыра айтқандық емес.

Субстанция ретінде әрбір монада бір-бірінен тәуелсіз. Бірақ, олар бір-бірінен бөлініп жатқан дүние емес. Әрбір монада бүкіл әлемнің құрылымын бейнелейді. Сондықтан да болар, Г. Лейбниц монаданы әлемнің "тірі айнасы" деп атайды. Барлық монаданың екі түрлі табиғаты бар: бір жағынан ол – белсенді, рухани болса, екінші жағынан ол – енжар, материалдық. Монаданың ішіндегі үнемі болып тұратын өзгеріс пен қозғалыс ондағы негізгі принципке байланысты. Монадалардың дамуы арқылы көрінетін оның ұшы-қиыры жоқ әр түрлі жағдайлары оның материалдық емес, идеалды екендігін, яғни түсініктер екенін мойындатады. Олай болса, барлық монадалардың дамуына негіз болып отырған да осы түсініктердің күші. Бұл күшті Г. Лейбниц перцепция деп атайды. Барлық монадаларға тән қасиет осы түсінік. Бірақ, перцепция санада орныққан дей алмаймыз, ол негізінен табиғаттағы жан-жануарлар мен басқа да ағзаларға тән. Ал адамдарға тән қасиет – өзіндік сана қабілеті. Оны Лейбниц апперцепция деп атайды. Түсініктер қабілеті барлық монадаларға тән дей отырып, философ микродүниенің денелерін ашты. Мұның өзі біздің заманымыздан екі ғасыр бұрын ашылған ұлы жаңалық. Монадалар, Лейбництің ойынша, тек атомға ғана емес, сонымен бірге микродүниелерге де ұқсас. Оның ойынша бұл "кіші дүние" әлемнің қысылған формасы.

Міне, біздің байқап отырғанымыздай, Г. Лейбництің таным теориясы мен монадалар идеясы оның зерделік ойынан келіп туып отыр. Монадалардың әр түрлі болуы, әр сатыда дамуы бейнелеу қабілетінің әртүрлігіне байланысты. Төменгі сатыдағы монадалар қараңғы қабылдауға не болған. Олар не өздерін, не өзгені айыра алмайды. Одан кейінгі саты күңгірт елестетуден тұрады. Мұндағы монадалар барлық заттарды өзінен айыра алады, бірақ, өзін-өзі түсіне алмайды. Олар елестеген нәрсені өзінен де, басқалардан да айыру қабілетіне ие болады. Г. Лейбництің бұл жердегі зерделі ойы монадалардың қалыптасуы арқылы адам баласының пайда болып, өсіп-жетілгенін және дамуын көрсетіп отырғандай.

Г. Лейбництің таным теориясындағы негізгі мәселелердің бірі – дамушы сананың әр түрлі сатыларының айырмашылығын көрсету. Оның ойынша сана әрдайым даму үстінде. Ол қараңғы сананың айқындыққа өтіп отыратынын көрсетіп берді. Осыдан келіп Лейбниц мынандай қорытынды жасады: әрбір қазіргі монада, біріншіден, болашаққа ұмтылса, екіншіден, оның өткен дәуірі бар. Әрбір монаданың болашағы (сондай-ақ, өткен дәуірі) өзіне және де оның ішкі танымдық мазмұнының әрі қарай дамуына байланысты. Философтың бұл көзқарасы сол кезде кең өріс алған механистік ілімге қарама-қарсы тұр. Оның ойынша әрбір даму – сапалы жаңа үрдіс.

Г. Лейбництің көзқарасы жаратылыстану саласын пайымдауға ғана негізделмей, зерделік ойлаудың барлық мүмкіндігін пайдаланып отыр. Сондықтан да ол таным теориясындағы бір-бірімен шайқасып келген эмпиризм мен рационализмге тән сыңаржақтылықтан қалайда құтылмақшы болды. Сондықтан да ол рационалист Декарттың туа пайда болады деген идеясын қатты сынға алды. Алайда, Лейбниц таным теориясында рационализмнің ықпалынан толық шыға алмай, туа пайда болмаса да, ақылда (зердеде) орын алатын кейбір идеялар бар деуге мәжбүр болды. Олар дайын күйінде емес, тек мүмкіндік түріндегі ақылдың орналасуы. Бұл мүмкіндіктер қалайда болсын жүзеге асуы керек. Оның ойынша егер біз өзіміздің ішкі дүниеміздегі "мен"-ді, "өзіндік сананы" мойындайтын болсақ, онда сыртқы заттарға бағынбайтын қабілеттіліктің орын тебетінін айтқанымыз жон. Өйткені, бұл ақылдың, зерденің табиғаты және ол өзін-өзі ғана қабылдайды206. Лсйбництің осы ойы оның рационалистік көзқарастың біржақтылығынан шығып кете алмағанын көрсетеді.

Сонымен біз жаңа дәуір философиясына қысқаша шолу жасай отырып, оның көзқарасында, әсіресе, таным теориясында бір жақты ойлаудың пайымдық негізі кең өріс алғанын байқаймыз.

Мұның өзі қоғамдағы жаңа өндірістік қатынастардың, өнеркәсіп орындарының дамуына, солардың негізінде ғылым мен техниканың өріс ала бастауына байланысты болды. Екінші жағынан ойлау үрдісі жаңа заман тудырған шиеленіскен қайшылықтарды шеше алмай, пайымның тар өрістілігін көрсетті.

Сондай-ақ, жаңа дәуір заманындағы дүниеге деген көзқарастың зерделік ойлау үрдісі негізінде дамығандығы сөзсіз. Өйткені, бұл дәуірде адам жаңа жерді, елді мекенді, табиғаттың сырларын ашумен ғана шектелген жоқ, ол өзінің қызметі арқылы ең алдымен өзін-өзі ашты. Әйтпесе адамды және оның қызметін терең талдап, ұғынуға ғылымның және ашылған жаңалықтардың, осылардың барлығына негіз болған пайымдық ойлаудың шама-шарқы жетпейтін еді. Сондықтан да осы заманның көптеген ойшыл философтары дүниені және адамды тану үрдісінде ғылыми әдіспен, пайыммен ғана шектеліп қоймай, зерденің терең мағыналы ойлау жүйесімен қаруланып, соны пайдалана білді. Сондықтан да біз ұлы Гегельдің жаңа заман философиясы, ғылымы, көзқарасы тек пайымдық дәрежеде қалды деген идеясын толығынан қолдай алмаймыз. Жоғарыда айтылғандай, жана заман ойшылдарының біразы пайымдық ойлаудың ықпалында болса, ал Декарт, Спиноза, Лейбниц сияқты философтар зерденің дүниетанымындағы рөлін анықтай отырып, болашақ ғылымдардың ғана емес, сонымен қатар диалектика сияқты әдістің пайда болуына жол ашты.

Алайда, жаңа дәуірдің таным теориясындағы эмпиризм мен рационализмнің арасындағы күрес, олардың бір-бірімен бітіспейтін екі көзқарасы пайым мен зерденің өзара тіл табысуына үлкен бөгет жасады. Бұдан кейінгі даму үрдісі ендігі жерде ойлау үрдісіндегі пайым мен зерде сияқты әрі әдіс, әрі көзқарастың рөл атқаратын үрдістердің бірлікте болуын талап етті. Оның үстіне XVIII ғасырдың аяғы мен XIX ғасырдың басында белең алған шиеленіскен тарихи-әлеуметтік қоғамдық қарым-қатынастар бір-бірінен алшақ кеткен ойлау жүйесін адамдардың материалдық, заттық, практикалық қызметін түсіну арқылы біріктіруді күн тәртібіне қойды. Сондықтан да осы мәселелерді шешуге ең алдымен классикалық неміс философиясы кеңінен араласты.

Ойлау тарихының белестері.

Алматы: Ғылым, 1994. 74-98-66.

ЖАҢА ДӘУІР ФИЛОСОФИЯСЫНДАҒЫ ФЕНОМЕНАЛИЗМ МЕН СКЕПТИЦИЗМ



Ғазиз ТЕЛЕБАЕВ

Гуманистер арасындағы тіршілік шебін итальяндық гуманист Лоренцо Валла ұстанды. Ол іс жүзінде теологияны көзіне ілмеді десе болады, ал дінді адам өмірінің практикалық-эмоциялық жағы деп қарастырды. Валла оны ешқандай рационализациялауға жатпайтын, ешқандай логикалық сараптауға келмейтін сфера деп есептеді. Философия тарихында тіршілік шебін ұстанғандардың барлығы сынды, Валлада схоластикалық метафизиканы еріккендердің ісі деп, оған теріс қарады. Ол өзі түсіндіре алмайтын және де түсіндіруді мүлдем керек етпейтінді түсінікті етем деп құр бос әуреленеді деп есептеді207.

''Диалектикалық диспуттар" деген кітаптың авторының логикалық гносеологиялық көзқарастары схоластикалық реализм сынына негізделген. Оның үстіне Валланың номинализмі лингвистикалық формада берілген. Ол схоластиканың көп ғасырлық билігінің барысында пайда болған көптеген сөз саптамасының дұрыс еместігін латын грамматикасының классикалық нормалары тұрғысынан дәлелдеуге тырысты. Схоластикалық формализацияға деген гуманистік жиіркенішті байқата отырып, Валла ең бірінші кезекте "itas" деген жалғаумен аяқталатын зат есімдерден бас тартуды ұсынды. Мысалы: "entitas" – болмыстылық, "quidditas" – нелік, "identitas" – тепе-теңдік, "perseitas" – өз алдына алынған тіршілік, "ecceitas" – осылық208 және т.б. Әрине, олардың барлығын философия сөздігінен алып тастаудың шындап келгенде керегі де жоқ болар, бірақ Валла философия тарихындағы тіршілік шебін жақтаушының ұстанымын көрсетті. Ал, жоғарыда аталған терминдерді болмыс шебін ұстанғандар, болмыс ұстанымында болғандар құрастырған еді. Бұл терминдер "таза болмыс" талдауының көзқарасын негіздейтін еді. Ал "таза" болмыс дегеніміз адам өмірі мен заттар тіршілігімен салыстырғанда олардан биік шындық болып есептелетін.

Алдыңғы тарихи дәуірлердегі тіршілік шебін ұстанушылардан табылған қандай да бір мөлшердегі скептиктік ұстаным XVI ғ. философиясында басымдылық таныта бастады. Мысалы, Эразм Роттердамский өзінің сынының негізгі (нысанасы) етіп ортағасырлық ойлауға тән догматизмді алған болатын. Ал, ол догматизмнен ренессанстық ойшылдардың өздері де толықтай арыла қоймаған еді. Өздерінің барлығын білетіндігі мен өз ойларының терістеуге болмайтындай ақиқаттылығына сенімді догматиктер ешқашан ештеңеге күмәнданбайды. Оның үстіне, догматиктердің әрқайсысының абсолютті ақиқат деп хабарламайтындарының күмәндылығы догматиктердің біреуінің айтқанын басқалары бірден жоққа шығаратындығынан да белгілі209.

Догматиктердің өз көзқарастарының ақиқаттығына деген сенімі білместіктің кесірінен деп жазды Эразм: олар таным үрдісінде қандай үлкен қиындықтарды кездестірмей тұрмайтындығын түсінбейді210. Схоластар сынды өзіне-өзі нық сенімді адам емес, жай ғана ақиқатты іздеуші қарапайым жан, өзінің танымдық қызметінің нәтижелерін сыни тұрғыдан қарастыратын және де абайлап бағалайтын жан біраз кедергілерге жолығады. Ол кедергілерді аттап өту де оңай емес.

Философия тарихындағы тіршілік шебінің жақтаушысы болған Эразм Роттердамский танылатын объектілер туралы олардың сырт көрінісіне қарап бағалаймыз деп есептеген. Ал, олардың сырт көрінісі, көп жағдайда, олардың нағыз өзінен түбегейлі түрде бөлек. Сырттан қарағанда, өлі сияқты болып көрінетіннің астында тірі әлдене жасырынып тұр, ал жаны бар болып көрінетіннің артында өлім тығылып тұр; асып-тасушылық артында қайыршылық жасырынып тұр; мықты болып көрінетіннің астында әлсіздік; ізгіліктің астында тұрпайылық, достық астында қастандық, ғылымның астында – надандық жатады211.

Адамдар арасындағы қарым-қатынастар, олардың бүкіл өмірі күрделі әрі шым-шытырық болатындығы соншалық олар туралы білген-түйгеніміздің өзі тұспалдап қана, белгілі бір шамада ғана рас болып шығады. Тым күрделі құбылыстар туралы пайымдау үшін "аса абай болу керек, байыпты да ұстамды болу керек, шектен асып кетпеу керек"212.

Антикалық скептицизм ұстанымының құндылығын Эразм оның "аса талапшыл" еместігінде деп білген, оның біржола тәмамдалғандыққа талпынбауында, дәлме-дәлдік, жоққа шығаруға келмейтіндік пен шындық туралы күрделі де шексіз білімді толығымен қамтуға талпынбауында деп білген.

Француз ойшылы Себастьян Кастеллион өзінің философиялық көзқарастарында әрбір адамның кез келген сұраққа қатысты өз ар-ұяты, өз тәжірибесі, өз парасаты тұрғысынан дұрыс болып есептелетін көзқарасты ұстануға және оны емін-еркін қорғауға деген құқының барлығын жақтаған. Кастелионның қоғам мұраты туралы түсінігі келесідей: онда әрбір адамға еш шек қойылмаған (заңнан басқа еш шек дегеніміз дұрыс) өз басының сенім-нанымын ауызша және жазбаша қорғау оның түсінігі бойынша адасу болып табылатын кез келген көзқарасты сынға алу мүмкіншілігі беріледі.

Кастеллионның қорғаған тағы бір қағидасы – күмәндану қажеттілігі. Халықты иландырып отырған қағидаларға күмән келтіру – кешірілмес күнә, күпірлік, зұлымдық деп білген сол кезде кең таралған пікірге Кастеллион өз тезисін қарсы қояды: адамдар ең қауіпті күнәні күмәндануы тиіс дүниелерге сену барысында жасайтын көрінеді. Ол "күмәндану және сену өнерін" меңгерудің қажеттілігін мәлімдейді213.

XVI ғ.-ғы еуропалық философияның тіршіліктік шебін герман скептигі Неттесгеймдік Агриппа да ұстанған. Сол кездің өзінде-ақ Агриппа "оккультті ғылымдарды", астрологияны, фидеизм мен догматизмді батыл түрде айыптаған. Ол жаратылыстан тысқары ешқандай құбылыстар болмайды және астрологтардың алдындағыны болжауы таза көзбояушылық деп дәлелдеп берді214.

Жаратылыстан тыс, табиғатқа кереғар құбылыстардың барлығын жоққа шығарған Агриппа жеке заттар мен үрдістерден басқа ешқандай болмысты қабыл алмаған. Ол табиғат туралы нағыз ғылымның қажеттілігін жақтайды. Ол Ғаламдағы барлық заттардың әмбебап байланысы туралы көзқарасқа сүйенген "табиғи магия". Агриппаның осы бір скептикалық ұстанымы Жаңа дәуір жаратылыстануына жол ашты.

Агриппаның скептицизмінің антифидеистік бағытталуы оның, әсіресе, сол кезде өте кең тараған соқыр сенімдерді қабылдамауынан айқын көрінеді. "Зұлым күштерге" сену және "сол күштің құралдары" болып табылатын – "мыстан", "сиқыршы", "уландырушы" және т.б. ізіне түсу туралы айтып тұрмыз.

XVI ғ. Француз скептиктерінің ішінде тіршіліктік дәстүрді жақтаушылардың қатарында Франсуа Санкез болған. Ол белсенді түрде догматизмге, авторитаризма, мистицизмге, фидеизм мен төзімсіздікке қарсы шыққан.

Оның философиясының басты нүктесі – схоластикалық ойлау тәсілі мен схоластикалық ғылымилықты айыптау. Бізді қоршаған заттар неден тұратындығын білу үшін схоластар сол заттардың өзін зерттемейді, сол заттар туралы айтылғанды зерттейді дейді Санкез. Ал оны айтқандарды олар терістеуге келмейтін ақиқатты білушілердей қабылдайды. Сонымен, схоластар – жалпылық, күллияттықтың жақтастары. Олардың пікірі бойынша, сол күллияттарда сезіммен қабылдауға келмейтін, өзіндік бір ерен, уақыттан тыс тұрған болмыс ашылады. Санкез болса біз өзімізді қоршаған заттарды тануға тиіспіз, олар таза білім көзі болып табылады деп есептеген.

Француз скептигі нысананы схоластикалық білу дегеніміз сол зерттеліп отырған нысаналардың анықтамасын біліп қана қою деп есептеген. Ал дефинициялар шындығында тек номиналды дүниелер емес пе, ал нақты шындық сол заттардың өзі ғой. "...Заттардың атауы мен сол заттардың өздерінің арасындағы ортақ нәрсе не?" деген сұрақ қояды Санкез. Ештеңе: "сөздер табиғат дүниелерін түсіндірерлік күшке ие емес"215.

Жалғыз дана түрінде шындықта бар заттар (Сократ, Жер , аспан) және де оларға силлогизмдерде берілген предикаттарға апарып тірелмейтін заттар оларға негізделіп салынған ғылымнан тыс қалып қояды. Силлогистиканың жақтаушылары сонымен де нағыз әлемді фикциялар әлемімен ауыстырады – бұл болмыс шебін ұстанғандарға тіршілік жағын ұстанғандардың тағар басты кінәсі.

Санкез схоластикалық философияның жіберіп алатын "әлемді қосарландыруына" қарсы шыққан, сол сияқты, сөздерге, күллияттарға тіршілік деген ерекше мәртебе беруге де қарсы болған.

Ол нағыз білім дегеніміз қандай да бір заттың өзі қандай болса, шындықта дәл сондай күйінде алынғандығы болып табылады, демек, тек сол заттың өзіне ғана тән ерекшелігінде алынады деген сөз. Бірақ та Санкезді "экземпляризмі" үшін айыптағанымыз да дұрыс болмас еді. Ол "экземпляризм" көзқарасы бойынша әлемді құрастырушы заттар мен оқиғалар "жалғыз ғана дана" болып тіршілік етеді, бірегей болып тіршілік етеді және бір-біріне ортақ ештеңесі болмайды. Француз скептигі ғаламды қарастырушы сансыз көп заттар мен деректер бір-бірімен өзара байланысты деп білген. Ақыр соңында дәл осы байланыстар заттардың бірегейлігін, оның табиғатының және тіршілігінің бірегейлігін анықтайды.

Әлемді құрастырушы объектілер саны шексіздігі туралы мәлімет оны толықтай танып-білуді мүмкін етпейді. Біз толығымен бізден уақытта болсын, кеңістікте болсын тым алшақ дүниелерді танып біле алмаймыз. Жер қыртысында не болып жатқанын біз қайдан білеміз, аспан түкпірінде не болып жатқанын қайдан білеміз, бізге дейін қаншама уақыт бұрын не болғанын, бізден кейін не болатынын қайдан білеміз? Өйткені "бір затты білу үшін басқаларының барлықтарын білу керек емес пе"216, яғни сол затпен байланысты басқа заттардың барлығын білу керек емес пе?! Заттың өзіндік бірегейлігін танытатын тәуелділіктер, байланыстар саны шексіз, олардың барлығын бірдей біліп алу тіптен мүмкін емес.

Сол жетерлік нысандардың толық танылуына тағы да бір кедергі барлық заттардың тоқтаусыз өзгерісте болатындығы.

Бұған адамның қолындағы бар ақиқатқа жету құралдарына қатысты қиындықтар келіп қосылады. Бізге алғашқы болып түсетін ақпарат не сыртқы әлеммен алынған сезімдік әсерлер, не "ішкі көзіміз" көрген нәрселер, яғни интроспекция. Санкез Секст Эмпириктің сезім мүшелеріне деген сенімнің қандай қиялдар мен адасуларға алып келетіндігі туралы дәлел-уәждерін келтірді. Тіпті, "ішкі көздің" өзі кейбір нәрселерді ғана тікелей әрі нағыз өзіндік тұрғыдан көреді, дегенмен, көп нәрсе түсініксіз, мүмкін, тіпті де көрмейтін болар217.

Санкез Кватроченто гуманистеріне тән көзқарасты да жоққа шығарады. Ол көзқарас адамды ғаламның орталығына қояды да, оның бойынан жаратушының өзіне теңдей түсетін жанды көреді. Жаратылыстан тысқары құбылыстардың барлығына сенуді ол еш негізсіз надандық деп айыптайды.

Қайырыла оралу ретінде мынаны атап айту керек: жаңа еуропалық философиядағы скептикалық бағыт толығымен сол философиядағы тіршілік шебін ұстанушылармен толық сәйкес келмейді. Скептиктердің кейбіреулері: Паскаль, Бейль тіршілік бағытынан гөрі болмыс бағытына жақын болды. Оның дәлелі ретінде Паскальдың шексіз әлем тұжырымдамасын айтуға болады. Ол тұжырымдамада нағыз оймен танылатын болмыс бар. Оған Бейльдің "табиғи жарық" теориясын қосыңыз.

Ал, дәл сол шақта басқа скептиктер: Монтень, Шаррон, Гассенди Жаңа дәуір философиясы тарихындағы тіршілік бағытына жатқызатындай көзқарастарда болған.

Мишель Монтень салыстырмалық принципін ұстанған, сөйтіп, ол біздің көкжиегіміз біз тұратын бұрыш пен уақыттың аз-маз ғана бөлігімен шектелген деп түсінген. Монтень барлық адамдар біз жалпылама қабылданған көзқарастар мен белгілеулерді олар ақиқат, табиғи, мәңгілік, әділетті, уақыттан тысқары болғандықтан ұстанамыз деп ойлайды дегенді жазды. Бірақ ондай ақиқат жоқ. Іс жүзінде барлығы мүлдем басқаша: біз ол көзқарастарды біздің елде жалпыға ортақ бірдей болғандықтан ақиқат деп, табиғи әрі әділетті деп есептейміз218.

Монтень үшін, тіршілік етуші – табиғат, "біздің табиғат-анамыз"219. "Тәжірибелер" кітабының авторы адамдар дегеніміз, әлемнің жалпыға ортақ заңдарына толықтай бағынышты табиғаттың шексіз кішкентай бөлігі деп есептейді. Олар да "хайуан бауырларымыз" сияқты. Табиғат заңы бойынша туылғанның барлығы өлу, керек деп тұжырымдайды Монтень. Сөйтіп ол жанның мәңгілігін қабылдамайды және табиғаттың біртектілігі идеясын қолдайды. Оның үстіне, "Тәжірибелерде" кезігетін "табиғат" және "құдай" деген сөздер көп жағдайда синонимдер ретінде қолданылады. Ал ол автордың пантеистік үрдісін анық таныту қызметін атқарады.

Сонымен, Монтень тіршілікті табиғатпен теңестіре қарайды. Одан басқа не платондық идеялар әлемі, не одан бөлек табиғаттан тысқары, жаратылыстан тыс ештеңе де жоқ. "Ешқандай басқа жарық әлем де жоқ, ешқандай басқа түнек те жоқ. Осы күн, осы ай, осы жұлдыздар, әлемнің осы бір құрылымы – кезінде сіздердің ата-бабаларыңызды қуантқан, ал болашақта сіздердің ұрпақтарыңызды да қуантатын сол баяғы әлем"220.

Монтеннің философиялық тәсілінің ерекшелігі оны әлемдік философиядағы тіршілік бағытын ұстанатын ағымның жақтаушысына апарып қосуға мүмкіндік береді. Ол тәсіл – тұрақсыз, баянсыз, өтпелі, қызығы мен шыжығы мол күнделікті болмысқа жүгіну тәсілі. Философ күнделіктілік шегінен тысқары кетуге талпынбайды да, дәл соның өзі туралы ойланады.

Әлемді скептикалық тұрғыдан қарастыру оның (және де өзінің) онтологиялық "құр бостығын" табу француз скептигін бар шындықтан бас тартуға емес, керісінше, оны қабылдауға әкелді: бұл шындықты трансцендентті тұрғыдан еңсеру мүмкін болмаса, онда ешқандай жасырын шындық та жоқ. Демек, сол үшін "феномендерді", "көзге көрінетінді" тәрк етуге де болмайды. Бұл ой тіршіліктік дәстүрдің басынан аяғына шейін кезігетін негізгі пафосты керемет бейнелеп береді.

Ал енді біздер "ақиқаттың өзіндік түп мәніне" өте алмасымызды білсек, біздің "осындағы" тәжірибеміз өзінің барлық мән-мағынасына, өзінің толымдылығына және "әсемдігіне" бірдей ие болады. Өмір дегеніміз оның бізге берілген барлық көріністерін бастан өткере отырып, оны сүріп шығу үшін жаратылған. Өмірге бауыр басу - міне, скептиктердің терістеуінің арғы жағы осы болып (антикалық скептиктерде де солай болған еді) табылады!

Сонымен, қорытындылай келе, еуропалық философия тарихындағы тіршіліктік дәстүрдің негізгі ерекшеліктерін, оны философиядағы дербес бағыт ретінде қарастыруға мүмкіндік беретін ерекшеліктерін анықтап берелік.

1. Релятивизм. Әлемді салыстырмалы тұрғыдан қарастыратын, әлемді жалған дүние, баянсыз, тұрлаусыз дүние деп білетін көзқарас. Ол - тұрақсыз заттар мен үрдістер әлемі, үнемі пайда болып әрі үнемі жоғалып жатқан нәрселер әлемі. Бұл - адам тіршілік ететін әлем, күнделікті болмыс әлемі. "Тіршілік" терминімен белгіленген бұл әлемнен басқа бөгде бір әлем туралы салиқалы әңгіме қозғау мүмкін емес.

Сонымен бірге, релятивті әлем - өзара байланысты, өзара салыстырмалы, алуан түрлі әлем.

2. Скептицизм. Ондай әлемге деген қатынас: байқау, аңдау, абайлау, таразылау, күмәнді болу, батылы жетпеу деген сынды етістіктермен анықталына алады. Скептицизмде антидогматизм анық байқалады: егер әлемнің өзі салыстырмалы болса, онда ақиқаттардың барлығы да салыстырмалы.

Скептицизмнің тағы бір құрамдас бөлігі — сұраушы ұстыны. Ол ізденіске бағыт алушылық, қол жеткізгенмен қанағаттанбау, тіпті тынымсыздық деуге болады.

3. Феноменализм. Релятивті әлем - құбылыстар әлемі, феноменалды әлем. Олардан басқа біздің қолымыз ештеңеге жете алмайды. Өздігінен алынған болмыс емес, тікелей тіршілік - міне таным нысаны осы.

Бірақ сол феноменалды әлем онтологияландырылады, демек, тіршіліктік дәстүрді ұстану бірден онтологиялық проблематикадан бас тарту дегенді білдірмесе керек.

4. Номинализм. Релятивті әлем - жалқы мәндер әлемі. Жалпылық - тек санада ғана бар нәрсе. Онтологиялық шындық ретінде идеалды жалпылық әлемі жоқ, онтологиялық шындыққа тек дара заттар, құбылыстар, үрдістер ие болады. Бірақ олар бір-бірінен толығымен тұйықталмаған, бір-бірімен тығыз байланысты.

5. Атараксияны қабылдау. Бұл қасиет, негізінен, тіршіліктік дәстүрдің антикалық өкілдеріне тән. Бұл терминді пайдалану әлде пайдаланбаудан тәуелсіз түрде бұл ұстаным тәуелсіздік, өзіне-өзі жеткіліктілік, қанағаттанғандықты танытады. Өзінікін аз да болса көптей көре білу. Рухтың байыптылығы, әрекеттенбеу, енжарлық, бейқамдық, аңғарымпаздық.

6. Перифсриялық. Бұл философиядағы басқа дәстүрлер арасындағы тіршіліктік бағыттың орнын анықтайтын ерекшелік. Философиялық талдауды тіке тіршілікпен шектеу осы бағыттың жақтастарын философиялық білімнің шеткі аймақтарында "теңселіп" тепе-теңдік сақтауы оны "теориялық емес" деп және "философиялық емес" деп күстәналауды тудырды. Бұл бағыт өзінің талдау пәніне кәдімгі күнделікті шындықты айналдырды. Сондықтан да ол көп жағдайда "парафилософия" рөлінде, мойындалмаған әлде қуғындалған ілім күйінде қалып қоятын. Әлгіге қоса, бұл ерекшелік басқалай да түсіндіріле алады: ақыл-парасат ұстанымына немесе ғылым ұстанымына біртіндеп өту ретінде түсіндіріле алады.

Историко-философская культура и

традиция существования.

Алматы: ИФП МОН РК, 1997. - С. 43-51.





БЕСІНШІ БӨЛІМ

КЛАССИКАЛЫҚ HEMIC ФИЛОСОФИЯСЫ ЖӘНЕ МАРКСИЗМ

ДӘСТҮРЛІ ФИЛОСОФИЯНЫҢ СЫН ЖӘНЕ ТАНЫМ МАҚСАТТАРЫН АНЫҚТАУ

Жабайхан ӘБДІЛДИН

И. Канттың шығармашылығын зерттеу барысында екі кезеңді: сынға дейінгі және сыни кезеңді ажыратып қарастыру қабыл алынған. Осындай кезеңдемелерде қашанда белгілі бір шарттылық болғанменен, Канттың философиялық дамуына жалпы баға беруде бұл бөліністің мәні бар. Канттың дүниетанымдық ұстанымын, ғылыми теориялық мүддесін, философиясын жан-жақты және ыждаһатты шолып шықсаң, онда аталған кезеңдерде маңызды ерекшеліктер барлығы көзге байқалады. Негізінен, Канттың өзі де өз шығармашылығында осындай кезеңдердің барлығын мойындаған. "Ғылым ретінде көрінуі мүмкін болашақ метафизиканың кез келгеніне пролегомендер"221 деген кітабына жазылған кіріспеде ол өзінің "догматтық ұйқысынан" оятқан Юмның әсерінен сыни идеялар пайда болды деп атап өткен.

Сыни кезеңге дейінгі Кант – қарапайым философ. Ол оз алдына алдыңғы метафизика мен логиканы реформалау мақсатын қоймаған болатын. Ол адам танымының шегін сыни тұрғыдан зерттеуді де мақсат етпеген. Ол сол кезде ғылыми білім мәселесін, сол ғылыми білімді мүмкін ететін жағдайларды, оның адам іс-әрекетінің басқа формаларына деген қатынасты әдейілеп зерттемеген болатын. Сол кезеңде философ жаратылыстанымдық мәселелермен көбірек айналысты. Ол қозғалыс, өзін-өзі қозғалту, кеңістік, уақыт және т.б. мәселелердің онтологиялық қырымен айналысты. Канттың дүниетанымдық ұстанымында зерттеліп отырған мәселелерге деген материалистік көзқарас басым болды. Әсіресе, кейінірек идеализм тұрғысынан аңдаудың априорлы формасы ретінде түсіндірілген уақыт пен кеңістік сынға дейінгі кезеңде объективті шындықтың формалары ретінде алынған еді. Өзінің жаратылыстанымдық еңбектерінде Кант негізінен, ньютондық механикаға арқа сүйейтін. Рас, оған Кант жасампаздықпен қарайтын: біріншіден, оның мәліметтерін Декарт пен Лейбниц рационализмі тұрғысынан талдайтын, екіншіден, өзін-өзі қозғалту, даму принципін ғылымның соны қажет етеді деген салаларына енгізді.

Бұл тұрғысынан алғанда Канттың "Тірі күштерді дұрыс бағалау туралы ойларында" деген тұңғыш еңбегі қызықты. Онда Кант тұңғыш рет өзін-өзі қозғалту идеясын көрсетеді. Оның үстіне, философ Декарт пен Лейбництің алдынан кезіккен қиыншылықтарды өз күші жеткенінше шешуге тырысып бақты. Егерде Декарттың жақтастары қозғалыс қозғалыстағы дененің жылдамдығына пропорционалды, ал Лейбниц бұл шаманы жылдамдық квадратына пропорционалды десе, Кант жоғарыда келтірілген қиыншылықты материяның өзін-өзі қозғау принципін енгізу арқылы жеңіп шығады. Өзін-өзі қозғалту принципінен ол тірі күштердің жылдамдық квадратына прапорционалдығын, бірақ тірі күштегі сызықтық тәуелділіктің сақталып қалатындығын шығарды.

Эволюцияны, қозғалыс ұғымын ой елегінен өткізу Канттың басқа да жұмыстарында кезігеді: "Физикалық көзқарас тұрғысынан Жер қартая ма деген сұрақ"; "Күн мен түннің ауысуы жүзеге асатын Жердің өз діңгегінен айналуына қатысты сұрақтың пайда болғанынан бергі тұста қайсыбір өзгерістер болған-болмағандығын зерттеу"; "Қозғалыс пен тыныштық туралы жаңа теория" және т.б. Табиғатта пайда болғанның бәрі де өліп тынады деген қағиданың жалпыға ортақтығына сүйене отырып, философ Жердің де физикалық дене ретінде тіршілігінің бастауы мен аяқталуы болатындығын тәптіштеп негіздеп береді. Ең бастысы – Кант қозғалыстың жалпыламалығын, тарихтағы жоғарыдан төмен және төменнен жоғары бағытталған бағыттардың бірлігін дәлелдеуге тырысты.

"... Жердің ... пайда болғанынан бергі тұста... өзгерістер болған болмағандығын зерттеу" деген еңбегінде Кант Жер мен Айдың бірден пайда болмай, даму үрдісінде біртіндеп құрылғандығы туралы маңызды ойды айтты. Дегенмен, Канттың ертедегі шығармашылық кезеңіне екіжақты кереғарлық тән. Ол, бір жағынан, Канттың материяның өзін-өзі қозғауын мойындауынан, екінші жағынан – қозғалысты материяға қатысты сыртқары, механикалық қозғалыс ретінде интерпретациялауға тырысуынан көрінеді. Кеңістікпен де жағдай дәп солай: Ныотонның соңын ала философ кеңістікті мекен, орын ретінде талдады, бірақ сонымен қатар, ол материямен байланысты екендігін, оған қарағанда екіншілікті санатта екендігін айтты.

Сыни кезеңге дейінгі Канттың жаратылыстанымдық және философиялық шығармаларының арасында оның "Аспанның жалпыға ортақ табиғи тарихы мен теориясы" деген шығармасы ерекше орын алады. Бұл шығарма жалпы ғылым тарихы мен философияда маңызды орын алатындығы анық күмәнсіз. Mәceленің қойылуы, оның қамтылу аясының кеңдігі тұрғысынан ол жұмыс Лапластың осы тақырыптас еңбектерінен асып түседі деуге болады. Бәрімізге белгілі, Кант-Лаплас теориясы 200 жылдан астам уақыт бойына ғалымдардың ойын жаулап алған болатын. Кенигсбергтік ойшылдың осы еңбегінің методологиялық және теориялық мәнін атай отырып, Ф. Энгельс былай деп жазған еді: "Қазіргі аспан денелерінің барлығының айналмалы қозғалыстағы тұмандықтардан пайда болғандығы туралы Канттың теориясы – Коперниктен кейінгі астрономияның ең ірі табысы болған еді. Табиғаттың уақыт барысында ешқандай тарихы жоқ сенімді болып көрінген елестің іргесі алғаш рет шайқалды. Метафизикалық ойлау тәсіліне толығымен сай осы бір көзқарас арқылы Кант алғашқы соққы берді, оның үстіне, Кант оны ғылыми түрде негізді етіп жасағаны соншалық, ол келтірген уәждердің көбі бүгінге дейін өз күшін сақтауда"222.

Расында да, Канттың аталған жұмысының маңыздылығы оның затты ғылыми зерттеу ісіне даму принципін, тарихилық принципін енгізгендігінде еді. Осы принципке сүйене отырып, Кант тұтастықты түсіндіру жолында кезігетін қиыншылықтарды шешуге тырысты. Платонға дейін тұтастық табиғатын түсіндіру барысында сол нақты тұтастық қандай элементтерден тұратын болса, соларға басты назар аударылатын. Ондай элементтер ретінде суды, ауаны, атомды және т.б. алынатын. Сократ пен Платон философия тарихында тұңғыш рет тұтастықты (тұтасты) материяның элементтеріне апарып тіреп қоюға болмайтындығын айтып жеткізді. Ол үшін әрбір пәннің негізінде жатқан әрі оны сол пән етуші жалпылаушы идея қажет. Оның үстіне, әлгілер нақтылықтың құрамындағы жалқылыққа еш назар аудармайтын.

Тұтас пәнді негіздеу барысында Аристотель екеуін де қабылдауға болады деп білетін, бірақ олардың таза бірлігін түсіне алмаған еді. Тұтастық, мән, Аристотель бойынша, тек форма арқылы анықталады. Өйткені материя енжар (пассивті), ал форма белсенді (активті). Сондықтан да ол зат туралы логикалық формула берудің ішіне форма (жалпылық) элементтері кіреді, ал материя элементі кірмейді деп есептеген.

"Шеңбер ұғымының формуласын беру кесінділерді белгілеу дегенді білдірмейді, - деп жазды ол, - ал бұның формуласына оның иісменттерін белгілеу кіреді, ал шеңбердің кесінділерге, буынның иісменттерге бөлінетіндей бөлінетіндігін білеміз"223. Өзінің пайымдауын Аристотель буынның осы бөлігінің материяны емес, форманы білдіретін "элементтері" арқылы негіздеген. Ал кесінділер форманың жүзеге асатын материясы деген мағынада алынады"224. Сұрақты бұлайша түсінудің әлсіздігі Аристотельдің материя мен форма, жалпылық пен жалқылық арасындағы ішкі байланысты аша алмауында болып тұр. "Адам дәл жалпы мен жалқы диалектикасына келгенде шатасады"225, — деген болатын В.И. Ленин Аристотельдің "Метафизикасын" конспектілеп отырып.

Кант Аристотельмен салыстырғанда алға бір қадам басты. "Аспанның жалпы жаратылыстанымдық тарихы мен теориясы" деген еңбегінде ол форма (жалпылық) о бастан бар болмайды, сол формасыз материяның табиғи дамуының нәтижесінде пайда болады деген ой айтқан екен. Материяның қозғалысы мен формаға енуінің себебі болып онда "түрлі элементтердің" бар болуы табылады. Материя элементтерінің бастапқы пара-парлық, теңбе-теңдік және біртектілігі мүмкін болған болса, онда ол дамуды болдырмас еді. Міне сондықтан да форма, жалпыға ортақтық сол материяның өзінің қозғалысының нәтижесі болып көрінеді. "Ешбір мақсатсыз берілгендей болып көрінетін ең қарапайым және ең ортақ қасиеттер инертті әрі форманы қажетсінетін, ұйымдастыруды керек ететін материя өзінің ең қарапайым күйінде өзінен кемелірек құрылымға табиғи даму нәтижесінде өтуге деген талпынысты тығып ұстап тұрады. Бірақ табиғаттың реттелуі мен оның хаостан шығуына ең көп ықпал ететін нәрсе – элементтердің алуан түрлерінің болуы. Соның арқасында шашырап жатқан элементтер барлық тұрғысынан алғанда бірдей болғанда кезігетін тыныштық күйі бұзылады".226 Элементтердің әр түрлі болғандығынан да қозғалыста болатындығы Левкипп, Демокрит және Аристотель дәуірінен бері белгілі болған. Демокрит сансыз, мәңгілік пайда болатын және бұзылатын элементтердің әр алуан элементтер қозғалысының арқасында пайда болғандығын түсіндіретін теория құрастырды. Аристотель бұл жүйені атомдардың және жалпы денелердің олардың көлемі мен салмағына тәуелсіз түрде ауасыз кеңістікте бірдей жылдамдықпен, бір-біріне параллельді түрде құлайтындығының негізінде бұзып жіберді, демек, олар қақтығыса да қоймайды, бір-бірімен қандай да бір комбинацияларға (бас қосылуларға) біріге де алмайды.

Аристотель, осылайша, әлемнің атомистік тұрғыдан түсіндірілуін жоққа шығармақ болды. Кант болса Ньютон және өзінің басқа XVI1-XVIII ғ.ғ. алдыңғы буын өкілдерінің соңынан ілесе отырып, Левкипп пен Демокриттің жүйесін қалпына келтірді, сөйтіп оны толықтырды әрі жетіңкіремейтін жерлерін жеткізді. Әлем құрылымын түсіндіру үшін Кант элементтердің алуан түрлілігінен басқа ерекше күштерді – тартылыс және тебіліс күшін ескеруді ұсынды. "Әлемді қарапайым хаос ретінде көз алдыма елестетіп, - деп жазды Кант, - мен әлемнің керемет реттілігін тартылыс және тебіліс күші арқылы ғана түсіндіріп бердім – сол екі күш бірдей дәйекті күштер, екеуі де бірдей қарапайым және сонымен бірге, екеуі де бірдей... жалпылама күш"227.

Канттың түсіндіруінде материяның қозғалысы, өзін-өзі қозғалтуы оның өзінің кереғарлығының нәтижесі. Тартылыс және тебіліс күштері шашыраңқы материяның хаосынан әлемдік жүйелерді өмірге әкеледі және оларды әлгілердің сынықтарынан жаңа әлемді соғу үшін қайта бұзады. Қарама-қарсы күштердің күресі жеке бір атомда да, аса үлкен ғаламдық космос жүйелерінде де орын алады.

Тартылыс және тебіліс күштерінің бір-бірімен араласуы, олардың үнемі күрес үстінде болуы, Канттың айтуы бойынша, уақыт пен кеңістіктегі космогониялық үрдістің шексіздігін қамтамасыз етеді. Табиғаттың мәңгілік өміріне жағдайшарт тудыратын қозғалыс осы күштердің арқасында пайда болды.

Кант егер де материя бар болатын болса, ол қажетті түрде тартылыс күшіне ие деп есептейді. Оны Ньютон материалды денелер қасиеті, табиғаттың барлық құбылыстары бағынатын заңы деп дәлелдеген. Материя мәңгілік тіршілік етеді, ол өзінің болмыс формасын элементтердің шексіз алуан түрлілігінде үздіксіз өзгертіп отырады және олардың комбинациясын да өзгертіп отырады. Әлемдер туылады, жоғалады және де қайта дүниеге келіп жатады. Әрі бұл үрдістің не кеңістікте, не уақытта басы да, аяғы да, ұшы-қиыры да жоқ.

Кант бойынша, табиғаттың ішкі заңдарының күшінің арқасында атомдар бір-бірімен бірігеді және қайтадан ажырасады. Ол да сол бір элементтердің әлгі үрдістер нәтижесінде пайда болатындығы мен жоғалатындығы сияқты. Олар табиғаттың жаңа жүйелерін соғу үшін қажет материалдар болып шығады.

Кант жеке өз алдына алынған жалғыз тартылыс тек біржақты ғана өзгеріс әкелуі мүмкін, сондықтан да тебіліс күшінің болуы ғана айналмалы қозғалысты, "табиғат өмірінің үзіліссіздігін" қамтамасыз етеді деп есептеген. Канттың күн жүйесінің пайда болуы туралы түсіндірмесінің артықшылығы оның тартылыс және тебіліс күші сынды материалды күштердің қарым-қатынасынын болуын жеткілікті етті. Ал Ньютон болса алғашқы дүмпуді, демек, құдайды мойындамай планеталардың қозғалысын түсіндіре алмаған еді.

Кант бойынша, "қандай да бір жүйенің даму айналымы оның барлық денелерінің тартылыс күшінің аркасында ортадағы денеге құлайтындығымен әрі сол кезде бөлінетін жылудың өте көп мөлшерінің тебіліс күшін беретіндігі сондай, материя қайтадан шашырап барып, содан соң қайтадан жүйені құру үрдісі басталуымен"228 аяқталады екен.

Қозғалыс дегенімізді сыртқы күш әсерлерінен механикалық орын ауыстыру деп қана қарамай, екі бір-біріне қарама-қарсы бағытталған, кереғар әрі материяға іштей тиесілі күштердің өзара қатынасының нәтижесі деп түсіне отырып, Кант өз дәуірінің механицизмінің шекарасынан шығуға тырысты.

Өзінің пайымдауларының іргетасына Кант Күн жүйесінің Кеплер, Ньютон және т.б. назар аударған қасиеттерін қояды. Барлық планеталар мен оның серіктері күрделі, үнемі айналмалы қозғалыстар жасайды екен: олар күнді айнала қозғалады, өз өсін айнала қозғалады, бір-бірінің жанында бір жалғыз ғана бағытта және бір ғана жазықтықта қозғалады229.

Декарт соның себебін іздестіріп, оны материяның құйындарынан тауыпты. Сол құйындар планеталарды әлі күнге дейін Күнді айнала қозғалуға, серіктерін – планеталарды айнала қозғалуға және т.б. бастайды. Ньютон Декарттың бұл гипотезасын терістейді. Өйткені ол жіңішке қабыршақтар қозғалысын, құйрықты жұлдыздың – кометаның құйрығының қозғалысын түсіндіре алмайды екен. "Кометалар, - деп жазды ол, - аспанның барлық бөліктерінде өте эксцентрикалық орбиталармен қозғалады. Қозғалыс нәтижесінде бұндай құйтырқы жұлдыздар планеталар орбитасы арқылы өту барысында тез әрі өте жеңіл өтеді, ал өз афелияларында олар баяуырақ қозғалады, ұзағырақ болады, бір-бірінен тым алыс орналасады және бір-бірін тым аз тартады. Күннің, планеталар мен құйрықты жұлдыздардың осы бір аса нәзік әсем қосылысы ең күшті әрі ең дана тіршілік иесінің тілегінің және бұйрығының арқасында болмаса басқаша пайда болуы мүмкін емес."230Аспан денелерінің қозғалысының себебі ретінде құдайды ұғына отырып, Ньютон ешкімге ұқсамастай біртуарлық таныта қойған жоқ. Осындай түсіндірудің терең тамырларын біз Аристотельден де табамыз. Ол әлемнің тұтастығын, ғаламның бірлігін негіздеу үшін қандай да бір биік зердені, формалардың формасын ұсынған болатын.

Ньютон атап көрсеткен Күн жүйесінің күрделі заңдылықтарын түсіндіру барысындағы қиындықтарды одан біраз уақыт кейініректе Эйнштейн өзінің ықтималдылық теориясында ғылыми түрде шешіп берген болатын. Сол қиындықтар көлеңкесінде Канттың осы сұрақты қоюы мен шешуі аса маңызды болып көрінеді. Канттық көзқарастың маңыздылығы оның құрастырылу көзін материяның өзінен тапқандығында. Егер де Аристотель түсіндірмесінде материя енжар болса, тек форма ғана оған тәмәмдалған сипат беріп тұратын болса; егер Ньютон физикасында ғалам әлі де болса табиғи тарихына ие болмай, әлем құрылымын механикалық тұрғыдан түсіндіру оған заманауи күй мен құрылымды ғана қамтыса, онда Кант ғалам тарихын материяның өзгеруінің мәңгілік үрдісі ретінде алады. "Біздің бүгінгі отырған табиғат бөлігі құралып біткенше, миллиондаған жылдар мен ғасырлар өткен болар, - деп жазды ол, - бүгінгі кемел күйіне жеткенге шейін біраз өтті. Мүмкін, табиғат өзінің хаосқа дейінгі соншалықты үлкен келесі бір қадамын жасаймын дегенше де сондай уақыт өтер; бірақ қарастырылып біткен табиғаттың саласы тынымсыз өзін-өзі ұлғайтумен айналысып келеді. Әлемнің жасалуы бір мезеттік жұмыс емес. Шексіз көп субстанциялар мен материялар жасаудан басталып, ол бүкіл мәңгілік бойына күн озған сайын жемістірек болу дәрежесінде жалғасып келеді".231

Әлем тарихының басы да, аяғы да жоқ. Ғалам жалпылығында шексіз әрі мәңгілік. Бірақ әрбір өзінің бөлігінде салыстырмалы, шекті және өтпелі дүние. Күн жүйесі – заңды тарихи дамудың нәтижесі, сондықтан да ол барлық тарихы бар дүниелер сияқты, ол біраз уақыт өткен соң құриды. Бір жүйелерде сөнген өмір келесісінде жалындап жанады, сөйтіп, әлем құрау үрдісінің соңы жоқ дейміз. Шекті, бастауы мен пайда болуы бардың барлығы өзінің шектілігінің белгісін ала жүреді. Ол өтуі тиіс және де оның соңы бар. "Әрбір құрастырылып біткен дүние құрылымының біртіндеп өлуіне бастайтын алынбастай қабілетінен ғаламның бұдан басқа жерде жаңа әлемдер құрайтындығын дәлелдеуге алынар дәйектің бірін көруге болады. Ғалам өзіне қайбір жерде келтірілген зиянның орнын дәл солайша жаппақ"232. Материяның табиғи даму принципін ұстана отырып, Кант Күн және планеталардың пайда болуының сенімді картинасын жасап берген.

Канттың ерен үлесінің бірі оның Күн мен планеталардың пайда болуының жалпы механикалық принципін суреттеумен ғана шектелмей, оның нақты майда-шүйделерін және қазіргі астрономдарға белгілі болған Күн жүйесінің құралу ерекшеліктерін таба білді. Оның космологиялық гипотезасында планеталық орбиталардың формалары орбиталық эллипстердің эксцентриситетінің мардымсыздығы, планеталардың тығыздығы мен оның Күннен арақашықтығы арасындағы кері қатынастың барлығы, планеталардың көлемі мен салмағы және де олардың Күннен қашықтығының арақатынасы, Сатурнның айналасында сақиналарының болуы, сол сияқты, планеталардың серіктерінің Айдың пайда болуы өзінің түсіндірмесін тапты.

***

Кант шығармашылығындағы сыни кезеңнің осы атауға не болуының себебі оған Канттың үш атақты сыни еңбектерінің тиесілі екендігінде: "Таза ақыл-ой сыны", "Практикалық ақыл-ой сыны" және "Пайымдау қабілетіне сын". Егер "сыни кезеңге дейінгі" Кант алдындағы философияның жалпы схемасына кірігіп тұрса, "сыни" кезеңде ол ғылым мен философияны басқаша ойластыруға талпыныс жасайды, философияның өзінің дәстүрлі түсінігінде төңкеріс жасауға тырысады. Жалпы Кант өзінің сыни жұмыстарының мақсатын осылай деп түсінген. Сондай ғаламат үлкен мақсаттың пайда болуына метафизика мен логиканың терең дағдарыста қалуы себепкер болды. Догматикалық философия мен дәстүрлі логика дамып келе жатқан ғылымның мәліметтерін дұрыс теориялық тұрғыдан жалпыламалақ тұрмақ, аподиктикалық түрде негіздеуге де және өзінің негіздерін сыни тұрғыдан дәлелдеуге де шамасы келмеді.

Бұның алдындағы метафизика әлемнің абсолютті бастауын "жанның қарапайым жаратылысын", құдайдың болмысын және т.б. негіздеуге тырысты. Канттың түсінуі бойынша, сол арқылы философтар кез келген тәжірибенің шекарасынан шықты, оны теориялық талдау жасамай-ақ, адам зердесінің өз жаратылысына сын көзбен қарамай жатып-ақ көптеген қияли, догматикалық жүйелер құрылды. Олар үнемі бір-біріне қырғи қабақ күйде болып қалатын, сөйтіп, бірін-бірі үнемі алмастырып тұратын.

"Ішкі соғыстардың арқасында, - деп жазды Кант, - метафизиканың билігі біртіндеп толығымен анархияға өтті, сөйтіп скептиктер - Жерді өңдеуді еш жақтырмайтын өзінше бір көшпелілер сынды, - ара-арасында азаматтық біртұтастықты бұзып отырды"233.

Осы себептен де рухани ой әлемінде метафизикаға деген толықтай енжарлық қожалық етті. Егерде бұрындары Метафизика "ғылымдардың ханшайымы" деп аталған болса, онда біздің ғасырда ... оны толықтай жақтырмауды байқату сәнге айналды"234. Дәстүрлі метафизикаға деген осындай қатынастың болуы түсінікті де, өйткені, Кант айтпақшы, оның дәуірінде "бірде-бір кітапқа, мысалы, Евклидтің ("Бастауларына") кітабына қарап: міне, метафизика, осыдан сіздер сол ғылымның маңызды мақсатын табасыз" деп айта алмас едіңіз"235.

Метафизикаға деген сыни көзқарасты Кант бұдан бұрын да айтып жүрген болатын. Әрі сол қатынас XVII-XVIII ғ.ғ. метафизика дағдарысынан туындап жатқан болатын, әсіресе, Лейбниц пен Вольф танытқан философиялық мектептің дағдарысынан туындап жатқан еді.

Канттың пайымдауларының бастапқы нүктесі болып математиканы, жаратылыстануды (оларды Кант нақты ғылымдарға апарып қосты) метафизикаға (философияға) қарсы қою болып табылады. Философия, Канттың пікірі бойынша, өте күрделі ғылым, ол өз пәні туралы нақты білім бере алмайды. Шындығында, Кант бұндай бағаны философияға бірінші болып беріп тұрған жоқ еді. Математиканың пісіп жетілгендігі мен философиямен салыстырғандағы оның артықшылықтары жайлы Декарт пен Спиноза жазған болатын, Юм болса тіпті математиканың жалпыға ортақтығы әрі қасиеттілігі туралы жазған болатын.

Кант болса сол сыни кезеңге дейінгі уақыттың өзінде математика мен жаратылыстанудың философиямен салыстырғанда артықшылығы туралы ойын мысалы, "Табиғи теология мен моралдың принциптерінің анықтық дәрежесін зерттеу", "1765-1766 жж. қысқы жартыжылдықтағы дәрістер кестесі туралы хабарландыру", "Метафизика қиялдары арқылы түсіндірілген рухкөргіштің қиялдары", "Моисей Мендельсонға хат" еңбектерінде көрсеткен. Математикалық анықтаманы философиялық анықтамамен салыстыра отырып, аталған еңбектердің ішіндегі біріншісінде Кант былай деп жазды: "Математика үшін – егер де геометр өзінің алға қойған мақсатын дұрыс түсінбей, аналитикалық анықтамалармен айналысар болса.... үлкен бақыт, өйткені одан шындығында ештеңе шығарылмайды немесе оның ең жақын деген қорытындылары түп негізінде математикалық анықтаманы құрайды; Әйтпесе бұл ғылым, философия сияқты, ымырашылдықтың болмауының бақытсыз билігінде қалып қояр еді"236.

Математиканың философиядан, философиялық танымнан айырмашылықтарын тәптіштеп талдаудың нәтижесінде математикаға басымдық бере отырып, Кант былай деп жазды: "Философиялық пайымдар көп жағдайда көзқарас, пікір тағдырына ие, сондықтан, құйрықты жұлдыз іспеттес. Құйрықты жұлдыздың ашық жарықтығы оның ұзақтығы туралы ешкім ештеңе айта алмас. Олар жоғалады, ал математика қалады. Метафизика, сөзсіз, адам танымының ең ауыры болып табылады, бірақ ол әлі де болса түгелдей жазылып біткен жоқ"237. Философияның (метафизиканың) осындай күйінің себебін Кант барлық ғылымдарда қандай да бір өлшемнің барлығын, ал философиядағы әркімнің өз өлшемі барлығымен байланыстырады.

Рас, өзінің сондай қатал пайымдауларын Кант Моисей Мендельсона жазған хатында заманауи метафизикаға берілген баға ретінде қабылда деп өтінді. Оның маңызын толықтай жоққа шығарудан аулақпын дейді Кант.

"Мен метафизиканың өзін, объективті қарастыратын метафизиканы түкке тұрғысыз әлде артық нәрсе деп есептеп тұрған жоқпын. Әсіресе, мен оның табиғатының тереңіне, байыбына барғалы бері және оның адам танымының арасындағы нағыз орнын түсінгелі бері мен оған адамзат тегінің шынайы әрі мығым игілігі тәуелді деп білемін," - деп жазды Кант238.

Осыған орай: Канттың өзі философияға нендей жаңалық әкелді, өзі қатал сынға алған метафизиканың орнына не ұсынды деген сұрақ орынды. Ең алдымен, Канттың сыни кезеңге дейінгі зерттеулерінде метафизикаға айтқан сыны бірлі-жарымды. Ол, мысалы, Декарт пен Лейбництің философиялық шығармаларында кездесетін сынның шегінен шыға қоймаған. Канттың метафизикаға айтқан сыны оның шығармашылығының екінші кезеңінде мүлдем басқа сапаға ие болады. Ол сын формасы мен мазмұны тұрғысынан әмбебап әрі жан-жақты қамтитын болады. Өзінің негізгі шығармасында ("Таза ақыл-ойға сын") Кант жеке бір кітаптарды немесе философиялық жүйелерді емес, бүкіл адамзат зердесін сынға алады, адамның танымдық қабілетінің негізгі формаларын сынайды. Ол ғылымилықтың ортақ шартын негіздеуге тырысты, математика, жаратылыстану мен метафизиканың артықшылықтары мен кемшіліктерін адамның танымдық қабілеттерінің негізгі формаларын сынаудан шығаруға тырысты – пайым мен зердені сынаудан шығаруға тырысты. Ол ғылыми, дәйекті білімнің шартын нақтылап көрсеткісі және адам тынымының шегін анықтағысы келді.

Өзіне осындай мақсат қойған Кант бүкіл алдындағы метафизиканы жаңаша сынға алды. Ол философияның бүкіл тарихын көз алдыңа оймен елестетер болсаң, онда философияның түрлі философиялық жүйелерден құралғандығын анық көруге болатындығынан бастайды. Оның үстіне, әрбір жүйе әлемнің абсолютті бастауы немесе құдай болмысы сынды сұрақтарды шешкісі келеді, сөйтіп, сол арқылы толықтай шындық, ақиқатты иемденбек болады. Бұл талпыныс бүкіл философиялық жүйелерге тән талпыныс болғандықтан, әрбір келесі жүйе алдыңғысын толықтай терістеп отырған. Мұндай жағдай ақиқатқа жақындатпақ тұрмақ, одан да көп дау-дамай тудырды.

Метафизиканың бұндай күйде болуының себебін Кант философиялық жүйелер шындығында негізделмегендіктен деп ұқты. Метафизикалық жүйелердің іргетасы сыни талдаудан өткізілмей жатып тұрғызылған еді. Алдындағы метафизикада кейбір аподиктикалық негіздемелердің болғандығына (оларды Кант аналитикалық деп түсіндірген) қарамастан, оның негізгі деген теориялық қағидалары сыни тұрғыдан негізделмеген болатын әрі біртұтас зердеден шығарылмаған еді. Метафизиканың дәл осы бір кемшіліктері, Канттың пікірі бойынша, философияға ұят келтірудің себепкері болып қана қоймай, скептицизм де тудырды. Ол скептицизмде зерде өзіне-өзі қарсы әрекет етеді. Бұндай ой желісі зерденің алдына қойған мақсаттарын орындаудан мүлдем күдер үзген шақта пайда болуы мүмкін еді.

Әйтсе де, Кант түсінігіндегі скептицизм философиялық дамудың биік даму сатысы. Бұл таза ақыл-ой сұрақтарындағы екінші қадам. Ол "тәжірибе мектебінен өтетін пайымдау қабілетінің аңғарғыштығын танытады". Ал догматизм болса таза ақыл-ой дамуының жолындағы бірінші қадам әрі оның балаңдығын сипаттайды.

Философ скептиктер ішінен Кант, әсіресе, Юмды ерекше бағалаған. Оны Кант өте терең ойшыл деп есептеген. Дегенмен де, Кант Юмның априорлы синтетикалық білімге жол бере алмайтындығын көрді. Логикалық категориялардың жалпыға ортақтығы мен қасиеттілігі, мысалы, себептілік принципінің қажеттілігі нағыз маңызға ие емес деп есептеді. Ол субъективті дағдының салдары ғана болмақ. Канттың пікірі бойынша, Юм пайымдаудың синтездік тәсілін зерденің синтездеу тәсілімен шатастырып алған, сөйтіп, зерде ұғымының негізсіздігінен пайымдау категорияларының негізсіздігі туралы қорытынды шығарған. "Скептик Юм, - деп жазды Кант, - пайымдаудың осы екі түрінің ара жігін ажыратпаған. Оны жасауы тиіс болса да жасамаған. Сөйтіп ол ұғымның өзін-өзі осылай байытуын біздің пайымдаудың (ақыл-оймен қосыла отырып) тәжірибелік тұқымсыз мүмкін еместігін айтқан; Сондықтан да ол мүмкіншіліктегі априорлы принциптер деп есептеп, олар тәжірибеден және соның заңдарынан туындайтын дағдыдан артық ештеңе емес, демек, эмпирикалық ережелер, ендеше, олар өздігінен алғанда кездейсоқ ережелер болады, сондықтан оларға біз ғана қиялдағы қасиеттілік пен жалпыға ортақтық қасиет береміз деп есептеген"239.

Юмның скептикалық тәсілінің келесі бір кемшілігі – оның зерденің арrіоrі жасайтын синтезінің барлық түрлерінің жүйелі шолуын жасамағандығы болатын. Ол пайымдық негіздемелердің зерденің диалектикалық талаптарынан айырмашылығын бөлектеп көрсетпеді. Сондықтан да Юм пайымды тарылтып, оның шекараларын анықтамай, біздің танымның барлығына деген күмәндануды тудырды. "Сондықтан, - деп қорытынды жасайды Кант, - барлық скептицизмді құртатын нәрсе оны да құртып тынды. Айтқымыз келіп тұрғаны – оның көзқарастарының өзіне күмән туды, себебі оның келіспеушіліктері принциптер емес, тек кездейсоқ дәйектерге сүйенген еді. Ал принциптер болса, олар догматтық қағидаларға деген құқықтан бас тартуға тікелей алып келер еді"240.

Осылайша, зердені зерттеудің скептикалық тәсілі өтпелі мағынаға ие, скептицизм - "адам зердесінің өткелі" ғана. "Өзіңнің догматтық жол кезуіңді ойластыру" үшін және сөйтіп сенімді жол тауып, яғни үшінші қадамды жасауда - сыни тәсілге жүгінуде (ал ол тәсіл, Канттың айтуы бойынша, ең жетілген пайымдау қабілеті болып табылады) өткел бола алады. "Бұл қадам, - деп мәлімдейді Кант, - зерде дәйектеріне емес, зерденің өзіне баға береді. Ол зердеге оның барлық қабілеттері мен таза априорлы білімге жарамдылығы тұрғысынан баға береді. Бұл – цензура емес, бұл – зерде сыны. Сол арқылы зерденің шектері ғана емес, оның шекаралары да болжамданып қана қоймай, дәлелденіп те шығады. Сол арқылы қайсібір саладағы білместік қана емес, белгілі бір түрдегі мүмкін деген сұрақтардың барлығындағы білместік анықталады"241.

Сонымен, скептицизм, өз негіздемелерін нақты сынсыз қарастырып, ой-толғау жасайтын догматиктерді ұялтатын скептицизм нағыз негізі бар адам зердесінің қозғалысына шек қоя алмайды. Сыни тәсіл таза зерденің табиғатының өзін зерттейді. Әрі дәл сондықтан да ескі философияның сыны – скептицизммен салыстырғанда, жалпы метафизиканы толықтай терістеуге бағдарланбайды, керісінше, "сын дегеніміз ғылым ретіндегі негізді метафизикаға көмек көрсету үшін қажет алғышарт"242.

Кант өзінің алдына болашақ метафизиканы негіздеудің позитивті мақсатын қойып, ондай ғылымның пайда болуы үшін қажет жолды тазарту ыңғайында неше түрлі жаңа философиялық жүйелерді құрастыруды қою керек деп білген. Ондай жүйелер адамның танымдық іс-әрекетінің жалпы шарттары талданып біткенше, теориялық, синтетикалық, аподиктикалық білімді негіздеудің жалпылама шарттары талданып біткенше жасалмауы тиіс деп есептеген. Сондықтан да ғылым мен философияның мүмкіндіктері туралы сұрақ Кант түсінігінде, теориялық білімнің осы салаларындағы әлеует мәселесіне, жалпылама синтетикалық білімнің әлеуеттілігі туралы мәселесіне барып тіреледі. Ал, соны негіздеу бұрынғы философия мен бұрынғы логиканың барлығының қайта қарастырылуын талап етеді.

Кант өз алдына әлемдік мәселелердің барлығын бірдей шешуді қойған жоқ, едемнің құрылымын түгелдей түсіндіруді де, яғни бұрынғы философияда жасалған нәрсенің бірде-біреуін мақсат етпеді. Ол өзін ғылыми теориялық білімнің ортақ шартын негіздеумен ғана шектеді. Априорлы синтетикалық білімнің мүмкіндігін анықтап берді. Өзінің алға қойған мақсатының қаншалықты қиын екендігін философ анық түсінген. Сондықтан да ол бірнеше рет алға қойған мақсатына (яғни apriori синтетикалық пайымдаулардың негіздемесін беруді) қанағаттандырарлық шешім табу бірнеше философиялық жүйе құрып шығудан әлдеқайда жеңіл деп білген.

Дегенмен, сол мақсатты шешуге деген талпыныстың өзі логика тарихы мен таным теориясында үлкен маңызды болды, өйткені ол – ескі ойлау стилінен, дәстүрлі логикадан біржола айырылуды талап етті. Сөйтіп, мүлде жаңа логиканы негіздеуді қажетсінді. Ал, ол логикада диалектика принциптері, ойлау категориялары маңызды рөл атқарады.

Диалектика Канта.

Алматы, Казахстан, 1974. - С. 9-22.

ТРАНСЦЕНДЕНТАЛДЫ ИДЕАЛИЗМ ЖҮЙЕСІНІҢ ДАҒДАРЫСЫ

Нұрлан СЕЙТАХМЕТОВ

Неміс классикалық философиясы марксистік философияның тікелей теориялық негізі ретінде қарастырылғаны мәлім және осыған орай ол терең зерттелуі тиіс. Шындығында, жағдай күткендегіден күрделірек. Бірінші кезекте бұл Фихте және Шеллинг мұраларына қатысты. Фихте шығармашылығына келер болсақ, оның ұлылығы "Материализм және эмпириокритицизм" деген Лениннің шығармасындағы негізсіз айтылған бір ғана сөзімен жоққа шығарылды. Фихте ілімі реакциялық ілім деп танылды. Дегенмен, кейінірек бұл қатынас сәл де болса жібітілгенмен, философия курсында Фихте позициясы Кант ілімін "оң" қапталдан сынау болып табылады, яғни, ол реакцияшыл көзқарас деп міндетті түрде атап өтілетін еді.

Сол тарихи кезеңдерде, жеке тұлғалық ізденістер, көзқарасты қалыптастырудың дербес тұлғалық түрі зиян және артық деп есептелінетін кезеңдерде, сананың ең жоғарғы принципі ретінде марксистік философияны мойындау жеткілікті болып тұрған кезеңдерде, Фихте философиясының Лениннің школярлық сыни пікірінсіз-ақ белгілі болуы мүмкін емес еді. Рас, сол бір пікір Фихте және Шеллинг ілімдері арқылы көрінген ойлау мәдениетінің толықтай бір қабатының жоғалуына кері әсерін тигізді.

Фихте және Шеллинг философиясын көзге ілмеуде бұл ілімдерді өз мағыналары бойынша тәуелсіз, дербес деп қарастыру мүмкін емес және олар негізгі өкілдері Гегель мен Кант болып келетін неміс классикасының жалпы мағынасының кеңмәтінінде ғана түсіндірілуі керек деп санаған философтар да аз рөл ойнаған жоқ. Осыдан Фихте және Шеллингтің философиялық жүйелерін қайдағы бip аралық деңгей, диалектиканың дамуындағы әлі де болса жеткіліксіз деңгей ретінде көрсетті. Ол тек тарихи қызығушылық шеңберінде ғана қажет болатын ілімдер ретінде қарастырылды.

Фихте мен Шеллингтің ілімдеріне деген бұндай көзқарастың қалыптасуы, бір шетінен, Гегельдің өзінің философиясын осыған дейінгі бүкіл философиялық ойдың ең күшті жетістіктерін қамтыған философия деген тұжырым ықпалының кеңінен таралуынан болды. Себебі бұдан шығатыны – Гегельдің алдында болған ой қозғалысын зерттеу артықтық деп саналды, өйткені гегельдік логикада алдыңғылардың барлығы қысқаша түрде келтірілген деп есептеу еді. Дегенмен, бұл көңіл күй Кеңес Одағында қалыптасқан әлеуметтік-тарихи жағдай болмағанда, сірә, соншалық кең өріс алуы екіталай болар еді. Философия мазмұны неғұрлым идеологиялық бағыт ала бастаған сайын, соғұрлым ол философиялық рефлексияның қалыптасуының логикасын терең түсінуден алшақтай бастады. Әрі ол үшін түрлі софистикалық әдістер де табыла қалатын.

Бірақ мәселе тек сонда ғана емес. Фихте іліміне көңіл бөлмеу, әсіресе, оның бастапқы кезеңдегі талпыныстарына көңіл бөлмеу философиялық ұстанымдарға қатты әсерін тигізді. Себебі Фихте және жас Шеллинг өздерінің философиямен айналысуларының алғашқы кезеңдерінде философияны жете зерттеу мәселелерін дүниедегі жеке тұлғалық болмыс тақырыбымен байланыстырады. Ойды осылай бағыттау өз бастауын Кант философиясынан алады.

Кенигсберг ойшылының философиясымен таныспас бұрын Фихте детерминизм позициясында тұрған болатын. Фихтенің Спиноза философиясын зерттеуден алған ауыр әсері Канттың сыни философиясымен танысқаннан кейін сейілді. Вейсхунге жазған хатында ол аса үлкен шабытпен: Мен «Практикалық зерде сынын» оқып шыққалы бері жаңа әлемде жүргендеймін. Маған алғашында терістеу мүмкін емес болып көрінген қағидалар жоққа шығарылды; маған бұрын дәлелденуі мүмкін болмайтын нәрселер, мысалы, қарыз-парыз түсінігі, бостандық және т.б. мен үшін дәлелдерін тапты әрі сол менде үлкен қуаныш күйін тудырды. Бұл адамзатқа қандай құрмет, қандай күш беретін жүйе десеңші!"243. Біршама алға өтіп кетіп, келесі жайтты ескерткім келеді: Фихте мен Шеллинг көзқарастары тұлғаның дамуының негізі ретінде сананы қалыптан тыс ұлғайтудан шығып жатқан объективті идеализм жағына қарай дамуы философиялық ізденіс мәнінің бұрмалануымен қатар жүрді. Философия барған сайын өзінің тұлғалық мағынасын жоғалта бастайды. Ал бастапқыда ол И.Г. Фихте ойларының дамуының негізі болған еді, тұлғаның өзіндік даму идеясын бірте-бірте өзіндік даму мәселесі, таза ойдың өзіндік қозғалысы мәселесі ығыстырып шығарды. Сонымен, Канттан Гегельге дейін ойлау логикасының дамуына терең бойлау үрдісі жүрсе, енді, сонымен қатар, бұл үрдісте философия идеясында тұлғалық дамудың өзін-өзі түсінуі ретінде қарастырудың жоғалғандығын көруге болады.

Онын үстіне, Фихте сенімді түрде философияның "адамның жалпы мақсаты неде және ол қандай жағдайлармен оған жете алады"244 деген сұраққа жауап беруден басқа мақсаты жоқ деген көзқарасты ұстануда асқан табандылық көрсетті. Әрі, жалпы, ол Кантқа қарағанда ой қатарының дамуын жеке тұлғалық мақсаттылықпен байланыстырды. Фихте бойынша, ойлаудың барлық мақсаттары адам тіршілігінің мәнін анықтау мақсатына бағындырылуы керек, ал осы мәнді түсінуді және жүзеге асыруды Фихте тұлға түсінігімен байланыстырды.

"Мен өзімнің ойымды үнемі бағыттап отыруға тиісті бір ғана нүкте бар, - дейді Фихте, -мен не істеуім керек және сол міндетті қалай ғана мақсатшылдықпен жүзеге асыра алмақпын. Менің бүкіл ойым менің іс-әрекетіме қатысты болу керек; ол өзін осы мақсат үшін құрал етіп мойындау керек, бұдан тыс жерде ол (ойлау) – мақсатсыз ойын, күш-қуат пен уақытты босқа кетіру және мүлде басқа мақсат үшін берілген игі қабілетті бұрмалау"245.

Фихте бойынша, "идеалист пен догматик арасындағы дау: заттардың дербестігі "Мен"-нің дербестігі жолында құрбандыққа шалынуы керек пе немесе керісінше, "Мен"-нің дербестігі зат дербестігі жолында құрбан болуы керек пе246 деген сұраққа қатысты дау. Кез келген жүйекі таңдаудың негізінде, - деп есептейді Фихте, - адамның мүддесі жатыр және де ол әлгінің қандай адам екендігіне, оның өмірлік бағдар алуына тәуелді. Осыған байланысты ол "кез келген бірізді догматик – міндетті түрде фаталист, ол біз өзімізді еркін деп санайтын сананың дәйегін жоққа шығармайды, өйтпегенде бұл зердеге қарсы болар еді, бірақ ол өзінің принципі бойынша бұл пікірдің жалғандығын дәлелдейді"247 дейді. Догматикалық жүйе деп Фихте Спинозаның философиясын айтады, және өзінің көзқарастарын оған оппозициялық бағытта дамытады. Фихтенің философиялық ұстанымының спинозизмге қарсы қойылуының анық болғаны соншалықты, Якоби, одан кейінірек Шеллинг ғылымтануды "төңкерілген спинозизм" ретінде сипатталған. Фихте философиясы мен Спинозаның субстанционализмнің қарама-қарсылығы, әсіресе, мынадай екі нүктеде тоғысқан: біріншіден, абсолютті объективтілік болып табылатын Спиноза субстанциясына Фихте өз ішінде шексіз субъективтілікті қарсы қояды. Ал, Спинозаның қозғалыссыз болмысына іс-әрекет принципін қарсы қояды.

Жоғарыда аталып өткендей, Фихтенің философиялық теориясы Канттың сыни философиясының күшті ықпалының арқасында қалыптасты. Тіпті, Гегель Фихтені сыни философия шеңберінен шықпады деп есептеген. Оның үстіне, әлденеше рет Фихтенің өзі өзінің жүйесін "Канттың жүйесінен басқа жүйе емес; яғни ол пәнге деген дәл сондай көзқарасты ұстанады, бірақ оны жеткізу тәсіліне келгенде Кант түсініктемесіне мүлде тәуелсіз"248 дегені де бар. Фихте ғылым туралы ілім өзінің бағыты бойынша, жалпы рухы бойынша Кант жүйесімен сәйкес, ұқсас деп бірнеше рет мәлімдеген болатын. Оған қоса, ол ғылым туралы ілім арқасында философия ақырында өзінің шынайы мақсаттары мен міндеттерін анық түсіне алатынына сенімді болған. "Осы уақытқа дейін философия жай тіршілік етуге тырысты және әлдене болғысы келді. Бірақ оның өзі не боларын анық білмеді. Тіпті, осы нәрсе оның өзі дауласып жүрген негізгі мәселенің бірі болатын"249. Канттың философиясына сүйене отырып, философияның мақсаттарының шеңберін анығырақ анықтауға ұмтылған Фихте Кенигсберг ойшылының ілімін белгілі бір түрде қайта санадан өткізуге мәжбүр болды, себебі зерденің тәуелсіздігі туралы идеяны табанды түрде айтып отыру, ал сол идея негізінде адам бостандығының мүмкіндігін құрастыру "өз-ішіндегі-зат" дегенге соқтығысып қалатын. Оны Кант "санадан тыс қалады" деп есептеген. Канттың жолын қуушылар "өз-ішіндегі-зат" түсінігі бойынша бұл ілімді іштей байланысқан тұтастық ретінде қарастыруға болмайтынын сол сәтінде ұға қойды. Осы жайтқа бірінші болып көңіл аударғандардың бірі - Ф.Г. Якоби еді. "Осы жағдай, - дейді Якоби, - Кант философиясын зерттеуде мен үшін үлкен кедергі болды, сондықтан көптеген жылдар бойы мен, "Таза зерде сынын" қайта-қайта оқуға мәжбүр болдым, себебі мен үнемі бір толғаныста болдым. Сол бір алғышартсыз мен жүйеге кіре алмаймын, ал сол алғышартпен жүйеде қала да алмаймын"250.

Шынымен де, дербес тұлға идеясы теориялық зерденің ниетін шектеуінсіз негізделуі мүмкін емес еді. Бірақ ол идеяның дамуы сол бір шектілікті аттап өтпей жүзеге аса да алмас еді. Себебі соңғы синтезді практикалық сана ғана жүзеге асыра алар еді. Бұл мәселе антиномия формасына ие болып отыр. Өйткені, теориялық және практикалық зерде біртұтас зердені құрайды, ал оның түрлерге жіктелінуі оны қолданудың түрлеріне байланысты болады.

Сыни философияның идеясын анығырақ қарастыруды Фихте бір ортақ принциптен шығатын қағидалардың логикалық ашылуының мақсатымен байланыстырады. Ал сол дедукцияның көмегімен Фихте жүйенің кез келген элементі бүтін, тұтастықтың жалпы ұғымымен анықталатын ортақ бір жүйе ашуды ұйғарған. Егерде философия бөлек және кездейсоқ пікірлердің конгломеранты ретінде емес, бүтін тұтастықтың өзін-өзі түсінуіне ұмтылса, онда ол міндетті білім жүйесі ретінде қарастырылуы керек. Сонымен, Фихте "бір ғана жоғарғы негізден шығатын және сол негізден барлық анықтамаларды шығаратын"251 монистік жүйе түсінігін құруға және дамытуға талаптанды.

Фихте адамның күнделікті өмірде қолданатын адами үйреншікті парасаты кездейсоқ материалға белшесінен батып қалғандықтан, ойлаудың мақсаттарын да, адамның өмірдегі орнын да жеткілікті дәрежеде білмейді деп есептейді. Фихтенің ғылым туралы ілімі адамның дағдылы парасатының шектелген көзқарасынан шығып, адамға оның өмірлік мақсаттарын жалпылама түрде түсіндіруге мүмкіндік беретін трансценденталды философияға дейін биіктеуге мүмкіндік беруге көмектесуі тиіс еді. Фихте "ғылым туралы ілімнің көмегімен адам ақылы өзін табады және өз-өзіне келеді әрі бұдан былай өз-өзінде тыныштық табады. Ол кез келген сыртқы көмектен бас тартып, өзін-өзі толық билейді"252 дейді. Ал егер "кімде-кім өз ойлау үрдісінде кез келген бөтен әсерден мүлдем айырылса, сол тұрғыдан алғанда өзін өзінен қайта құрса, ол, сөзсіз, білім максималарын алудан бас тартқан жерден іс-әрекет максималарын ала алмайды" Оның үстіне, Фихте ғылым туралы ілімді түсінуді оқырман бойында өз алдына ойдың дамуының жеке үрдісімен байланыстырады, яғни жеке тұлғалық ұмтылыссыз ғылым туралы ілім түсінікті болуы мүмкін емес. Ғылым туралы ілімнің логикасының ішіндегі әрбір қадам, сонымен қатар, тұлғаның өзіне-өзі үңілу үрдісі, өзін өзіндік дамудың негізі ретінде тану үрдісі болады және осындай дамудың болашағын анықтау болады. Фихтенің осы бір ойлары қажетті деңгейде ашылмады, дамытылмады, оң қолдау таппады. Өйткені, тұлғаның емін-еркін дамуының түбегейлі негізі ретінде Фихте абстрактілі өзіндік сананы, дәлірек айтсақ, нақты өзіндік сананың абстракциясын алып қарастырады. Осыған орай, философиядағы тұлғаның дамуы мен философияның тұлғалық мәні нәтижесінде тұлғалық дамудың асыра ұлғайтылған абстракті өзіндік сананың мақсаттарына бағындыруға алып келді.

Фихте "зерденің тәуелсіздігі принципінің жүзеге асуы Канттың сыни философиясының аяқталмағандығын игеруді мүмкін етеді. Сөйтіп барып қана зерде формасына қарай ғана емес, мазмұны бойынша да өзіне-өзі жеткілікті тұтастық ретінде ашылатындай шеңбер аясында ұстап тұруға болады деп есептейді. Бұл мақсаттың жүзеге асырылуын ол өзінің мазмұны бойынша адам бостандығының мүмкіндіктерін негіздеу, құру мақсатына сәйкес келеді деп қарастырады, себебі Фихте үшін адам бостандығының болу мүмкіндігі оның зерделі тіршілік иесі екендігінде. Оған Бергсонның ұлы философтардың жүйелерінің мәні өздерінің күрделі құрылымымен шындығында бір ғана ойды, бір ғана интуицияны, бір ғана аянның ашылуын білдіреді деген пікірін телуге болады. Фихте дүниені бір ғана принциптен түсінуге ұмтылды, ол үшін дүние "бір ғана дәннен мәңгілік өсіп шығып отыратын гүл"253.

Күнделікті өмірде адам өзінің дүние туралы түсініктері оған деген сыртқы ортаның тигізген әсерінің, бардың әсерінің нәтижесі деп түсінеді. Фихте бұндай соқыр сенімдерге жол бермеуге болады деген сенімде болған еді. Ол үшін адамның дүние туралы түсініктері шындығына өзіндік сананың актілері екенін көрсетсе жеткілікті. Себебі өзіндік сана селқос жатқан әлдене емес, о баста беріліп қойылған әлдене де емес. Ол іс-әрекет болып табылады және толығымен өзіне бағытталған іс-әрекетте ғана болады. Дүние тек бір ғана нүктеден, өзін өзінен тудыратын нүкте тұрғысынан түсіндіріледі.

Сонымен, абсолютті алғашқы негіз іс-әрекет пен оның нәтижесі бір-біріне тікелей сәйкес келетін өзіндік іс-әрекеттің нүктесін білдіретін болуы керек. Бұл пікірді Фихте өзінің позициясын Спиноза көзқарасына саналы түрде қарсы қойып отырып анықтайды, онда өзіндік қозғалыс идеясы шекті дүниеге қатысты сыртқары қалды. Оның үстіне, осы негіздеменің тірі, белсенді сипаты тағы барлығын есте ұстай отырып, ол мынадай әдеттегідей үйреншікті емес бір сөз тіркесін енгізеді.

"Thathandlung"254 түсінігі "жұмыс-әрекет" деп аударылады және оны түсіну оңайға түспейді. Оның үстіне, адамдар эмпирикалық түсініктермен шырмалған өмір жағдайында бұл тіпті қиындай түседі. Thathandlung - бұл шығармашылық іс-қимылдың шексіздігінің көрінісі. Бұл жердегі шығармашылықтың мақсаты жаратушының өз шығармашылығы. Ол дегеніміз шығармашылықты өсіру, нақтырақ айтсақ, жаратушының өзін өсіру. Бір затқа бағытталған шығармашылық ол – шектеулі шығармашылық, себебі ол мәжбүрлеуші, сырттан енген нәрсе, ол – сыртқы күштер мен сыртқы мақсаттардың көрінісі. Әрі бұл жерде мәселе "жұмыс", "әрекеттен" бөлектенуде, алшақтауда болып жүр. Бұл жерде мәселе жаратушының өз ниетін жүзеге асыру үрдісінде қалдырған ізі туралы болмақ.

Фихтенің өзіндік сана бірлігін философиялық принцип ретінде, формасы және мазмұны жағынан абсолютті негіз ретінде не үшін алғандығы туралы адамдар сирек ойланады. Мәселе, мүмкін, бұл жерде сол бір өзіне бағытталған іс-әрекет ойлау барысында өзіндік сана ретінде көрінетіндігінде; шексіз әрекет, бұл өзіндік іс-әрекет сияқты ойлау үрдісінде "Мен" дегенді білдіреді. Кейінірек Гегель бұл "Мен"-ді ұғым ретінде анықтады, алайда, Фихте "Мен"-ді түпнегізді принцип ретінде көрсетуімен бұл жерде әр адамның "Мені" туралы сөз болып отырғанын айтты. Фихтені бірнеше рет оның таза "Мені" жиі-жиі эмпирикалық формамен ауыстырылып отыратындығы үшін, соған орай, сол ғылым туралы ілімді игеру қиын болатыны үшін сынға алған болатын. Алайда, менің ойымша, фихтелік принцип философиялық ойлаудың тұлғалық даму проблемасымен байланысын білдірді. Ал Гегель үшін тұлға проблемасы философиялық зерттеудің проблемасынан ығыстырылып тасталған болатын.

Тағы бір нәрсе. Фихтенің абсолютті "Мені" бұл тұлғаның өзін және дүниені танудағы мүмкіндіктері мен жүзеге асыру әрекеттері орындалатын тұтас таза "өзіндік сана" болып келетінін нұсқайды, нақтылап айтсақ, соны білдіреді. Бұл бірлік көптеген "Меннің" бірлігі. Онда жеке өзіндік сана шектеулілігі жойылғанмен, ол индивидуалды "Меннің" ең жоғарғы және терең мағынасын білдіреді. Кант та, Фихте де адамның жеке индивид ретіндегі проблемасымен көп шұғылданбағанын естен шығармау керек. Көп жағдайда оларды тұлға тек мәңгіліктің оралған нүктесі ретінде ғана қызықтырды. Дегенмен, ғылым туралы ілімнің дамуына орай, тұлға жалпы білім мәселесімен салыстырғанда екінші орынға ығыстырылды. Кейінірек адам проблемасы Фихтенің өзіндік сана мәселесіне араласып кетеді. Ақыр аяғында, абстрактілі өзіндік сананың тепе-теңдігі тұлғалық дамудың өлшемі болып шығады. Философиядағы бұл тенденциялар әлі толықтай ашылып қарастырылмаған еді. Сондықтан "Мендіктің" формасы жеке тұлғаның проблемасымен байланысын сақтайды. Сөйтіп, философияны даярлау тұлғаның өзін-өзі түсіну формасы ретінде жүзеге асады.

Гегель айтып өткендей, "Мен" = "Мен" деген сөйлемде абсолюта зерде мен еркіндік принципі көрсетілді. Еркіндік пен зерде менің "Мен" = "Мен" формасына дейін көтерілуімде жатыр. Мен барлық заттарды "Мен" ретіндегі маған тиісті сияқты танимын. Әрбір объект мен өзім болып табылатын жүйедегі бір буын ретінде танылады – қысқаша айтқанда, бір ғана санада менің "өзім" де, қоршаған "дүние" де бар және, керісінше, объективтілікте не бар болса, менің санамда да сол бар"255.

Фихтенің абсолютті "Мені" бұл әркімнің өзін-өзі тану заңы, әркімнің ішкі шекарасы және болашақ мүмкіндіктері. Адамның өзін-өзі түсінуге деген қабілетін Фихте адамның дүниенің бір бүтін болып түсіндірілетін сезімінен тыс өмір негізіне қатыстылығы ретінде қарастырады. Оған қоса, соның арқасында адам осы өмірдің дәл ортасында өзі тіршілік етуге, әрекет етуге мүмкіндік алады. Адамның өзін-өзі түсінуінен дүниенің, өмірдің бейсаналы негіздерін шығару адамға дүниені түсінуде оның кездейсоқ эмпирикалық байланысында емес, оның заңдылықтары арқылы түсінуге мүмкіндік береді. Оның үстіне, бұл заңдылықтар эмпирикалық шындықтан асып түсетін мақсатты жүзеге асырудағы құрал болып табылады.

Шеллинг былай деп жазғандай: "Осы бір өзін-өзі қарастырумен: Мен тіршілік етемін, Мен бармын деумен әрбір индивидум үшін әлем басталады, бұл акт әрбір адамға ортақ өзінің және дүниенің уақыттан тыс бастамасы болып табылады. Кез келген адам мәңгілік жолмен бастағандай болады, сонымен бірге, оның санасына өткені, қазіргісі және болашақ кезеңдері енеді екен.256 Осы өзін-өзі түсінудің арқасында адам сырттан себебі айқындалып, түсіндірілмейді, сөйтіп адамның даму жолы тарихта өткеннен болашаққа қарай жүзеге аспайды, ол адам болмысының бұл өмірдегі мәнін түсінуге ұмтылысымен анықталады және өзінен-өзі сәйкестікке келуімен анықталады. Абсолютті "Мен" бұл -адам болмысының абсолюттік мәні және бұл әр адамның жеке мақсаты болып табылады. Осы бір таза өзіндік санадан "ол бір кезде басталған қозғалыстың уақытша немесе өтпелі бастамасын емес, ылғи бірдей болатын мәңгілік бастаманы көрді, ендеше, бұл дегеніміз -бастауға деген ықылас қандай жерде немесе қашан басталғанына қарамастан, оның басы ылғи өзін-өзі білу актісі болуы керек"257.

Бүкіл эмпирикалық шындық, бүкіл байланыстар және адамдардың қарым-қатынасы, егер Фихтенің ойының соңынан ілессек, олар әрбір нүктеде өзін-өзі түсінудің қабілетінің туындап және күшейіп отыруымен жолығысып, ұштасуы қажет. Бірақ Фихтенің өзі де эмпирикалық жолдың өзіндік сананың таза формасына өту мүмкіндігін дұрыс ашып көрсете алмады, осыған орай, бұл идея абстрактілі идея болып қала берді.

Фихтенің ақиқатқа ұмтылысы, сонымен катар, оның өзінің тұтастығына жетуге деген ұмтылыс. Фихте таным үрдісін жеке индивидтің даму үрдісі деп түсінеді. Фихте ілімінің осы бөлігін, өкінішке орай, ешкім түсінбеді немесе ол ұмыт қалды. Ленин жақтаушысы болған "объективті ақиқат" концепциясы ерік пен сананың ақиқаттың ішкі сәттері екендігін жоққа шығарады, сол себептен Фихтенің философиядағы бұл бағыттың теориялық негізін салушы болуы екіталай болды. Ақиқаттың нақтылығы Фихте үшін, сонымен қатар, ақиқатты тудыруға қабілеті бар субъект нақтылығы туралы мәселе еді. Оның үстіне, ақиқатқа ұмтылыс, өзіндік сананың тепе-теңдігіне деген ұмтылыс, Фихте бойынша, адамгершілік кемелділігіне сәйкес келеді. Фихте ілімі этикалық ілім болып келетіндігі туралы кезінде көп жазылды. Неліктен Фихтеде ақиқат дегеніміз әрі қайырымдылық болатындығы тереңірек зерттеуді қажет етеді. Фихтенің этикалық проблематикасы таным теориясымен имманентті байланыста, өйткені ол мәселелердің ортақ тамыры бір.

Адамгершілік Фихте үшін тек реттеушілік және моральдық нормаларды ұстану ғана емес, ол адамның өзінің болмыс бастамасы болуға деген ұмтылысында, сөйтіп, болмыстың абсолюттік мәнін жүзеге асыруда жатыр. Бердяев "этиканы ұсақ-түйектен және ұятсыздықтан жоғары көтерудің бір ғана жолы адамгершілік проблемасын метафизиканың негізгі мәселелерімен байланыстыру", - деп258 өте дұрыс айтқан. Фихтеде ол адам тіршілігінің ең негізгі мәселелерімен байланысқан.

Эмпирикалық өзіндік сана үшін әлем адамның іс-әрекетінен тәуелсіз әрі алдын ала берілген болып есептеледі. Оның үстіне, бұл деңгейде іс-әрекет мақсаттарының өздері сыртқы және эмпирикалық шындық арқылы берілген. Теориялық ғылым туралы ілімнің мақсаты – адамға оның түсініктерінің жалған екендігін ашып көрсету. Дүниені алдын ала берілген нәрсе түрінде қабылдайтын догматтық сана заттар шеңберінен тыс мақсат қоюға қабілетті емес. Ол сана, сол сияқты, бұл дүниеде адами мақсаттарды бөліп көрсете алуға әлгіден де бетер қабілетсіз. Философиялық сана, Фихте бойынша, бұл өзін-өзі танудың өзіндік анықтамасы ретінде дүниені оның бүкіл тұтастығында түсінуге мүмкіндік береді, сондықтан ол адамға өзі ұмтылуға тиіс практикалық мақсаттарды дұрыс анықтауға мүмкіндік береді.

Адамгершілік, Фихте бойынша, тұлғаның өзіндік ұмтылысында жатыр. Оның тұлғаның өзіндік даму және қозғалу мәселелері жасырылып тұрған бейсаналы негіздерді біртұтас күйінде ашуға деген ұмтылысында жатыр. Фихте дүние өзінің тұтастығында тек адамның жеке дамуға ұмтылған кезінде ғана дұрыс түсінікті болады және тек осы бағытталғандық кеңмәтінінде дүние нақты бір проблема ретінде көрінеді дейді.

Кант және Фихте ілімдерінде "өзіндік санадан" шығу керектігі туралы талап эгоизмнің философиялық негізі болып саналмайды, әйтсе де, бұл сәт солардың ілімдерінің ішінде кездеседі. Іс-әрекет барысындағы "Мен емес"-тің жойылып, "Мен"-нің бірлігіне қол жеткізудің бар болуы Фихтенің жалпы санада бірігу мүмкіндігін беріп отырғанын білдіреді. Осыған байланысты мен Фихте ілімінің тағы бір тұсына назар аударғым келіп отыр. Фихте шығармашылығын зерттеуші кейбір ғалымдар Фихте Канттың "өз-ішіндегі-зат" деген түсінігін лақтырып тастады деп тұжырымдайды. (Ал "өз-ішіндегі-зат" деген Кант бойынша ұғым емес, сезімнен тыс жатқан негіз). Алайда, Фихте бойынша "өз-ішіндегі-зат" дегеніміз біз сол заттарды қалай жасап шығаруымыз керек болса, сол болуы тиіс. Егерде танымның сезімнен тыс негізі "өз-ішіндегі-зат" деп аталса, онда бұл ой-тұжырым – сананың объективті бағыттылығының нәтижесі. Бұл жерде осы түсініктің екі мағынасы бар: себебі, егер мәселе зат туралы болып тұрса, онда сөз шартты нәрсе туралы болмақ, ал егер мәселе оның өзінің ішінде екендігі туралы болса, онда ол зат болмай шығады. Осылайша, "өз-ішіндегі-зат" түсінігі трансценденталды философия үшін мәселенің қолайсыз көрінісі, себебі "өз-ішіндегі-зат" таным мәселесі ретінде танымды объектілік ойлау логикасына бағыттайды.

Шындығында "өз-ішіндегі-зат" түсінігінің астарында тұлғаның дұрыстап санадан өткізілмеген негізі жатыр, ол объектілік ойлау үшін "өз-ішіндегі-зат" болып шығады. "Өз-ішіндегі-зат" Фихте үшін "Мен-емес" мағынасын білдіретінін айта кету керек. Бұл жерде түсіндірілмеген объект субъектінің ішкі проблемасы екендігі айқын көрсетілген, бұл проблема ішкі сәйкессіздікті білдіреді және осы қайшылықты шешу субъектінің өзіне "өз-ішіндегі-зат" түсінігінің табиғатын анықтап береді. Сонымен қатар, "Мен-емес" түсінігі санадан өткізілмейтін мазмұн адам үшін қарым-қатынас, араласу проблемасын тудырады, қарым-қатынас барысындағы алшақтықты шешеді деген ойға итермелейді. Алайда, Фихте бұл мәселені қарым-қатынас мәселесі деп дұрыстап көрсете алмады, себебі қарым-қатынас өзіндік сананың абстрактілі сферасында қалып қойды. Бұл өзіндік сана біртұтастығын Фихте қалыптасушы ретінде емес, кез келген индивидуалды өмірде өзгеріссіз түрде туындап тұратын мәңгілік және өзгермейтін мәселе деп түсінді. Осындай кездерде ғылым туралы ілімнің спинозизмге қарсы шығып қана қоймай, Спиноза ілімінен тұтастық дегеніміздің ерен мәселе екендігін еншілейді. Ол мәселеде тұлға тұлғалық даму мәселесінен мазмұны бойынша әлдеқайда асып түсетін мақсаттарды негіздеу үшін қажет жанама ғана болып табылады. Онда тұлға сол үшін қажетті буын.

Фихтенің көзқарастарының эволюциясы барысында оның тұлғаның тек біртұтас өмірдің бір көрінісі ғана екендігіне және оған тұлға мен индивидуалдылықтың құрбанға шалынуы керектігіне деген сенімі беки түседі259. Фихтенің тұлға туралы және философиямен айналысудағы орны туралы ойлары кейінгі шығармашылығында оның алғашқы ғылыми ілімі жайында қалыптасқан ойларынан қатты ерекшеленеді. "Ғылыми ілімге алғашқы кіріспесінде" ол "өз басының еркіндігі мен дербестігін толық сезінбеген адамдар өздерін заттардың көрінісінде табады. Олар шашыраңқы, сол заттарға телінген және олардың көп түрлілігінен шығарылған өзіндік санадан тұрады. Тек солар арқылы, қандай да бір айнадағыдай олар үшін өз бейнелері көрініс табады. Егерде ол заттардың көзін жойса, онда олармен бірге әлгілердің өздерінің "Мені"-де жоғалады. Өздері үшін олар заттардың дербестігіне деген сенімнен бас тарта алмайды, себебі олар тек солармен бірге ғана өмір сүреді"260. Фихте философиялық ойлау тұлғаның өз тереңінде жүзеге асырылуы тиіс екендігін және тұлғаның дүниенің іргелі негіздеріне қатыстылығы толықтай тек тұлғаның жеке жолын түсіну арқылы ғана жүзеге асатындығын анық түсінген сияқты болған. Бірақ Фихте сол өз ойларына қайшылық танытатын қорытынды жасады. Себебі, оның өзі философтарға "өздерінің бойындағы өзіндікті (selbst) пайымдаулар барысында жоғалтып алмауларын, оны сақтап әрі бекітулері керектігін"261 айтып кеңес берген. Осы бір өзіндік (selbst) адам баласының тұтастығында емес, тек оның өзін-өзі түсінуінде ғана деп есептелгендіктен, өзінің мәнін бекіту идеясының ретті түрде жүзеге асуы өзінің тәмамдалуын абстракті өзіндік санаға араласып, бірігіп кетуден табады. Әрі бұл жерде философиямен айналысу тұлғаның өзін-өзі тану жолы болмайды, ол мүлде басқа нәрсе, яғни абстрактілік ойдың өзіне-өзі терең үңілуі болып табылады және Маркс айтқандай, ол "категориялық фантасмагория" болып табылады.

Таза өзіндік сананың тұлғаның дамуы есебіндегі жөнсіздігін Гегель төмендегідей әжуамен көрсетеді: "Индивид өзінің көрінбейтін "Мен"-іне жүгініп, өз еркінің абсолютті бостандығын қандай да бір таза "Мен" ретінде тағдырдың және тиранияның бүкіл сұмдықтарына қарсы қояды; ол үшін оған жақын жатқандарынан бастап бүкіл оны қоршаған заттар жоғалады, сөйтіп, берік, мықты болып көрінген дүниелер бірінен соң бірі жойылады, сөйтіп, ол, жалғызілікті күйде өзін-өзіне тең деп таниды"262. Канттың "Практикалық зерденің сыны" деген еңбегінің соңғы беттеріне Гегельдің берген осы бір ұлы мағынасы Фихтенің ғылыми іліміне де қатысты айтылған.

Таза өзіндік сананың тұлғаның ең жоғарғы мазмұны ретіндегі түсініктерінің қанағатсыздығын Шеллинг те атап көрсеткен болатын. Ол барлығы тек "Мен" арқылы бар болады және "Мен" үшін бар болады деген қағиданың болғаны алғашқыда адамдардың мақтанатындай қағидасы болып көрінеді, сөйтіп, адамның ішкі рухына сыртқы ортадан толығымен тәуелсіз болу мүмкіндігін беретін сияқты. Дегенмен, жақынырақ қарастыра келе ол асқақ, әдемі сөздерге ұмтылыс қана екендігін көруге болады, себебі біз бар деп тануға мәжбүр болған заттардың бәрінің "Мен" үшін және "Мен" арқылы жүзеге асатындығы қалай, қандай жолмен орындалатыны көрсетілмеген.263 Фихте философиясына арналған сын Шеллингтің абсолютті идеализм позициясына ауысуынан кейін күшейе түседі. Философиядағы алғашқы қадамын ол толықтай Фихте философиясының шеңберінде бастайды. Мәселен оның "Трансценденталды идеализм жүйесінің" үш негізі толықтай Фихте философиясынан алынған. Рас, Шеллинг өзіндік сана үрдісін тарихилық үрдісінде өзіндік сананың тарихы ретінде ашып көрсетуге ұмтылады. Алайда, негізгі мәселе мұнда ғана жатқан жоқ.

Шеллинг трансценденталды идеализм жолын жалғастырады. Оның айтуы бойынша, философ субъектіден алшақтықта философиялық ойын дамыта алмайды. Күнделікті сана, өмірді ойлай отырып, философ сол затта өзін жоғалтып алады. Ол өзінің ой образын сана деңгейіне дейін көтермейді. Трансценденталды философия күнделікті сана шекарасынан ары қарайға үңіледі, субъективтіліктің өзіндік объективизациясын сана деңгейіне дейін жеткізеді. "Философиялық ойлау барысында, - дейді Шеллинг, - біз тек объект ретінде ғана емес, қарастырылып отырған субъект ретінде де көрінеміз; демек, философияны түсіну үшін екі шарт бар: біріншіден, адам үзіліссіз ішкі әрекет үстінде болу керек, өзіндік сананың алғашқы актілерін үнемі туындату үрдісінде болу керек; екіншіден, осы іс-әрекетті үнемі ойлау үстінде болу керек, яғни, бір сөзбен айтқанда, бір мезгілде бақыланылып отырған нәрсе де және бақылап отырушы да болуы қажет"264.

Осы тұста белгілі болғандай, бұлай санадан өткізіп, ойлау жолын Шеллинг тұлғаның өзіне-өзі үңілуі ретінде ғана түсінбейді, себебі өзіне-өзі үңілу тек басқа бір үрдіспен қатар жүріп отыратын нәрсе – субстанционалды өзіндік сананың үрдісімен қатар жүріп отыратын нәрсе. Осы бір философияның тұлғалық мәнінен ауытқуынан кейін де Шеллинг философиясында бұл мәселе – мәселе болып қала береді. Себебі басқаша болған күнде – субстанционалды өзіндік сананың рефлексиясы өз тамырын жоғалтады. Сол үшін де тұлғалық бағыт және тұлғалық талпыныс трансценденталды субъектінің мақсаттарын жүзеге асыру үшін сақталуы тиіс еді. Әрі сол бір тұлғалық мағына тек трансценденталды философияны құрушы адам үшін ғана емес, сонымен қатар, сол философиялық теорияны қарастыратындар үшін де қажет. Сонымен қатар, Шеллингтің пікірі бойынша, трансценденталды принципке сай, философиялық білім Фихте жасауға тырысқандай мәжбүрлеуші білім болмауы тиіс. "Философия – дейді Шеллинг, өзінің жаратылысы бойынша, еркін иландыру арқылы әсер ете алады және әсер ете білуі тиіс те: әр адамда философия қайтадан басынан басталады, әркімде ол жаңадан бекітіледі, себебі біреу үшін ойлайтын, біреу үшін нанып-иланатын ешкім жоқ"265. Философия бұл белгілі ойларды адамға күштеп енгізуші болған емес және оған индивид оның ақиқаттығына көз жеткізбей ешқашан ерген де емес. Ойдың философиялық образы тек тұлғаның өзіндік ізденіс үрдісінде ғана игеріледі, әйтсе де, Шеллинг сол бір тұлғалық мағынаны философияның негізгі мазмұны ретінде қарастырудан қашық болды. Философияны зерттеу мен оны оқытудың мәнін Шеллинг бәрін философтарға айналдырудан емес, адамдардың "ең ұлы сенімдер мен олардың бір-бірімен байланысын игеруінде, оларсыз не ойдың тәуелсіздігі, не өмірдің абыройы жоқ"266 екендігінде деп біледі.

Өмірді оның тұтастығында және оның ішкі байланысында түсінуді тек трансценденталды идеализм ғана бере алады. Ол бойынша, жалпыға ортақтық тек адамның өзінде тамырланған. Ал Спинозаның догматикалық философиясы толық та бүтін түсініктің ішкі байланысын бере алмайды, себебі Спиноза принципі бойынша шексіздіктен шектілікке өту жоқ. "Спиноза шектіліктің кез келген ақиқат бастауын жоққа шығарады, әрбір шекті зат бізді үнемі басқа шекті затқа сілтеп жібереді және де ол оның тіршілігін анықтайтын затқа сілтеп жібереді; бұл үрдіс шексіздікке ұласады, сондықтан біз ешқашан оның соңына дейін жете алмаймыз және біз шексіздіктен шектілікке тікелей өтетін қандай да бір жерді оңтайлы таба алмаймыз"267. Оның үстіне, Спиноза осылай деп тек заттарды ғана емес, адам еркін де түсінеді. Спиноза жүйесіндегі бүкіл заттардың шектілігі тұтастықтың дағдарысы ғана. Спиноза субстанционалды тұтастық қалайша шектілікте тіршілік ететіндігін ашып көрсетпейді және көрсете де алмайды, себебі субстанция бұл жерде тек абстракті жалпылық қана. "Субстанция бұл жерде мүлде қозғалыссыз, өлі, өзінің болмысында жоғалған, сол сияқты, өзін-өзі билеуші және осы болмыста өзін болмысқа еркін қатынас жасау үшін ғана өзін-өзі күшейтпеуші"268. Егер спинозизм принципіне ілессек, онда адамның қалайша субстанция көзқарасын ұстануға қабілеттілігін, тек соны ғана емес, сонымен бірге, философияның мүмкіндіктерін негіздеу, жалпы алғанда, өте қиын болар еді. Себебі, "спинозизм, шындығында, ойлауды толық тыныштық жағдайына өткізіп, толық демалыс жағдайына өткізіп, ең шекті көрінісінде – кемел теориялық және практикалық квитеизм жүйесіне сала алады"269. Шеллинг Спиноза позициясын алыс жағадан сұмдық дауыл соққан теңіздегі адамдар қасіретіне қарап тұрған бақылаушы позициясы деп анықтайды. "Ол адамның басқалардың қасіретіне қарап ләззат алатындығында емес, бірақ оның өзінің қауіпсіз жерде тұрғандығынан ләззат алатындығында"270. Осы дүниеге тұлғалық қатынастылықтан толықтай бас тарту арқылы ғана спинозизм көзқарасын ұстануға болатын еді. Философияның трансценденталды әдісінің пайдалы жағын Шеллинг шексіздікті адамның өзінде, оның өзіндік санасында орын алғандығында деп түсінеді. Өзіндік сана тұтастығы әрбір адамда оның индивидуалды "Меніне" айналады. Алайда, индивидуалды "Мен"-нің жалпы өзіндік сана жолы арқылы көрініс тапқан алғышарты бар. Бірақ оны индивидуалды Мен ұмытқан. "Индивидуалды Мен өз санасынан сол жолдың ізін, естелігін табады, бірақ сол жолдың өзін таба алмайды. Сондықтан да ғылымның, әсіресе, бастапқы ғылымның, философияның ісі – сол Менді саналы түрде өзіне қайта келтіру, яғни санаға қайта жеткізу... Философия "Мен" үшін өзінің жалпы индивидуалдылықтың алдындағы болмысында не көргені, не істегені туралы анамнез – еске түсіру"271. Индивидуалды сана өзінің қалыптасу жолын қайталайтындықтан, заттық шындықтың адам үшін кездейсоқ, шырмаулы шым-шытырық түсінік ретінде емес, іштей байланысқан тұтастық ретінде ғана мәні бар. Оған қоса, адам осы заттық шындық бірлігіне қол жеткізе отырып өзінің алдағы мақсаттарын анығырақ түсіне алады. Осылайша, трансценденталды философия жүйесі адамға өзінің маңызды жоспарларын эмпирикалық мақсаттар арасынан жоғалтып алмай, мақсатты және ең қысқа жолмен жүзеге асыруына мүмкіндік ашады. Алайда, трансценденталды идеализмнің бастамасынан-ақ адамдағы өзіндік сана дегеніміз, адамның өзіне қарай ұмсынуы өзіндік сапаның абстракті тепе-теңдігінің ғана құралы болып табылатын ерекше мән екендігі туралы ой байқалады.

Өзіндік сана анықтамаларында тұлғаның жеткізілуінің мүмкін еместігі Шеллингтің адамды саналылық пен бейсаналылық бірлігі ретінде қарастыруға мәжбүрледі. Шеллинг нақтылықты өзіндік сан бірлігі ретінде қарастырудың мүмкін еместігіне көзі жете бастаған сайын ол өзінің спинозизмге деген қатынасын өзгертеді, сөйтіп, Фихте философиясын біржақты деп анықтайды. ІІІсллингтің бүкіл мұрасына талдау беру автор мақсатына кірмейтіндігіне болғандықтан, мен тым тереңдей қоймаймын және мүмкіндігінше, Шеллинг шығармашылығының түрлі кезеңдерін сипаттайтын ерекшеліктерді орағытып өтуге тырысамын. Шеллинг өзінің бүкіл өмірі барысында өз көзқарастарын жүйелі түсіндіруге тырысты. Дегенмен ол, негізінен, адамды шектілік пен шексіздіктің бірлігі ретінде түсінуін өзгерткен жоқ. Сөйтіп ол осы синтезді қанағаттанарлық дәрежеде ашуға тырысты. Шеллинг айтқандай: «Адам белгілі уақытта дүниеге келгенімен, ол жаратылыс басында (ортасында) жаратылған. Оның уақыттағы өмірінің анықталатын ісі уақытқа тиесілі емес, мәңгілікке тиесілі: ол өмірдің алдын орағытып келмейді, өз табиғаты бойынша мәңгілік іс-әрекет сияқты уақытты жарып өтеді. Осының арқасында адам өмірі жаратылыстың бастамасына жетеді. Осының арқасында ол - жаратылғаннан тыс жерде еркін және өзі мәңгілік бастама болып табылады"272. Шеллинг түптің түбінде адамды субстанционалды қатынас деп түсінеді, соның көмегімен ол өзіндік қозғалысқа қабілетті дейді. Алайда, бұл тұлға үшін өзінің нақтылығында бірде-бір рет, бірде-бір тұста анық ашылмайды. Ал тұлға шындығында субстанционалды үрдістің белгілі бір ықтимал кезеңі болып қалады. Индивидтің нақты іс-әрекеті субстанционалды бірлікте жүзеге асқанымен де, соңғысы субъективті іс-әрекеттің мазмұны болып қалғанымен де, бұл тұста да тұлғаның бұлыңғыр негіздері адам үшін нақ анықталмайды. Шеллинг, бәрімізге белгілі, өнер саласындағы іс-әрекетті іс-әрекеттің ең жоғарғы формасы деп санады және де ең дамыған тұлғаны да осы саладан шығады деп санаған. Сондықтан тұлғаның нақты іс-әрекетінің қысқа тұжырымын сол іс-әрекетте ненің қалайша жүзеге асып жатқандығынан көруге болады. Бұл іс-әрекетті ол келесідегідей бейнелейді: "Тағдырдың билігінің астында болған адам өзінің істегісі келген және істеуге ұмтылған ісін істеген адам тәріздес, суретші де өзінің шығармашылығында ақиқатты объективті мақсатты түрде туындатса да, ол оны басқа адамдардан жекелейтін, оның өзі толық түсінбейтін және мәні өз тереңдігі бойынша шексіз болып келетін құбылысты бейнелеуге, көрсетуге мәжбүрлейтін бір күшке тәуелді"273.

Шеллинг көзқарастарының дамуы барысында бір философиялық принципте субстанция және өзіндік сана принциптерін біріктіру қажеттілігін түсінеді; субстанция мен өзіндік сананың субъективті бүтіндігін ол біржақты деп қарастырады. Ойлау ерекшелігі жалпылық ретінде ойлаудың ерекше жалпылық мәніне ие болады. Тіршілік пен мәннің арасындағы дистанция бұрынғыдан бетер алшақтайды. Ойлау Шеллингке абсолютті ойлау болып көріне бастайды, ал адамның өзін-өзі тануы тек абсолюттің өзін-өзі тануының формасы ретінде көрсетіледі. Философияның мәні мен мақсаты – бүкіл тіршіліктің негізі болып табылатын абсолютті мәнді тану. Адамның философия арқылы қол жеткізетіні -құдайдың мәңгілік және өзгермейтін болмысын бақылауға мүмкіндік алуы. Бұл абсолют әp адамда бар, бұл адамның субъективтілігінің түсіндірілмейтін, санадан өткізілмейтін негіздемесі. Бұл негіздемені ой үрдісінде түсіну мүмкін емес, себебі ол объективизациялауға келмейді. Егерде нақты бір субъект оны өз білімінде жарыққа шығаруға тырысса, философия сол мезетте жоғалады. "Ендеше, осы тұста философия шексіз және барлығын жеңетін субъект түсінігіне келеді. Ол субъект енді объективті болмайды, ылғи субъект болып қалады. Адам ол субъекті, білімде жиі ұшырасатындай, өзін қарастырғандай қарастырмай, өзінен жоғары жатқан, демек, барлығынан да жоғары жатқандай, яғни барлығы оған бағынатын субъект ретінде қарастыруы тиіс"274.

Субъективті тұтастықты Шеллинг субстанционалды мазмұнда негізі бардай қарастырады. Алайда, соңғысы өзі үшін субъект болып табылмайды. Ол өз іс-әрекетінің негізін дұрыс талқылап беруге қабілетсіз шектелген субъект тұрғысынан ашылады.

Личностный смысл философской культуры.

Алматы, 1993. - С. 55-72.

ОЙЛАУ - СЕЗІМДІК-ЗАТТЫҚ ІС-ӘРЕКЕТТІҢ ДЕРИВАТЫ

Мамия БАКАНИДЗЕ

Ойлау табиғатын зерттеу дүниеге көзқарастың негізгі мәселесінен – философиядағы субъективті-идеалистік иллюзорлы идеал мәселесінен алшақтатылған. Кез келген онтологиялық максимадан тәуелсіз, таза гносеологияны құру туралы неоканттық идеяның күл-талқанының шығуы – бұл өзін субъективизмнің концепциясымен275 байланыстыратын бағдарламаның жүзеге аса алмайтындығының дәлелі. Таным теориясын онтологиялық бағыттан ажырату әрекеті оның даму перспективасын азайтумен қатар жалпы объектіден ажырату әрекетін де білдіреді. Сол себептен таным үрдісі белгілі ортада өзінен басқа құндылықты мойындамайтын өзіндік іс-әрекеттің таза формасы ретінде қарастырылады.

Сыртқы проекциядан, объектімен қарым-қатынастан айырылған субъектінің абсолюттік өзіндік іс-әрекеті өзін объекті ретінде "қарастыруға" мәжбүр болады, ал осы "объект" (Фихтенің "мен емес"-і, неоканттықттардың "имманентті объектісі", Шульц және т.б) тек рефлексия, дәлірек айтсақ, субъектінің өз ішіндегі эманациясы болғандықтан, субъективистік гносеологияның априористік концепциясы жоққа шығаруға келмейтін концепция болып шыға келеді.

Априоризм пәндік, заттық ойлауды түсіндіруден бас тартуды білдіреді және шындығында, соның алдында өзінің жеңілгендігін танытады. Субъект (субъективті мезет) рөлін абсолютизациялау объектіге жету перспективасына таным үрдісінде де, таным теориясында да шек қояды, ақыр аяғында, позитивті таным теориясын құру мүмкіндіктерін, объективті-ақиқат құндылыққа ие білімнің мүмкіндіктерін жоққа шығаратын білімнің жалпы мүмкіндігіне күмән келтіруге – агностицизмге алып келеді276.

Субъективизм (таным теориясында) субъект мағынасының мүлде қате түсінігін арқау етеді және тәмамдалған әрі томаға-тұйық (өз ішінде) субъект ретінде қарастырады, сөйтіп, даму мүмкіндіктерінен айырылған құрылым ретінде ғана емес, сонымен бірге, белгілі бір берілген шекараларда азды-көпті түр өзгерістерін қабылдауға да қабілетсіз деп есептелінеді. Сол себептен субъектінің "абсолютті өзіндік іс-әрекеті" субъектіні іштей томаға тұйық ететін және оған сырттан мәжбүрлетілген кесте болып табылады277.

Танымды субъектінің объектіге қарағандағы басым, принципіне бағытталған таным теориясы тұрғысынан құру мақсаты ғылыми зерттеу тәжірибесі барысында өзінің қарама-қарсы мағынасына айналады, reducto ad absurdum-гe айналады, соның шеңберінде шешіледі. Өйткені, субъективистік алғышарттардың тікелей қорытындысы болып табылатын скептицизм мен агностицизмді білім фактілерін ақтау мақсатында – сол мақсатты жартылай болса да жүзеге асыру мақсатында қарастыру екіталай.

Осыған орай Г.В.Тевзадзе былай деп жазады: "Скептиктердің келтірген негіздемелері мен дәйектемелері танымды негіздеу жолындағы қиындықтарды көрсету ушін ғана құнды әрі күші бар. Танымның мүмкін еместігі туралы тұжырым тек белгілі бір философиялық жүйеге байланысты ғана мәні бар, бірақ жалпы таным мәселесіне келгенде ол мүмкін емес. Скептиктердің жоққа шығаратын әрбір философиясы логика заңдылықтарының көмегімен теріске шығарылатындығы туралы деректің өзі сол терістеудің өзінің маңыздылығын сол бір нақты берілген сын нысанымен шектеп қояды. Жалпы алғандағы таным мүмкіндіктеріне қарсы бағытталған теорияның өзі теріске шығару көзқарасына айналады"278.

Демек, танымды (әсіресе, ойлауды негіздеу мақсаты) субъективист гносеология тұрғысынан негіздеу мақсаты өз мақсатымен қарама-қайшылыққа келеді, сондықтан, ол өзін теріске шығарып, шешілмеген мәселе болып қалады.

Субъективті-идеалистік концепцияларға қарама-қарсы сенсуалистік бағыт таным объектісінің абсолютті басымдылығы принципіне бағытталған. Бұл жағдайда таным субъектісі тек объектінің белсенділігінің арқасында ғана шындыққа айналатын мүмкіндік ретінде, қабілеттілік ретінде қарастырылады. Өз кезегінде субъект объектімен кездейсоқ қатынасқа түсу барысында оның ықпалын сезеді.

Туа біткен білім мен жалпы априоризм туралы идеалистік тезиске қарсы бағытталған сенсуалистік көзқарас танымның объективті кезеңінің фундаменталды мәнін мойындайды және таным теориясын тек объектінің құзыры негізінде ғана құруға ұмтылады. Керемет, тылсым "дәлелдің" орнына ол біздің біліміміздің негізгі бұлағы ретінде тек сезімдік бақылауды мойындайды, өз кезегінде объект субъектіге ықпалын тигізеді деп есептейді.

Осы теорияның негізгі көшбасшы принципі және сонымен қатар оның қорытындысы Дж. Локк ұсынған: "сезімде болмаған нәрсе, интеллектіде де жоқ" деген тезисі болып табылады. Осы тұста сенсуализмнің күші де, әлсіздігі де көрінеді: ол сезімталдық бірден-бір "қоректік орта" деп анық және қарапайым түрде тұжырымдайды әрі соның негізінде дерексіз де абстрактілі, ғаламат теориялық жүйелер құру мүмкіндігі туады дейді. Алайда, осы формулаға қосымша ретінде айтылған Лейбництің келесі сөздері: "интеллектіде сезімде болмағаннан басқа еш нәрсе, интеллектіден басқа еш нәрсе жоқ" дегені сенсуалистік бағыттың ары қарай дамуына кері әсерін тигізді.

Локктың "Тәжірибелерін" сынға алған лейбництік сын таным субъектісінің жай ғана "таза тақта" еместігін, ешқайсысына бүйрегі бұрмайтын самарқау корреспонденттен тікелей келетін әсерді енжар түрде қабылдайтын "таза тақта" еместігін анық дәлелдеп берді. Қайта оның таным үрдісіне белсенді түрде ықпал ететін белгілі логикалық алғышарттар мен ережелерден тұратын жүйе екендігін көрсете білді. Бірақ белгілі бір формацияны құрайтын осы категориялар жүйесінің қалыптасу үрдісіне деген тарихи көзқарастың жоқтығының салдарынан зерде оны өзінің оппонентінің қайғылы тағдырын кешуге мәжбүр етті және сенсуализмді оның жөнімен айыптағанындай, іс-әрекетсіз бақылау, аңдау күйіне түсті.279

Танымның рационалды және сезімдік кезеңдерінің байланыс мәселесін шешуге ұмтылған Канттың әрекеті (соған сәйкес рационализм және эмпиризм) көптеген қызықты және пайдалы элементтерді280 қамтиды. Алайда, негізінде ол мәселені өзі қалыптасқан дәстүрлі жазықтықта қалдырды. Соның нәтижесінде ол әлгі контраверзаны шешудің орнына әдетте Канттың тәсіліне үйреншікті екі жаққа да ыңғайлы мәмілеге келу мәнерін танытады.

Танымның саналық және сезімдік кезеңдерінің өзара қажеттілігін Кант терең және анық та өткір дәлелдеп, көрсете білді. Алайда, шешуші сәтте (тарихи көзқарастың жоқтығынан) ол априорлық және агностикалық позицияға түседі, өйткені "өз ішіндегі зат" тәжірибеден тысқары қалатын болғандықтан әрі оны іс жүзінде тану мүмкіндігінің жоқтығынан жағдай солай болмақ.

Дүниені дуалистік принцип бойынша ноуменалды және феноменалды әлем деп болу, алғашқысының субъектіге жақын шектерден тысқарыға экспатриациялау (трансцензус) және феноменалды дүниені субъектінің ішкі жетістігі деп жариялау субъектінің объектіні танудағы перспективаларына шек қояды және ол өзінің логикалық тұжырымдамасын агностицизмнен табады.

Канттың таным туралы нигилистік концепциясына заңды реакцияны гегелдік философиялық жүйе құрайды. Ол – абсолюттік білім жүйесі ретінде жүзеге асқан бағдарламаның формасы ретінде дамыған абсолюттік идеализм. Гегель бірінші болып дәстүрлі философияның көзіне ілмеген еңбек категориясын философияға енгізді. Ол (әсіресе, өзінің іс-әрекетінің бастапқы бірінші кезеңінде) еңбекті танымдық іс-әрекеттің шынайы негіздемесі деп білді. Барлық идеалистік жүйелердің арасында (мүмкін, тіпті, кейбір материалистік жүйелердің де арасында) Гегель философиясы – ең объективті, ең оптимистік философиялық жүйе. "Рух феноменологиясы", "Логика ғылымы", тіпті, "Рух философиясы" деген шығармалардағы іс-әрекет категориясына берілген тамаша талдауға да жүгінуге болады. Ол кейде, тіпті, терең материалистік түсінікке де жол сілтейтіндей болып көрінеді (осы жайында В.И. Ленин "Философиялық дәптерлерінде" бірнешеме рет айтқан болатын)281. К.Маркс атап көрсеткендей, идеалистік (философия, соның ішінде, Гегель философиясы да, түпкі терең мәнінде нағыз сезімдік-тәжірибелік іс-әрекет дегенді біле бермейді.

Ескі материализмнің кемшіліктеріне баға бере отырып, К.Маркс былай деп жазды: "Осының алдындағы барлық материализмнің – Фейербахтың да материализмін қоса айтқанда – ең басты кемшілігі мынада болды: зат, шындық, сезімділік тек қана объект түрінде немесе тек қана бақылау формасы түрінде ғана алынады. Ол адамның сезімдік іс-әрекеті, тәжірибесі ретінде, яғни субъективті түрде алынбайды. Осыдан, материализма қарама-қарсы, іс-әрекеттік жағын идеализм дамытқан, бірақ дерексіз дамытқан, өйткені идеализм, әлбетте, шынайы, сезімдік іс-әрекетті дәл сол күйінде білмейді деуге болады"282.

Гегель философиясы – абсолютті идеализм философиясы. Ал одан гегельдік философия идеалдылық пен материалдылықтың, тіпті, гносеологияның болсын тар аумағының өзінде де қабыл алмайтындығы белгілі. Демек, ол философиядағы субъектінің барлық қызметі соның негізінде мүмкін боларлық оның таным іс-әрекетінің идеалды объектіге бағытталған жалғыз ғана сипаттамасына ие болады. Идеалды объект ретінде абсолютті идея өзін ғана таниды. Танушы субъектінің іс-әрекетшілдігі мен белсенділік принципінің рөлін асыра көрсетуші идеализм де, механистік концепцияның шырмауындағы материализмнің Маркске дейінгі формалары да таным объектісі мен субъектісінің арасындағы алшақтықты аттап өте алмады. Себебі ойлау мәселесін "не субъект, не объект" деген дәстүрлі баламалық қойылымда шешу, жалпы алғанда, мүмкін емес мәселе болып табылады екен.

Маркске дейінгі философия ойлаудың бөлектенген және бөлектену үстіндегі формаларына бағытталған болатын. Сондықтан да оны (ойлауды) сол бір айналдырылған формада ғана зерттеп келді.

Соның нәтижесінде ойлау мен өмір арасында байланыс қалыптастыру міндеті алға шықты.

Марксизм, көпғасырлық қатпарланған қабаттарды шешуші түрде кесіп алып, мәселені байырғы "туған топырағына" қайтарады. Сол жерде ойлау мәселесін мәселе ретінде нақты қою және сол мәселені шешу орын алған болатын. Бірақ ол теориялық тұрғыдан жасалынбаған еді. Ол нақты әрі практикалық түрде белгілі бір мәселені шешу болып табылған. Ол мәселе қоғамның заттық-өзгертушілік іс-әрекеті жағдайында тікелей немесе жанама түрде "қойылған" әрі дәл содан өзінің азды-көпті адекватты және объективті шешімін де тапқан.

Бұлайша қойылу барысында ойлау мәселесі одан кеңірек мәселеден – қоғамның сезімдік-тәжірибелік іс-әрекеті мәселесінен туындаған болып шығады. Ал қоғамның сезімдік-тәжірибелік іс-әрекеті ойлаудың генезисі мен дамуының субстанционалды негізі болады. Соның нәтижесінде ойлаудың құпиясын ашуға деген жолды жауып жатқан тұтастай субъектінің сезімдік-тәжірибелік және рухани-теориялық іс-әрекет формаларының арасына қойылған көпғасырлық дәстүрлі кедергі алынып тасталады. "Жаратылыстану болсын, сол сияқты, философия да болсын бұған дейін адам іс-әрекетінің оның ойлауына тигізген әсерін елемей келген болатын. Олар бір жағынан тек ойды, екінші жағынан тек табиғатты ғана білетін болған. Бірақ, адам ойлауының ең жақын жатқан әрі ең маңызды негізі болып өздігінен алынған табиғаттың бір өзі емес, адамның табиғатты өзгеріске ұшыратуы табылады. Адамның зердесі адамның табиғатты өзгерте білуіне сай дамыған болатын283.

Марксизмнің пайда болуына дейін, әсіресе, Гете284 және Гегель көзқарастарында, іс-әрекет пен ойлау арасындағы байланыс туралы болжамдардың болғанына қарамастан, тек марксизм ғана негізгі принцип ретінде болмыс пен ойлаудың корреляциялық принципін ойлау мен болмыстың диалектикасы туралы мәселесінің өне бойында оның негіздемелік принципі ретінде жүйелі түрде қарастыра алды.

Осы принциптің негізгі пафосы – дүниеге деген көзқарастық және методологиялық дуализмді жеңе білу (одан ең "бірізді" деген идеализм түрлері де, тіпті, материализмнің өзі де бос емес болатын), диалектикалық концепция негізінде материалистік монизмді орнату. Ойлау алғаш рет іс-әрекеттің материалды-практикалық формасының дериваты ретінде ұғылып және солай түсіндірілді.

"Идеялардың, елестердің, сананың туындауы, - дейді К. Маркс – алғашқысында материалдық іс-әрекетпен және адамдардың материалдық қарым-қатынасымен, шындық өмірдің тілімен тікелей байланысқан. Көзқарастардың қалыптасуы, ойлау, адамдардың рухани байланысы тікелей адамдардың материалдық қарым-қатынастарынан туындаған өнім болып табылады"285.

Адамдар мен хайуандардың іс-әрекет формаларын сәйкестендіретін гештальт психологиялық және бихевиористік ұстанымдардан марксистік философияның айырмашылығы сонда, ол осы формалардың анық бөлінуін талап етеді. Ол іс-әрекет пен ойлау арасындағы генетикалық байланысты ашу үшін жай ғана іс-әрекетке нұсқап қою жеткіліксіз деген фактіге сүйенеді. Сол себептен, іс-әрекеттің адамға ғана тән ерен формасын бөліп көрсету қажеттілігін айтады. Ал, дәлірек айтсақ, ойлауды тек адам жетістігі қылатын практикалық-заттық форманы бөлек қарастыруды керек етеді. Сонымен қатар, оны объективті түрде және дұрыс түсіну керек.

Хайуанның өмірлік іс-әрекет формасы оның морфологиялық конституциясына қатты байлаулы. "Хайуан өзінің өмірлік іс-әрекетімен тікелей сәйкестікте өмір сүреді. Оның өзі өзінің өмірлік іс-әрекетімен парапар болып табылады. Ол дегеніміз, сол бір өмірлік іс-әрекет"286. Оның өмірлік іс-әрекетінің заңдары оған биологиялық тұқым қуалау формасында және іс-әрекет типтерінің анатомиялық жүйесінде материалды түрде бекітілген. Оның өмірлік іс-әрекетінің типі оның өзі болып табылатын белгілі деңгейдегі биологиялық эволюция типіне сәйкес келеді.

Дж.Льюис төмендегідей концепцияны дамытады. Оның концепциясы бойынша, жануарларға сыртқы орта шарттарын қабылдауға көмектесетін бейімделу іс-әрекеті тар "мамандану"287 жолына алып келеді. Ал, ол өз кезегінде эволюцияның кең перспективалары тұрғысынан алып қарағанда, мүмкіндіктері шектеулі, тіпті, кей жағдайда өмірге зиян, теріс әсерін тигізеді. Дәл осы жағдайда қазіргі адам тәріздес маймылдар тұр деуге болады. Жануарлардың морфологиялық құрылымында "қалыптасқан" хайуандық бейімделу іс-әрекеті сыртқы ортаның кішкене ғана фрагментіне бейімделу құралы болып келеді және оларды биологиялық ұйымдастырылудың белгілі бір шеңберімен шектеп қояды. Қаншалықты таңғаларлық жағдай болып көрінгенімен, эволюцияның ары қарай даму мүмкіндіктеріне тек өз морфологияларында сыртқы шарттарды өзінше ассимиляциялаған биологиялық типтер ғана ие, себебі, өзгеріс болған жағдайда олар басқаларға қарағанда, икемдірек келеді және бейімделгіштік, елгезектік танытады.

Осыдан шығатыны, адамдардың арғы тектері – хайуандар, эволюцияның ең жоғарғы сатысында сол бір зиянды маманданудан құтыла білген, ал бұл өз кезегінде ағзаны өте шектелген, арнайы жағдай-шарттардың тұтқыны етеді.

"Импульсивті іс-әрекет, - дейді Дм. Узнадзе, сыртқы және ішкі ортаның байланысқан шарттарынан шығатын импульстерге тәуелді, бұл субъектіні кез келген уақытта орын алып отырған жағдайға тікелей тәуелді етеді. Сонымен импульсивті іс-әрекет барысында субъект оған әсер ететін дәл сол мезеттегі бар орта шарттарының тұтқыны болып қалады"288. Осы жағдай-шарттардың арқасында жануарлар өздерінің іс-әрекеттерінің мақсаттары мен себептерінің айырылуынан запа шекпейді. Олардың іс-әрекеттерінің заттық итермелеуші себебі және мақсатының тікелей қажеттілігі жоқ болғандықтан ол не мақсат, не себеп болудан қалады. Сондықтан да заттың "шындығының" құндылығы (дәлірек айтсақ, пайдалылығы) актуалды биологиялық ортаның тек белгілі бір шеңберінде сақталады, ал оның шектері биологиялық ұйымдастырылудың (есту, көру, иіс сезу ж.т.б) мүмкіндіктерімен анықталады. Ал, осы шектерден, яғни, актуалды ортадан тыс зат жануар үшін "керексіз болып" қалады. Сондықтан да іс-әрекеттің жанама түрі биологиялық тұрғыдан мақсатқа сәйкессіз, себебі ол оның тікелей қажеттіліктерін қанағаттандыру қызметін атқармайды.

Жануар тек алдында тұрған актуалды затпен қанағаттанады. Одан талап етілетін іс-әрекет мынадай: тұтынатын затқа, алдындағы құрбанына катысты өзінің орналасуын өзгерту, сол затпен тікелей қатынас орнату. "Ол тек сол затқа жетеді және жейді" (Гегель). Жануар мақсатына жетуде жанама, басқа жолдарды білмейді: яғни, бір жағынан, ол өзін-өзі сезінетін өзінің инстинктерін алып жүретін тікелей формада көрінетін болса, екінші жағынан, ол тек өзіне ғана сенеді, өз күшіне ғана иек артады және тек жетуге тиіс затын ғана аңғарады. "Жануар – А.Смиттің айтуы бойынша, - табиғаттың басқа да өзі тәріздес жануарларға берген түрлі қабілеттерін өз пайдасына асыра алмайды"289.

Шын мәнінде жануарлардың іс-әрекеттерінің "құралдық" сипаттамасы жоқ. В.Келер осыған байланысты өте қызықты бақылаулар келтіреді. Маймылдар таяқтармен жиі ойнайды, солармен бірін-бірі келемеждейді, алайда, ойын шектен шыққан формаға айналғанда және төбелеске айналғанда, олар сол сәтте таяқтарын тастап, еш нәрсенің көмегінсіз "мәселені шешуге" тікелей қолмен кірісіп кетеді.

Жануарлардың өмірлік іс-әрекетінің формасы және жолы импульсивті болып келеді және тікелей түрде ғана жүзеге асады. Сондықтан, жануарлардың қимылдарының түрін адамдардың ойлануының негізі ретінде қарастыру шындыққа жанаспайды. Ойдың өзіндік атрибуты және индикаторы болып табылатын тілдің жоқтығы, В.Вундтың өткір бақылауы бойынша, олардың бір-біріне айтатын еш нәрсесінің жоқтығымен түсіндіріледі.

Адамдардың өмірлік іс-әрекетінің хайуандардың өмірлік іс-әрекетінен бөлек екендігінің объективті критерий-өлшемі адамдардың хайуандар әлемінен бөлініп шығу барысында орын алған және де форма құрастырушы функция атқарған іс-әрекеті айырмашылығы факторы болып табылады. "Олардың өздері, - дейді К.Маркс, - өмірге қажетті заттарды жасай бастаған кезде ғана өздерінің жануарлардан бөлек екенін сезіне бастайды. Осы өндіріс тәсілін тек индивидтердің физикалық тіршілік етуін қайта туындататын үрдіс екендігі жағынан ғана қарастыруға болмайды... Бұл – индивидтердің іс-әрекетінің белгілі бір тәсілі, олардың өмірлік іс-әрекеттерінің белгілі бір түрі, олардың белгілі өмір cүpy жолы. Индивидтердің іс-әрекеті қандай болса, өздері де сондай болып келеді. Олар өздері нені білдірсе, олардан туындайтын нәрсе де оларға сәйкес келеді. Олар туындататын заттар соны қалай туындататын іс-әрекеттермен сәйкес келеді"290.

Ойлау табиғатын зерттеудегі бихевиористік бағыттың шектеулігі адамдардың өмірлік іс-әрекетін жануарлардан ажырата алмауымен байланысты. Оларды теңдестіре қарастырумен байланысты. Бихевиоризмнің негізін салушылардың бірі Э.Торндайк адам мен жануарлар іс-әрекетінің айырмашылығын "миногтан бастап, ақыры, адамдарға дейінгі омыртқалылар мен төменгі жануарларға тән жағдай мен оған жауапты реакция арасындағы байланыстың күрделілігінде"291 деп түсіндіреді. Ойлау табиғатын зерттеу тәжірибесіндегі редукционистік принцип бихевиористік және гештальтпсихологиялық бағыттардың тоғысуы үрдісінің бастапқы нүктесі болған еді292.

Гештальтпсихология өзінің продуктивті ойлану теориясын қиын жағдайда, "мақсатты" бөліп көрсету принципінде құрады. Осы қырынан қарастырылған ойлау үрдісі белгілі бір мәселелерді, табиғаты күрделі пәндік жағдайларды шешуге бағытталған іс-әрекеттің мінездемесі болып келеді. Жағдайды шешуші іс-әрекеттің бұл мазмұны оның бейімделу қабілетімен сипатталады және ол творчестволық әрі конструктивті мінездемелерден ада. Сондықтан, Выготскийдің төмендегі жазғанында еш қателік жіберіліп тұрған жоқ: "Мәселені шешудің пайда болуы адамдардың саналы іс-әрекеттеріне ғана сәйкес емес, сонымен қатар, жануарлардың жабайы, инстинктивті іс-әрекетіне де сәйкес келеді.

Осылайша, Келер ұсынған интеллектінің критерий-өлшемі қате болып шығады. Сол себептен бұл белгі интеллектінің айырмашылықтарын ашып беруге жарамайды"293.

Гештальтпсихологиялық концепция қажеттілік қандай шарттарға және механизмге байланысты туындайтынын не болмаса мақсат пен жағдайда ойлаудың мүмкіндіктерін көрсете білмеді. Сыртқы орта жағдайында қалыптасқан іс-әрекеттің ойлау тұрғысынан алғандағы жағдайға қандай жолмен айнала алады? Eincichi – (қарайластыру, интуиция) ретінде қабылданған мәселенің теориялық шешімі қандай жолмен іс-әрекеттің бөлшектенген бағдарламасына айналады? Ойлаудың гештальтпсихологиялық концепциясынан осы және тағы да басқа сұрақтарға біз қанағаттанарлық жауап таба алмаймыз.

Импульсивті іс-әрекет арқылы шешілетін мәселелер адамдардың интеллектісін зерттеуге сәйкес келмейді. Таным теориясы адамзат іс-әрекетінің өзіне ғана тән, іс-әрекеттің қоғамдық формасын бөліп көрсету үшін негіз болатындай мәні бар қосымша өлшемдерге сілтеуі тиіс. "Ең нашар архитектордың, - дейді К. Маркс - ең мықты бал арасынан айырмашылығы оның ұяны материалдан құрамас бұрын, оны бірінші басында құрайтындығы. Еңбек үрдісі соңында, жұмысшының үрдіс алдында оның ойында болған идеалды нәтиже шығады. Жұмысшы арадан тек табиғат берген форманы өзгертіп қоюымен ғана ерекшеленбейді, ол, сонымен қатар, өзінің саналы мақсатын жүзеге асырады, заңдылық тәріздес өзінің іс-әрекетінің сипатын және тәсілін анықтап, еркіне бағындырады"294. Осы тұжырымда еңбек барысындағы іс-әрекетті айқындайтын адамның іс-әрекетінің маңызды бөлігіне сипаттама беріледі. Бұл аспектіде мақсаттылық мазмұны, мәні ретінде емес, адамның іс-әрекет түріне тән сипаттама ретінде көрінеді. Әрі бұл жердегі мәселе осы форманы, оның мағынасын түсіндіру, заттық іс-әрекеттің динамикалық құрылымдағы мақсаттың қажеттілігін көрсету болып табылады.

Іс-әрекет жүйесінде орын мен мақсаттың рөлін анықтау салыстырмалы түрде қиын мәселе емес. Қиындық тек оның қалыптасуының қажеттілігін ашып көрсетуде және іс-әрекеттің белгілі формасындағы өнімнің (дериваттың) адамдардың іс-әрекетін тудыратын шартқа және заңдылыққа айналуын көрсету. Осы өзара қарым-қатынастың ішінде қалу – ойлаудың генезисінің рационалды түсінігінен бас тартуды білдіреді. Сонымен, мәселе келесідей жолдармен қойылады:

Бірінші мақсат (идеалдық) іс-әрекеттің субъектісі ішіндегі болмыс формасы болып табылады, оның өзгертілген, интериоризацияланған әрі сол мағынасында туындатылған және акциденталды функция не дериват ретінде, не оның өзгертілген формасы ретінде болады;

Екінші мақсат заңдылық тәріздес іс-әрекетті басқарады және оның мазмұны мен бағытын анықтайды. Іс-әрекет адамның іс-әрекеті ретінде мақсатты іс-әрекет түріне ие болады, өйткені ол алға қойылған мақсаттарды жүзеге асыруға бағытталған. Ал, ол мақсаттар анық бар ұғым ретінде көрінеді (Гегель). Библияның "Бастапқыда сөз болды" деген жолдарын адамның іс-әрекетіне қатысты айтар болсақ, онда ол, бір қарағанда, алғашқы объективті мәнін жоғалтпаған қағида тәріздес болып көрінеді. Ол индивидтің іс-әрекет барысында мақсаттың бар болу фактісіне сүйенеді. Ұлы Гетенің тұңғыш рет сөздің іске тәуелділігін көрсетуге батылы барды, сөйтіп, Фаустке Библияның аудармасында филологиялық күнә жасауына жол берді: Auf enimal seh' ісһ Rat Und schreibe getrost: im Anfang war die Tat!

Гете: "Алғашқыда ic болды" деген тұжырым шығарып, адами ақиқатты қалпына келтіреді.

Субъективті мақсаттың идеалды болмысын жақынырақ қарастырғанда, ол іс-әрекеттің тарихи тұрғыдан анықталған және әлеуметтік тұрғыдан баулынатын амалы жағынан да, яғни өзінің субъективті тіршілігінің тереңінен суырылып алынып, болмыстың объективті формасына қатынастырылған құралы жағынан да, сол сияқты, адамның императивінің заттық формасын, оның ерік болмысының материалды формасын білдіретін құрал тұрғысынан да анықталған.

Сондықтан: "Адам өз құралдарын қолданғанда сыртқы табиғатқа билігі жүреді. Ал өз мақсаттарына келгенде оған бағынышты"295, - деп Гегель дұрыс айтып отыр.

Мақсат – бұл "қоғамдық-қажеттілік" формасы ретінде, заттың идеалды алғышарты ретінде "субъектінің" белсенді күшінің және іс-әрекеттің жолы, әдіс-тәсіліне арналған зат болмысынан тыс296, оның сыртқы формасы болып табылады. Ал мақсат қойып отырған субъект ол тек қоғамдық ағзаның белсенді органы болып табылғандықтан да мақсатты болып келеді және мақсаттың жүзеге асырылуына бағытталған суверенитеттің субъектісі болады. Сол себептен, мақсат форма жағынан да қоғамдық болып анықталады. Оның "дүниеге келуі" қоғамдық қажеттіліктің персонификация формасындағы әлеуметтік "санкцияға" ие болуы тиіс.

Субъект үшін мақсатқа жету дегеніміз, тек ұжымдық еңбек жағдайында, тек еңбектің қоғамдық сипаттамасының арқасында ғана мүмкін болмақ. Индивидуалдық белсенділіктің қоғамдық істерге енуі ғана субъектінің атқарып отырған іс-әрекетіне мән береді. Ал, ол өз кезегінде, бұл байланыстан тыс, биологиялық тұрғыдан мақсатсыз және мәнсіз болып табылады. "Адам өзіне қуалап кіргізуші функциясын қабылдау үшін, - дейді А.Н.Леонтьев - оның іс-әрекеттерінің нәтижелері ұжымдық іс-әрекеттердің нәтижелерімен байланыста болуы тиіс. Осы байланыс субъективті көрініс табуы керек, басқа сөзбен айтқанда, оның мағынасы ашылып түсінікті болу керек. Ол іс-әрекетті түсіну – заттың – саналы мақсат ретінде көрініс табуы"297.

Қоғамдық іс-әрекеттер жүйесінде іс-әрекеттің объективті мәні және субьективті мағынасының ашылуы, яғни, қоғамдық мағынаның субьективті мотивке айналуы теориялық формада емес, тарих барысында қалыптасқан іс-әрекеттің қоғамдық санкцияланған формаларды белсенді қабылдау үрдісінде практикалық формада жүзеге асады. Осыған орай, қоғамдық өмір – субъектінің индивидуалды өмірінің негізі және бастапқы алғышарты болып келеді, ал қоғамдық сана дегеніміз индивидуалды сананың шарты болып табылады.

Канттың таным теориясындағы негізгі методологиялық қателік – оның эмпирикалық субъектіге және индивидуалды санаға бағыт алуында. Сондықтан қоғамдық сананы индивидуалдық санадан шығару Кант үшін шешілмейтін мәселе болып қалды. Осы методологиялық қателік оны таным теориясының тарихи концепциясын жоққа шығаратын априоризм көзқарасын қабылдауға мәжбүр етті. Дегенмен де, априорлы теорияда мистификациялық түрде кездессе де, әйтеуір, қоғамдық сананың индивидуалды сана алдында алғашқылығы, біріншілігі мойындалады.

Танным теориясының марксистік түсінігінің алғашқы философиядан айырмашылығы (философияның объективті-идеалистік жүйелерін қосқанда) сонда ол бірінші орынға қоғамдық сананы қояды. Бұл принцип қазіргі психологиялық ғылымда терең тұжырымын табады298.

Индивидуалдық сананың қалыптасуы оның қоғамдық мәні бар жүйені белсенді игеру кезінде қалыптасады; индивид қоғамдық-тарихи кең тәжірибе беретін тілдік белгілерді игеру түрінде қалыптасады. Алайда, индивидтің қоғамдық қалыптасу үрдісі тек сөйлеу формасындағы қарым-қатынас барысында өзі әлеуметтік-тілдік белгілерді игерумен ғана шектеледі деп ойламау, керек.

Бұл үрдістің механизмі әлдеқайда күрделірек; оның негізінде тілдік қарым-қатынас пен белгілер арқылы қатынастардан мүлде басқа сипаттағы, "үстіңгі қабат" феномені ретінде көрінетін шаралар жатыр.

Бүкіл филогенетикалық тәжірибені өз ағзасынан дайын морфологиялық құрылымдар түрінде қабыл алатын және соның арқасында оның өмірлік іс-әрекет әдісі (тұқым қуалау арқылы беріледі) жануардан өзгеше адам баласының бұндай мүмкіндіктері жоқ, өйткені адам қабілеттерінің және функцияларының тұқым арқылы берілуінің биологиялық тәсілі жоқ.

Сол себептен "адамда, - дейді А.Н. Льеонтьев, - тұқым арқылы берілген қасиеттер оның психикалық мүмкіндіктерін айқындамайды. Адам қабілеттері оның миында виртуалды түрде дайын тұрмайды. Виртуалды түрде мида адамдардың түрлі өзіндік ерен мүмкіндіктері жоқ, онда тек осы мүмкіндіктерді қалыптастыру ықтималдығы бар"299.





Эволюциялық дамудың ең жоғарғы сатысын көрсететін биологиялық ұйымдастырылудың ерекше формасының бар болуы – ол адамның өзіндік ерен мүмкіндіктерін қалыптастыру үрдісінің өздеріне ғана тән негізгі материалы және алғышарты болып табылады. Адам санасының және басқа да қасиеттерінің қалыптасуының ең жақын және ең маңызды шарты ол тарихи-мәдени өркениеттің, "қоғамдық заттар" дүниесінің бар болуы (К.Маркс). Дәл осы бір "адамзат өркениетінің заттай денесі", А.Леонтьевтің дұрыс байқағанындай, адамға нағыз адамшылық қасиет дарытады300.

Алайда, сананың ойлау мүмкіндіктерінің қалыптасуына жоғарыдағы "адам табиғатының" болуы ғана жеткіліксіз, себебі бұл заттар өздерінің сыртқы болмыстарында өмір сүруге кіріскен адам үшін тек заттардың табиғатына сәйкес жолмен шешуге тура келетін мақсат ретінде ғана тұрады.

Адамзат мәдениетінің заттық дүниесі психикалық форма түзу үрдісінің алғышарттары мен жағдай-күйлерінің функциясын тек субъектінің іс-әрекетіне бағытталған объект ретінде ғана атқарады. "Өндіріс құралдарының белгілі бір жиынтығын өзіне иемдену сол индивидтердің қабілеттерінің белгілі бір жиынтығын дамытумен пара-пар", - деп жазды Маркс301.

Қоғамдық қатынастар жүйесінде еңбек құралдарын игеру үрдісіне ерекше көңіл бөлу, ондағы еңбек құралдарының атқаратын рөлімен анықталады.

Еңбек құралдарының функциялары ішінен барлығының негізінде жатқан келесі маңызды сәттерді бөліп көрсетсе болады. "Еңбек құралдары, - дейді К.Маркс - бұл жұмысшының өзі мен еңбек затының арасына қоятын зат немесе заттар жиынтығы болып табылады. Олар адамның затқа әсер ету ықпалын жеткізуші ретінде қолданылады"302.

Еңбек құралдарының негізгі әлеуметтік функциясы – ол сезімдік-практикалық іс-әрекет кезінде адам еркі мен қызығушылығын жүзеге асыру. Олар адам императивінің объективті-заттық формасын білдіреді және адамның табиғатқа өз билігін жүргізуін бекітеді. Олардың табиғат күштері мен стихиялары табиғи формада адамға оның билік органы ретінде қызмет ете алмайды. Керісінше, өздерінің табиғи емес формасында олар адамға жат стихиялар болып қарсы тұрады және олар икемделіп, оның өмірлік іс-әрекеттерінің белсенді күштеріне айналуы тиіс. Бұл үшін олардың формасын бұзып, табиғи ортасынан суырып шығару үшін табиғаттарын күштеп, қоғамның мақсатты ұстанымдарына сәйкес өзгерту және өзгерту үрдісін аяқтайтын "саналы" заттар жүйесіне, қоғамдық кешенге ендіру қажет.

Адамның еңбегін құрайтын, табиғаттан бөлінген бөлшек табиғатқа қарсы шығады. Гегель бұл үрдіске өте өткір сипаттама берді: "Субъективті мақсат билік ретінде осы үрдістерді басқарып және ондағы объективтілікті өшіріп және сырып тастап, өзі олардан тыс тұрады. Сөйте тұра, олардың ішінде сақталуы бұл сананың қулығы. Сана қаншалықты мықты болса, соншалықты қу. Оның қулығы – оның жанама іс-әрекетінде, яғни, объектілерге олардың табиғаттарына сәйкес бір-біріне әсер етуде"303.

Субъектінің үлесіне заттық жағдайларды мақсатты реттестіру, "саналы емес" табиғатқа адамдандырылған табиғатты қарсы қою, соқтығыстыру, зердені стихиямен бетпе-бет келтіруді даярлаушы конструктор рөлі тиеді. Бұл әлеуметтік ұйымдастырушының субъективті сәтінсіз табиғи стихиялардың қолға көндіктірілген, адуыны басылған стихиялармен байланысы, Гегель айтпақшы, осы бірінің-бірімен байланысының, оның ішінде, физикалық, механикалық формаларының құрамында ойлау үрдісі жүрмейді, ол тек "табиғи стихиялардың көзсіз ойынын" білдіреді.

Осы тәріздес табиғи күштердің стихиялы түрде өзара байланысуы адам маңында үнемі болып тұрады. Алайда, оның санасының жанынан орағытып өтіп кетеді. Қарым-қатынастың кез келген формасының поэтикалық құндылығы оның өзінде емес, субъектінің құрылымға енгізілгендігінің арқасы, заттық жағдайдың әлеуметтік белсенділігі арқасында құрылады, және адамның іс-әрекетінің экзотериялық формасын білдіретін зерделі "мәдени" заттардың стихиялар мен табиғи күштердің ойынына тартылуында жатады.

Өз мақсаттарын объективті түрде жанамалап бере алмайтын, ол үшін дұрыс құралдар және әдіс-тәсілдер таба алмаған адам үшін объект ылғи "өз-ішіндегі-зат" күйінде қалып қояды және қиын шектеумен осы жақтағы құбылысқа және танымға қиын сана мен іс-әрекеттен тыс мәнге бөлінеді.

Адамның мақсатты функциясы мен жолдарының анықтығы ол заттың табиғи қасиеті емес, қайта адамның іс-әрекеті анықталатын болмыс формасы. Бұл үшін зат екі негізгі шарттарға сай келу керек. Біріншіден, ол өзінің заттық материалында іс-әрекеттің қоғамдық түрін, қоғам қалыптастырған іс-әрекеттер мен операциялар жүйесін дұрыс түсіріп алу керек. Пән, зат тек іс-әрекеттің қоғамдық-тарихи әдісін көрсететін заттық-объективтік формада дұрыс түсіндірілсе ғана адам еркінің органы бола алады. Екіншіден, құрал-заттардың белгілі қасиеттерінің (міндетті түрде пәндік жалпыланған түрде) еңбек заты ретінде болатындай дұрыс көрсеткіші болуы тиіс.

Осы еңбек құралдарын игеру қоғамдық іс-әрекеттер әдісін меңгеру болып саналады және индивидтің қоғамдық-тарихи тәжірибеге қатысуын білдіреді. Оның индивидуалды өмірі қоғамдық рулық өмірмен сәйкестендіріледі, ал рулық өмірі индивидте персонификациялы түрде жеке көрініс табады. Оның кейінгі қоғамдық өмірі оның әлеуметтік қатынастар жүйесіндегі орнымен анықталады, сөйтіп, субъект қоғамдық-әлеуметтік ағзаның белсенді органына айналады. Оның әлеуметтену үрдісі белсенді қарым-қатынас формасында жүреді. Ал, ол қарым-қатынас іс-әрекет тәсілін (әлеуметтік коммуникацияның құралы болып табылатын тіл) және қоғамдық білімдер жүйесін игерумен аяқталады.

Субъектің бүкіл өмірлік іс-әрекеті адам қолымен жасалған табиғатта өтеді. Ол адамның "екінші – Мені" болып табылатын болмысының заттық формасын көрсетеді. Сондықтан да оның басқа индивидтермен қарым-қатынасы тікелей емес, оның заттық "менімен" жүзеге асырылып отырады.

Зат та, адами болмыс түрі ретінде, адамның пәндік болмысы ретінде, сонымен қатар, басқа адамға оның адамдық болмысын, оның басқа адамға кісілік қатынасын, бір адамның екінші адамға әлеуметтік қатынасын білдіреді"304.

«Қасиетті жанұя» деген шығарманың нұсқалған осы бір жерін оқи отырып, Ленин оны негізгі идеяға апаратын кілт деп бағалайды. Бұл тұста, - дейді ол, - Маркстің бүкіл жүйесінің негізгі идеясы, әсіресе, қоғамдық қатынастардың туындауы жайындағы идеясы қалай келгенін көруге болады"305.

Субьект болмысының формасына объективті сай баға – ол субьектіні оның болмысынан тыс көрсету, табиғи материалда оның "негізгі күштерінің" (К.Маркс) заттанған түрінде көрсету. Тек өзінен тыс болмыс түрінде субъект "басқалар үшін және өзі үшін» нағыз шынайы мәнге ие болды. Қоғамдық болмыстың диалектикалық сипаттамасы – ол болмыс өзінің ақиқатына тек өзінің қарама-қарсылығы арқылы жетеді, яғни болмыстың заттық формасында жетеді. Сондықтан да өзінің экзотериялық (сыртқы әлемдегі) көрінісін таба алмаған, терең экзотериялық (ішкі әлемдік) формада болатын, яғни субъектіде болатын затты, сондай құбылысты ақиқат ретінде емес, таза идеологиялық потенция ретінде қарастыру керек. Сондықтан да Гегель адамды "іс-әрекеттер жиынтығы" деп бағалаудың объективті өлшемін ұсынады.

«Адамды не жасаса, ол сол болып табылады, әрі жалған мансапқұмарлыққа, өзінің ішкі мінезін басқалардан жоғарырақ деген пікірде болған даңғойлыққа, өтірікке біз "оларды олардың істерінен танырсыздар" деген евангелиелік (Інжілдік) қанатты сөзді қарсы қоюымыз керек"306.

Сонымен, адам іс-әрекетінің қоғамдық жемістерінің жиынтығы жай ғана біраз қажеттіліктерді қанағаттандыра алатын пайдалы заттармен толтырылған жоқ. Сонымен қатар, адамның қоғамдық пәнінің заттық көрінісі, оның рухани және физикалық көрінісінен пайдалы. Осыған орай, мәдени ортаны игеру адамның қабілеттерін қалыптастырудың маңызды шарты болып табылады.

"Адамзат болмысының пәндік толық байлығының ғана арқасында адамның субъективті-сезімдік байлығы дамиды, ал кей кезде бірінші рет туындайды: музыкалық құлақ, сұлулықты сезінуші көз формасы - қысқаша айтқанда, олар адамзаттық ләззат алуға қабілеттері бар және өздерінен адамзаттың негізгі күштері деп аталатын сезімдер туындайды. Себебі, тек бес сыртқы сезім мүшелері ғана емес, сонымен қатар, рухани сезімдер, практикалық сезімдер (ерік, махаббат т.б.), бір сөзбен айтқанда, адамзат сезімі, сезімдердің кісілігі – тек олардың табиғатын адаммен байланыстырған кезде ғана пайда болады. Бес сыртқы сезім мүшелерінің қалыптасуы – бұл осы уақытқа дейінгі бүкіл дүниежүзілік тарихтың жұмысы"307. Адамзаттың толық пәндік байлықты игеруінің маңызы тек адам санасын "пәндік толтырумен" шектелмейді, ақпарат жинаумен шектелмейді, ол одан ары қарай, тереңірек бойлайды – осы арқылы және осының арқасында субъектінің қоғамдық іс-әрекетке белсенді араласуы басталады.

Алайда "бейорганикалық дененің" өзі адамзаттың пәндік көрінісі ретінде, тіпті, адамзат мәдениетінің тарихи бірлігінің көрінісі ретінде өзіндік жиынтық формасында адамзат мәнін көрсете алады. Бұл формада ол адамзаттың шынайы шығармашылық іс-әрекетімен қанаттанады және оның функционалдық органы ретінде қызмет атқарады.

Іс-әрекеттің пәндік болмысы Хронос билігінен тәуелділікке түседі, себебі оның болмысы, кез келген материалды дене тәріздес, уақыттың жойқын ықпалына қарсы тұра алмайды, бірақ адамзат тарихының шынайы бірлігі кез келген ұрпақ адамзат мәдениетінде өткен кездегіні жандандырып және осы арқылы өзіндік іс-әрекетті игеруде эстафетаны өз қолына алып, адамзат мәңгілігін бекіте, келесі ұрпаққа жеткізуі арқылы сақталады.

Іс-әрекеттің өз қозғалысының жемісті формасы болғандықтан, өзінің объективті пәндік көрінісін тапқаны үшін және заттандыру қозғалысымен – өркениеттің пәндік денесін белсенді игеруі және қоғам өміріне енуі, адамзат мәнінің адекватты формасының көрінісін білдіреді.

Іс-әрекеттің заты мен себебінің сәйкестігіне көбірек көңіл бөлетін психологиялық сипаттамадан өзге, іс-әрекеттің философиялық анықтамасында, біздің ойымызша, субъект іс-әрекетінің субъективті мәні оның объективті мағынасымен сәйкес келіп тұрса да, бөлек көрсетпейді. Философиялық анықтамада мақсат пен пәндік жағдайдың сәйкессіздігіне көбірек көңіл бөліну керек. Сол жағдайда субъектінің бар күшін (субъективті, объективті) белсенді мобилизациялайды.

Себебі, субъект затқа әсер етеді, себебі, зат оның бастапқы бар формасында оның қажеттіліктеріне сәйкес келмейді және қозғалыс заңдылықтарына сүйене отырып, ол оны мақсатты ұстанымдарға сәйкестендіріп, жаңа пән (мақсатқа және қажеттілікке сай) құрастырады. Осы түсініктегі іс-әрекет қозғалыс заңдылықтарына негізделген аталған пәнді өзгертуге арналған үрдісті, сыртқы ортаның адамзат еркінің бейорганикалық денесіне айналу үрдісін білдіреді. Әрекет бұл дамыған іс-әрекеттің адекватты әдісі, оны орындаудың деңгейі мен сатысы, заттың кез келген анықтамасына сәйкес келеді және іс-әрекетте рет-ретімен игерілуі тиіс. Іс-қимыл іс-әрекеттің динамикалық құрылымына енеді және оған мән-мағына беретін мақсатты жолдар тұрғысынан және тиімділікке қол жеткізуде онымен сәйкестендірілуі қажет болатын субъект табиғаты тұрғысынан анықталады.

Іс-әрекеттің жалпы бағытының өзінде, оның пәндік анықтамасында заттың маңызды анықтамасына бағытталуына орай үнемі онша маңызды емес заттармен сәйкестендірілмей жату қиыншылығынан құтылудың таза формасы көрінеді, іс-әрекеттің кері жағы да болады және ол операцияға айналады, тек содан кейін іс-әрекет ішкі саналы жоспарға айнала алады. Сыртқы дамыған пәнді іс-әрекет өзіне сәйкес вербалды көрініс табады, оның құрылымы адекватты қысқартуға ұшырайды (бөлек және енді керексіз, құрылымдық бөлшектері түсіп қалады) және саналы іс-әрекетке қосылады. Ой психологиясындағы генетикалық бағыттың бір құндылығы – априористік мифті шешуінде және таным теориясындағы дуализм концепциясын жеңуінде. Саналы іс-әрекет жүйесінің табиғатына имманенттік анализ берудегі кез келген әрекет тек логикалық форма мен операциялар жүйесінің құрылымдық байланысындағы элементтерді ғана көрсете алады, бірақ ешқандай жолмен олардың генезисін түсіндіріп бере алмайды308.

Іс-әрекеттің сезімдік-пәндік формасының субстанционалды сипаттамасы жағдайының ақиқаттылығына қазіргі генетикалық психологияның зерттеулері тамаша дәлел бола алады. "Арифметикаға үйрету, - дейді А.Н. Леонтьев осы мәселе бойынша, - сәбидің сыртқы заттармен операциясының белсенді қалыптасуынан басталады. Одан кейін бұл сыртқы операциялар бірте-бірте сөйлеудің ("ауызша санау") түріне айналады, қысқарады, ақырында, ішкі операция түрін қабылдайды ("ойда есептеу"). Ал олар өз кезегінде қарапайым ассоциативті акт формасында автоматты түрде жүреді. Олардың арғы жағында, біз алғаш сәбиде қалыптастырған сандармен байланысты дамыған іс-әрекеттер жүреді. Сондықтан осы актілер оның санасында қайталануы және экстериозациялануы мүмкін"309.

Іс-әрекеттің сыртқы пәндік және саналы формасының байланысын зерттеуінде де іс-әрекеттің сезімдік-материалдық формасының субстанционалды рөлі туралы диалектикалық-марксистік тезис шешімін табады. Ойлау психологиясы бойынша зерттеу нәтижелерін қорытындылау негізінде А.Н. Леонтьев өте қызықты, философиядағы диалектикалық материализмге сай, іс-әрекеттің генетикалық когеренттігі және сыртқы (пәндік-дамыған) және ішкі (саналық-психикалық) изоморфтығы туралы гипотезаны келтіреді. "Іс-әрекеттің жалпы құрылымы қандай болса оның психикалық жалпы құрылымы да сондай болады"310.

Іс-әрекеттің аталған формалары байланысының осы қыры көрініс табудың механизмін рационалды түсіндіруге мүмкіндік береді.

Таным теориясындағы эмпирикалық және рационалдық концепциялардың шешілуі тек субъект ол "субъект-объект" контраверзі ретінде объектіге абсолютті қарама-қарсылықты білдірмейді, қайта объектілік мазмұнмен (мәнмен) толып тек онымен сәйкестендірілудің арқасында белсенді зат болатындығы дәлелденгенде ғана мүмкін болады.

Субъект іс-әрекетінің тиімділігі сол себептен толығымен объект өлшемдерімен анықталады, субъект объектінің "контуралары" арқылы қозғала алады, яғни іс-әрекеттің қаншалықты объекті қасиеттерімен сәйкестілігі тағы бар.

Субъект іс-әрекетінің "шынайылықтың тәуелсіз қасиеттеріне сәйкестілігі – көрініс табудың негізгі себебі"311.

Алайда, бұл іс-әрекеттің көрініс табу үрдісі тек субъективті образдың объектімен жасаған біржақты актісімен тамамдалмайды. Оның бірнеше деңгейлері мен сатылары бар. Субъективті образдың туындауы тікелей осы іс-әрекеттің нәтижесі де емес. Образ оның тініне енгізілген.

Еңбек нәтижесі, өзінің материалдық қасиеттерінен басқа, ол субъекті санасында қандай болмыс формасында келсе, сондай формада өзін түсіреді – объектінің логикалық үлгісі экстериоризацияланады және пәндік болмыстың сыртқы формасына ие болады. Содан кейін барып объектінің логикалық модель анықтамасынан қайта көрініс табатын іс-әрекеттің пәніне айналады.

Логикалық форманың табиғатын түсінуде, логика туралы ғылымның негізгі маңызы болып табылатын осы фактіні дұрыс түсінбеу эмпиризмнің, сол сияқты, априоризмнің өзіндік көзқарасының пайда болуына себеп болды. Эмпиризм ойлаудың пәндік анықтамадан тәуелділігін баса айтар нәтижелері ретінде бекітті. Алайда, белгілі шарттарға орай, ол танымның жалпы формасының механизмін және объективті ақиқаттың заңдылықтарын түсіндіре алмады, сондықтан логиканың мазмұнының объективтілігін ғылыми негіздей алмады. Ол ойлау үрдісінің белсенді түрін белгіледі.

Априоризм, керісінше ойды жеткізудің тілдік құралдарында көрінген білімнің объективті формаларына сүйене отырып, ойлану үрдісінің формаларын танымның шарттары ретінде ғана қарастырды. Осы формалардың генезисі туралы сұрақ рационализм шеңберінен тыс қалды.

Марксизмнің диалектикалық логикасы екі бағыттың шектеулігін көрсетті және рационализм да, эмпиризм сияқты, таным үрдісінің шектелген фрагменттеріне бағытталатынын көрсетті.

Диалектикалық логика, ойлау үрдісін тек саналы іс-әрекет ретінде бөлшектеп қарастыру логикалық зерттеу практикасында оның табиғатын мүлде дұрыс түсінбеуге алып келетінін көрді.

Танымның жалпы шарттары, категориялық мүмкін еместе болған қарапайым ойлау үрдісі, адамның ойлау үрдісінің генезисімен жақынырақ танысқанда адамның танымдық үрдісінің рационалды нәтижелері екені анықталды.

Алайда, танымның логикалық формалары белгілі нәтижелер ретінде логика ғылымының пәнін құрамайды. Болмыстың объективті ақиқатының жалпы анықтамалары қоғамның белсенді іс-әрекеті кезінде игерілген және олар белгілі нәтижелер ретінде сәйкес объективтік тілдік құралдарда қалады, сөйтіп, қайтадан таным үрдісінің құралы ретінде араласып, объективтік және адекваттық мәнге ие болады. Оның объективтілігінің кепілдігін өзі көрінісі болып табылатын ақиқаттың анықтамаларымен сәйкестігі береді.

Белгілі форманың дұрыстығының негізі оның априорлық "таза" нормаларға сәйкестігі емес, көрініс мазмұнының жалпылығы және оперативтілігі, яғни ары қарай көрініс табу үрдісінің қаншалықты белсенді қатыса алатындығы.

Логика категориялары ойлау үрдісінің формалары ретінде адамзаттың іс-әрекетінің құралдары аден шарттарына айналған пәндік саланың ең фундаменталды заңдылықтарын көрсететін түсініктер – практикалық іс-әрекеттің және оны танудың заңы.

Субординация логических форм.

Алматы, Наука, 1968. - С. 26-51.





АЛТЫНШЫ БӨЛІМ

ҚАЗІРГІ ЗАМАНҒЫ БАТЫС ФИЛОСОФИЯСЫ

ТОТАЛИТАРЛЫҚТЫҢ ЫДЫРАУЫ. ТЕОДОР АДОРНО



Грета СОЛОВЬЕВА

Марксистік сыншылдар "буржуазиялық философияны" әшкерелеуден шаршамай жүрген бұрнағы уақыттарда неомарксистік болып есептелетін Франкфурт мектебіне басқаларынан көбірек соққы тиген болатын. Франкфурттықтардың аударылмаған мәтіндері "ағайындық жолымен", "достық жолымен" сан саққа жүгіртіліп, "сай сүйегі шағылатын", сөйтіп маркстік теорияның негізін сақтағандар болып есептелетін. Ақ адал марксистер ашулы филиппиктерді құлшына жариялап жататын, конгрестер мен конференцияларға өздерінің ресми идеолог деген мәртебесін дәлелдей түсу үшін жиналатын. Сонда, әсіресе, Теодор Адорноның "Негативті диалектика" деген еңбегі аса қатты сынға ұшырайтын (осыған дейін сол бір іргелі еңбек орыс тіліне аударылмапты). Тоталитарлық режимнің құлауымен қатар "философиялық шлюздер" ашылған уақытта "философиялық салқын соғыс" та тәмәмдалды. Біз франкфурттықтардың философиялық әрекеттеріне күн ілгері кесіп-пішілмеген баға беру мүмкіншілігіне ие болдық, олардың дәуірдің мәдени, интеллектуалды климатына тигізген әсеріне баға беру мүмкіншілігіне ие болдық312.

Франкфурт мектебі бастапқыда шындығында неомарксизм туының астында құрылды. Жас неміс интеллектуалдары франкфурттық әлеуметтік ізденістер институты төңірегіндс жиналды. Олар жаңа мәдени-тарихи ұстанымдар тұрғысынан Маркстың кең ауқымды ойын жүзеге асыру үшін бас қосқан болатын: әлеуметтік болмыстың барлық салаларын – экономиканы, саясатты, мәдениетті зерттеу және талдау үшін, сөйтіп, қазіргі қоғамның біртұтас бейнесін жасап шығу үшін біріккен болатын. Олар марксизмді заманауи теориялармен жаңартуды да көздеген – ең алдымен, Фрейдтің психоанализі мен Хайдеггердің фундаменталды онтологиясын пайдалану арқылы жаңарту көзделген болатын. Бұл жоспар сол күйінде орындалмай қалды. Қоғамдық біртұтастық, өзінің нақты негативтілігін – нацизм зобалаңын көрсетіп, оларды эмиграцияға кетуге мәжбүр етті. Тарихтың іске араласуы жеке тағдырларды ғана өзгертіп қоймай, теориялық концептке де маңызды түзетулер енгізді. Батыстың эпопеясына, яғни теріс абсолюттің, Освенцимнің болмай тұрмайтындығына көзі жеткен Франкфурттық ойшылдар өздерінің бағдарламалық шығармасы – "Ағартушылық диалектикасында" марксизм Хайдеггер мен Фрейдтің көмегіне жүгінсе де XX жүзжылдықтың ең ірі дағдарысын түсіндіріп бере алмайды деген қорытындыға келді.

40 жылдардан бастап Франкфурт мектебі неомарксизм ұстанымынан бас тартады, сөйтіп, теориялық дербес күйге жеткісі келеді; саяси-экономикалық құрылымдарды талдаудан бастам биліктің тереңдегі метафизикалық субъектісін анықтауға дейін, рационалдылықтың жаңа үлгілерін жобалауға дейін дербес болуға тырысады. Мәлімделінген бағдарламаның теориялық постулаттары "Ағартушылық диалектикасында" негізделген болатын, Осыдан кейін франкфурттықтардың біртұтас қатары ыдырап кетті де, сол мектептің мүшелерінің әрқайсысы теориялық сұраныстарға өз бетінше жауап берумен айналысты. 50 жылдары Макс Хоркхаймерді мектептің методологы әрі басшысы ретінде ауыстырған Теодор Адорно философиямен айналысудың өзіндік үлгісін жасап шықты. Ол үлгіде парадигмасы ретінде музыка алынған констеллятивті ойлау қарастырылды. Рационалдылықтың келесі бір нұсқасын Герберт Маркузе ұсынды, ол сезімдік аймақтың мәдениет ережелері ауыртпалығынан босатылуы туралы ойға барын салды. Ақыр соңында "коммуникативті рационалдылық" туралы жоба дүниеге келді. Ол бүгінде өте-мөте танымал жоба. Оны Юрген Хабермас313 ұсынған.

Менің Франкфурт мектебіне деген қызығушылығым бастапқыда өте "орынды", "заңды" марксистік ұстанымдарға байланысты болған еді: негативті диалектиканы зерттеп шығу және де Теодор Адорно сынды буржуазиялық теоретикке ғылыми қарсыластық таныту. Дегенмен, ондай қарсыластық танытудың қандай қажеті болды десеңізші - сол кезде де, бүгінде де, біздің философтардың ілуде бірі ғана Адорнаға қол жеткізе алған. Бірақ алға мақсат қойылған соң, ИНИОН-нан мен армандап жүрген "Негативті диалектиканың" ксерокөшірмесі қолыма жетті. Оны мәскеулік әріптесім бар қулығын салып жүріп алып берген болатын. Еңбекті оқып шығудың және оны алғашқыда ой-санадан өткізудің қаншалықты қиын болғандығын айтпайын. Бұл шығарма бірауыздан мағынасы мен стилистикасы жағынан ең күрделі, ең "түсініксіз" мәтін болып есептеледі. Оны кейде "пиротехника" өнерімен де салыстырып жатады.

Әрине, мен Адорнаға "тиесілі қарсыластығымды" танытып, Мәскеуге, ондағы қазіргі батыс философиясы секторына жол тарттым. Ол кез парасаттылық көктемі келген, зердеде төңкерістер орын алған қайта құру кезеңі еді. Еміс-еміс естілетін болжамдар, жарқын үміттер, идеологияның қатты қысқан белбеуінің босаңсу кезеңі еді. Мәскеу бұрқылдаған қазандай қайнап жататын. Философия институтынан кету қиын – көптеген пікірталастар, семниарлар, дөңгелек үстелдер, жаңашыл концепциялар мен идеялардың нағыз шалқып тұрған кезі. Арнайы семинарларда аспиранттармен B.C. Библер және В.В. Бибихиндер жұмыс жасайтын. Мәскеу мемлекеттік университетінде бұрын мойындалмай келген аса дарынды жандар өздерінің арнайы курстарын жүргізетін. Мәскеудің зиялы қауым өкілдері Валерий Подороганың семинарларына баруды армандайтын. Сол жерлерде жаңа ресейлік гуманитаристиканың дүниеге келуінің ұлы құпиясы орын алған еді314. Атақты философ Жак Дерриданың дәрістеріне үлкен аудитория жиналатын – оны ел пайғамбарды күткендей күтуші еді. Мартин Хайдеггердің жүз жылдығына арналған конгресс керемет бip оқиға болған еді.

Идеологтар мен догмалардың қалың көбігінен тазартылған интеллектуалды ауа-райының өзгерісінің шапшаңдығы, зерделі ізденістердің шиеленіскен жүрек дүрсілі, алдында қол жетпеген ойлар, кездесулер мен бұрындары "буржуазиялық философия" санатына кіргендермен болып тұратын пікірталастардың сергітердей ағыны, олармен философиялық сұхбат...

Менің "Адорноны сынау" үшін даярлаған дүниелерім жаңа мәдени-әлеуметтік контекстке еш кірікпей тұрды. Ал Мәскеуге Хабермастың оқушысы, "Негативті диалектиканың пайда болуы" деген кітаптың авторы американдық профессор Сьюзен Бак-Морс келгенде, біз онымен қазіргі философиялық жағдай туралы, франкфурттықтардың философиялық ерлігі туралы көп әңгімелестік315. Маған Адорноның ғана емес, оның мектептес замандастарының да мәтіндерін игеру үшін үлкен жұмыс атқару керектігі түсінікті бола бастады. Ол аз болса, Адорноның шығармашылығына арналған әдебиеттің үлкен қабатын да оқып, ойдан өткізу керек болды. Адорноның эстетикалық философиясына 80 жылдардан бастап Батыста қызығушылық туындағандығы байқалған еді. Ол қызығушылық – "негативті диалектиканың" алпысыншы жылдардың соңындағы "жаңа солшылдар" қозғалысына бағытталғандығымен тығыз байланысты онжылдықтар бойы табанды түрдегі елемеуден кейін болып отырған дүние.

Адорноның философиялық прозасынан әлденені түсіну үшін, оны тек қана марксистік ұстаным тұрғысынан бет алды "сынамас" үшін заманауи философиялық ойдың беймәлім әлеміне ену керек болды, өзімнің философиялық санамды трансформациялау керек болды: Кьеркегорды (Адорно ол туралы "Кьеркегор: эстетикалықты конструкциялау" деген керемет кітап жазған), Ницше (Адорно Ницше рухындағы "Minima moralia" деген афоризмдер кітабын құрастырған), Хайдеггерді (фундаменталды онтологияда негативті диалектиканың "үлгілік анализдер ансамблі" құрылды) білу керек болды316. Соның нәтижесінде маған Адорно мүлде басқа қырынан ашылды. Мен оның күрделі тағдырына жаным аши қарадым, оның философиялық даңқына ортақтастым, оның концепциясының жаңа интерпретациясын бере алдым317.

Қазақстандағы гуманитаристиканың бүгінгі хал-жайына қарап отырып, Адорноны біздің философиялық қауымдастықта әлі де болса аз білетіндігін өкінішпен мойындауға тура келеді. Менің өзім де оның мұрасын қазақстандық философиялық кеңістікке енгізу үшін аз әрекет еткен болармын. Менің Адорно туралы кітабым әлі де болса жарық көрмеді. "Minima moralia" мен "Ағартушылық диалектиканың" аудармалары да өз уақытын тосып тұр. "Франкфурт мектебі" деген арнайы курсты мен еш жерде оқымаппын. Аспиранттар үшін бір ғана лекцияны Адорноға арнадым. Сонымен, қарап отырсақ бәрі әлі алда.

Теодор Адорноның маңдайына постклассикалық философиялық дискурсты құрастырудағы өте ерен рөл жазылған болатын. Ницше, Гуссерль, Фрейд, Хайдеггерлер сияқты, Адорно Батыс мәдениетін қатал сынға алып, өз назарын Шығысқа тіккен болатын. Өзінің алдындағы жол бастаушылар сияқты, ол ақыл-парасат жетістіктерінен бас тартпақ емес, ол өркениеттілік ұшқыны шарпымаған табиғатқа қайта оралуды үндеп отырған жоқ. Мақсат мүлде басқаша қойылады: ақыл-ой ұстанымдарын сақтап қалу, бірақ та оны зобалаң кесапаттардан сауықтыру, тәжірибенің репрессияланған қабаттарын қалпына келтіру – табиғилықты, инстинктивтілікті қайта қалпына келтіру. Сөйте тұра Адорно оны біртуар ойшыл ретінде танытқан, өзіндік бет-бейнесі бар жан ретінде танытқан нәрсені де айтып өткен болатын. Интеллектуалды бетпердесі бар шайтан, философиялық Мефистофель болып табылатын Адорно батыс мәдениеті мен ондағы философияның жаратылысынан тоталитарлы екендігін, шынайы негативтілікті есепке алмайтын тоталитарлық екендігін айтты. Негативтілік шығармашылық, еркіндік, ашықтық пен тәмәмдалмағандыққа деген бағдар деп түсініледі бұл жерде. Сөйтіп Адорно баламалы рационалдылық жобасын жасады. Ол тоталитаризмнің маңдайға жазылып қойған фаталистігінен құтқаратын еді және де негативтілік тақырыбының өзін ғана қалдырар еді.

Оның тағдыры қасіретті болған. Негативтілік теориясы тоталитарлық құрылымның күйреуіне қызмет етті. Қалайша? Сол теорияны құрастырушының өмірінің құнын алып кетті. Теодор Людвиг Визенгрунд-Адорно 1903 жылы еврейден шыққан неміс коммерсантының бақуатты отбасында дүниеге келді. Әкесі Оскар Визенгрунд. Оның шешесі, Мария Адорно, танымал сицилиялық әулеттен шыққан жан еді, жас шағында әйгілі әнші де болған. Үйде оның апайы Агата – керемет пианист те бірге тұрды. Теддидің сүйікті де қамқор екі шешесі – Мария және Агата болды. Балалық шағы Адорноның қасіретті өмірінің ең тыныш бөлігі болған шығар. Ол кез нағыз әуен сазға толы кез еді. Алты жасында Теодор скрипка мен фортепианода ойнады, оның өз бетімен әуен шығаратыны да бар болатын.

Оның дарындылығы жан-жақты еді. Есейген соң ол философиямен, әдебиетпен, психологиямен, социологиямен қызыға айналысты. Бұл пәндерді ол Франкфурт университетінде оқыды. Оның жанын музыка мен философияға деген екі бірдей құштарлық түгелдей жаулап алды. Танымал композитор Албан Бергтің дарынды шәкірті Адорноны кезінде талай концерт беруге шақыратын. Оның үстіне, Теодордың өзі де модерн стиліндегі музыкалар жазатын, музыкалық сыни мақалалар жариялайтын. Өлең жазу, оркестрде дирижер болу, оның өзінің түрлі аспаптарда ойнауы – ол үшін өмірінің ақырына дейін ең маңызды істер болып табылды. Дегенмен, философия бәрінен де асып түсті. Ұзақ уақыт ойланып-толғанған әрі қасіреттене күмәнданған Тедди сазгер мансабынан бас тартып, философиялық ізденістердің тар жол, тайғақ кешуіне көніп – бастапқыда музыка әлеуметтанушысы ретінде, одан кейін – мәдениеттанушы, эстетик және әдіскер ретінде, ақыр аяғында рационалдылықтың жаңа типін құрастырушы ретінде философияға толықтай бет бұрды. Ол философияны таңдағанмен де сазды тастап кетпеді. Оның философиясының өзі сазды, әуезді болып шықты – ол туралы "құлағымен ойлайды" деп әзілдейтіндер де бар еді.

1921 ж. Адорно Франкфуртта Макс Хоркхаймермен кездесті. Сол кездесу негізінен оның болашақ тағдырын анықтап берді десе болғандай. Олар сол кезде кейініректе Макстың құрған әлеуметтік ізденістер институтының XX ғасырдың ірі философиялық бағытының негізі болатындығын білмесе керек. Ол франкфурттық мектеп деген атқа ие болды. Бұл бағыттың неомарксистік бағыт ретінде сипатталатынын да олар сол кезде білмеді, әрине. Олар бірінші қадамдарынан-ақ Маркстың идеяларын заманауи капитализмді тұтастай талдау үшін қайта тірілткісі келген еді. Оған қоса Фрейд және Хайдеггерлердің жаңашылдықтарын пайдалана білді. Олар екеуі біріге отырып "Ағартушылық диалектикасы" деген кітапты жазып шығатындығын да, онда шешімді түрде марксизмнен тысқары кететіндігін де сол кезде ойлаған жоқ еді. Олар марксизмнің орнына батыс рационалдылығының негіздерін, әлеуметтік экономикалық құрылымды жалпылама сынау ұстанымын дұрыс деп тапты. Сол сыннан соң олардың әрқайсысы жаңа рационалдылықтың өзіндік жобасын ұсынатындығын да: Адорно – эстетикалық теорияны, ал Хоркхаймер – негативті теологияны ұсынатындығын олар сол кезде білмеген еді.

Институтқа сң соңынан келген Адорно соғыстан кейінгі жылдары институт директоры болған Хоркхаймердің орнын алатындығын да, сөйтіп, мектептің бірінші методологы болатындығын да, оның саяси ықпалына және де оның "жаңа солшылдармен" қауіпті байланысына жауап беретіндігін де әлгілер білмеген болатын.

Оған дейін жас интеллектуалдар, ешбір партияларға кірмеген "социал-демократтардан солға қарай" деген концепцияда тұрған жастap әлемде не болып жатыр және неліктен онда соншалықты көп тауқымет пен қасірет бар деген сұрақты шешу жолында қам жеп жүрген болатын. Олардың басы біріге алатын, өйткені академиялық мансап мәселесі олардың әрқайсысы үшін екінші кезекте тұр еді. Ал бірінші орында адамзат тарихының құпия бастауларына кіру ниеті, ыстық ықыласы болды. Хоркхаймер, Адорно, Фромм, Маркузе, Поллок, Левинталь, кейініректе Хабермас, Шмидт, Негт – жастық шақтың сынбаған сағына сүйеніп, бүкіл ерік-жігерін ортақ мақсатқа біріктірген дарынды жастap шоғыры болатын. Мектеп белгілері, конституционалды шекаралар, манифест, ортақ теориялық концепт, жорнал тек бастапқы кезеңге сай болды. Ол кезде Хоркхаймер мүдделер мен көзқарастар тұтастығын талап еткен болатын. Одан кейін франкфурттықтар теориялық ұстанымдардың бір-біріне әсер ететін әралуандығының болғанын қалаған еді. Қырық жылға жуық шамада мектептің басын тас қылып біріктіріп отырған ақыл-ойдың ортақ күйі-тұғын: бар қоғамға деген сыни көзқарас, XX ғасырдың саяси шындықтарын санадан өткізу және оның ішісі драмасын түсінуге деген талпыныс – міне осылар болатын. Тіршіліктегі барға бой берместей оппоненттік ұстаным философиялық мектепке оғаш тағдырды даярлады. Қоғамдық өмірдің оқиғалары оның өкілдерінің теориялық құрылымдарын, олардың шығармашылық биографиясын анықтады.

Адорно туралы жазу дегеніміз, Франкфурт мектебі туралы жазу деген сөз: интеллектуалдардың өзара қатынасы, олардың психологиялық силуэттері (сұлбалары), отбасылық драмалар, шығармашылық табыстар мен қателесулер – оларды эмигранттарға айналдырған фашизм сынды әлеуметтік қасірет аясында өтті. Мектептің толық портреті оның өкілдерінің жазған шығармаларының талдауын ғана талап етпей, сонымен бірге, көптеген құжаттар, тарихи куәліктердің келтірілуін қажет етер еді. Біз бір негізгі тұлғаны бөлек алып отырмыз, ол – Адорно, бүкіл бағыттың негізгі идеяларына жауапкершілік алған Адорно.

...1933 жылдың 8 қыркүйегі. Формулярдың үш қысқа да құрғақ жолдары: Теодор Адорно Франкфурт университетінде сабақ беру құқынан айырылды. Жоқ, бұған сену мүмкін емес. Өмір енді ғана басталды емес пе? Студенттер жас профессордың дәрістерін аузын ашып тыңдайды емес пе? Оның жоспарлары, ойлап жүргендері қаншама. Сөйткенде ойда жоқта... Өзінің досы, Макс Хоркхаймердің, әлеуметтік ізденістер институтының директорының қуғындалу мүмкін екендігі жайлы айтқаны да бар еді – Макстің өзі Женеваға аттанып та кеткен болатын, сол жақтан Париж арқылы Нью-Йоркқа кетпекші де еді. Бірақ Адорно өзінің күншуақты, алуан түсті, шығармашылық пен махаббатқа толы өмірінің бұзылатындығына, өзінің қашуға мәжбүр болатындығына, отанынан айырылатындығына, эмигрант болуға мәжбүрленетініне – ұзақ-ұзақ жылдарға солай болатындығына сенгісі келмеп еді.

Оның жүрегі Германиямен қоштасуға тура келетіндігін ойлағанның өзінде-ақ бір уыс болатын еді, ол дегеніміз өз өмірінен, өзіне ең бағалы деп есептегендермен, оларсыз өз өмірін көз алдына елестете алмайтындай жандардан – әке-шеше, үй, достары, шығармашылық жұмыс, ақыр аяғы, музыка, философия, әдебиет, социологиямен айналысуға мүмкіндік беретін материалдық бақуаттылықтан айырылу деген сөз еді. Ол өз үйіне аса ынтық болатын, сондықтан да өзге жердегі тұрмыс-тіршілікке жалғыз шығуға әбден жүрексінді. Өмір оны балалық шақтың алтын сарайынан итеріп шығарғандай болды. Нацистердің формуляры оның өмірінің үкімі болды: күреске, қасіретке толы басқа өмір басталып кетті. Тіршілік етуге қажет қаражатсыз қуғындалған ол өзіне мүлдем жат, өзіндік тәртіптері мен заңдары бар басқа елге тап болды.

Гитлер билікке келген соң эмиграцияға кетуге мәжбүр болған неміс мәдениетінің қайраткерлері арасында Адорноның Америкағa көндігуі өзгелерінен гөрі қиын болды. Элитарлы еуропалық мәдениетке үйренген, жоғары өнерге дағдыланған Адорно джаз бен Голливудтың кинематографии қабылдамады, америкалық мәдениет индустриясын қабылдамады. Оның үстіне, Америка оның алдына өмір ақиқатын жайып салды. "Аспандаған" теориялық рефлексияларды тастау керек болды, сөйтіп күнәһар жер бетіне түсіп, өзінің білімін пайдаланатын, керек ететін жерді табу қажет еді, өмір сүру үшін ақша табуы керек еді. Өте прагматикалы, функционалды, іскер қоғам еріккеннің ермегіндей болып көрінетін пайымдауларға төзіп, қарап отырмайтын. Сонда көмекке социология келді. Адорно әріптестерімен бірге біраз зерттеулер жүргізеді, соның нәтижесі ретінде ауқымды еңбек – "Авторитарлы тұлға" дүниеге келеді. Онда авторитарлық режимнің қалыптасуына көмектесетін адамдар типі таңданады. Ондайлардың көбі тек нацистік Германияда ғана емес, Америкада да бар. Ендеше, түп мәніне келгенде эмиграция бола қоймады деп тұжырымдайды авторлар.

Дегенмен, Адорноның Америкамен қарым-қатынасы біржақты деп айта алмайсың. Америка оның армандарының құр далбаса екендігін ашып берумен ғана тынған жоқ, сонымен бірге, өмірдің ащы шындығын ашуға итермеледі. Сол сияқты, элитарлы мәдениеттің пәтуаға әкелуші күшіне деген сенімнен айырды. Адорно өзінің мәдени аңқаулықтан айырылғанын сол жерде мойындады. Келесі бір оң әсері: демократиялық өмір тәжірбиесі. Германияда ойын ережесі сынды қағаз жүзіндегі сипаттағы демократиялық формалар Америкада өмірге шынымен ендірілген болып шықты. Сөйтіп "бекзат денди" Адорно біраз уақыт өткеннен соң ғана оның парқына жетті. Кейінірек, біраз жылдардан кейін ол Германияға сол тәжірибені пайдаланам деген үмітпен қайта оралады.

Американың да Адорноға деген қатынасы бірыңғай болған емес. Кейбір сыншылар оның аса күрделендірілген, дегенмен де қызғылықты стилі туралы әдейі оқырмандарды алжастыру үшін жасалған стиль деп те жазды. Басқалары авангардизм фасадының артынан "Еуропаның либералды-буржуазиялық қоғамына деген асқан құштарлықты, жоғары орта топтың бойында баулынған өмір стилін аңсауды" байқап қалды. Үшіншілері солшылдардың парадоксына назар аударды. Олар американдық демократиялық қоғамның талғамдары мен құндылықтарынан жиіркенетін "ақсүйектік снобизм" бар деп солшылдарды әшкерелеп жатты.

Дегенмен, бірте-бірте Адорноның әсерін Америка да сезе бастады. Оның Еуропаға кетуін кейінірек америкалық әлеуметтік ғылымның орны толмастай жоғалтқаны деп бағалады. Бүгінде американдық интеллектуалдар сол бір элитарлы ойшылдардың шығармашылығына күн өткен сайын арта түскен үлкен қызығушылық танытып отыр. Оның ағылшын тіліндегі кітаптары бірінен соң бірі шығып жатыр. Оған талай диссертациялар арналып жатыр. Адорноны зерттеушілер ішіндегі ең танымалдарының бірі - М.Джей айтқандай, 1953 жылдан кейін философ бірде-бір рет Америкада болмаса да ақиқат әйтеуір өз орнын тапты. Адорноның өзі емес, оның кітаптары мен ойлары Америкаға қайтып келді. Оның үстіне, философтың ықпалы өз Отанында емес, керісінше, шетелде аса қатты байқалады.

Эмиграция Адорно үшін жеке басының тағдыр тауқыметі болған еді. Бірақ өмірдің қиын-қыстау шақтары бір ғана басым оймен шектелмейтін ерен ойлау типін құрды. Американдық ретінде Адорно өзін нағыз еуропалық сезінді, бірақ Еуропаға қайтып келген соң ол өзінің Америкадағы өмір "шыңдаған" басқа адам болғанын түсінді.

"Сонымен, Адорно анда да мұнда да қуғындалған күйде қалды... Бұл, Адорноның өзінің сезінгеніндей, оның ауыр қайғы-мұңдарының себебі болды, сөйте тұра, оның біртуарлығының, даралығының және креативтілігінің көзіне айналды"318. Германиямен айырылысу Адорно философиясының жаңа отанын табуына алып келді. Еуропамен шектелмей, ол мұхиттың арғы бетінен көптеген жақтастарын, ізбасарларын тапты.

Америкада болғанда Адорно М. Хоркхаймермен бірге Франкфурт мектебінің бағдарламалық шығармасы болып табылатын "Ағартушылық диалектикасы" деген кітабын жазды. Мәдениеттің түбегейлі жеңілісі болып есептелетін Освенцимнің сұмдық трагедиясына күйзелген франкфурттықтар батыс өркениетінің тарихын тағы бір қайтара ой-санадан өткізбекті жөн деп біледі. Әлеуметтік-экономикалық форманың талдауы, өндірістік күштер мен өндірістік қарым-қатынастар диалектикасы XX ғасыр трагедиясының терең тамырларын ашып бере алмайды. Ол үшін адамның табиғатқа деген қатынасынан басталатын биліктің ең терең қабаттарын зерттеу қажет. Адам қатал таңдау алдында түр – не табиғат оны билейді, онда түсінуге келмейтін табиғи күштер алдында оның жолында үрей, құпия, тылсым, қорқыныш ұялап тұр не сол қорқынышты басып тастамақ болып адамның өзі табиғатты билейді. Билік – міне, тарихтың жаңа кезеңдемесінің қай формулаға сай жүзеге асатындығы осыған байланысты Бірінші кезең – табиғаттың адамға билік жүргізуі, сиқыр мен дуаның әлемі. Екінші кезең – батыс өркениетіне бет бұру, оны жинақтаушы термин – Ағартушылық. Ол олимпиялық діндерден ренессансқа, реформацияға дейінгі кезеңді қамтиды. Ең ақыры, тұтастай біріктірілген қоғамы бар кейінгі капитализмге дейін созылып жатыр. Бұл кезең билік векторының бұрылуынан басталады: сыртқы-ішкі табиғатты иемдену, бұдан былайғы жерде жалғыз ғана мақсат болып есептеледі. "Ағартушылық мәні баламалық. Оның алып тастауға келмеуі биліктің алып тастауға келмейтіндігі болып табылады. Адамдар қашанда өзінің табиғатқа бағынуы мен табиғатты өзінділікке бағындыру арасынан таңдау жасап отыру тиіс"319. Ағартушылық сиқыр принципін қуып шығады, өйткені табиғат алдында құрдай жорғалаудың, оның күштеріне лайық болудың еш қажеті жоқ болып қалады. Табиғатқа сәйкес болу арқылы әсер етудің енді қажеті жоқ, оны еңбек арқылы иемдену керек. Еңбек табиғатты игерудің ең басты құралына айналады. Бірақ билік билеушіден ненің үстінен билік етесің – содан алшақтау құнын алады. "Субъекті мен объекті дистанциясы билеушінің билеуінің арқасында билеп отырған затынан алшақтауына негізделеді"320.

Сыртқы табиғатқа зорлық көрсету ішкі табиғатты да басып-жаншу болып табылады. Канттың "мен ойлаймын" дегенінен басқа субъектен ол "мен ойлаймыны" менің барлық көзқарастарыма ілесе жүреді. Міне осы бір нәрсе франкфурттықтардың аса қатты жек көретін "өзіндік" дегені. Ол өзіндік бір ғана принципті ұстанады – "иемдену" принципін ұстанады. Тарих, франкфурттықтар бойынша, құрбандықтар, бас тартулар тарихы. Индивидтер өз-өздерін, өздерінің субъективтілігін, табиғилығын құрбандыққа шалуы тиіс. Тек сөйтіп барып қана "еркек" мінезге ие болып, билік субъектіне айналады. Ішкі және сыртқы табиғатқа билік жүргізудің жан-жаққа кіріккен принципі деп жалғастырады авторлар, адамның адамды зорлауына бастайды. Өзіндіктің қалыптасуы күштің барлық қарым-қатынастардың принципі екендігін мойындау құнымен өтеледі.

Сөйтіп, авторлар батысеуропалық өркениеттің негізгі мәтіні – Гомердің "Одиссеясын" талдайды. Сол арқылы көрнекі түрде басты кейіпкердің мысалында билік субъектісінің қалыптасу жолын көрсетеді. "Хоркхаймер мен Адорно Гомердің эпосын адамның табиғаттан эмансипациялануының кереғарлығының куәлігі ретінде алады"321. Одиссейдің сиреналармен кездесуі және сол кездесу алдындағы жолығысуларды авторлар ағартушылықтың аллегориясы деп есептейді. Одиссей мен оның жолдастары табиғатқа қоғамдық билік жүргізу кестесіне әбден орныққан; Одиссей – билеуші, еңбекті "жолсапарға аттандырушы", оның жанындағылар – бұйрықты орындайтын жұмысшылар, ал олардың барлығы – табиғатты игеруге мүдделі практикалық тіршілік иелері. Сиреналар өз әндерімен жоғалтқан бақыты туралы, табиғилық, миметикалық туралы еске салатындығымен де қауіп көзі болып есептеледі. Сондықтан Одиссей бүкіл ағартушылық қалай жасаса дәл солай жасаған болатын. Өзінің серіктестерінің құлағына балауыз құйып, бітеп тастайды да олар сиреналардың шақыруын естімейтін болып қалады. Ал, өзіне болса басқа жол таңдап, мачтаға байлап қоюға бұйрық береді. Сөйтіп, қулығының арқасында керемет әнді естуге мүмкіндік алғанымен, оған бұрылмай кете алады.

Бүкіл ағартушылық, авторлардың ойынша, Одиссей мен оның серіктестерінің әрекеттерін қайталайды. Жұмыс істеген адам жұмыс бастылықпен құлағы балауызбен бітелген сынды өмірдің сұлулығын қызықтап, ләззаттанудан қалады. Ал сол еңбекті иемденіп, билеуші сиреналардың өлеңін естігенімен де, оған терең мән беруге шамасы жоқ, өйткені ол практикалық қажеттіліктерге байланып-маталып қалған, сөйтіп қиялдап бақытқа, рақат болып көрінетінге қанағат тұтады. Сиреналардың еліктіруші үні тек өнерде ғана қалған. Мәдениет орнын басушы компенсатордың бейшара рөлін ғана атқарады. Жоғарыдағылардың іс жүзінде жасай алмайтынын олар қиялда, ойда "атқарып ойнап" шығады. Олар әзәзілге қарсы тұрады әрі оның айтқанына көнеді деген сөз. "Олардың елігуі аңдаудың таза тәнімен, өнермен бейтарапталанады"322.

Тағы бір аллегория – Одиссейдің лотофагтар, яғни лотосты жеушілер аралындағы хикаялары. Осы бір қызықтау көрінетін тамақ түрі өркениет әлемінен шеттеуді рәміздейді. Ол тарихтың алдындағы кезеңге, терімшілік кезеңіне бойлауды білдіреді. Сол аралға түскен кімде-кімге болсын лотос ұсынылады. Ондағы ой әлгіні айнала қорқыныш, үрей, дегбірсіздік қоршаған қарапайым адами қуаныштан жұп-жұрдай өркениет жолынан тайдыру. Авторлар бүгіндері де көптеген мәдениеттерде терімшілік дәуірінің жаңғырығы естіледі деп біледі. Үнділік және Қытай ас мәзірінде өте майдалап туралған көкөністер ерекше орын алады. Таяу Шығыста әлі күнге дейін десертке шекерге малының қатырылған фиалкалар береді, ал Еуропада – раушан гүлінен жасалып, су қосылған тәтті тоқаш ұсынады. Одиссейдің серіктестері еліктіруге көнгелі тұр-ақ, олар лотостың дәмін татса болды Итаканы ұмытар еді, сөйтіп, гүлдер патшалығында мәңгілікке қалар еді. Бірақ Одисссей соның бәрінің алдын алып, жолдастарын қауіптен сақтап қалады. Ол жолдастарын зорлағандай болып алып шығады. Сонда мұңға шомған, үн-түнсіз қалған әлгілер ауыр күрсіне отырып, өздерінің ескектерін есуге қайтадан кірісіп те кетеді. Сонымен, адамдар елігуге көнбей, өркениеттің қиындықтары мен бұрқасындарына қарсы шығады.

Автордың интерпретациясында Одиссей буржуазиялық принципті танытады. Өйткені, ол өзіндікті, қандай да бір қатып қалғандықты, беріктікті құрайды, қорғап қалады және нығайтады. Соның нәтижесінде ол өзінің тікелей импульстары мен талап-тілектерін басып жаншиды, демек, билік мақсатынан ойын алшақтатын, адамды бейқам кең демалуға бастайтын қажеттіліктерді басып-жаншиды. Өзін таныту – міне, оның барлық әрекеттерінің мотиві, түрткісі осы. Тіпті, ол үшін өзінің құштарлықтары мен қажеттіліктерін құрбан еткен күннің өзінде солай болмақ. Итакаға барар жолда Одиссейді қауіпті қызығушылықтар күтіп тұрды. Бірақ ол әлгі арбаудың құпия мәнін байқап қалады: олардан қашудың керегі жоқ, керісінше, оларға өзінің рөлдерін ойнап көруші актердей қайта-қайта беріле білген жөн. Себебі тек қауіпті жағдайда, өлім қорқынышы басқа түскен жағдайда «өзіндік» мықты әрі берік бола бастайды: өз қалпыңда қалу үшін, жеңіп шығу үшін өз-өзіңді еліктіру. Өз бойыңдағы табиғилықтың бәрінен бірдей бас тарту дегеніміздің өзі "өзінділікке" бастар жол деп тұжырымдайды авторлар. Бүкіл буржуазиялық ағартушылық парасатты ойлауды, дәйектілік сезімін, қатынастарды тура бағалауды талап етеді; тілек ойдың әкесі бола алмайды. Адамдағы табиғатты жоққа шығару, нақтылыққа жаугершілік өзіңнің сыртқы табиғат пен басқа адамдарды бағындыру мақсатынан туындайды. Бірақ "адамдағы табиғилықты терістеу нәтижесінде табиғатты сырттай иемдену мақсаты ғана бұрмаланбайды, сонымен бірге, өмірдің өзінің де мақсаты бұрмаланады"323. Адамдағы табиғилықты жаныштауды қажет ететін билік принципі "бүкіл өркениеттендіруші рационалдықтың дәнегі" болып табылады.

Адорно мен Хоркхаймер ауыртпалығы көп "Одиссеяның" әрбір эпизодын дағдылы түрден алшақ, ойланбаған жерден басқаша түсіндіреді. Бізді өзінің тапқырлығымен, айлакерлігімен, тынымсыз еңбекқорлығымен үнемі таң қалдыратын Одиссей батыс рационалдығының бірінші батырына айналады. Міне, ол өзінің жолдастарымен сиқыршы Кирканың аралына түседі. Авторлардың интерпретациясы бойынша, ол сиқыршы "өзіндікті" балқытып жіберуге талпынған, оның тепе-теңдігін бұзуға тырысқан табиғи күштерді білдіреді. Кирканың өз табиғаты екіжақты, өйткені ол Гелиостың қызы, Мұхиттың немересі. Қарап отырсақ, табиғаттың бір-біріне қарама-қарсы қос күшінің қосындысы. Ол еркектерге төсек ләззатын сыйлап, олармен бірге ұйықтайды, сөйте тұра, оларды мығым, бірегей жан иесі болу қабілетінен айырады. Өйткені, неке түнінен соң оларды шошқаға айналдырып жіберіп, сарайға қуады. Тек Одиссей ғана басқа еркектердің бейшара мүшкіл халіне кірмей, бірақ Киркамен төсек бөлісіп шығады. Кирка жыланша арбайтын жымиысымен құр босқа Одиссейге таяғын тигізеді. Одиссей берілмес жан. Оның "өзінділігінің" берік қалыптасқандығы соншалық, оған енді ешқандай сиқыр жүрмейді. Сонда Кирка қорқып кетіп, шегінген екен. Міне, Кирканың қатты қорқа күткен жаны осы, өркениет жолынан тайдыра алмайтын жаны осы. Мықты еркек алдында Кирка мойынсұнады, оған үн-түнсіз көнеді. Табиғатты, мимесисті, қуанышты рәміздейтін әйел батыс мәдениетінде жанышталады, аяқ асты етіледі, нивелирленеді. Оның өзін-өзі тәркілеуі бірін-бірі толықтырушы екі фигура арқылы – қыз бен гетера арқылы беріледі. Масайтатын азғындыққа берілген, нық өмірлік ұстанымы жоқ Кирка және де Одиссейдің әйелі, жұбайы Пенелопа. Пенелопа махаббат ләззатынан жұрдай, бірақ мығым әлеуметтік мәртебеге ие әйел.

"Ағартушылық диалектикасындағы" гомерлік мәтіндердің талдануының бір қарағанда, естен тандырарлықтығы бүгін, герменевтика бойынша жасалған пікірталастардан соң, мүлде басқаша қабылданады. Франкфурттықтардың филологиялық тарихилығына ең жоғары баға беріледі. "Адорноның Гомерді талдауы герменевтикалық талдаудың аса орынды пайдаланылуы. Ол қағидалы мәтінді оның тарихи тереңге бойлауынан алып шығып, оны түсінуге ғана көмектескен жоқ, оны заманауи мәтінге айналдырды да"324.

Авторлардың пікірі бойынша, бағындыру принципін ойлау да, биліктің құралына айналатын теория да қайта құрастырылады. Құрал болғандықтан ойлау кез келген заттық құрал сияқты. Ол кез келген жағдайда өзгеріссіз, нық бекем болуы керек. Бұл пайдалануға арналған құралға қажетті қасиет идеалды деңгейде, франкфурттықтардың ойынша, жүйенің арқасында қамтамасыз етіледі. Жүйе, сондықтан да, ағартушыдық идеалы болып табылады. "Ағартушылық дегеніміз ақиқатты ғылыми жүйемен теңдестіретін философия"325. Франкфурттықтардың ойынша бүкіл үлкен философия рационалдылықты жүйелілікпен теңдестіреді, әлденені алғашқы принциптен шығарумен теңдестіреді. "Өзін жүйеге бағыттайтын ойлау авторитарлыққа ие болады"326.

Автордың айтуы бойынша, жүйе логикалық деңгейде билік принципін жүзеге асырады. "Ғылымның дедуктивті формасы иерархия мен зорлықты шығарады. Ұйымдастырылған тайпаның алғашқы категорияларының солардың жалқылыққа қарағандағы күшін білдіретіндігі сияқты, логикалық жалпы рет те, тәуелділік те, ұғымдардың өзара байланысы да әлеуметтік шындықтағы өзіне сәйкес қатынастарды көшірмелейді"327. Бұл идеяның, әрине, француз социологы Дюркгеймнен алынғандығын франкфурттықтар жасырмайды да. Бірақ Дюркгейм бойынша, еңбектің қоғамдық бөлінісі әлеуметтік ынтымақтастықты нығайтуға бағытталған. Демек, ойлау формаларына қатысты да сондай әлеуметтік логика жүреді дей аламыз. Франкфурттықтар пікірталастыра отыра, ойлау формалары, керісінше, әлеуметтік ынтамақтастықтың игі қатынастарын қайта құрмайды, күшпен басып-жаншудың қатыгез қатынасын қайта құрайды деп тұжырымдайды. Логикалық жүйеде барлық ұғымдар диктатқа, жалпылықтың лауазымына бағынады. "Ойдың жалпыға ортақтығы дискурсивті логиканың терминологиясында шындықтағы билік іргетасы арқылы көтеріледі"328. Авторлардың түсінігінде жалпыға ортақ ұғым тақта отырған император сынды "білгенін жасайды", өзіне барлық жеке ұғымдарды келтіріп, оларды өздерінің ерекше мазмұнынан айырады. Соғыстан кейінгі екі жылдан соң Амстердамда шыққан "Ағартушылық диалектикасының" бірінші басылымын Батыста қоғам да, теоретиктер де аса қызыға қабылдай қойған жоқ. Олар кітапты негативизм сарынында, мәдениетті терістеу, гитлеризм қорқынышы алдындағы қараңғы түнек қапас сарынында жазылған кітап деген пікірге бірауыздан тоқтады. 80 жылдар осы бір қатал үкімді алып тастады. Бастапқыда біраз адам ғана оқитын шығарма қызу философиялық дискуссиялардың орталығында қалды. Батыста бүгінде оның ренессансы туралы жазады, оны "дәуір ұраны" деп атайды, оның "интеллектуалдардың тұтастай бір буынының санасын сомдағандығын" мойындайды. Дискуссияларда бұрынғы жұмысты біртұтас негативизмнен тұрады деп берілген интерпретациялардың шектілігі анықталады. XXI ғасырдың драмасы "Ағартушылық диалектикасын" жаңаша оқуға мәжбүрледі – оны жаһандық мәселе аясында қарастыруды керек етті. "Сыни теория дегеніміз, ешқандай да айғақ ретінде дәлелдеуге болатын не терістеуге келетін жалпыға ортақ ой-пікірлердің жүйесі емес; оны үндеу ретінде – тарихи жағдайды ой-санадан өткізу керектігін үндеу ретінде түсіну керек"329. Шығармада қазіргі батыс философиясының бағыттарының көпшілігіне ортақ тенденция көрсетілген. Ол бұрынғы конфронтация мен аса өткір дау-дамайды болдыртпай тастаған еді. Қазіргі өркениеттің мәнін қайта қарауға және мәдениеттің терең дағдарыс күйінен шығу жолын іздестіруге бағытталған философиялық этос қалыптасады. Осы мағынасында "Ағартушылық диалектикасы" Гуссерльдің "Еуропалық ғылымдар дағдарысына", Хайдеггердің "Уақыт және Болмысына" тақау жатыр.

Адорно логикалық биіктен түспеуге тырысады: калькуляциялайтын пайымның қорқынышты кінәраттарын болдырмайтындай рационалдықтың жаңа моделдерін іздестіру керек, сөйтіп, ол тәжірбиенің қудаланған қабаттарының құқын қалпына келтірер еді. Адорно бұл міндетті Германияға оралған соң шешеді. Ол қайта оралды, өйткені дәл осы жерде практикалық тұрғыдан болсын, теориялық тұрғыдан болсын Адорно басқа ешкімнің жасауға шамасы келмейтінді жасай алатын еді. 20 жыл шамасында аяқ баспаған туған жеріне келгенде ол қандай сезімде болды екен? Отанына ол мүлде басқа адам болып оралды. Германия да мүлде басқа еді. Дегенмен де, ол өз отаны еді. Ол философиядан сабақ беру құқына қайтадан ие болды. 1949-50 жж. қысқы сессиясында ол өзінің Франкфурт университетіндегі дәрістерін жаңғыртты. Ол Кант пен Гегель философиясынан, социологиядан, эстетика мен этикадан сабақ бере бастады. Адорно, сонымен бірге, әлеуметтік ізденістер институтында Хоркхаймердің орнына директор болып келеді. Ендігі жерде сыни теория бірінші кезекте оның есімімен байланыстырылады. Сондықтан да ол ең алдымен жауапкершілікті өз мойынына алады. Ең бастысы – бір жарым онжылдықтан соң сол теорияның әлеуметтік үрдістерге оқыс тигізген ықпалы үшін жауапкершілікті де ол өз мойнына алады. Ал, оған дейін Адорноның идеялары соғыстан кейінгі Германияның интеллектуалды кескінін анықтады. Оның шығармаларының атауы бәрін айтып тұр: "Басып кіру". "Тоғыз емни модель", "Жаңа музыка философиясы". Бұл шынында да басып кіру болды, бірақ ол көшедегі демонстрация мен қарсылық шеруі түріндегі басып кіру емес еді. Адорно ғылыми формуланың анықтығына, оның шартсыз түрде қолданылуына емес оның ең биік өлшемі – "ақша жасауға" бағыт алған құралдық рационың негізі мен іргетасын шайқалтты.

Соғыстан соң ол өзінің ең керемет философиялық шығармаларын, стилистикалық жағынан күрделі, бірақ ойы терең шығармаларын жазды. Сөйтіп, өзі олардың негізгі идеяларын сығыңқы және қоюлатылған күйінде өзінің көптеген эссе, интервьюлерінде айтып берді. Оларды газет-журнал беттерінде, теледидар мен радиодан айтқандарында берді. Сірә, бірде-бір философ дәл Адорнодай өзінің шығармаларының белсенді үгітшісі болмаған шығар-ау! Оған, XX ғасырдың философиялық жазушыларының ішіндегі ең "жұмбағына" қызығушылық болмады деп қиналуға мүмкіндік жоқ. Оның философиялық идеялары техникалық өркениетте де өз сұранысын тапты. Бұқаралық мәдениеттің жаугер сыншысы өзін бұқаралық ақпарат құралдары арқылы естірту және көрсету үшін оны кеңінен пайдаланды. Егер Сократ көше мен алаңдарды кезіп жүрсе, сол жерлерде өзінің бастапқыда бейкүнә болып көрінетін әңгімелерін айтып жүрсе, Адорно өз сұрақтарын теледидар экранынан, иллюстрацияланған журнал беттері мен газет беттерінен қойып отырды. Сөйтіп, ол барлық жерге шықты – алаңға да, көшеге де, базарға да, пәтерлер мен офистерге де. Әрбір адамның оның "Негативті диалектикасын" оқуға әлі келмесе де (ол көптеген жандар үшін жеті құлып артында жасырынған кітап еді), барлықтары Адорноны танитын болды, барлықтары оның негативтік идеяларын естіген еді.

Қазіргі философиялық теориялар арасынан, сірә, адорнолық негативті диалектика сынды тағдыры қаншалықты тамаша болса, соншалықты қасіретті теорияны табу қиын шығар. Бас айналдырарлық көкке көтерілу, керемет жетістік, оншақты жылдар бойы қоғамдық ықпалының өсуін бақылау, өзін мойындағанын көру және де оқыс құлдырау, саяси тас-талқан болу, философиялық жеңіліс. Шулы табыс орнын дәл сондай ұзақ та табанды ұмыту алмастырды. Философиялық даңқ ойда жоқта ең шиеленіскен шекте жоқ болды, теория туралы ұзақ уақыт бойына ешкім тіс жармады.

60 жылдары негативті диалектика Батыстың қоғамдық өмірінің барлық жақтарын қамтыған болатын. Ең алдымен, оның жетекші ықпалында қоғамдық ғылымдар, әсіресе, социология мен педагогика болды. Адорноның социологиялық тәжірбиелері және сол бір сәтте оның социологияны теориялық тұрғыдан негіздеуі, оның табиғатын анықтауы, оның мақсаты мен негізгі мәселелерін анықтауы, сыни рационализм мен әлеуметтік білімнің өзіндік ерекшелігі туралы таласы сол бір жылдардың рухани ахуалын анықтады. Бірақ одан да ғажабы, Адорноның қоғамдық ғылымдарға жан-жақты ықпал етуі емес, негативті диалектиканың көркем мәдениет саласын жаулап алуы еді. Әдебиет, сын, кескіндеу өнері мен музыка негативтік идеялардың өзіне деген әсерін сезді. XX ғасыр әдебиеті туралы ізденістер, Валери, Дионис, Пруст, Ф. Кафка, С. Беккет, Т. Манн, О. Хаксли, Р. Хохуттың эстетикалық және әдеби көзқарастары туралы ізденістер, әдебиеттің әлеуметтік рөлі туралы және оның пәні туралы зерттеулер, қоғамдағы жазушының орны туралы ойлар — Адорноның осы бір шығармаларын көркем өнердегі зиялы топ оқитын әрі оқтын-оқтын қайталап оқитын.

Оның музыка өміріндегі беделі даусыз болды. Ол – орындаушы, композитор, Бетховен, Малер, Берг, Шонберг, Стравинский туралы кітаптар авторы. "Әйтеуір Германияда бірде-бір басқа өнер теориясы дәл осындай дәрежеде суретшілер, сыншылдар, зерделілерге әсер етпеген еді. Оның модерн өнеріне жемісті сыни, тіпті, рецептивті түрде болсын қатысы болған жандар санасына тигізген ықпалы даусыз"330. Тек қана әдебиет пен музыка емес, социология мен педагогика емес, қазіргі философия да Адорно бойынан мүдделі зерттеушіні тапты: Гуссерль феноменологиясына, Хайдеггер онтологиясына арналған ауқымды монографиялар сыни рационализм көшбасшысы Поппермен ұзаққа созылған теориялық пікірталастар. Сірә, Адорно шығармашылығы XX ғасырдың зиялылық портретін берер. Мүмкін ол толық болмас, бірақ 70 жылдарға дейінгі ахуалдан хабар берер. Батыс зерттеушісі Г. Рормозердің мойындауына қарай, "Негативті диалектика, жартылай соны құрушының санасынан тысқары түрде бұрындары объективті рух деп аталатынның анықтауыш элементі бола бастады"331.

Бірақ негативті диалектиканың саясатпен ерекше бір қатынасы қалыптасты. "Сыни рефлексияның" теориялық формасы, автордың ойы бойынша, тікелей саяси килігуді білдірмейді. Керісінше, түбегейлі түрде жаңа философия түрін негіздеуге деген талпынысты білдіреді. Ол философия барлық классикалық ілімдерге қарсы қойылған. Оның формасы теориялық дискурстың күрделі де қызғылықты суретіне бойлауға қабілетті бола қоймаған студенттік толқуларға қатысушылардың кең тобына арналмаған болатын. Ал, ең бастысы, негативті диалектиканың өте тылсымды ішкі ойы саяси тіршілік әрекетіне тыйым салады дейтіндей еді. Сыни оппозиция, барға қарсылық таныту, Адорноның ойынша, теориялық модель арқылы жүзеге асуы тиіс. Десек те, негативті диалектика 60 жылдардағы қарсыластық қозғалысының теориялық бастауларының біріне айналғандығы белгілі. Оның кілтін ашпақ болған интеллектуалдардың жабық қоғамын тастап шыққан философиялық теория студенттік аудиторияларға кірді, алқынған тобырға толы алаңдар мен көшелерге шықты. Автордың қалау-қаламауына қарамай, ол саяси сананың ферментіне айналды, сөйтіп, саяси өмірдің айғағы болды, Еуропадағы саяси мәдениеттің бір сәтіне өтті. Алайда, Адорноның өзі үшін бұл жағдай қасіретті аяқталды.

Эстетикалық, негативті рационалдылық моделін жасай отырып, Адорно ешқашан тікелей әлеуметтік акциялар туралы ойламаған да екен. Оның айтқысы келгенінің барлығы мынау ғана еді – "терапия ретіндегі теория", "іс-әрекет ретіндегі ойлау". Оқырманды өзінің қиын-қыстау шытырманына кіргізіп жіберетін оның ойлау практикасы технологиялық рационалдылықтың қатқан тығыз қатпарларын аршып, адамның бақыты мен қуанышына жауапкершілікті табиғи миметикалық қабаттарға жол ашу үшін арналған болатын. Адорноның шығармаларына енген адам "тәжірибемен", "іспен" айналысуды бастайтын, инструменталды ойлаудың көпғасырлық ауруынан айығатын. Калькуляциялайтын рационың негізін тек осылай ғана бұзуға болады деп білген автор. Ол көшедегі қақтығыстар мен саяси өлім-жітім туралы ешқашан ойламапты да.

Бұл позиция Адорноға жаңа солшылдар қозғалысының барлық кереғарлығын көрсетуге мүмкіндік бермеді. Иә, әрине, экстремистік оқиғалар болды, бүлікті аңсау болды, өзіндік мақсат түрінде зорлық та болды. Бірақ, одан бөлек, студенттердің қарсылық қозғалысы инструменталды рационалдылыққа қарсы бағытталған сыни зарядқа да ие еді. Ол инструменталды рационалдылық билік принципіне негізделген. Сол әлгі Хоркхаймермен бірге жүріп "Ағартушылық диалектикасында" әшкереленген рационалдылық. Бұл буржуазиялық әлде пролетарлық революциядан мүлде бөлек қозғалыс еді. Ол әлеуметтік-экономикалық өзгерістерді алға қойған жоқ, саяси билікті мақсат тұтқан жоқ, рационалдылықтың өз түрін қайта құрастыруды алға қойды. Сондықтан да қозғалыс субъектісі рөлінде пролетариат емес, студент жастар жүрді. "Жаңа солшылдар" қозғалысының мәніне жетпей, Адорно оның экстремизмінен үрікті, сөйтіп өз шәкірттеріне қарсы шықты. Нәтижесінде ол полицияға әлеуметтік ізденістер Институтын бүлікшіл жастардан тазартуға мүмкіндік берді. Бұл шешім жастар тарапынан сатқындық деп бағаланды. Бұрынғы кумирлерін жастар енді аудиториядан қуып шығып отырды. Драманың соңғы актісі 1969 жылдың тамызында франкфурттық Әділет сарайында өтті. Адорно өзінің шәкірттеріне қарсы куәгер болып шықты. Бірақ олар Адорноға да өз тараптарынан сұрақ қойдыра бастады. Куәгер орнына ол айыпталушыға, саяси экстремизм үшін жауапты айыпталушыға айналды. Бұған оның жүрегі шыдамады. Газет беттерінде "әкесін өлтірушілік" туралы жазып та жатты.

Сонымен, "негативті диалектика" дегеніміз нені білдіреді? Біздің интерпретацияға өтпес бұрын ол туралы дәстүрлі түсінікті жалпылама тұрғыдан келтіре кеткен жөн. Жалпы, ізденушілердің пікірлерін шартты түрде екі топқа бөлуге болады: біреулер сыни теорияны гегельдік диалектика дәстүріне апарып тірейді (идеализмді қатты құлшына ревизиялауына және материализмге деген жақындығына қарамастан), рационализмге апарып қосады (оның спекулятивті ойлаудан біржола ат-тонын ала қашқанына қарамастан)332. Басқалары болса Адорноның ойды шабуылдайтын философиясы қазіргі иррационализмнің бір түрі (ұғымдылықты және "зорлықсыз синтезді" айтқанына қарамастан) дегенге333 риясыз сенеді. Бірақ сол екі позицияның екеуі де Адорноның арандатушы ойының жалпы бағасын беруде бір жерден шығады: жалпылай негативизм. Оның үстіне, "Ағартушылық диалектикасы" абстрактылы терістеу сарынында ғана түсіндіріледі. Ол Гегель мен Маркске қарамай, тарихты түгелдей дерлік үзіліссіз катастрофа деп, теріс абсолютке, Освенцимге заңды түрде бағыт алу деп түсіндіреді. Түнектей қараңғы терістеу сиқында салынған тарих суреті ешбір оң нәрсе, еш жұбаныш туралы үміт қалдырмайды. Сыншылдардың айтуынша, осы бір концептуалды кесте негативті диалектикаға көшірілген. Онда ол категориялық деңгейде қайта жасалады.

Адорноның диалектикасының негативистік қолтаңбасын зерттеушілер гегельдік шифр арқылы таниды. Бәрімізге белгілі, Гегель шынайы логикалықтың үш қыры туралы айтқан болатын. Бірінші қыры – абстрактылы, пайымдық қыр. Оның мақсаты анықтау және жіктеу. Екіншісі – диалектикалық әлде теріс-зерделік. Ол ақырғы анықтамаларды қозғалысқа келтіреді. Соңғы үшіншісі – спекулятивті әлде оң-зерделік. Ол қарама-қарсылықты олардың нақты бірлігінде түсінеді334. Негативті диалектика екінші қырына тоқталғандай деуге, кереғарлықтың шешілуі мүмкін еместігін, олардың антиномиялығын айтып, кереғарлықтың бірлігіне көтерілмеген деуге болады. Ол "нәтижедегі кереғарлықты сақтауды тұжырымдайды, бірақ нәтижені сол кереғарлықты шешуге дейін көтермейді"335. Тағы да: "біртұтас рационалдылыққа жалғыз ғана анықталған біртұтас негация қарсы қойылады, өйткені бұл жерде жоқтың өзі ғана ақиқат"336.

Біздің ұсынып отырған интерпретациямыз, біріншіден негативті диалектиканы не бір жола рационализмге, не біржола иррационализмге "кіргізіп" қоюдан бас тартады. Біздің түсінігімізше, Адорно теориясының тереңде жатқан сыры, онын ішкі импульсі белгіленген полюстер арасында ырғалу, тепе-теңдік сақтауға тырысу. Көркем шығарма іспеттес, ол "қуат өрісіне" ие. Онын кернеу күші басқа тұрмақ, тіпті, дайындықсыз оқырманның өзіне де қауіпті болуы мүмкін. Негативті диалектика математикалық нақты есептелінген координаттар жүйесінде лайықты түрде: рационализм – иррационализм болып қабылдана алмайды.

Екіншіден, абстрактылы негативизм туралы дәстүрлі көзқарасқа қарама-қарсы, біздің құрастырып отырған концепциямыз негативті диалектиканың ауқымдылығын ашып береді. Ал ол болса көпқабатты, полифониялы, гегельдік ұштаған (триада) тұрғысынан түсіндіруге келмейтін терістеудің баламалы формаларын табады.

XX ғасырда, барлық басқа дәуірлердегідей, диалектикаға деген қатынастың кереғар, байқампаз болғандығын баса айталық. М. Хайдеггер сынды ірі мәртебелі философиялық тұлға диалектиканы "ойлаудағы диктатураға жауапты" деп мәлімдеді. Келесі бір мәртебе иесі, Карл Поппер, диалектиканы тоталитаризмнің қанды қылмыстарына кінәлі деп білді. Дегенмен, көптеген ірі ойшылдар диалектикадан қол жазғысы келмеді. Олар, сірә, Хайдеггер және Поппермен келісуін келісер еді, бірақ мынадай толықтыру енгізер болсақ: гегельдік нұсқадағы диалектика, шындығында, өзін сарқып бітті. Адорно айтпақшы, Гегельде "диалектика өзінің сапасына қиянат жасады", өйткені ол синтез арқылы қарама-қарсы дүниелерді теңдестірмек болды, сөйтіп негативтіліктен, тепе-тең еместіктен құтылғысы келді. Бірақ Гегельді адорнолық сынау диалектикадан толықтай бас тартуды білдірмесе керек: мәселе оны қайта қарауда, нақтырақ айтсақ, оның шығармашылық, ашық, жаратылысынан тепе-теңдіксіз жүйелі емес ойлау түрі ретінде бірінші рет дүниеге келуінде болып тұр. Сонымен, Адорно Кьеркегордың сенім диалектикасына қатысты тәжірибесіне сүйенеді, диалектиканы риторика және диалог ретінде алатын платондық дәстүрді қалпына келтірген Гадамердің герменевтикалық экспериментіне жүгінеді. Дегенмен, негативті диалектика үшін шешуші мағынаға модерн музыкасы ие болады. Модерн музыкасын Адорноны зерттеушілер бірауыздан оның философиясының парадигмасы деп атайды. Шонбергтің он екі томдық музыкасындағыдай, Адорно тілді бір қатарға тұрғызады. Ол қатардың элементтері өзара ассоциативті "рондосипатты" қатынастар арқылы байланысқан.

Негативті диалектика бейжүйелі теория мен тәсілдемелік емес тәсіл тәжірбиесін жүзеге асырады; негативтілік, тепе-теңсіздік идеясы ең алдымен айтылады, содан кейін "модельдерде (тарих, бақыт, мағына мәселелері) танылады. Басты көзделіп отырған нәрсе – рационалдылықты қайта құру, рационы "мимесиске" – өмір тәжірбиесі мен қасіретке шығару. Ірі академиялық философия, таза ұғымдарды пайдаланатын философия, күнәсіз жандарды отқа жаққан кездегі ыңырсуларға құлақ түрмеген меңіреу философия өзіне-өзі үкім шығарды деп біледі Адорно. Оның негативті диалектикасы ұғымдар тілінде қайғы-қасіретті жеткізуге тырысудың парадоксты түрі. Адорно олардың арасында саңылау қалдыруға тырысты, сөйтіп "конкрецияны" жалпыға ортақтықта езіп жібермеуге тырысты: ұғым еместі түсінуге, айтылмағанды айтуға, жеткізілуі мүмкін еместі жеткізуге тырысты.

"Негативті диалектиканың" барлық категориялары нақты, тарихи мазмұнмен бітісіп жатыр, өйткені Освенцимнен кейін Адорно үшін "таза логика", "таза диалектика" жоқ және болуы да мүмкін емес. Бүкіл ойлау қайғы-қасірет, мұң эфиріне бойлаған. "Барлық мәдениет иттің боғына тұрмайтындығын" дәлелдеген Освенцим келесідей категориялық императивті құрастырады: дене, тән қасіретін болдырмастай өмір сүру керек. Сол императив философиямен айналысудың логикалық кеңістігін қақ жарады, дәстүрлі категорияларға қайғыру, қасіреттену өлшемін береді, сөйтіп үйреншікті, дағдылы емес, бейстандартты ұғымдарды, бұрын-соңды теорияға кіргізілуі мүмкін болмаған ұғымдарды енгізеді.

Адорно дәстүрлі философияның менменсінген академизмінен бас тартады, өйткені оны ешқашан адам қасіреті толғандырмаса керек. Қасірет пен қайғыға бейтарап жалпыға ортақтың суық та асқақ пьедесталынан философияны жұлып түсіруді Адорно сыртқары тұрып, жарнамалық пиғылда жасамапты. Ол отанынан, үйреншікті мәдени кеңістігінен қуылған, өзіне жат әрі бөтен әлемге лақтырылып тасталған адамның өз басынан өткізген күйзелістерін жеткізеді. Ол заманауи Платонның қайғы-мұңы іспеттес. Платонның ұстазы Сократ Освенцим мен Хиросиманың құрбаны болып отыр. "Адорноның тәсілі өмірлік биографияға рефлекс ретінде қалыптасқан болатын. Ол үш мәрте: еврей, интеллектуал, эмигрант тағдыры арқылы белгіленді"337. Таным өлшемі дегеніміз, философиямен айналысқан жанның басынан өткендері, солардың қасіреттері деп анықтаудан жалықпайды Адорно. Адорно философиясын "Освенцимді субъективті қайғы-мұңның жеке куәлігі және де оның философия тарихы мен таным теориясының кілті деп түсінгенде ғана"338 лайықты дәрежеде интерпретациялауға болады.

Сөйтсе де Адорно философиясында басқа бір мотив те дәл сондай жойқын күшпен көрінеді. Құтқарылудың мүмкіндігіне деген үзілмес үміт, кезі келгенде барлығының өзгеретіндігі мен ойда жүрген "пәтуаға" келуге деген құштарлы сенім, көпшіліктің айтуы бойынша, негативті диалектиканы теологиямен жақындастырады. Оның үстіне, "құдай патшалығын" ортақтаса күту ғана емес, негативті диалектика методы да теология методына ұқсас деп есептейді В. Бренделе. Ол негативті диалектиканың теологиялық мотивтеріне арнайы зерттеу арнаған. "Адам қайғы-қасіретінің тарихи тәжірибесі мен құтқарылам деп үміттенген сенім шиеленісі Адорноны болсын, жүйелі теологияны болсын констеллятивті ойлау тәсіліне мәжбүрлейді"339. Адорноны бір лейтмотивке "шегелеп қоюға" деген барлық, талпыныстар – мейлі ол теріс Абсолют, Освенцим болсын, немесе керісінше, құтқарылу жайындағы діни мотив болсын – ол табанды түрде қол жетерлік өрістен тыс қала береді. Онымен тек констелляция-кеңістігінде, қасіреттенудің нақты тарихи тәжірибесі мен қиялдағы құтқарылуға деген үміт арасындағы теңселулерде ғана кездесуге болады. Бүлік – бұйығылық, қасірет – үміт – міне, жеке-жеке ұғымдар мен категорияларға мән-мағына беретін магниттік өріс дегеніміз осы. "Бұл констелляция: мессиялық үміттің еврейлік мұрасы мен сол мұра идеясының өзіне ғана емес, үміт етушілердің тіршілік етуіне де қауіп төндірген қорқынышты тәжірбие – Адорноның ойлау практикасының маңызды сипаты; сол шектерде одан кейінгі зерттеулер жүргізіледі"340.

Тарихи тағылымның ауқымдылығы теориялық концептің өзіне де ауқым береді. Философ ұғымилық пен жалпыға ортақтық сипатын сақтап қалуға ықыласты, философияның қол жеткізген рефлексиялары мен ойлаудың биікке шарықтауларын да сақтап қалуға ықыласты. Ол қасірет пен мұңды түсінікті тілде жеткізуге тырысады. Бірақ сол қайғы-қасіретті "ұғым медиумына" енгізу мүмкін бе? Бұл дегеніміз барып тұрған парадокс, утопия емес пе? "Йо" деп келіседі автор, "бейұғымдылықты ұғыммен оларды теңдестірмей тұрып ашып беру дегеніміз таным утопиясы"341 болар еді. Бірақ, дәл сол утопия, дәл сол "сизифтік еңбек" негативті диалектиканың әу бастағы кереғарлығын белгілеп береді. Ол кереғарлық бірте-бірте ашылады, бірте-бірте жаңа-жаңа мазмұндармен толысады, күшейе түскен шиеленіспен толысады, болуы мүмкін еместің мүмкіндіктегі қалыптасуымен толысады.

Ойлауға келмейтінді ойлау, ұғымдық еместі ұғыну үшін Адорно логиканы реформалауға бел буады, жалпыға ортақтық пен жалқылық қатынасы түрінің өзін өзгертуге тырысады. Философиядан осыған лайық термин таппағандықтан, ол астрономиялық констелляция деген терминді енгізеді. Констелляция дегеніміз жұлдыздар шоғыры. Ондағы жұлдыздар мен олардың шартты түрде алынған орталығы арасында аса ерекше қатынас бар: жұлдыздар бір-біріне қатысты қозғалыста болады және де дәл сол мезетте "жүзіп жүрген", "қозғалыстағы" орталыққа қатысты да қозғалыста болады "Констелляция" терминін Адорно "зорлықсыз" синтез туралы жаңа идеяны жеткізу үшін пайдаланады. Өзгеше мезеттер өзінің сапасын сақтап қалады, жалпы ұғыммен кірігісіп кетпейді, бірақ та, өзара әрекеттесе отырып, біртұтастыққа қол жеткізеді. Сол сияқты, ойлауға, жалпылауға, бірақ та ерекшелікті біртуарлықты жоққа шығармауға да болады. Зат пен ұғым арасында жалпылықты, ойдың жалқылығы, қасіретті жалмап қоюына мүмкіндік бермейтін арақашықтықты сақтап қалуға болады.

Адорноның көзі тірісінде жарық көріп үлгермеген "Эстетикалық теория" деген кітап үлкен қызығушылық тудырады. Онда модерн өнерінің теориясы туралы, әсемдік пен сұрықсыздықты дәстүрден ауытқи түсіну туралы сөз болады. Ең бастысы, онда ұғым тілінде қасіретті жеткізудің жаңа тәсілдері іздестіріледі. Рационалдылықтың баламалы типі табиғатпен қатынасты түбегейлі өзгертуден, билік принципін аттап өтуден басталады. Осы қағида "эстетикалық теорияда" нақтыланады. Бірінші шарт ретінде дистанциялану, практикалық мүдделі болмау, алшақтық алынады. Соның нәтижесінде табиғатқа шынайы жақындау мүмкін болады дейді Адорно. Содан соң ол "аура" ұғымына жүгінеді. "Жайма-шуақ күнде демалып отырып, көкжиектегі тау тізбектерін бақылау әлде болмаса демалушыға көлеңкесін түсірген бұтаққа қарау дегеніміз сол таудың сол бұтақтың аурасын жұту деген сөз"342. Егерде табиғатты акциялардың объектісіне, практикалық мақсаттардың әлеуетті құралына айналдырмаса, онда ол жанданып, көптүсті де көпқырлы жағынан көрінеді. Философтың пікірі бойынша, билік тұрғысынан бұрмаланбаған заттар логикалық құрылым тілінде емес, констелляцияның ерен тілінде сөйлейді.

Техникалық рационалдылық логика деңгейінде нағыз билік принципін қайталап, жалқыны жалпыға қосады. Ол жүйе идеясында, жалғыз ғана бірінші принциптен бүкіл мазмұнды шығаруға деген талпыныстан көрініс табатын. Жалпыға ортақты, немесе идеяны және жалқыны, индивидуацияны теңдестіруді, нақты сондай тағылықты ашық түрде жүзеге асырған грек пластикасы болды дейді Адорно. "Сондықтан да классикалық мүсіндердің көзі бос..., олар жайбарақат асқақтың нұрын шашып тұр"343. Констелляция болса мүлдем басқа принципке бағынады – жалқыны жалпыға апарып қосу емес, оны алғы принциптен шығару емес, мезеттердің бір-біріне тепе-теңдігі, соларды пәтуаластыру. Басым күш пен екпін жалпыға ортақтықтан жалқылыққа, әсіресе, бөліктерге берілген. Адорно өз ойын музыка мысалында түсіндіріп өтеді. "Музыка шығарушы адам материалдың соңына нәзік ілесіп отырар болса ғана шығармалар кемелдене түседі. Жақсы музыкада бірде-бір такт бос болып өтпейді. Схематикалықтан жемісті түрде өнер шығармаларын ерекшелейтін нәрсе өзінің бөліктерінің, ұсақ-түйектерінің дербестігі арқылы өтеді"344.

Ұғымдылық, жалпыға ортақтық, біртұтастық дискурсивті радио принципіне сай жүзеге аспайды, бірақ дербес кезеңдердің өзгермелі қатынастарында, мәңгілік қалыптасуда, қайта айналып келіп отыруда жүзеге асады. Сонда жеке мезеттер өздігінен түрлерін өзгертеді, трансформацияланады, бұлыңғырланады. Оқыс, мезеттік нәрсе тыныштықта, созылатын дүниеде орын алып, жүзеге асады. "Құлдыраудан қалыптасу сезімін танымал шығармалардың барлығы тіркейді. Сол арқылы олар өзінің музыкалығын қабыл алады. Музыкалық музаның атында пайымдалады"345. Осы жерде барлық бөліктерді біртұтастандырушы деп аталатын нәрсе – кезеңдердің үрдістегі қатынасы. Ол елітпелі-өзгермелі, тұрақты-тұрақсыз нәрсе. Ол сахналық әрекеттің суретіне ұқсайды. Вена классицизмінің композиторлары арасынан Моцартты бөлек алып, Адорно онда "форма дарыны" барлығының мақтауын асыра айтады. Ол билік принципін көзге ілмей, "басы қосылмайтынның басын біріктіруге" шебер еді. Осылайша, Figaro-ның екінші актының аяғы синтезден жұрдай болған, бірақ "бір-біріне көмектесуші партиялардың таза конфигурациясын көрсетеді. Ол драматургиялық жағдайдың алмасуы арқылы жеңеді"346.

Констелляция принципі "паратаксис" деген ұғым арқылы нақтыланады. Жеке мезеттердің байланысы логикалық бірізділікке бағынбайды, аргументативті бірбағыттылыққа да бағынбайды, бірақ ерекше бір логикалық бірмезеттілік заңына ереді. Оны кеңістікте орталықтан бірдей қашықтықта орналасқан концентрикалық қоршау ретінде көз алдына елестеуге болады. Суреттелген кеңістікте "алып тастау" сынды дәстүрлі категория өз мағынасынан айырылады, сол сияқты, негативтіліктің бір мағыналы режимі де мазмұнынан айырылады. Адорно өз бастауын кейінгі Гельдерлиннің поэтикасынан алып жатқан пратактикалық ойлаудың принциптерін ғана құрастырып қойған жоқ, сонымен, қатар, өзі ойламаған жерден "Эстетикалық теория" деген кітабының мәтінінде философиялық "паратаксисті" жүзеге асырды. "Менің теориямнан ешқандай "философиялық" алғашқыны таппайсың – аргументативті байланысты текшелі кезектіліктен құрастыруға болмайды, дегенмен, тұтастық жеке кешендердің қатарынан тұрғызылады. Олардың барлығы бірдей дерлік маңызды, сөйтіп, концентрикалық теңдес сатыларда орналасқан, олардың бір-біріне ілесуі емес, констелляциясы идеяны жеткізуі тиіс"347.

Бірақ "Эететикалық теорияда" утопияны жүзеге асыру мүмкін болды ма: айтуға келмейтінді айту, түсініп болмайтынды түсіну, жалпыны сатып жібермей жалқыны сақтау мүмкін бе? Белгілі бір мағынада утопия нақты сұлбаға ие болды дей аламыз. Өйткені, кітап констелляция принципіне сай құрастырылады. Бірақ жобаны жүзеге асыру өте күрделі мәселе. Констеллятивті ойлау толығымен қасіретті ұғымдар арқылы бере алмады, керісінше, ұғымға миметикалық сипат әкелді. Мәжбүрлеуден аулақ, бірақ логикалық қажеттілік мәртебесін сақтаған жалпылықтың жаңа түрін негіздеу өзінің қиялилығын танытты. Адорноны ол технологиялық рационы сынау барысында формалды логикаға сай, белгілі бір түрдегі жалпылаушылықта ғана қарастырады, дерексіз орталықты, нақтылық пен даралықтан шет жатқанды қарастырады, сөйтіп, оған нақты жалпылықты түсінетін диалектикалық логиканы көзге ілмейді деп кінә артуға болады. "Философиялық дәстүр ешқашан да ұғымды Адорно айтып отырғандай, біржақтылықта қарастырып көрмепті"348.

Әйтсе де ойшыл оның эксперименты түрде философиямен айналысу туралы мәлімдемесін ескермеген сондай айыптауды қабыл алмауға да құқылы. Ол баламалы рационалдылық ұсынғысы келген болатын. Онда мүлде басқа принциптер мен заңдар жұмыс істейді. Констеллятивті ойлау бейнесінде көрініс тапқан негативті диалектика біржақты негативизмнің бұрынғы стереотипіне келіңкіремейді. Ол негативизм кереғарлықтың ешқашан шешілместігін баса айтатын әрі барлық абсолюттер мен позитивтерді дандайси терістейтін. Сапалық тұрғыдан мүлде басқа феномен логикалық шаблондар арқылы өлшеуге келмейді. Гегельдің белгілі диалектикалық терістеуді түсіндіруді жалғыз өзі ғана иеленетіндей болуға тырысатын "болдырмау, алып тастау" категориясының құқын Адорно шектеді. Констеллятивті қатынастар негативтіліктің бағытталған векторын сипаттамайды, оның көпөлшемділігін, көпқабаттылығын, құрылымданғандығын немесе, нақтырақ айтсақ, нолифониялығын сипаттайды. Негативтілік көптеген жылғалар арқылы ағады.

Адорноның сыни ойлаудың негізгі практикалық өндірісі деп атаған негативтілік әрекеттерін бүгіндері, негізінен, постомодернистер жалғастырып келеді. Постмодернистер, Хайдеггердің тынымсыз да болса әйтеуір оқушылары, ал Адорно сол Хайдеггермен өмір бойы пікірсайысқа түсіп өтті деуге болады. Әрине, оны деконструктивист деп әлеміштеуге тағы болмайды, дегенмен, батыстық әдебиеттерде оның "мефистофельдік" ойлауы мен Дерриданың деконструкция тәжірибесінің керемет ұқсастығын айтады.

Адорноның шығармаларында қандай да бір дәрежеде қарастырылмаған тақырыпты деконструктивизмнен табуға да болмайтындай, сірә. "Адорноның интеллектуалды констелляциясының бір жұлдызы өзін Франциядағы Хайдеггердің ортодоксты емес шәкірттерінің постструктурализмінен тапты"349.

Адорноның философиялық ізденісі өз уақытына керемет үндестік таба білді. Жұлдыз шоғыры, констелляция – жалпы мен жалқының кері қатынасы – түрлі мәдениеттер, түрлі дәуірлер, түрлі конфессиялар, түрлі тұлғалар констелляциясы. Доминантасы жоқ, басып-жаншуы жоқ, биліктік өктемдігі жоқ, бірақ әрбір дауыс, әрбір мәдениет естілетіндей қатынас дегеніміз осы. Әрі неғұрлым олар өздерінің ешкімге ұқсамайтындығын айқын байқатар болса, соғұрлым олардың тартылыс күші және өзара әрекеттесуі ұлғаяды. Бндай қатынас түрі жаңаша әлеуметтік сезімталдық пен толеранттылыққа нық бағыт ұстанған демократиялық мемлекеттерде шынайы қалыптасып отыр. Адорноның шығармалары қазіргі заманауи менталитетті қалыптастыруға, рационализмнің шырмауынан босануға көмек етеді. Адорноның идеяларының қоғамдық санаға енгендігін, қазіргі заманның саяси онтологиясына бойлағандығын қосып айтуға болады. Онда саяси лексиканың дағдылы терминдері ретінде "копполярлы", "поливариантты" деген сөздер геополитикалық дискурстың сипаттамалары ретінде үйреншікті болып кетті.

Адорно "үмітін үзгенді құтқаруды" армандап өткен XX ғасырдың үрей-қорқыныштары мен сұмдық қылмыстарынан көз ашпаған ағымының арасынан үміттің отын іздеп өткен. Оның философиялық ізденістерінің терең мәні мынада: осы бір түсініксіз, бас-аяғы ауысып кеткен әлемдегі қайғы-қасірет, мұң-зардан бас көтере алмай отырған адамға көмекке келу. Эстетикалық рационалдылық, поэзиялық логика – адамдардың өзара түсіністігінің батыл жобасы.

Жұлдыз шоғыры – констелляция өзара келісім мен бірлікті сақтай білген, ашықтық, демократиялық, плюралдық, пластикалық принципіне сүйенген адамзат қауымдастығының әлеуетін көрсетеді. XX ғасырда бұдан басқа қандай идея адамзатты қанағаттандырмақ?!

Современная западная философия

(от Серена Кьеркегора до Жака Деррида).

Алматы: КИЦ ИФПМОН РК, 2002. - С.154-180.





ЖЕТІНШІ БӨЛІМ

ОРЫС ФИЛОСОФИЯСЫ

ОРЫС ДІНИ-ФИЛОСОФИЯЛЫҚ ОЙЛАРЫНЫҢ ТИПОЛОГИЯЛЫҚ ЕРЕКШЕЛІКТЕРІ

Валентина КУРГАНСКАЯ

"Орыс философиясы" деген концепт (ұғым) туралы сөз қозғағанда, ең алдымен, талдаудың мазмұндық және мағыналық шектерін көрсету қажет.

"Орыс философиясы" ұғымын философтардың этникалық тегіне қарап қолдануға болмайды және де оны "Ресейдегі философия" деген топтамалық түсініктен де ажырата білу керек. Біріншіден, XX ғасырдың екінші ширегінен бастап орыс философиясын көбінесе шетелдегі орыс ойшылдары дамытты. Екіншіден, ұлттық өзіндік сана-сезімнің түрі ретінде орыс философиясының мәселелік-мағыналық тұтастығын құрайтын ерекше "бірінші интуицияға" қатыссыз алғандағы, батысеуропалық философияның әр түрлі бағыттарын (неокантшылдық, неогегельдік, позитивизм, марксизм, интуитивизм, ницшешілдік, феноменология және т.б.) дамытып жүрген көптеген ресейлік философтарды орыс философиялық дәстүріне сөзсіз қосуға болмайды.

Егерде философиялық ой әркез өзінің негіздемелерін өзі ашатын-құрайтын-дәлелдейтін ой екенін ескерсек, онда "орыс философиясы" термині философиямен шұғылданудың ерекше түрі деп есептелуі керек. Ол философиялық рефлексияның өрістеуінің ерен рухани-болмыстық негіздеу тәсілін беруімен ерекшеленетін философия. Бұл бірегейлік "орыс философиясы" деген идеалды-типтік түсінікті "француз", "американ"; "қытай" және т.б. философиясы сияқты мәдени-тарихи түсініктерден бөлектейді (оларға қатысты, айталық, "неміс философиясы" және "Германиядағы философия" сөз тіркестері мазмұны жағынан тең түсетін ұғымдар әрі олар тарихи кезеңделу тұрғысынан нақтыланады). Орыс философиясы сияқты рухани феноменнің негізделу ерекшелігі және мән-мағыналық өзгешелігі неде болмақ?

XIX ғасырдың бірінші ширегінде Ресейде ұлттық философиялық дәстүрдің пайда болуына жеткілікті, нақты мәселелік-мағыналық мәтіндер болды. "Орыстың өзіндік ерекшелігі бар ойлay дәстүрі тарихсофиялық мәселеге байланысты оянды. Ол Ресей туралы Жаратушы не ойлағандығына терең бойлады"350, - деп афористік қысқа да нұсқалықпен Н.А. Бердяев нақты да мінсіз тұжырымдап берді. Ресейдің өз тағдырын анықтауы, оның өркениетті және мәдени даму жолдарын таңдауы мен дүниежүзілік тарихтағы алатын орны мен талаптануы туралы сұрақ өте кең дүниетанымдық, мәдени-тарихи, рухани-адамгершіліктік, діни-философиялық түрде талданылып, қорытылды. "Орыс идеясы" Ресейдің тағдыры мен өмір сүру мағынасы тақырыбы ретінде болмыстың діни-метафизикалық мәселесіне қарқынды түрде енді: абсолютті ақиқатты қандай мәдени және өмірлік түрде түсіндіруге болады, адамзат тарихы мен жеке адам өмірінің ақырғы мәні неде? Ресей тақырыбының құдайтану құпиясы мен әлем тағдырын түсіну, ұлттық өзіндік рефлексияның әмбебап метафизикалық болмыстың негізіне айналуы – орыс діни-философиялық дәстүрлерін анықтаушы ерекшелік, бірақ ол Батыстың және Шығыстың көптеген ұлттық-философиялық мәдениетіне тән емес. Бұл ерекшелік біртұтастық метафизикасының негізіне саналы түрде алынған болатын. Бұл тұрғысынан B.C. Соловьевтың біртұтастық философиясының Шеллингтің біртұтастық философиясынан айырмашылығы бар екендігі бірден көзге баттиып түсе кетеді. Философияның немістік жүйеленуі Абсолют метафизикасын неміс ұлтының мәсіхшілік (мессиялық) қызметі идеясымен түбегейлі қатынаста байланыстыра қойған жоқ.

Орыс философиясының өзіндік сана-сезімінің оянуы II,Я, Чаадаевтың 1829-1831 жж. жазылған "Философиялық хаттарынан" басталады. Онда орыстың өзіндік философиясының әpi қарай дамуының негізіне айналған мәселелік-тақырыптық; және құндылықтық-мағыналық кеңмәтінді суреттелген, жетекші себептер беріліп, философиялық рефлексияның бағыттары көрсетілген.

Чаадаев ресейлік болмыс пен еуропалық өркениеттің сыртқы атрибуттарынан алшақтану арақашықтығын сақтай отырып, Ресей және Еуропа тақырыбы туралы идеолог, моралист, публицист ретінде емес, философ ретінде ойлана білді. Кейінгі кезеңдердегі (біздің уақытымызды қоса алғандағы) замандастар мен философтардың көбі "Хаттарды..." Ресейдің "мәңгі Гогольдік" гротескті-гиперболалы бейнесі ретінде, үлкен эмоционалды және суггестивті қуаттың әсерлі стилистикалық амалы ретінде қабыл алды. Бірақ ол шындықтан тым алыс, тіпті, ашулы пасквиль (1836 ж. хаттардың біріншісі шыққаннан бастап Чаадаевты есінен алжасқан деп мәлімдеді) деп есептелді. Әйтсе де, Чаадаев сол кездегі Ресей сынды рухани-әлеуметтік тұтастықтың философиялық онтологиясының (егерде әр затты өз атымен атар болсақ, бейрухани-антиәлеуметтік) қатал очеркін Ресейдің дүниежүзілік-тарихи мәдени-өркениеттік үрдістегі алатын орнына қарап отырып жасап шығарған болатын.

Чаадаевтың талдауы өзінің аяусыз анықтығымен және де жасаған тұжырымдарының тым кесімділігімен танылады: Ресейдің тарихтан тыс болмысы негізінен рационалды құрылым мен логика құралдары арқылы суреттеуге келмейтін құрылымсыз дүние, сондықтан да түсініксіз шындық жасалған. "Біз үшін уақыт тәжірибесі деген жоқ. Біз үшін ғасырлар мен ұрпақтар бекер, пайдасыз өтіп кетті"..."Біз интеллектуалдық тәртіптегі ақтаңдақты құраймыз"... "Адамзат ақылының алға қозғалуына біз еш үлес қосқан жоқпыз, ал сол қозғалыстан бізге жеткенінің өзін бұрмалап жібердік"351.

Шындықтың өзіндегі түсініксіздік саналар арасындағы сабақтастық байланыстың бұзылуына алып келеді, сондықтан да баста ортақтық жоқ, барлығы жекеленген, тұрақсыз, бұлыңғыр. "Басқа халықтарда әдетке, инстинктке айналғанды біздің басымызға балғамен ұрып кіргізу керек болады"352. Адамгершілік сезім іске асырылмаған ықылас-ниетке айналады. Дұрыс адамгершілікті өмір кешу үшін қажетті жалпы өркениеттік шарттар болмаса, нақты және анық сананың актілері, "өмірді сезінудегі айқындылық" мүмкін емес. Бұдан тыс жерде "байланыс пен жүйеліліктен айырылған ең жақсы идеялар, нәтижесіз бос адасу сияқты біздің миымызда сад болып қалады"353, уақытты – кеңістік, тарихты – география жұтып қояды. Тарихтан шеттеп қалған көшпелі-адам нигилизмді тасымалдаушыға айналады, себебі әлеуметтік байланыстарды ұйымдастырудың міндетін сыртқы күш - мемлекет өзіне алады.

Ресейлік болмыс ерекше философиялық жағдайды туғызады. Чаадаевтың айтуы бойынша, адам өзінің болмысының негізі болғаны үшін, болмыстағы өзінің орнын еркін таңдағаны үшін жауап беруі керек. Бірақ Ресейдің қиқы-жиқы күйсіздігінде, сол "желенің онтологиясында" (М.Мамардашвили) бастапқы "құпия еркіндіктен" басқа адам тірек қылатын ештеңе жоқ. Оны Пушкин біліп, қызғана қорғаған, ал Чаадаев сонымен қатар ойланудың философиялық тәжірибесін жүргізген. Бұл еркіндік жаулап алатын, жасап алатын әлдебір дүние емес, бірақ оны ешқашан жоғалтуға болмайды. Бұндай тәжірибені тұрмысы, жай-күйі жақсы Европаның тұрғындары басынан өткізе алмайды. Бірақ күші жағынан рационалды сана-сезімнің батыстық метафизикасына абсолютті және шығыстық мистицизмге тең келетін өзіндік философия жасауға орыс ойшылдарының алдынан болашақ жол ашылады. "Шығыс пен Батыс арасындағы дүниенің екі ұлы бөлінісінің арасында созылып жатқан біздер, бір шынтақпен Қытайға, екіншісімен Германияға сүйеніп отырған біздер, өзімізде рухани табиғаттың екі ұлы бастауын – қиял мен ойды тіркестіріп қоюымыз керек еді, сөйтіп, біздің өркениетте барлық жер шары тарихының басын қосуымыз керек еді"354.

Әрі қарай жеке адам болмысының онтологиялық негізі ретінде адамның рухани еркіндік мәселесі, ондағы философиялық өткірлікті және түбегейлі маңыздылықты бәсеңсіткен діни-конфессиялық бағытқа көше бастады. Тарихи болмыстың жеке тұлғалық мағынасының туындаған орны ретіндегі еркіндіктің абсолюттік мәселелілігі емес, православиелік рухани дәстүрге сүйенуге ұсыныс жасалды; яғни сенім актісіне сүйенуге ұсыныс жасалды, кейінірек оған философиялық рефлексия қоса берілді. Өзінің өмірінің соңғы кезеңінде жазған "Жындының Апологиясында" Чаадаев орыс тарихсофиясы үшін негізгі ой бола алатын пікірді айтады: тарихтан тысқарылықтың өзі, Ресейдің өзін-өзі таныта білмеуі, адамзатты ойландырып жүрген сұрақтарға жауап беруге, әлеуметтік және рухани мәселені шешуге, ешқандай формамен байланысы жоқ, жасырылып жатқан әлеуетті күшті табуға бірегей мүмкіндік береді. Демек, ол Ресейдің болашақтағы ұлы және бірегей әлемдік-тарихи миссиясын тұжырымдайтын мәсіхшілік идеяға келеді.

Бұл тұжырымда христиандықтың мәсіхшілік-эсхатологиялық себептері ғана емес, сонымен бірге, кейініректегі Шеллингтің дс философиялық идеялары кездеседі. Русь болмысының тарихтан шеткері қалып қоюы, шын мәнінде, басқа тарихилық онтологиясының бар екендігінің айғағы. Русь тарихтан тыс уақытта өмір сүрмейді, бірақ уақыттың басқа түрінде – мифологиялық уақытта өмір сүріп келеді. Бұл уақыт батысеуропалық тарихи даму уақытынан іштей ерекшеленді және мифология пайда болатын үрдіс болып табылады. Демек, уақыт мифологиялық жүйенің пайда болуына алып келетін ішкі үрдістер мен сананың қозғалысына толып қалған. Басқа сөзбен айтқанда, сана болмыстың тарихы ретіндегі теогониялық үрдіске байырғы уақыттан бері келе жатқан мәнділік тұрғысынан қосылған. Сондықтан да мифологиялық жүйелер тарихи оқиғаларды бейнелемейді, бірақ оның жалпы мазмұны болып табылады. Міне, сондықтан да болар, Соловье» тұжырымдағандай, Русьтің миссиясы христиандықты өмірлік тұрғыдан бекіту болып табылады, ал мәдени түрлер шығармашылығы қаншалықты маңызды болса да, тарихи орындалудың жеке өзіндік мазмұнын құрамайды.

Ресейдің философиялық оянуының бастамасы еуропа мәдениетін қарқынды игеру кезеңіне сай болды. Бұның ішіне философиялық мәдениетті игеру де кірді. Егеменді, өзіне-өзі жеткілікті мемлекеттік биліктің қанауында "бүгілген, қысылған, үнсіздік жамылған" (Г.Флоровский), жүректің "ішкі шөліне" кеткен сананың азат етілуінің алғы шарты масоншылдық болды. "Масоншылдықта бірінші рет орыс интеллигенциясы (зиялылары) өзінің болмысының жыртықтығын, екіге бөлінгендігін танып, біртұтастық туралы ойлап мұңаяды және соған талпынады"355. Масоншылдық өзінің мәні жағынан платондандырылған гностицизмнің өзіндік бір түрі болды. Табиғатты мистикалық қабылдау, әлемдік гармонияны жақын сезіну, болмыстың біртұтастығын тану, өткір антропоцентристік көңіл-күй орыс шеллингиандығына негіз дайындап берді356. XIX ғ. басында нағыз ынтықтық және барлығынан басым түсер ынтықтық түрі болып, жаңа дін рөліндегі философия табылды. Москсу мен Петербургте "даналықты сүюшілердің" көптеген үйірмелері пайда болды. Олар неміс трансценденталист философтарының ілімдерінің қыр-сырлары туралы таласқанда тіпті өздерін ұмытып кетуге дейін барады. А.И. Герцен мысқылдағандай, жас адамдар өз махаббат сезімдерін білдіргенде де Шеллингтің натурфилософиясының терминдерін қолданушы еді. В.Ф. Одоевский тұжырымдағандай, Шеллингтің рөлі Колумбтың рөлімен бірдей: ол адамға көптеген аңыздарда айтылған адам дүниесінің белгісіз бөлігін, яғни жанын ашты. К.С. Аксаков ол туралы жартылай қалжыңды, жартылай байсалды мына өлең жолдарын жазды:

Тарантаста, арбада болсын

Түнде мен Брянскіден келемін, -

Тек ол туралы, Гегель туралы,

Мен дворянша ойлаймын.

Оның орыс халқы Гегель философиясын түсіну үшін арнайы өмір сүреді деп асыра сілтеген жері де бар.

Оқушылық кезең дербес философиялық шығармашылыққа талпынумен алмасуы керек еді. Бұл мәселені ерте славянофилдер: А.С.Хомяков, И.В.Киреевский, К.С.Аксаков, Ю.Ф.Самарин қарастырған болатын. Батысшылдарға қарағанда, славянофилдер Ресейді -мәдениеттің ерекше түрі деп санады, бірақ дамудан кенже қалып қойғандық та емес немесе одан тіптен түсіп қалғандық та емес. Сондықтан да Ресейде философияның дербес бастауының болуы мүмкін және қажет. И.В. Киреевский жариялағандай, орыс философиясы орыс өмірінен өрбуі керек, орыс өмірінің ағымындағы сұрақтарды шешуден, халықтың көңіл-күйінен және оның жеке тұрмысындағы басым нәрседен, Ресейдің тарихынан, мәдениетінен, халықтың рухани құрылымының бастауынан жасалғаны жөн. Көріп отырғанымыздай, метафизика өзіндік негізделуін этнофемонологиядан, тарих философиясынан және мәдениеттен, әлеуметтік психологиядан іздеуде.

Бірақ Чаадаевтың талдауына сенетін болсақ, онда Ресей өмірінде философиялық рефлексия сүйене алатын, ешқандай жағымды бастаулар жоқ. Славянофилдердің өзіндік орыс философиясы Ресейдің тарихи болмысының терең негізі ретіндегі православиенің мызғымас сенім бастауына сүйенетін рухани тәжірибеден туындауы керек деп есептеді, оның тарихи миссиясын – христиандықты әмбебапты-өмірлік іске асыруды орындау арқылы болашақтағы рухани өзгерістерге деген үміттің бастауынан туындауы керек деп есептеді.

Егерде Чаадаев – философиямен шұғылданудың біртұтас және әмбебап үлгісін ("парадигма") тудырған Ресей тақырыбының негізін салушы болса, онда батысшылдар мен славянофилдердің пікірталастарынан бастап оны нақтылау және мазмұнды толықтыру үрдісі басталады. Өзіндік бастапқы тұғыр мен орыс философиялық дәстүрінің принциптерін анықтайтын маңызды ерекшеліктердің қатарына келесі типологиялық-маңызды сипаттамалар жатады:

1. Орыс философиясы діни-философиялық ойдың түрі. Христиандық ілімді зерде куәландырмайды, бірақ православиелік сенім философиялық зердені ақылға сыйымды етеді. Сенуші ақыл жеке адамның бүкіл құрамын кеңейтіп, оны зерделі етеді және адам өмірін бірқалыпты жасайды. Сенуші ақыл туралы осындай түсінікті орыс философтары православиелік ілімнен табады, олар христиан философиясын "тіршіліктің" (Хомяков) және "біртұтас" (Киреевский, Соловьев) білімнің жоғарғы түрі деп есептейді.

В. Соловьев үшін "еркін теософия" ретіндегі "біртұтас білім" философияның белгілі бір түрі емес, философиядағы үш басты бағыттың: мистицизм, рационализм және эмпиризм бағытының бірлігіндегі және оның теологиямен, ғылыммен синтезіндегі барлық философияның жоғарғы күйі. Бұндай философия "адамды толығымен адам қылады", оны еркін рухтың тіршілік иесі етеді, себебі еркін ішкі шығармашылық және рухани азат етілу арқылы жоғары ақылдағы, сенімнің металогикалық тәжірибесіндегі нағыз Құдайдың ашылуына қалып (форма) береді. Өмірде ұтымды ұйымдастырылған философиялық ой, жауапты сәтте қасиетті құдай әке туралы аңыздарды құтқарушы догмаға айналды, сөйтіп, философиялық ойлау бастауларын мәселе ретінде қарастырмау орын алды. Хомяков, тіпті, философиялық танымның Үштікке сенуге тәуелді екені туралы да айтты.

2. Осындай философия түрінің негізі болып өзінен жоғарғы білім жүйесін туындататын, рационалды діни-мистикалық тәжірибенің мазмұны табылады. Бұл жеке бастың рухани-діни тәжірибеге сүйенгендігінің салдарынан туындайды:

3. Философиямен шұғылданудың терең жеке тұлғалық, өте шиеленіскен "экзистенциалдық сипаты" тікелей және тура бағытта ғаламдық әлем тізбесін құруға бастап отырады.

4. Теориялық және адамгершілік-тәжірибелік философияның бөлінбеуі, өмірлік-көзқарастық принциптердің және ойланудың дерексіздігі. Орыс философиясы әлем мен өмірді танумен қатар, ақиқатты іздейді. Ол сөз (правда) теориялық ақиқат пен адамгершілік әділеттілігінің бірлігін білдіретін ұғым ретінде басқа тілдерге аударылмайтын сөз болып табылады.

5. Орыс философиясы антропоцентристік философия, яғни әлеуметтік-саяси, рухани-адамгершілік және экзистенпиалдық кеңістіктегі адам мәселесіне ұмтылады. Адам мәселесіне бұлайша қатты қадалатын философиялық рефлексияның басты бағыты әлеуметтік философия мен тарихи философия болды. Логикалық-әдістемелік және теориялық-танымдық сұрақтарға назар аудару, категориялық аппараттарды жасау бұндай философияға тән емес. Ол XX ғасырда жеткілікті мөлшерде, орыс діни-философиялық ойдың дәстүрлі шеңберінен шыққан Г. Шпет, Н. Лосский, С. Франк, А. Лосев сияқты философтардың шығармаларында кездеседі. Әдетте, бұл ықылас философияны абстрактылыққа, дерексіз рационализмге, жеке адамның рухани-болмысының негізіне жат нәрсеге редукциялаумен теңдестіріледі. Рухани-адамгершілік мәселесіне сөзсіз басымдылық беріледі, оның үстіне, этика сана мен жүріс-тұрыстың нормативті-құндылық принциптері туралы ілімнен, адамзатты өзгеріске және ақыреттегі құтқарылуға алып келетін, тарих пен космостың діни-метафизикалық тәртібі, әлемнің болмыстық мәні туралы ілімге өрбиді. Адамды барлығын өз бойына сыйдыратын құдайи-адамдық байланыстың буыны деп қарау орыс діни-философиялық антропологиясының ең жақсы көретін тақырыптарына айналады.

6. Болмыстың тікелей берілген шындық болуы және онда танитын сананың терең түп алу принципі ретіндегі орыс философиясына онтологизм тән. Адам рухы мен жаны, жеке адамның өзін-өзі құрастыруға деген діни-философиялық тырмысуымен бірге келетін, абсолютті шындықтың соңғы тереңдігінде анықталған.

7. Ақиқаттың өлшемі мен бастауы дискурсивті-логикалық құрылым да, сезімдік қабылдау да болып табылмайды, бірақ тек қана субъекті мен объектіні гносеологиялық қарама-қарсы қоюдан тысқары жатқан болмыстың бәрін бойына сыйдыратын біртұтастығын интуитивті түсіну ғана ақиқаттың өлшемі мен бастауы бола алады. Ойдың бағытының өзі өзгереді. Оның орталығы автономды ақылдың ішінен Ақиқаттың жеке өзіне ауысады. Оның себебі ақиқат бар және ол, әйтеуір ашылған (ашық), сондықтан да оны адамдардың ұғынуы да мүмкін болған шығар. Ақыл – жеке қабілеттілік емес, ол адамның абсолюттік шындыққа деген шынайы ой-тәжірибелік тұрғыдан қатынасуының амалы болғандықтан, Ақиқат ақиқатты діни-философиялық тұрғыдан іздестіруге итермелейді.

8. Орыс философтары жоғары діни-философиялық даналықтан біртұтастыққа жетуді, жеке адам мен оның қабілеттерін бір жерге жинауды, адам жаны мен шындықтың барлық жақтарының біртұтастығын көздейді. Бұл бағыт төмендегі түсініктермен қорытындыланады: "қауымшылық", "жалпыға ортақтық", "біртұтас білім".

"Қауымшылдық" (соборность) – А.С. Хомяковтың діни философиясының негізгі ұғымы "қауымшылдық" ұғымының құдайшылық мағынасы, қауымшылықтың еркіндік пен махаббатқа негізделген православиелік ортаның ішкі бірлігін көрсетуінде жатыр. Православиелік шіркеу бұл бірлікке еркіндіктің индивидуалдық бастамасы мен шіркеудің бірлік бастамасын үйлесімге келтіру арқылы қол жеткізеді. Бірақ қауымшылық идеясының мағынасы православиелік экклезиология (шіркеу туралы ілім) шеңберінен тыс жатыр. Қауымшылдық – болмыс құрылысының жалпы метафизикалық принципі, көпшіліктегі бірлік идеясы. "Халықтық рухтың түпкі бастамасы" (А.С. Хомяков) қауымшылдық сана – тұлғалық-адамдық пен құдайлық әлемнің арасындағы бөлінуді жеңуші делдал. Қауымшылдық бастамасына негізделіп барлық әлемдік философиялық мәдениет қайта қаралуы керек. С.Н. Трубецкой бойынша, философиямен шұғылдану дегеніміз басқалармен бірігу, философиялық ой айтқандармен, адамның өмір сүруі, тіршілігі жайындағы қасіретті ойларды өзінше шешуге тырысқандармен бірігу. И.В. Киреевскийдің ойынша, қауымшылдық принципіне негізделген философия – ол ойлардың тікелей араласуы, қатынасы. Соған қарай адамдар мен халықтар арасында ақиқат болады, олар қозғалысқа келеді және өсіп шығады.

Қауымшылдық идеясы – православиелік ілім негізінде пайда болған түсініктің қалайша әмбебап-метафизикалық өлшемге ие болғандығы туралы мысалдың айқын көрінісі. Христиандық персонология шешкелі тұрған мәселені С.Н. Булгаков төмендегідей көрсеткен: "Жекешілдік пен қауымшылдық "Мен" өзіндік сана-сезімінде "мен"-нің басын біріктіру іске аспайтын постулат ретінде естіледі, ал өзінде бар тапсырма "мен"-ді антиномиямен паршалайды"357.

Әлбетте, бұндай антиномияны қалыптастыруды тұлғаны христиандық түсінудің жалпы мағыналық кеңмәтінде түсіну керек.

Әмбебап-адамдық "шындық" бастауы мен "тылсымды-тұлғалық" күйзелістердің бастамасының өзара бірін-бірі негіздеуі, тең түсуі орыс философиясының дәстүріне тән болды. Ол, әсіресе, философиямен шұғылданудың мамандандырылмаған түрлерінің басым болу ерекшелігінен көрінеді. Көп жағдайда арнайы-философиялық тақырыпқа арналмаған, бірақ тарихтың, қоғамдық-саяси және мәдени өмірдің қандай да бір мәселесіне арналған, әдеби шығармаға және т.б. арналған еркін жазылған мақала философиялық шығармашылықтың басым формасы болып табылады. Дегенмен, оларда терең философиялық-дүниетанымдық сұрақтap да көтеріле бастайды. Осы жағдай философиямен шұғылданудың логикалық түрінің салыстыра айтқанда дайынсыздығын, фрагментарлығын әкеледі. Мазмұндаудың ғылыми-түсініктік, жүйелілік түрге өту үрдісі ғасырлар тоғысында батысеуропалық постклассикалық жүйенің ықпалының арқасында бекітіледі. Көркемдік және адамгершілік-философиялық рефлексия құралдарымен "болмыстың соңғы сұрақтарын" қоюға метафора, парадокс, ассоциациялық, көпмағыналық және ақырына дейін айтылмағандық тән. Ол дерексіз теорияланған категориялардағы ойдың салқын талдауынан әбден ерекшеленді. Сонымен:

10). Көркем шығармашылық философияның дамуының өзіндік түріне айналады. Тіпті, B.C. Соловьев сияқты философтардың өзі, яғни дискурсты концептуалды жүйелеуге талпынғандығы мен талғағанына қарамастан, қасиетті сырлы идеяларды айтуға келгенде поэзия тіліне сүйенеді. Орыс символизмі (А. Белый, Д.И. Мережковский, Вяч. Иванов) әдеби стиль мен философиялық көзқарастың мызғымас бірлігін көрсетті. Философиялық дүниеге қатынастың дамуында әдеби сынның (В.Г.Белинский, А.И. Писарев) алған үлкен рөлі бәріне белгілі және де "орыс философиясындағы мәңгілік" (Б.Г. Вышеславцевтің кітабының атауы бойынша) орыстың ұлы жазушылары – А.С. Пушкиннің, Н.В. Гогольдің, Ф.М. Достоевскийдің, Л.H. Толстойдың көркем-философиялық шығармаларында терең ашылды.

Орыс діни-философиялық ойларының аталған типологиялық ерекшеліктері шоғырланған түрде және барлығын түгел қамтыған түрде B.C. Соловьевтің философиялық дүниетанымы мен рухани бейнесінде көрінді.

Кейінгі антикалық философияның мысалынан ортағасырлық философияға өту барысында философияның трансценденттілік мәселесіне қатынасы сырт көзге байқалмай, бірақ іс жүзінде түбегейлі өзгергенін көруге болады. Апофатикалық діни ілім философиялық метафизиканы Ақиқатта шынайы қатынас түрі ретіндегі тізімнен шығарып, өздерінің трансценденттіліктің метафизикасына эксклюзивті құқығы бар екенін көрсеткен болатын. Біртұтастылық жүйесінде бұл қатынас қайтадан қалпына келтірілуі керек еді. Біртұтастылық философиясын В. Соловьев шындықты тану мен болмыстың ерекше амалын бекітуде логикалық тұрғыдан көрінген (ол тарихта өзіндік абсолюттік мағынасында неоплатонизмде және христиандық діни ілімде кездеседі) оның пәнінің ерекше анықтылығына қарсы қояды.

Біртұтастылық философиясының мағыналық және логикалық апорияларын дәлме-дәл қайта жаңғырту үшін философия мен метафизиканың айырмашылығын есепке алуы қажет. Философия пәнін қалай қарастырсақ та, анықтама бойынша, метафизиканың пәні – мәннен тысқары әлем болып табылады. Философия трансценденттілік концепциясын немесе тәжірибеден жоғарғы болмыс концепциясын құрастыруға ынталанғанда метафизикамен қоян-қолтық араласып кетуі мүмкін, бірақ қандай да болмасын тәжірибеден тыс ойлану ретіндегі метафизикадан шынайы интеллектуалды-рухани тәжірибе жасап тұрған рефлексия сияқты өзін түбегейлі түрде ерекшелеуі де ықтимал.

Соловьевтің біртұтастылық философиясы өзінің өзгеруі мен нақтылануының барлық кезеңдері мен түрлерінде философия метафизиканың о бастан екіжақты екендігі айғағының алдында тұр. Трансценденттік нақты эмпирикалық әлемнен өзінің толықтай дербестігінде бекітілуі тиіс және осымен қатар, философиялық танымның нағыз пәні ретінде дәл сол мезетте орнығуы да керек. Бұл мәселенің шешімін Соловьев платонизмнің абсолютті алғашқы бастауды түсіндіруден келе жатқан нақтылық пен болмысты бөлу дәстүрімен байланыстырады. Соловьевтің жүйесіндегі бұл бөлу оның өзінің берген бағасы бойынша, логика мен дүниеге көзқарастың барлығы үшін шешуші маңызға ие. Нақтылық пен болмыс қатынасын Соловьев "бөлу" етістігінің екі жақты мағынасын мысалдаумен түсіндіреді. Грамматикалық тұрғыдан "парапар сөйлемдер", айталық, "бұл адам бар" және "бұл ой бар", "бұл сезіну бар" дегендерде болмыстың предикаты бірінші жағдайда субъектіге қатысты, екіншісінде субъектінің предикатына қатысты. Ой мен түсінік туралы мен оларды менің өмір сүру тәсілім сияқты өмір сүреді деп айта алмаймын: ой мен түйсік субъектідегі сияқты мендегі мән, ал менің өзім оларда предикаттағы сияқты жолмен бар боламын. "Менің ойым бар", "менің түйсігім бар" деген сөздер "мен ойлаймын", "мен түйсінемін" немесе "ойлаушы бар", "түйсінуші бар" деген мағынаны береді. Ол да бір "болмыс бар" деген сөздің сол болмысқа ие біреуі бар деген сөзді білдіретіндігі сияқты норсе. Сондықтан да "философияның нағыз пәні сол предикаттардың өзі емес, сол предикаттағы нақтылық болып табылады"358.

Соловьев предикаттарды гипостазиялауда рационализмнің де және эмпиризмнің де терең адасқандығын қарастырады.

Екі құрамдылық жағдайында идеяның мәнділігі мен ерекшелігін анықтау үшін немесе біртұтастылық философия-метафизикасының "даусыз ішкі екіжақтылығын" (В.В.Зеньковский 359) анықтау үшін В.Соловьевтің абсолюттің екі түрі туралы ілімінің басты маңызды орны бар. Идеалды интуиция немесе идеяны ойланып түйсіну негізіндегі имманентизм жүйесіне трансцендентті абсолютті өткізу механизмі біртұтастылық принципі болып табылады. Идеялар әлемі идеалды космосты құрайды немесе Абсолютке айналушы екінші идеалды шындықтың нақтылығын құрайды. Бұл идеалды шындықта Абсолюттік бастапқы трансценденттік "Тұтастықтан" имманентті "Біртұтастылыққа" айналады. Біртұтастылықтың онтологиялық құрылымы және гносеологиялық тізбектелуі батыстың идеялар метафизикасының негізгі бөлінуін жаңғыртады. "Өзінің ішкі шартсыздығы жағынан қарағандағы абсолютті қалаулы немесе ырық ретіндегі идея дегеніміз – ізгілік; оның жеке анықтамаларды толық қамту жағынан ақыл үшін ойға сыятын мазмұны ретінде болады. Идея – ақиқат; өзінің ойының кемелденуі немесе аяқталуы жағынан, сезіну болмысындағы нақты сезіну ретіндегі идея – сұлулық"360. Жағымды біртұтастықты біз жоғарғы ізгілік ретінде тілейміз, Ақиқат ретінде ойлаймыз және Сұлулық ретінде сезінеміз. Осылай еткенде трансценденттікті мистикалық танып-білу ретіндегі Аян түсіру қажеттілігі керек болмай қалады және де идеалды интуиция, идеяны оймен тану мистикалық танымның жеке принципі болып көрсетіледі. Одан да ары баруға болады. Діни саланы философиялық синтездің негізі ретінде мойындау қажет етілмейді. Философия өзіндік жеткілікті рухани-интеллектуалдық тәжірибе ретінде өзіндік бірегейліктің антикалық түріне қайта оралады.

Абсолютті нақтылықты бұлай түсіндіру логикалық ойлаудың да, сол сияқты, интуитивті қабылдаудың да тікелей объектісі ретінде өте қажет. "Барлық адами тіршілік иелерінің қай-қайсысында болмасын абсолютті шындықты тікелей сезіну оның сезімдері, түйсік-көзқарастары мен ерік-жігерінен тереңірек жатқандығы күмәнсіз. Абсолютті шындықты тікелей сезінуде біз өзіндік мәнділікпен кезігеміз деп айтуға болады"361. Бұл тұжырымды айтқан біртұтастық философиясы дүниені түсінудің мистикалық түрімен үзілместей байланыс танытады. Мистикалық дүниеге деген қатынасқа тән белгілерді Кассирер нақты көрсетеді: "Кез келген мистикада Құдайдың мәнін табу үшін өзіндік Мен мәніне құштарлы ынтамен толығымен ену бар. Мені мен Құдай арасында жатқан мистикада ортаны бөлуші бөгет ретінде сезіледі"362. Бірақ, сонымен қатар, трансценденттік Тұтастықтың өзіндік шындықпен сол бір жанасуы ешқандай нақты мазмұнмен байланыспаған, нақты түсініктер тіліне аударылуға келмейді. Тұтастылықтың логос және болмыс идеясы сияқты, өзінің Басқасында көрінуі мен іске асырылуын тану абсолюттік логика ретіндегі философияның жұмысы.

Танымның эмпирикалық мазмұны мен логикалық қалпы олардың шындық және идеалдық арасындағы кереғарлықтан еркін байланыс мүмкіндігі бар үшінші бір бастаудың болуы керектігін білдіреді. Ондай бастау болып бар дан жоғары тұтастық табылады. Бір жағынан, абсолюттік бірінші бастау танымның мазмұны бола алмайды, себебі бастапқы нақтылық объектіге айнала алмайды. Сонымен қатар, абсолютті бірінші бастау жалғыз ғана нағыз ақиқат шындық. Ол сол нағыз ақиқат шындықтың көрінісі ретіндегі болмыстан айрықшаланады. Ендеше, біз абсолютті алғашқы бастауды танымның жалғыз ғана пәні мәртебесіне ие деп бекітуіміз керек. Бірақ, нағыз шындықты болмыс шындығынан айыра білу қажет. Нағыз шындық "танымда өзінен-өзі берілуі мүмкін емес бұл қарама-қарсылық болатын еді; бірақ біртұтас нағыз шындық бола тұра, яғни барлығының субстанциясы бола тұра, ол біздің де бастапқы субстанциямыз, біздің объективті танымымызды құрайтын, өзінен шағылысқан көріністерінде ол бізге тек қана сырттан емес, сонымен қатар, біздің өзіндік негізіміз ретінде де көрінеді. Кез келген ақиқаттың тамырында жатқан ұлы ой - түптің түбінде бар заттардың барлығы біртұтас, ортақ. Әрі бұл тұтастық, ортақтық қандай да бір өмір сүру немесе болмыс емес. Ол кез келген болмыстан жоғары және терең. Демек, сондықтан да абсолюттік тұтастық ретіндегі нағыз ақиқат тығылып жатқан беткей жалпы алғандағы болмыс болып табылады. Оның астында абсолютті тұтастық ретінде нағыз шындық жатыр. Әрі сол бірлік біздің ішкі мәнімізді құрайды. Соның арқасында, кез келген болмыс пен өмір сүруден жоғарылай тұрып, біз сол абсолютті субстанцияны тікелей сезінеміз, өйткені біз соның өзі болып кетеміз"363.

Адам нағыз шындықтың жоғарғы ашылуы, оның болмысының барлық тамырлары трансцендентті салада жатыр. Сондықтан да мистикалық дегеніміз, адамның өзіндік қатынасы сияқты болып табылатын абсолютті алғашқы бастауға деген тікелей қатынас болып табылады. Және де ол жеке субстанцноналды негізде жүзеге асырылады. Бірақ дәл осы қатынас бүтін білімнің философиялық жүйесінің іргелі бөлігі ретіндегі "органикалық логиканың" шартсыз алғашқы принципі. Абсолюттің бар болуы туралы логикалық пайымдау салыстырмалылықтың тікелей күмәнсіздігінен туындайды. Бірақ бұл байланыстың түп мәнін Соловьев аса дұрыс дедукцияламады. Шекті және салыстырмалы ұғымының өзінде логикалық тұрғыдан абсолюттілік пен шексіздік туралы жорамалдардың қажеттілігі бар деген тұжырымнан салыстырмалы және шекті заттар өзінің болмысын абсолют пен шексіздіктен алады деген ой туындамауы керек. Салыстырмалы және абсолютті , ұғымдарының арақатынасынан эмпирикалық болмыстың шындығы мен шекті-адами зерденің ақиқатының анықтығы олардың шартсыз бастауы болып есептелетін абсолютті нағыздылықтың нақтылығына тәуелді деген тұжырым шықпаса керек. Органикалық логика төмендегідей: "сөзсіз пайымдауға негізделеді: егерде бізге берілген танымның саласы салыстырмалы болса, онда тек қана осы принцип арқылы ол түсіндірілуі мүмкін"364. Әрине, бұл пайымдаудың «даусыздығы» іс жүзінде pettitio principіlі болып табылады. Сонымен қатар, бұл пайымдау барлық еуропалық метафизиканың логикалық формуласын құрайды, соның ішінде, оның трансценденттік трансформация формасының формуласы ретінде де алынады. Біз философия мен метафизиканың сол айырмашылықтарын айтып отырмыз.

Соловьев жалпы идеалды мәнінің және оны жүзеге асырудың ерекше формасының араласуына жол бермеу керектігін айтады, мысалы, арнайы-эстетикалықты алайық. Бұл бөлінуді көрсету үшін Соловьев оған тән мысал келтіреді: берілген материалдағы идеалды болмыстың әлсіз дәрежесі жоғары дәрежеге парапар жүзеге асырылуы және сол сияқты ең жоғарғы идеалды кезеңдерде жеткіліксіз іске асырылуы мүмкін. Құрт жануар ағзаның өмір идеясын көрсетеді. Алмаз өзінің идеалды мазмұны жағынан, неорганикалық заттардың жарқырауының бірқатар дәрежесі. Өмір идеясы, бейорганикалық заттың идеясынан жоғары екені шүбәсіз. "Біз ең керемет тастан гөрі, қарапайым ағзамен ерекше бөліктердің көп сандық жиынтығын және көп тұтастығын таба аламыз"365. Ол дегеніміз мазмұндық өлшем немесе болмыстың құндылықтық-онтологиялық қабатының иерархиялық баспалдағындағы орналасуы бойынша құрт алмастан жоғары тұр деген сөз. Бірақ эстетикалық өлшем бойынша оған деген қатынас мүлдем басқа. Алмаста салыстырмалы қарапайым, элементарлы және аз мағыналы жарқыраған минерал идеясы аяқталған және кемелденген қымбат тас түрінде көрінеді. Ал құртта салыстыруға келмейтіндей күрделі органикалық өмірдің жоғары идеясы жетілмеген, енді туындап келе жатқан және қарапайым түрде көрініс тапқан.

Идеалды болмыстың осындай екі амалы: өзіндегі болмысы және материалдық шындыққа қатынасты болмысы бар. Бір жағынан, идея, мысалы, сұлулық идеясы деп біздер өздігінен болуға лайықтыны атаймыз. Солай дей тұрғанмен, "сұлулық материалдық әлемде ізгілікті жүзеге асыру үшін керек, өйткені бұл өмірдегі қараңғылық соның нұрымен ғана жарқырайды және сабасына түсіріледі"366. Сезім арқылы келген шынайылыққа қатысты идеалдылықтың қызметі оның қайта түрлене өзгеруінде. Бұл қайта өзгерудің принципі немесе эстетикалық құндылық өлшемі, берілген материалдағы идеалды болмыстың іске асу дәрежесі болып табылады. Сонымен, эстетикалық айқындылықтың негізінде орныққан болмыстың, ойдан сарапталып өткізілген, ұғынылған болмыстың онтологиясы жатыр. Соловьевтың эстетикасы – ол "діни материализм", материя туралы ілім, "жарқын идея", "қасиетті дене". Оған қоса, космостық тұтастықтың эстетикалық-рухани түр өзгерістері тек қана өзіндік табиғат әлемінде емес, сонымен қатар, адам-құдайылық үрдісте де немесе дүниежүзілік тарихта да орындалады.

Идеяның онтологиялық құрылымын және құндылық, семантикалық ерекшеліктерін зерттеуді қорытындылай келе, Соловьев оларды былай көрсетеді: идея "бүтіннің жетілген тұтастығындағы құрылымдық бөліктердің толық еркіндігі"367. Бірақ, бұл формуламен біртұтастылықтың жалпы кестесі анықталған. Біртұтастылыққа, әрине, бөлінген болмыстың іштегі мәжбүрлеуші жалпылығы сияқты ойлауға жол беруге болмайды. Байланыс принципі ретіндегі руханилықсыз тұтастылыққа философия тарихында пантеизм балама болды. Соловьев ілімінің жағымды біртұтастылық туралы өткір сыны негізі патеистік (спинозалық және шеллингтік) мотивтерге және ол ілімнің жүйесіне бағытталды. Біртұтастылық метафизикасының пантеистік тенденциясын жоққа шығару пайдасыз әрі артық болар еді. Пантеизм, догмалық христиандық креационизмнің пікірі бойынша, ұят қылық, бірақ біз үшін барлық жағдайда, христиандық аңыз шығармасын онтологиялық категорияның абсолютті координаты ретінде болжаудың ешқандай қажеттілігі жоқ. Сонымен қатар, оның өзіндік логикасына орай, біртұтастылық принципін ұғыну үшін, пантеизм мен оның баламасы, жалпылай алғанда, өте тар анықтамалар болып келеді.

"Еркін теософия немесе бүтін білім дегеніміз, философия түрлерінің немесе бағыттарының бірі емес, ол философияның үш бағыты – мистицизмнің, рационализмнің және эмпиризмнің ішкі синтезі ретіндегі философияның жоғарғы күйін, сонымен қатар, теологиямен және жағымды ғылыммен тең, жалпы және кең байланысын көрсету керек"368. Ақиқатты-нағыздылық шындығының рационалды-эмпирикалық және мистикалық амалдардың арақатынасы "тұтас білім" мәселесінің түйініне айналды. Мистика, Соловьевтің түсінігінше, "біздің жанымыздың трансценденттік әлемге тікелей, орталық дәнекер сатысыз қатынасы". Осымен метифизиканың негізгі онтологиялық алғышарттары қабылданады: болмыстың иерархиялық құрылымы қабыл алынуы керек және ондағы трансцендентті мәнділіктердің онтологиялық және құндылықтық биік қабаты қабыл алынуы керек. Бірақ солай дегенмен, трансцендеттіктің адам жанының ішінде тікелей болу мүмкіндігі сипатталады. Сондықтан да Соловьев трансцендент ұғымының мағынасын қайта қарауды қажет етеді.

Соловьевтің ойы бойынша, "мектеп логикасы" өзінің барлық түрлерінде танымды имманентті түсіндіруге тырысады.369 Бірақ трансценденттік танымның пәні ретіндегі абсоллютті-нағыз трансценденттіліктің жалғыз баламасы болып скептицизм табылады, басқаша айтсақ, кез келген танымды жоққа шығару болып табылады деген сөз. Бұл тұжырымда "мектеп логикасы" ұғымына тек қана формалды аристотельдік логика емес, сонымен қатар, рационалды философия да кіреді. Нағыздылықтың өзіндік құрылымы абсолютті prius-ты және кез келген болмыстың, танымның мүмкіндік жағдайын білдіреді, ал бұл құрылымның анықталуын, логиканың пәні ретіндегі нағыздылықтың трансценденттік логосын құрайды. Сонымен, логика біздің ойлауымызға имманентті, диалектикалық әдіс арқылы трансценденттік бірінші бастаудың тікелей мазмұны ретінде интеллектуалды интуиция идеясын рефлексия түріне аударады. "Абсолюттің мазмұны бізге идеалды рефлексиясымен ақталып, логикалық жүйеге келтірілуі керек"370. Бірақ сол арқылы трансценденттік шектен тыс болмыстың мағынасынан айырылады, идеяның имманенттік мазмұнымен бірге жұтылады. Соловьев астын сызып көрсеткендей, имманентті диалектиканың нағыздылықтың трансценденттік логос идеясымен тепе-теңдігі оның тіршілік етудегі өмір сүру тепе-теңдігі емес, мәні мен объективті мазмұнының тепе-теңдігі ретінде түсіндірілуі керек. Біздің абсолюттілікті түсінуіміз жалпы логикалық анықтаудағы нағыздылықтың бейнеленген көрінісі. Бірақ осы трансценденттік анықтамаларға пара-пар келетін абсолюттік туралы біздің санамыздың ойлары немесе түсініктерінің абсолюттік өзі туралы түсініктерімен нақты тікелей байланысы жоқ. Осылай Соловьевтің жүйесіне скептицизм идеясы кіреді, бұдан жағымды біртұтастылық жүйесі сөзсіз және кесімді алыстайды. Егерде абсолюттің сана сезімін оның атрибутты анықтамасы десек, онда адам санасының абсолюттік, сана-сезімге шынайы байланысын жоққа шығару, адамның абсолютті немесе өзіне-өзіндей нағыздылықты тануға шек қояды. Оның үстіне, Соловьев үшін абсолюттің интеллектуалдық аңдауға немесе идеалды интуицияға о бастан берілгендігінің шүбәсіздігі және түбегейлі берілгендігі анық.

Абсолют туралы сананы абсолюттік өзіндік санадан айыру Соловьевке гегелдік панлогизмді, таза ойлану диалектикасы мен нағыздылық болмысының тепе-теңдігін жеңу үшін қажет болғаны түсінікті. Тұтас білімді ойлау диалектикасына және оған негізделген логикаға жүгіндіру мүмкін емес. Тұтас білім. анықтама бойынша, тек қана теориялық сипаттама болуы мүмкін емес, бірақ адам рухының барлық талаптарына жауап беруі керек. Абсолюттік идеалдың мазмұны, философиялық ақиқат мазмұнының үш саласының немесе құрылымының бірлігінде ашылады: ой және танымның теориялық саласы, ерік пен әрекеттің практикалық саласы және сезім мен шығармашылықтың эстетикалық саласы. Сондықтан да гегелдік рефлексиясымен тепе-теңдігін Соловьев дерексіз-теориялық білімді шексіздендіру ретінде жоққа шығарады. Бірақ Соловьевтің идеалды интуициядағы абсолютті ақиқат болмысын рефлексивтікке дейінгі тануды тұжырымдаған амалы біртұтастықтың принципіндегі логикалық-гнеосеологиялық негіздеуде антиномиялық шиеленісті жағдай туғызады.

Біртұтастылық философиясының (жалпы философияның ерен өзгешеліктері де) өзгеше ерекшеліктерін түсіну үшін шешуші мағынаға ие әмбебапты идеяны жалпы ұғымнан ажырата алады. Соловьев реалистер мен номиналистердің "ұлы таласы" universalia сөзінде әмбебапты идея мен дерексіз ұғым мағыналарының араласып кетуі негіз болған деп көрсетеді. Жалпы ұғымдар немесе тек-түрлік анықтамалар олардың жаңа тұтастықта орын алуы мен олардың құбылыстарының көлеміне кіретін тіке индивидуалдықты жоққа шығаруға негізделген. Мысалы, "адам" деген жалпы ұғым адамның жеке ерекшеліктерінен абстракцияланады және барлық адамдардың объективті, әрбір жеке адамға тәуелсіз, бірақ олардың барлығын қамтитын біртұтастықтың жататындығын көрсетеді. Бірақ жоғарғы тұтастықтың объективті мағынасы немесе адамның жағымды идеясы абстрактылы-жалпы түсінік бермейді. Сонымен, жалпы түсінік өзіндік мағынаға ие емес, олар құбылыстардын тізбегі және идеялардың көлеңкесі371. Бірақ universalia, мысалы, көркемдік бейнеде көрініс тапқан универсалия (күллият) шындықтан дерексізденген жалпы ұғым ретінде талданбауы керек. Шынайы көркемдік бейне үшін жетілген жекеліктің жетілген бірлікпен іштей қосылуы шүбәсіз қажет. "Осындай қосылу оймен түйсіну идеясының маңызды белгілерін және анықтамаларын құрайды"372. Сондықтан да "көркемдік" метафизикалық әлеммен тікелей байланыста тұрады. Мысалы, грек идеализмі туралы айта отыра, оны тек Платонның философиялық идеализмі деп емес, грек халқының идеалды дүниетанымы деп түсіну керек. Грек халқының идеалды көзқарастары оиың бүкіл мәдениетінде көрініс тапты. "Гректер Платоннан оларға Фидий мен Гомердің Олимпінде ақиқат болмыс ретінде танымал болған идеалды космостың философиялық формуласын білген болатын"373.

Соловьевтың айтуы бойынша, шынайы философияның, яғни өзіндік біртұтастылық философиясының пәні бақыланатын құбылыс немесе дерексіз түсінік емес, "идеалды космос, яғни шынайы-нағыздылықтың объективті көрінісі ретіндегі олардың ішкі қатынасы немесе өзара әрекетіндегі идеалдардың жалпы жиынтығы"374. Ой жететін идеялардың жиынтығының байланысы ретінде идеалды космостың тұтастығы, еркін теософия жүйесіне мистикалық ішкі (психикалық) және сыртқы (физикалық) тәжірибенің нәтижелерін логикалық синтездеу арқылы шығарылады. Сірә, еркін теософия "тұтас білімнің" ой жететін идеялары (интуициялары) сияқты әр түрлі және бір-біріне қарама-қарсы әмбебап концептуалды, бейнелі және символды артикуляция амалдарының бірдей логикалық тізбек негізінде қосуды кесімді түрде талап етеді.

Сонымен universalia немесе әмбебап идеясы еркін теософияның пәндік-мағыналық тұтастығының бастауы және сонымен қатар, көркемдік бейнелеуді ғылыми түсініктің, философиялық категорияның, адамгершілік императивтің, эзотерикалық нышанның және интеллектуалдық интуицияның семантикасын пәнге айналдырудың басқа да амалдарының тұтас интегративті негізі болып табылады. Әмбебап идея жеке тәжірибелі білімнің сәулелерін өзіне тартатын және олардың жоғарғы тұтастығын үлкейтетін жалпы абсолюттік орталық немесе тұтас білімнің фокусы. Ақырында, идеяны тасымалдаушы немесе субъект ретінде идеяларды қолданушы – тек қана тұлға. Идеядан айырылған тұлға, бос орын. Идея, оны жүзеге асыратын субъектісіз, шынайы өмір сүруші емес, ол тек қана көрініс болатын еді. "Нағыз толық болмыс үшін, оттағы ыстық пен жарық сияқты, тұлға мен идеяның ішкі тұтастығы қажет"375. Сондықтан да, Құдайды тұлға ретінде және субстанция ретінде, нағыздылық ретінде, шүбәсіз объект және объективті идея, абсолютті мән ретінде ойлау керек. Құдайдың күмәнсіз тұлғасы иудейлердің данышпандығында ашылды. Құдайдың абсолюттік идеясы эллинизмнің данышпандығымен қабылданды. Христианшылдыққа осы екі элементтердің бірлігі танылды. Грек-иудей ойшылдарының көптеген анықтамаларында теориялық ақиқаты көрсетілген Құдайдың бастамасын христиандар ақиқат болмыс ретінде сезінеді. Сондықтан да біртұтастылық философиясы қандай түрде қарастырылмасын, оның тарихи түрдегі философиялық талдауы немесе принциптің өзінің теориялық мазмұнының экспликациясы болсын, философиялық танымның негізгі түрі ретіндегі ақылмен түйсіну және философияның өзіндік пәні ретіндегі әмбебаптылықтар (куллияттор) немесе идеялардың ерекше мағынасы теориялық тұрғыдан анықталмай қалмауы керек.

Соловьев сүйенген әмбебаптылық табиғаты туралы талас, шынында, ортағасырлық философияның негізгі мәселелерінің түйіні болды. Таластың орталық заты Фома Аквинский нақты көрсеткен жалпы түсініктердің өмір сүру амалдары туралы сұрақ болды: олар ante rem (заттарға дейін, құдай интеллектісінде), in rem (заттың өзінде), немесе post rem (заттардан кейін, түсініктерде) өмір сүре ме? Бірақ ұзаққа созылғандығы жағынан теңдесі жоқ осы бір дискуссияның шынайы мазмұны, құндылықты-онтологиялық бастапқы мәнде пәні бар теориялық ойлаудың ерекше мәдениетінің қалыптасуы болды. Сондықтан да номинализмнің, реализмнің және концептуализмнің таластарының маңызы философиялық онтологияның зерттеу амалдарын жан-жақты сынауда болды. Схоластика парадоксалды міндетті шеше отыра: трансценденттік шындықты рационалды тұтастыққа жеткізу міндетін шеше отырып, метамәдениет және метатәртіптілік деңгейінде өзінің мағыналық деңгейін құрды. Соловьев бұл шарттарды өзінен-өзі ұғынатын бірдеме ретінде қабылдайды.

"Идеалды әлем өзінің барлық болмысымен тек қана шексіздікке және абсолютті танымға мәлім болуы мүмкін... Себебі идеялар арасындағы шынайы байланыс немесе идеалды тұтастығы оның абсолютті орталығымен анықталады және осы байланыс пен тұтастықты тікелей түйсіну тек қана сол орталықтағы көзқарасқа ғана мүмкін болмақ: адам ақылы үшін екінші, рефлективті трансценденттік қатынасты таза логикалық тану мүмкін"376. Басқа сөзбен айтқанда, әмбебаптық шынайы тәжірибеде тек қана синкретикалық және жеке бірлікке әкеледі. Интуитивті идеяларда шынайы-нығыздылықтың өзіндік құрылымының объективті көрінісі, философия, таза логикалық немесе дерексіз ойлау арқылы тұтас білімнің жүйесіне бойлайды, бірақ бұл рационалды синтез тұтас трансценденттік-мистикалық орталықтан немесе абсолютті бірінші бастаудан шығады.

Біртұтастылық философия жүйесінде әмбебап идеяға ие өзіндік мағынаны түсіну үшін, әмбебапшылықтың табиғаты туралы ортағасырлық пікірталастың шарықтаған шегіне, Ансель Кентерберскийдің Құдай болмасын онтологиялық дәлелдеуіне көңіл аударудың маңызы бар. Бұл дәлелді Ансельм төмендегідей баяндайды.

"Бөлім II. (Не) Құдай шындығында бар.

Сонымен, Құдайым... біз сенеміз, Сенің бірдеңе екеніңе, өзіңнен басқа ештеңені елестету мүмкін емес екендігіне сенеміз. Демек, "есалаң өзінің жүрегінде: Құдай жоқ дейді. Дәл сол есалаң менің "Құдайдан басқа ештеңені елестету мүмкін еместей бірдеңе", - дегенімді естігенде соны түсінеді, ал ол түсінген оның ойында (in intellectu) бар, егерде ол бұндай зат бар деп ойламаса да (si non intelligut illud esse) ол бар болады. Заттың ойда болуы – бір жұмыс; зат өмір сүреді деп болжау басқаша... Демек, өзінен басқа ештеңені елестету мүмкін емес бірдеңе ойда бар екеніне есалаң да сенеді, себебі ол бұны естігенде (бұл сөзді) ол оны түсінеді, ал барлық түсінілгендер ойда болуы мүмкін емес. Өйткені егер ол бар болса, тек қана ойда болса, онда ол болмысында бар екенін өзімізге елестету мүмкін емес, тек қана ойда өмір сүрсе, онда өзіне басқа ештеңені елестету мүмкін емес, өзіңе елестетуге болатын зат. Бірақ бұндай болуы мүмкін емес. Сонымен, шүбәсіз, бірдеңе өзіңе басқа ештеңені елестету мүмкін емес, ойда да және болмыста да өмір сүреді (existit).

Бөлім III. (Не) Оны жоқ деп көз алдыңа елестетуге болмайды.

"Және ол, әрине, шынайы өмір сүретіні соншалықты, оны өмірде жоқ деп елестетуге болмайды. Өмір сүретін ретінде көзіңе елестетуге болмайтын бірдеңе бар екенін елестетуге болады және оны өмір сүрмейтін ретінде елестету де маңызды. Сондықтан да егер өзің елестетуге болмайтынды, өмір сүрмейтін ретінде елестетуге болса, онда өзіңе елестетуге болмайтын, өзіңе елестетуге болмайтын емес; қарама-қарсылық. Демек, бірдеңе, өзіңе елестетуге болмайтын, нағыз өмір сүреді, сондықтан да оны өмір сүрмейді деп елестету мүмкін емес"377.

Ансельмнің "өзіңе елестетуге болмайтын" деген (Ансельм Кентерберийскидің онтологиялық дәйегін интерпретациялауда біз көп жағдайда Гайденко В.П., Смирнов Г.А: Западно-европейская наука в средние века: общие принципы и учение о движении. -М.:Наука, 1989. - С.157-173, кітабындағы осы мәселенің мінсіз талдауына сүйенеміз) бастапқы түсініктің құрастырылу амалы қызық болып келеді. Онтологияның дәстүрді түсінігі пәндік-мазмұндық мағынада. Ансельм енгізген түсінік, оларды теориялық түрде анықталатынның тұтас кеңістігінде байланыстырып, бір мезгілде ойдың пәніне және ойланудың өз саласына нұсқайды. Түсініктің пайда болуының әдеттегі амалында және оларды пайдалануда пәндік және рефлективті жағы жеткілікті нақты бөлінген. Түсініктерді пайдалануда олардың пәндік мазмұнына көңіл аударылған. Яғни, ойдың өнімі және ойлауда өмір сүреді деген жағдайды белгілеу үшін, пәндік интенциядан, "бірдеңені ойлау..." актісінен шығып, логикалық метапондік салаға – "мен бірдеңені ойлаймыннан" "мен ойлағанымды ойлаймынға" өтудің рефлексивті жолы қажет. "Оны елестету мүмкін емес" түсінігінде пәндік мазмұнның рефлексивті дифференциалы және ойлау актісі жоқ; бұл түсінік "керісінше, бірінші, рефлексивке дейінгі деңгейде ойдың пәні ретінде көрінеді"378.

Оның екі жақты нақты бөлінісімен: "ойлар" және "ойлауға болатын", "ойлаудың заттылығы" туралы тезиске жүзеге асырылған қарсылық ретінде, қарапайым, бастапқы тұтастық ретінде онда бірқатар "ойлардың" және "ойлау затының" тұтастығы қаланған. Бөлінбейтін байланысты ойдың және оның затының тұтастығы, оның ойланылуы, интеллектіде болуы туралы, бір жағынан, оның шындығы, екінші жағынан, болмыста болуы туралы сұрақ туындайды"379.

Осылай барлық онтологиялық дәлелдер "ойдағы пән" туралы ойлау амалдарын талдауға, ерекше ойдың құрылу қасиеттерін зерттеуге таза теориялық тұрғыдан құрастырылды. Ансельм өзінін дәлелдерін, екі бір-біріне қарама-қарсы предикат "оны ештеңені елестетуге болмайды" – тек түсіністікте болу керек және тек қана түсіністікте емес, ол шынайы да болуы керек – екінші предикат біріншісінен үлкен дегеннен құралады.

Сонымен дәлелдеудің негізгі логикалық ауыртпалығы "басқаға қарағанда үлкен" немесе "басқаларға қарағанда, жетілген" түсініктеріне барып түседі. Бұл ұғымдар мен қатынасты көрсетуге болатындығы анық жауап болды. "Дегенмен де, Ансельмнің барлық дәлелдері, бұл терминнің қатынас ретінде көрсетілмеген жағдайындағы дәлелі сияқты естілді"380. Егерде "тек елесте болу" қасиеті "тек қана елесте емес, сонымен қатар, өмірде болу" қасиетімен болмыстың жетілген және толық өлшемі бойынша жарасады, демек, тек ойда өмір сүргеннен, ойда және өмірде өмір сүру "үлкен" тұжырым көрсетілген анықтама өзін нұсқауда. Егерде термин "үлкен" басқа заттармен салыстырудан тыс және тән заттар бастапқы болса, жетілгеннің сапасы, қасиетке қатыссыз мағынасында болса, Ансельмнің дәлелі логикалық мағынаға ие болады. В.П. Гайденко және Г.А. Смирновтың кітабында дәйекті көрсетілгендей, салыстырудан тыс және белгілерін салыстыру, заттарға өзінен-өзі қатыссыз беретін жетілдірудің дәрежесі туралы бұндай түсініктер тек қана дүниеге көзқарастың ерекше түрінде болуы мүмкін. Әлемнің бұл көрінісінде заттар, жетілгендіктің иерархиялық баспалдағында әр түрлі орын алуы, олардың қасиеттеріне байланысты бөлінуінде емес. Керісінше, жетілудің дәрежелерінің болуынан, заттарды өзара салыстыруға болмайды. Бұл жағдайда Ансельмнің нәзік дәйегі, түсініктің қасиетінен оның шынайылығы пайымына өтеді. Бірақ Ансельмнің ойлауында "басқадан үлкен болу керек" қасиеті предикативті емес, анықтау жолымен теориялық ойлаудың ішінен алынған. Сондықтан да болмыс және жетілгендік өзінің анықтамасы жағынан үйлеспейді, осыдан олардың логикалық арақатынасын орнату мүмкіндігі туады. Қазіргі логика мен математиканың басты мәселелерінің бірі болып табылатын предикатты емес анықтама, зат ішіне кіретін жиынтыққа (ротадағы ең ұзын солдат) меңзеу арқылы қалыптасады. Ансельмнің жиынтық немесе тұтастай дәлелі, ол туралы ойды және затты қарама-қарсы қою емес, ол өзінде ойды және оның затын жинаған теориялық түсінік. Немесе, Соловьев терминологиясы бойынша, әмбебап идея нағыздылық түсінігі ретінде қандай да бір субъектінің логикалық мағынасын нағыздылыққа жатқызу мүмкін емес. Әрине, Ансельмнің дәлелінде логикалық секіріс бар, ойлау болмысынан шынайы болмысқа өту секірісі. Соловьев шынайы нағыздылықтың және оның субъектіге мәлім амалының тікелей тепе-тең жағдайы арқылы, осы заңсыз ауысуды жеңеді. Ойлауға болатын болмыс және шынайы болмыс тең жағдайда тұтас мәннің бейдербес предикаты болып қалыптасады.

Метафизика всеединства:

личностный смысл мировоззренческих универсалий.

Алматы: КазГАСА, 2000. - С. 115-131.





СЕГІЗІНШІ БӨЛІМ

ҚАЗАҚ ФИЛОСОФИЯСЫ

ҚАЗАҚ ДҮНИЕТАНЬІМЫНДАҒЫ ТӘҢІРШІЛДІК

Мұханмадияр ОРЫНБЕКОВ

Қазақстанды мекендегендер мен ежелгі түріктер үшін, бірінші тарихи діни ағым адамның қоршаған ортамен қатынасынан туған тәңіршілдік болды. Олар үшін қоршаған орта Жоғарғы, Орта және Төменгі әлемдерге бөлінді. Ерекше орынды олар құдай деп танылған Тәңір (Аспан) Жоғарғы әлеміне берді, өйткені аспан биігінде аспан аттарымен және аспан арбакештерімен аспан адамдары жүреді және де оларға табыну қажет деп білген болатын.

«Аспанда туғандар» жерге түсетін, жерде оларға қаған мәртебесі берілетін, олар жоғарғы билікті алып, билеушілерге айналатын. Қаған болу үшін оларды Аспан (Тәңір) басқарады деу жеткілікті негіз болып табылатын. Ежелгі түріктердің руна жазуында былайша жазылуы кездейсоқтық емес: "Аспан өзінің (аспан) биігінен менің әкем Елтеріс қаған мен шешем Елбегі – қатынды басқарып, оларды (халыққа билеуші етіп) көтерді"381.

Орта әлем – бұл адамдар әлемі (Жер), бұнда Су ағады, осыдан Жер-Суға екі жақты табыну пайда болды. Жер-Су бұл өмірдегі табыну нысанасына айналады. Орта Әлем Жоғарғы әлемге тәуелді, сондықтан да Жер-Су бүтіндей Тәңірге тәуелді. Бұндай бағынудың нәтижесінде құдайлардың бір-біріне бағынышты тәуелділігі (иерархиясы) пайда болады, оларға әр кез алғыс айтып отыру керек: аспан жаңбыр жауып жерді суарады, жер өз кезегінде адамды асырайды, су оның шөлін қандырады – осылардың барлығы жиналып адамның өмір сүру көздерін құрайды. Бұл мейірбан Құдайлар, қорғаушы-құдайлар, аштық пен апаттан құтқаратын құдайлар. Ризашылық түйсігі адамдарды қоршаған барлық тіршілікке: ормандар мен жазықтарға, өзен, тау, ағаштар, тал-шілікке табынуына әкелді. Бірақ адамдар табынатын ең басты дүниелер мыналар – Аспан, Жер, Су және олардың ішіндегі ең негізгісі – Тәңір, сондықтан да бастапқы түрік дүниетанымы тәңіршілдік деп аталады.

В.В. Бартольд былай деп жазды: "Халықтың психологиясын түсіну үшін оның діни сенімін білу маңызды... Бұл орайда аспан мен жерге табыну туралы айтылғанда, кей кездерде "түрік аспаны" және "түрік жері мен суы" деген сөздер қолданылады. "Тәңір" деген бір ғана сөз материалдық аспан мағынасында да және табынып, пір тұту жағынан алғандағы құдай мағынасында да (яғни идеалды мағынасында да) қолданылады. Жер мен Су (ар суб) туралы айтылған жерлерден жер мен су рухтарының жинағы емес, бүтіндей құдай туралы сөз болатындығы жайында қорытынды шығаруға болады"382.

Түріктердің дүниеге көзқарасының ерекшелігі Аспанға табынуында, түріктер аспанға жоғарғы Құдай ретінде қарады, одан Жоғары ешкім болмайды деп есептеді. Сондықтан да олар таудың шыңын Хан-Тәңірі деп атады. Біз бұл жерде шынайылықтан Аспанға бас июге өтуді және оны рухани рәмізге айналдыруды көрудеміз. Көшпелі түріктер мен малшылар өмірінің ерекшелігі олардың әр кезде өзінің құдайы аспанды бақылауында еді және бұл түріктердің жерде дұрыс бағыт ұстануына ықпалын тигізді. Көк аспанды үздіксіз бақылауының арқасында, дала тұрғындары өздеріне ыңғайлы көшу бағытын біле алатын болды. Аспан денелерінің орналасуын білуі, оларға болмыс тұрғысынан қарауға мүмкіндік берді. Тәңір-Аспан – әрі құдай, әрі шындық және бірліктегі рәміз.

Ертедегі қазақтар әр кезде көк аспанды, аспан шырақтарының орналасуын әр кезде бақылады. Ол өмір қажеттіліктерінен туындаған болатын. Кеш бата бірінші болып жарық жұлдыз Шолпан (Венера) пайда болады, бұл малшылар үшін малды қашаға айдау керек деген белгі болды. Далалықтар көшу барысында солтүстіктегі (Темірқазыққа) және Үлкен аюға (Жетіқарақшыға) және т.б. қарап бағыт алды.

Көшпелілер санасында Шолпан жұлдызы ерекше орын алды: ертедегі қойшылар бұл жұлдызды дүниеге әлі келмеген адамдардың жандары мекендейтін ата-қоныс деп санаған. Бұнда, біздің ойымызша, аспан объектілерінің шынайы синкретті үйлесімділігінің көрінісі және оны өмір тудыратын әлемнің рухани рәмізі ретінде идеализациялау, шынайылық пен идеалдылық мағынасында көрінген бірлікті таныту жатыр.

Жоғарғы әлемге табыну Аймен де байланысты, малшылар айды әлемнің иесі деп есептеген. Бұл бейнеге пара-парлықты ай, әсіресе, толысқан кезінде танытатын. Ай бетінде қара дақтар пайда болып, ол кемпірге ұқсап қалатын. Бұл жерде креативті бастау байқалады, осыдан адамдардың жаны аспан шырақтарынан туады деген сенім туындайды.

Жер және Судың Орталық Әлемінде Алтайға құдайдай табыну орын алған. Қазақ аңыздарында Жер-Судың қасиетті түсінік ретінде қабылдануы прототүріктердің Алтай тауынан бастау алған уақытынан бастап келе жатқан дүние. Алтайға (Ақ Алтай, Асқар Алтай, Сыны Алтай) қазақтардың барлық жерлерін дәстүрлі түрде бөліп алған рулардың ата-бабаларының рухтары мен Жер-Судың кездесетін жері деп ерекше маңыз берілген383. Тәңіршілдіктің мәні туралы сұраққа келгенде Алтайға ерекше орын беріледі. Алтайда аты аңызға айналған Сүт Көл бар, онда Жоғарғы және Орта әлем мен Аспан-Тәңірінің жол нұсқаушысы – қасиетті Алтын Бәйтерек тұр. Алтын Терек Жер мен Аспанның кіндігі. Тәңірдің ықыласының арқасында Жер-Су пайда болады. Алтайда тағы да бір аты аңызға айналған Қызыл көл бар, онда адамдар мен малдың ұрығы бастауын алатын аналық-балық Кер балық өмір сүреді. Жер-Су құдайшасы Кер балықтың қолынан тірі әлемнің түп тұлғасын алып, оларды руларды қорғайтын Рухтарға береді. Ал олар болса ұрықтарды әрі қарай таратады. Бұл әлемдегі тіршілік Қызыл көлден пайда болғанда, Жоғарғы және Орта әлемнің рухани байланысы және оның іске асуы осылай болып көрінеді.

Көшпелілердің көзқарасы бойынша, Жоғарғы және Орта әлемнің байланысы жұбайлық байланыс сияқты айырылмайды, онда Тәңір еркек жағдайындағы басымшылық рөлін ойнайды. Бұған Орхон-Енисей ескерткіштеріндегі мына сөз дәлел бола алады: "О, менің Аспаным, бізге пана бол, о, менің елім Еділім, мәңгі бол". Бұл сөзден шығатыны "Аспан-Тәңір тек қана Құдай емес, сонымен, қатар кәдімгі көк аспан, аспан құстары ұшатын әуе кеңістігі. Тәңір –бір мезгілде құдай және көк аспан, табиғат құбылысы, болмыс және рәміз; Аспан – екі жақты. Аспан – әрі шындық, әрі руханилық. Осыған байланысты араб географы әл-Макдиси былай деп жазды: "Түріктер "бір тәңір" дейді, яғни "құдай жалғыз" деген сөз". Олардың арасындағы кейбіреулері тәңір дегеніміз – ол аспан көкшілдігі десе, біреулері тәңір дегеніміз – аспан дейді"384.Көшпелілер Тәңір үшін арнайы сиынулар ұйымдастырған және бұл табыну әрекеті Жер-Су құдайына да арналған болатын-ды. Л.П. Потапов былай деп жазады: "Ертедегі түріктердің Йер-Суб, яғни Жер және Су құдайларын құрметтеуі бізге мәлім айғақ"385. Бұл Тәңір мен Жер-Судың жұптастығына байланысты болатын, ол тік Аспан мен көлденең Жер-Судың өзара қатынасын түсінуімен байланысты. Қазақтар жазық жерде өмір сүрді, сондықтан олар тауларға, әсіресе "қасиетті Өтекен бағдары" бар Алтай тауына ерекше пip тұтушылық қатынаста болды. Аңызға сенсек, дәл сол жерде, аяғы мен қолы жоқ баланы құтқарған қаншықтан бірінші түріктер тараған болса керек.

Қытай деректеріне сүйенсек, ежелгі түріктер тауларға табынған: "Тауға табыну өте ерте кезде пайда болған, ең кем дегенде, ол көне түрік ортасында белгілі болған. Осылайша, Қытай деректерінде, - деп жазды С.И. Вайнштейн, - ежелгі түріктерде, шыңында тал да, өсімдік те жоқ биік тау қасиетті деп есептелген деген хабар бар; ол тау Бодын-Еңлі деп аталған, қытай тілінде ол "елдің қорғаушы рухы" деген мағына береді. Тауға сиыну, әсіресе, Алтай тауын кіндік тұс ретінде, Тәңір мен Жер-Суды байланыстырушы мекен ретінде қабылдау түріктер дүниетанымының негізі болды.

Ризашылдық білдіру түйсігінің негізінде Жер мен суға және олардың киелі мекендеріне сиыну пайда болады, осыдан олар жерді де, суды да өзіңдікі мен басқанікі, туғандікі және жауыңдікі деп бөледі. Әлемді дұшпан ретінде қарастыру түріктерге тән нәрсе, оның әрбір бұрышында жаулар болады деп ұққан. Өзінің жерін және өзінің суын нақты білу оларды іргелес жатқан халықтардан ерекшелендірді. Бұндай түсінік өзіндік ерекшеліктерін сақтауға және жекеленуге алып келді. С.Г. Кляшторный былай деп жазды: "мәтінді құрастырғандар үшін жер шет жақтарында түріктерге жау халықтар орналасқан төрт бұрышты (шаршы) кеңістік ретінде көрінді. Руна жазуында әлемнің шекарасын белгілеу үшін bulun – «бұрыш» терминін қолданған: (әлемнің) төрт бұрышында (тұрған барлық халықтар), оларға (яғни, түрік қағандарына) жау болды..."әлемнің елдері мен бұрыштары мүлдем қапас болды"... Ышбара-қаған өзінің хатында "төрт теңіз" туралы жазады. Ол төрт теңіз өмір сүріп жатқан жерлерден тыс аймақтарда орналасқан, яғни жерді қоршап тұрған әлемнің абсолютті шегі... бағдары болды. Әлемнің орталығы – түріктер мекен еткен қасиетті Өтекен қарабұйрасы. Ол – түрік қағандарының резиденциясы, сол жерден түріктерәлемнің төрт бұрышын жаулау үшін "алға", "артқа", "оңға", "солға" жорықтар жасап отырды"386. Түріктердің территориялық және рухани жекеленуі, оларда Хантай тауларында орналасқан өзіндік астанасының болуы олардың өз Жерін, өз Суын анықтап алуына әкелді және оларды құдайға теңеу заңды құбылыс болған еді.

Тәңір Аспан көшпелілердің дүниетанымында тік, жоғарыға шарықтауға ұмтылған еркектік бастау, сондықтан оны Аспан-әке деп атаған. Жер-Су көлденең Жер-Ене-ана ретінде қарастырылды, сөйтіп онда жеміс беруші бастау болады. Адамдардың мұқтажсыз өмір сүруі Жер-Судың тудыру күшіне байланысты болды, оған шұрайлы жайылымдар мен малдың өнімділігі тәуелді болған. Жердің анамен теңестірілу себебі оның жеміс беру қа.....ілетінің болуында. Жер-Сумен Наурыз (жыл басы) және күздегі жемістілік науқан мерекесі байланысты болды.

Қазақстанда шаруашылық мәдениетінің негізгі түрі ретінде егін және мал шаруашылығының дамуымен бірге шаруашылықтың одан да өрелі түрі, өз бойына отырықшы және көшпелі өмірдің жақсы жақтарын қосып алған жартылай көшпелі мал шаруашылығына өту де жүзеге асты. Қазақстан тұрғындары аңшылық және егіншілік кезеңдерінен өтіп, жылжымалы мал шаруашылығына да жетті. Жер-Су, жайылым және Су малшылар үшін шұрайлылықтың және бала туудың бастауы болды. Сондықтан да Жер-Су көшпелілер үшін барлық тіршіліктің анасы деп есептелді.

Ежелгі түріктер дүниетанымында Жер-Сумен қатар әйел құдайы – Ұмай құдай болды, ол құдайлар иерархиясында Жер-судан кейін тұрды. Күлтегінге арналған ескерткіште жазылған: Ұмай тәріздес менің шешем-қатын патша үшін (яғни сирек кездеседі), менің кіші інім Күлтегін деген батырдың атын алды (еркек деп, яғни батыр деп атала бастады)"387. Ұмай отбасының, үй ішінің, балалардың, өнердің қорғаушысы деп саналды.

Ұмайдың рөлі отбасында ерекше маңызды болды (дәл осындай қызметтер атқарған ежелгі үнділік Ұмай тәріздес), монғол эпосында оған құдай-ана Этуген сай келеді. Сөзбе-сөз аударғанда ұмай сөзі "бала орны", "құрсақ" деген мағына береді, бұл өз ретінде оның бала табу қызметінен куәландырады. Өзі туралы құдай ана былай дейді: "Ұмай бек – біздің атымыз, біз – мұрагерлік еркек батырмыз. Сен өзіңді қинамадың ба (?). Өзіндік (немесе семіз) жылқы, үш еркекті, ажырата бара...Сен менің жақсы әдетімнен және ниетімнен (немесе құбылыстардан) бөлектенбе, менің айбындылығым ішкі халықта..."388.

Кей кездерде ұмай сөзімен баланың кіндігін де атаған, кесілген кіндікті кішкентай тері қапқа тігіп, нәрестенің бесігіне жіппен іліп қоятын болған, сөйтіп, олар Ұмай осы жерде баламен бірге болады. баланың өзін, денсаулығын және күшін қорғайды деп сенген. Егерде бала түнде жылап немесе ауырып қалса, онда оны Ұмай тастап кетті деп санаған, ал бала жылауын қойып, ауруынан жазылып кетсе, онда Ұмай қайтып оралды деп тұжырымдаған. Бала ұзақ уақыт бойы аурудан жазылмаса, онда Ұмайды қайтару ұсынысымен шаманға барған. Бұл құдай ана Ұмайдың отбасы, үй, балалар үшін үлкен маңызы болғандығының дәлелі.

Ежелгі гректерге Афродита – жігер тудыратын күштің негізі ретінде қандай орын алса, Ұмайдың да бала туу, өсу және тәрбиелеу сұрақтарында сондай маңызды орны болған. Бұл теңеуді біз армян авторы Каганкатвацида кездестіреміз. Ол Қырымда епископтың Исраэл хазарды қалай шоқындырғаны туралы сипаттайды, ал хазарлар да түркі халқы болды емес пе. Қазақстанда Жамбыл облысының Талас ауданындағы Билікөлде үш мүйізді бас киім киген Тәңір мен Ұмайдың бірге тұрған бейнесі бейнеленген тас плита бар. Осы жерге тас плитаға адамдар өздерінің дұғаларымен келген. Ұмай — кемелденгендіктің белгісі. Сондықтан да патшалардың әйелдері Ұмаймен теңестірілді: "Менің шешем –патшайым, Ұмай тәріздес (Ұмай бегім қатын)" делінеді. Солай деу оларды шарықтатып, ұлы Тәңірмен қатар қояды.

Ғалымдар байқағандай, түріктердің санасында "аспанда мекендейтін ұлы жасампаз және тіршілік күші" туралы түсінік өмір сүреді. С.В. Иванов былай деп жазады: "Әр түрлі табиғат құбылыстарының антропоморфизациялану үрдісіне байланысты, кейіннен бұл тіршілік күшін Ұмай бейнесінде берген сияқты. Ұмайдың садақпен және жебемен қарулануының өзі көңіл аудартады, ол осымен адамдардың өміріне және денсаулығына, мүмкін, үйіне де қауіп төндіретін жын-шайтандарды өлтірген"389. Тәңіршілдіктің ықпалының өсуіне орай, Ұмайдың да маңызы арта бастайды. Көптеген жарға қашалған суреттерде ол Тәңірмен бірге бейнеленген. Мысалы, атақты Құдырған домалақ тастарында және Жетісу мен Ыстықкөл жанындағы басқа да ескерткіштерде олар баласымен бірге бейнеленген. Ұмай, бірте-бірте Жер-суды ығыстырып, адамдардың санасында Тәңірден кейін сенімді түрде екінші орын алды. Тәңіршілдік өзінің мәні жағынан монотеистік сенім, онда жоғарғы құдай біреу, ал қалғандары оған қызмет етеді. Осының негізінде тотемдік, шамандық және тәңірлік діннің деңгейлері шығады, тәңіршілдікте тотемдік түсініктен шаманизмге өту байқалады. Осы деңгейлерге байланысты негізгі әйел кейіпкер құдайлар персонаждары арасында – Жер-Су және Ұмай арасында күрделі эволюция жүрді. Олар Тәңірдің қасында бәсекелестер ретінде көрінеді. "П.М. Мелиоранский ежелгі түріктердің құдайы Ұмай мен Алтай шамандары табынатын, осы атты әйел құдаймен салыстыру идеясын айтқан еді"390. Бұл жағдайды қиындата түседі, себебі бір-біріне қарама-қайшы келетін тұжырымдар кездеседі. Басында Орта әлемнің басты әйел құдайы болып Жер-Су саналды. Жер-ана, Су-ана туралы тынбай айтып отыру Енесей өзенінің атауын дүниеге әкелді. Ол "Су – ана " деп аударылады. Уақыт өте Ұмайдың барлық тіршіліктің, баланың, отбасының қорғаушысы деген мағынасы үстемдік ете бастайды. Тоныкөктің ескерткішінде мынаны оқуға болады: "Аспан, Ұмай (Құдай ана), қасиетті Отан (Жер-Су) – осылар (бізге) жеңіс сыйлайды деп ойлау керек!"391. Әйел құдай Ұмайдың дәстүрлі Жер-Суды ысырып тастап, Тәңірден кейін екінші орынды алуы, түркі халқының өміріндегі үйреншікті құбылысқа айналған жас әйелдің үлкен әйелді ысырып тастағанына ұқсайды.

Әскердің өмірінде де Ұмайға маңызды рөл берілген: ол жауынгерді қорғайды, оларға жеңіске жетуге көмектеседі, Жеңіс сыйлайды, өлген жауынгерлердің жанын жақсы дүниеге шығарып салады. Ұмай құдайы балалар мен үлкендерді сақтаушы және отбасының пірі ретінде, тірі мен өлген жауынгерлерді қорғаушы ретінде құдайға айналды. Уақыт өте Ұмай өлген адамдардың жанын алып кететін өлім періштесі ретінде қабылданды.

Шаман деңгейінде "Ұмай" түсінігі үш жасқа дейінгі баланың жаны деп қарастырылған. Бала ауырғанда оны емдеу барысында шаман Ұмайдың өзі кеткендігін немесе оны ұрлап кеткендігін біліп беретін болған. Егер ол кездейсоқ кетіп қалса, онда "ауру баланың жанына жас қайыңды қадаған, ал қайыңға ауырған баланың кетін қалған Ұмайын (немесе Құтын) қуып тығуға ұмтылған, яғни, оған сүт бүркіп, құшақтап, дабылмен аулап, дабыл қағып-соғып, Ұмайды аурудың бойына қайта кіргізген. Бұндайдан кейін ауру жазылып кету керек еді"392. Егер де Ұмай ұрланған болса, онда шаман ұрлықшыны қуып жетіп, Ұмайды тартып алатын болған, нәтижесінде, бала жазылып, сауығып шыққан. Ал ем сәтсіз аяқталған жағдайда – бала өлген. Адамдардың санасында жын-шайтан Қара-Ұмай да болған. Ол балаларға зиян келтіріп, олардың арасында ауру таратып, тіл-көз тигізген, бірақ оның жаман әрекеттеріне Ұмайдың өзі қарсы тұрған.

Бала санасында Ұмай жас және ерекше әдемі, мейірімді, нұр сәулелі, күміс шаштары бар әйел ретінде көрініс алған. Ол балаларды қорғау үшін алтын садағымен аспаннан жерге күнгей кемпірқосақ арқылы түскен. Оны, яғни балаларды жақсы көретін мейірімді әйел құдайды "Кіндігін кескен", "Кірпігін сүйген бикеш" деп атаған. С.М. Абрамзон былай деп жазады: "Ұмай-әжеден бала туғанда, оны өмірдің барлық жағдайынан қорғауды сұраған. Ұмайды бала ауырғанда да шақырған. Балаларды, тіпті, үлкендерді бір жаққа шығарып салғандағы қоштасу барысында кемпірлер "Ұмай-анаға тапсырдым" деп айтқан393.

Баланы тәрбиелеуде, оны өнерге үйретуде Ұмайға маңызды міндет жүктелді. Ол бала дүниеге келгеннен бастап кәмелет жасқа толғанға дейін соның қасында болған. Ол балаға өнердің небір түрін: ән айтуға, сурет салуға, ертегі айтуға, аңыз-әдебиетке үйретті. Ол балаға шығармашылық бастау беретін әрі оның бойындағы өнерді, дарынды анықтаған, оның жанын бекзаттандырған, оны тәрбиелейтін болған, жалпы алғанда, балаға жақсылық сезімін, эстетикалық бастауды сіңіріп, жас ұрпаққа білім беріп, оларды дамыта жетілдірумен шұғылданған. Әйел құдай Ұмайды өмірлік болмысты тәжірибелік-көркемдік игерумен, әсіресе, өнермен байланыстырудың маңызы зор. Бұндай табыну тек қана түріктер мен ерте қазақтар арасында ғана емес, сонымен қатар, қазіргі таңда да орын алып отыр. Ол әлемді көркемдік жағынан ой-санадан өткізіп, ондағы жоғарғы рухани мәнді түсінуге шақыратын ескі заманнан бері келе жатқан үндеу394.

Бірақ тәңіршілдік пантеоны үш құдаймен шектелген жоқ. Құдайлар арасындағы қатынастың (әсіресе әйел құдайлар) күрделенуі көшпелілерде олардың тұрмысының ерекшелігін бейнелейтін. Олардың арасындағы қатынас жаңа құдайлардың пайда болуына әкелді: "ала атты жол тәңірі", "қара атты жол тәңірі". Ерекше құдайдың бөлініп шығуы, көшпелілердің өздерінің тұрмыстық өзгешеліктерін түсінуіне тәңірді үйлестіруі куә болып табылады. Құдіретті биіктіктен адамдарға өз еркін жүргізіп отырған Тәңір бір кезде жерге түсіп, көшпелілерге жақын әр түрлі түсті жылқы бейнесіндсгі құдай түрінде олардың қатарына тұра қалады. Аспан аспаннан тыс жерлерде тек өмір сүріп қана және билік жүргізіп жатқан жоқ, ол көп жағдайда адамдардың қасынан табылады, ол көшпелі адамдардың мұқтаждары мен қажеттіліктеріне жақын тұрады. Кляшторный ежелгі Тибеттің және оның көршілерінің «Князьдіктер каталогы» табылғаны туралы жазды. Сонда "сегіз солтүстік жерлері" туралы айтылған: "Солтүстік жерлердің" астанасы -"түріктердің құдайы"... Иол-Тәңірге табынатын Шу-балық қамалы... Оны князьдер Иркин... және Туркан ... билейді; олардың кеңесшілері – Түргеш... және Амача...; олардың қызметшілері — Қара түрік... және Амача"395.

Жалғыз Тәңірдің күнәкар жерге жақындауы оны мейірімді және жарқын, қара және зұлым рухтарға толтырды. Егер Ұмай бақыт, ұрпақ, отбасы бақытын сыйласа, Тәңір ұлылықтың, данышпандық пен күштіліктің көрінісі; жын-шайтандар дүркір мен найзағайды, шуыл мен желді, ауру мен аштықты, құрғақшылық пен жұтты көреді. Әр түрлі рухтар жан мен өлімді, о дүниедегі басқа әлем мен өзендерді, ормандар мен тауларды, мал аулалары мен лас жерлерді, адам эмоциялары мен ғажайыптарды, оқиғалар мен жаман пиғылды істерді басқарды.

Орта Әлемдегі Тәңірді "Жол құдайлары" танытатын, олар халық өмірін берекелі қылды, бақыт әкелді, түрік мемлекетін ұйымдасдырады, Құдай үкімдерін жүзеге асырады, жоғарғы келешекті нұсқаушы ретінде қызмет етеді. С.Г. Кляшторный бұл құдайлар туралы былай деп жазды: "...Йол-тәңірі кіші құдай, Тәңірдің кіші туысқаны. Ол Тәңірдің еркін орындайды, әр кезде жолда жүреді және жоғарғы әлем мен орта әлемді байланыстырады. Олар да қағандардай аспанға сұрақтар мен сұраныстар арқылы үндесіп... орта әлемнің жоғарғымен "қайыра байланысын" жүзеге асырады"396.

Өздерінің қағанат тағын талап етуі заңды екенін бекіту мақсатында, Тәңір-Аспанға жақындықтарын белсенді және табанды түрде көрсету барысында, қаған мен кіші құдайлардың ұқсастығы туралы мәселе маңызды болып келеді. Тақ үшін күрес барысында қағандардың аспанда туылғандығы, олардың құдайдан тарағандығы жоғарғы діни биліктің үміткерді қолдау үшін негізгі шарты болды. Жоғарғы рухани билікті Тәңір жүзеге асырған. Ежелден келе жатқан бұл дәстүр, яғни діни негіздемеге қарап ант беру процедурасы қазіргі таңда да бар: мемлекеттің бірінші басшысы халықтың қасиетті кітабына қолын қойып, ант береді.

Наным-сенімнің жүзеге асқан қызметтерінің бірін (Орта әлемде тәңірдің өкілі болып, Тәңір, Жер-Су және Ұмай құдайлары атынан сөз сөйлеп, аспан атынан заң шығарушылық және сот қызметтерін атқарған қағандардың құдай биліктерінің негізін) біз ежелгі түрік жазбаларының ескерткіштерінен көреміз. Сенімнің жүзеге асқан қызметтерінің бірі –қағандардың биліктерінің құдайылық негізінің болуы. Сондықтан да Түрік қағанатын құрған бірінші қағандар былайша мақтанады: "Олар ел билейді... бұрын қожайындары болмаған көк түріктер арасында тәртіп орнатты. Олар дана қағандар болды, олар ер жүрек қағандар болды; олардың "жаршылары" да дана болды, ер жүрек болды; олардың билеушілері мен халқы да тіке болды (яғни қағанға адал болды). Сондықтан да (өз биліктерінде)тайпалық одақты ұстап отырды, соны ұстап отырып (өз билігінде) сот жүргізді"397. Түрік мемлекеттілігінің негізін қалаған, Тәңір өзі қасиеттендірген бірінші қағандар Бумын мен Естемені жерлеудің үлкен өріс алуы, олардың құдайдан шыққандығын көрсетуі тиіс еді.

Қайтыс болған туысқандарын лайықты етіп шығарып салу әрекеті ерекше жолға қойылған бұл үрдісте тірілер рухтарға жағынуға тырысқан. Олардың ойынша, өлген адамның жаны денесінен шығу барысында, оған ақірет дүниеден келген басқа жан қосылады екен. Өлгеннің жаны мен енді келген жан (жақын туысқанның жаны) шығарып салу мен еске алуды 40 күн бойы бақылайды екен, тек содан соң ғана қанағаттанған рухтар Төменгі әлемге кетеді. Шығарып салуына көңілі толмағандардың ашуын бастырып, ақірет дүниеге кетуіне үгіттеу үшін шамандар белгілі бір төлем алған.

Көшпелілердің арасында жүрген түсінік бойынша, өлгендердің жаны Орта Әлемде 40 күн болады, содан соң олар басқа жерге –Төменгі әлемге кетеді. Сол жерде оларға өмір беріледі. Сол 40 күн ішінде өлгендерге сый-құрмет көрсетіп, Орта Әлемдегі олардың әрекеттерін мадақтап, еңбектері мен жетістіктерін ескеру керек, бұл олардың ақіреттегі дүниеде өмір сүруіне игі ықпал етеді.

Өлгендерді жерлеу кезінде адамдар дұғалар мен Тәңірге, Жер-Суға, үй жайы мен отбасын қорғаушы әйел құдай Ұмайға сиынған. Түрік руна жазба ескерткішінде мынадай сөздер бар: "...Мен жиырма төрт жасқа келгенде өз еліммен, туыстарыммен, өзімнің қаруыммен және батырлық ерлігіммен қоштастым. О, қорғаушым Ұмай! О, мен өмір сүрген жылдар! Мен сіздерден кеттім, менің туысқандарым..."398.Өлім барысында жап-жас жауынгер кешірім сұрағандай болып, Ұмайға сиынуы кездейсоқ емес; ол Ұмайды кешегі балалық шағынан біледі және әкесі мен шешесінің үмітін ақтамағаны үшін, отбасы құрып, балалы болмағаны және өмірден ерте кетіп бара жатқандығы үшін қайғырады, ал егер ол балалы болса, онда Ұмайдан баласына қамқор болуын сұрар еді. Жердегі өзінің соңғы сәттерінде ол жоғарғы билеуші Тәңірге немесе, тастап кетіп бара жатқан Орта әлемнің билеушісі Жер-Суға сиынбауы, отбасының, үйдің және қандас туысқандық байланыстың маңыздылығының даусыз екенінің куәсі. Тәңірдің және Жер-Судың өліп бара жатқан бозбаладан алыс екенін санасы айтып отырады, тек қана Ұмай әр кезде оның қасында.

Төменгі әлем қазақтар сенімінде ерекше орын алады. Төменгі әлемде өлім мен жер асты құдайы Ерлік патшалық құрған, ол жерге өлгендердің жаны мен тәні жөнелтілген. Төменгі әлемде адамдардың көз жасынан тұратын Тоймадым өзені бар. Шамандыққа байланысты деректер жинай жүріп, орыс этнографы А.В.Анохин адам көз жасынан құралған өзен Тоймадымды Ерлік басқарған, ол барлық адамдар жанының қожайыны: "Ерлікте түтіні жоқ оқпен атылатын мылтық бар. Әр түнде Ерлік жер бетіне шығып, әлгі оқпен адамдарды өлтіріп, жандарын өзіне алып кетеді. Ол сұлу қыздарды аспазшыға, ал бозбалаларды үзеңгішіге айналдырған. Үлген өз сарайындағы халықтың азайып бара жатқандығын байқап қалады. Осы кезде ол Ерліктің оқ-дәрі салатын ыдысына басқа оқ-дәріні білдіртпей салып қояды. Ерлік түнде өз қаруынан атты. Сонда құлақ жаратын дыбыс шығады. Ерлік қорқып кетіп, мылтығын тастап, өзі жер астына кіріп кетеді. Осыдан кейін ол жер бетіне өзі шықпай, жандарды алып келу үшін өзінің өкілдерін жіберетін болды"399.

Ерліктің қаһарлы денесі, оның қорқынышты жер асты әлеміне сай келді. Әдебиетте шамандардың Ерлік туралы түсінігі сипатталған. Онда Ерлік — "атлеттік дене бітімі" бар шал деп көрсетілген. Көзі, қасы күйе сияқты қара, сақалы екіге айырылған және тізесіне дейін жетеді. Мұрты азу тістер сияқты, оралып барып, құлаққа ілініп қойылған. Жағы қайыс сияқты, мүйізі ағаш тамыры секілді, шашы бұйра400.

Жануарға қатты ұқсайтын келбеті бар Ерлік қызыл қанды ас жейді, ішкі өкпе қанымен сусынданады. Ол өзінің қорқынышты өзені Тоймадымның жағасында "қара балшықтан салынған сарайда тұрады". Адамдардың көз алдында ол –барлық әлемде бар кінәраттарды, зұлымдықты бойына жинаған мақұлық, басты жауыз, ол оның сүйікті ісі – Жоғары әлемге өлілердің рухын жіберіп отыру. Ол ортадағы Әлемге қандайда бір жағымсыз жағдай тудыру үшін, бірдеңені тартып алу үшін, сый мен пара алу үшін, үздіксіз арыз айту үшін өлгендердің жанын Жоғарыға, Ортаңғы әлемге шығарып отырады.

Ерліктің ұрпағы көп. Оның балалары – Тас білекті Бай батыр, Жез білекті Керей қаған, Темірхан және т.б. Олар темір басты және беттері қара болған, олар қорқынышты әрі мықты болған, бірақ олар адамдарға мейіріммен қараған, оларды Орта әлемде қорғаған, әрбір ауылдың тыныштығын күзеткен, яғни олар жақсы, қайырымды тіршілік иелері болған.

Ерліктің қыздары, керісінше, жалқау, ұятсыз және қатыгез мақұлықтар болған. Аңыздардың бір нұсқасында Ерлікте екі қыз болса – Сегізкөзді Кіштей ана және Ерке Сұлтан, екіншісінде тоғыз қыз айтылады және оларға ойға келетін барлық кемшіліктер жабыстырылған. Олар туралы былай деп жазады:

Тізесінің ұршығы жоқ - майысатын,

Шалбары жоқ - жалаңаш құйрықтар,

Беттері қара, желімдей.

Қара түсті бұйра шаштары.

Түйіндеп есілген бұрымдары бар;

Ұятсыз, арсыз, күлекеш,

Жатыры (Vulua) жер жарықтары секілді,

Кеудесі төбе сияқты,

Құйрықтарын бұлтыңдататын,

Кеуделерін қозғалтатын,

Ерліктің тоғыз бірдей қара қыздары401.

Ерліктің қыздары жалқау бола тұра, өздерінің бауырларына толықтай қарама-қарсы болды. Олар өздерінің қорқынышты түріне қарамастан, мейірімді болды, Орта әлемді жауыз мақұлықтардан қорғады. Ерліктің балалары, көшпелілер түсінігінде, рулар мен тайпалар қорғаушысы ретінде көрінді.

Жалпы алғанда, Төменгі және Орта әлем ұқсас болады. Екеуінде де өзендер ағып жатты, таулар, дала мен ормандар болды. Төменгі әлем жоғарғының жалғасы болды, онда адамдар қартайған және қалжыраған шағында өткізді, бұл жерде өмір сүру үшін жоғарыдағы секілді көп күштің қажеті жоқ. Екі әлемде де тіршіліктің жалпы заңы ортақ болды, бірақ Төменгі әлем өмірге бейім келді, сондықтан да бұнда зороастризмнің келуімен пайда болған жұмақ, тозақ, ақірет күні және тағы да басқа элементтер болмады.

Ш.Ш.Уәлиханов, үш әлем де, тіпті Жоғарғысы да, бір заңмен ұйымдастырылған, айырмашылығы тек қана белдіктеу жерлерінде дейді: "Аспанда тұрғындар бар. Олар – адамдар. Олар тамақ астынан белдіктенеді; біз ортада тұрамыз, жер бетінде және белдікті денеміздің ортасынан тағамыз. Ал жер астындағылар белдікті аяқтарына тағады. Олардың өз күні, айы және жұлдыздары бар. Аспан қырғыздарының арасында өте бай кемпір бар (аспан тұрғындарының өмірінің бейнесі – қырғыздардікі, басқаша болуы да мүмкін емес, себебі бұл элементтер қырғыз қиялы желісінің мәні)402".

Тәңір жоғарғы билеуші болып қала берді, ештеңе де оның құдайлық мәнін шайқалтып, құдайылық жоғарғы маңызын өзгерте алмайды; Тәңір әлемді басқарды, оған барлығы тәуелді болды.

Тәңіршілдік кезеңінде пайда болған сөздер біздің уақытқа дейін жеткен: "Тәңір жарылқасын", "Көк Тәңір соққан" және т.б.

Көшпелілердің әлемі мейірімді және қатыгез рухтармен толып тұрды. Кешу барысында бұрын тұрақ болған жерге үй тікпеген. Себебі, адамдарға зиян келтіретін ескі рухтар осы жерде қалып қоюы мүмкін деп есептелді. Шалдардың аяқтарының қақсауының (ревматизм ауруының) себебі олардың рухтар жүретін жерде бейуақытта басуларынан болады. Далада қасиетті деп саналатын жерлер көп. Табынатын жер ретінде таулар мен ормандар, жеке тұрған ағаш немесе ерекше өскен бұта, тал-шілік есептелетін еді. Оларға рухтарға сый-құрмет түрінде орамалдар (жыртыс) байланады. Көшпелілер санасында Жоғарғы әлем де рухтарға толы болды, ал жұлдыздардың бойында адамдардың жаны жүретін болып есептелетін. Ертедегі далалықтар аққан жұлдызды көруді адам өлімімен байланыстырған.

Рухтар мейірімді және жауыз рухтар болып бөлінеді, ерекше құрметке ата-баба рухтары – аруақтар ие болды. Көшпелілер олардың есімдерін ауызға алып жорықтарға аттанды, өлгендерді шығарып салды, маңызды шаруаларды жүзеге асырғанда ата-баба рухтарына дұға оқылды. Ата-баба рухтарына табыну құрбандық шалумен сүйемелденеді. Әдетте құрбандыққа киіз үйді демейтін ай мүйізді және сырғаға ұқсайтын тұяғы бар сиыр немесе басында сызығы бар ақ қойды, екі тісті, екіге бөлінген құлағы бар көк қойды, толығымен ақ қойды немесе отардағы тұңғышты құрбандыққа шалды. Адам өлгенде, оның аруақ-рухына қырық күн бойы арнайы от жаққан, есік алдына ақ киіз төсеп ыдысқа қымыз құйып қойған403.Ата-баба рухтарына деген ерекше қатынас қазақтардың ежелден бері осы күнге дейін жеткен әдеттері мен салттарын түгелдей қамтиды.

Өз өміріне деген қамқор қатынас, маңызды себептерге байланысты құрбандық шалу дәстүрімен сүйемелденді. Ш.Ш. Уәлиханов былай деп жазды: "Ақ түйенің қарны жарылды" деген мақал ерекше қуаныш жағдайында айтылады, мысалы, жақын адамдар қауіпті жорықтан оралғанында немесе алыс саяхаттан, көптен күткен мұрагердің дүниеге келгенде айтылады. Бәлкім онда құрбандық мағынасы бар екені анық"404. Мейірімді және зұлым рухтарға сену көшпелілердің дүниені сезінуінің ажырамас бөлігі еді, бұл сенім бүгінгі күнде де бар. Мейірімді және зұлым рухтардың арасындағы айырмашылық мейірімділердің нақты рулар мен тайпаларға тән болуында болса, зұлымдары барлық руларға қатынасты болды. Албасты (жауыз рух) мен сары-енені (мейірімді рух) салыстыра отырып, Л.П. Потапов былай деп жазады: "Сары ана босану барысында ауыртпалығын жеңілдетіп, өзінің ұзын ақ сары шашын (сондықтан да сары ана) жайып жіберіп, босанушыны жауып қорғайды. Албасты болса, керісінше, босанушыға зиян келтіреді. Әйел жалғыз жүрсе, кешқұрым оны аңдиды405". Албастының қызметі адамға дүниеге келген сәтінен бастап зиян келтіру. Қазақ ауыз әдебиетінде албасты жез тырнағы бар және сұмдық кінәраты бар құбыжық. Әдетте албасты арқасында асылған үлкен емшегі мен жіберілген шашы бар ұзын қыз кейпінде елестетіледі. Оның күйеуі үлкен адамға ұқсайтын орман перісі – сорел болды. Оның сүйікті жұмысы қараңғы жерде адамдарды ұстап, өле-өлгенше қытықтап, азап шеккеннен кейін өлтіру еді. Сорел –бойы үш сажендай, ұзын аяғы мен жіңішке тоқайлары болған ертегідегі құбыжық.

Зұлым рухтар қатарында адамдарға ұқсайтын жындар мен перілер болды. Жындар еркек пен әйелдің бейнесінде елестеген, олардың аттары мен нақты жас мөлшерлері болған. Ормандарда, аралдарда және адам аяғы аз жүретін жерлерде өмір сүрген рух-адам, қонаяқ деген құбыжық болған. Оның аяғының орнына белдік болған. Жалғыз жолаушыны күтіп алып әлгі жын оған мініп, белдік-аяғымен байлап-матаған, сөйтіп, тұтқынды ерттеп, жаны шыққанша мінетін болған.

Мейірімді рухтар әлемі зұлым рухтардан қорғау үшін қажет болған және оларды қуып жіберудің қарапайым түрі айналу болған. Қорғаудың бұл амалы ежелгі халықтардың барлығында кездеседі және сиқырдың немесе бал ашудың бастапқы нүктесі екенін білдіреді. Көшпелілерде ауруды айналу оның ауруын өзіңе қабылдау дегенді білдіреді. Қазақтың "айналайын" деген сөзінің "сені айналамын" сені айналып өтемін" деген мағына беруі кездейсоқтық емес. Ш.Ш. Уалиханов былай деп жазды "қартайған шағында бала сүйгіш әкелер ауру баласы жатқан киіз үйді мойнына белдік асып алып, аурудың орнына өзін алуды ұсынып жүгірген, ал туысқандары мен ауылдастары болса өлімге алып келетін бұндай ниетінен қорғап қалуға тырысқан. Қырғыздар осылай айналуға сенген"406.

Әлемде жын-шайтандарды қуудың көптеген амалдары бар. Балаларға бәлекеттен қорғайтын талисман – бойтұмар тағады; ежелгі уақытта балалар өздерімен бірге малдың шынтақ сүйектерін алып жүрген, ол балаларды қасқырлар мен ұрлықшылардан сақтайды деп есептеген. Ал қасқырдың азу тісі, далалықтардың түсінігінше, тіл-көзден және ревматизмнен сақтаған. Дала адамдары үкінің басы, қауырсыны және аяғы жын-шайтандардан қорғайды деген аңғал сенімде болған. Ал өсек пен жаман сөздерден яде – "ішек-тас" көмектеседі дегенге сенді. Жын шайтандардан қорғайтын заттардың күші шексіз және қасиетті деп есептелді, рухтандырылған әлемде барлық жын шайтандардан қорғайтын амалдар болды.

Қатыгез мақұлықтар мен арам күштерден тазалаудың ежелгі амалдарының бірі сонау пұтқа табынудан келе жатқан – от болды. Келінге күйеуінің отбасына алғаш келіп түскенде, бірінші кезекте отқа бір қасық май немесе қойдың құйрығын салып, "аруақ разы болсын" деген сөзбен ата-енесіне иіліп сәлем бергізетін болған. Сосын енесі отқа қолын жылытып, онымен келіннің бетінен сипаған. Бұдан кейін келін атасына көйлек сыйлаған, ал атасы – үйдің иесі жаңадан келген келінді "тері сияқты жұмсақ бол" деп қойдың терісіне отырғызған. Көшпелілердің көшер алдында отпен тазару рәсімін жүргізген, онда тайпалардың барлық өкілдері екі алаудың ортасынан өту керек болған. Дала адамдарының түсінігі бойынша, осы кезде жаман ойлар жанып кетіп, тек қана жақсылары қалады екен. Жын шайтандар рәсімнен кейін ескі жерде қалып қояды. Отпен тек қана тазармаған, сонымен қатар, төмендегідей ем-дом жүргізген: малдың жеті мүшесінен ет тілімдері кесіп алынып, отқа күйдіріліп, ауыратын жерге басылған. Сонымен қатар, қалайы ожаудың көмегімен ысытылған майлы-бумен қыздыру да кең жайылған.

Көршілес халықтар түріктердің отпен тазару әдісінің тиімді екенін жақсы білді. Византия тарихшысы Менандр былай деп жазды: "Бұл түрік тайпасының кейбір адамдары қасіретті қуу қабілеті барлығына сенімді, олар Земархқа келіп, римдіктер өздерімен бірге алып бара жатқан заттарды алып, барлығын бір жерге жинап қойды, сосын ливан ағашының бұтақтарымен от жақты, скиф тілінде қайдағы бір түсініксіз сөздер айтты және сол мезетте жүктер үстінде тимпанды ұрып, дыңылдатты. Олар оттан сақырлап тұрған Ливан бұтағын шеңберге кіргізді, сол екі арада қатты ашуланып, қорқытып, жын рухтарды қуған сияқты болды. Адамдарды зұлымдықтан құтқару және оларды қуу үшін оларға күш берілген; олар барлық бақытсыздықты қайтарып, Земархты жалынның арасынан өткізді, осымен олар өздерін де тазалаған сияқты"407.

Бұл туралы "Алтын бұтағында" Дж. Фрэзер былай деп жазды: "Елшілер алып келген тауарларды ашық жерге жиыстырып, бұл сиқыршылар олардың жанына хош иісті шашты; олар дабыл қағып қоңырау дабылдатты және зұлым сиқырды қуамыз деп есінен тана жаздады. Содан кейін арасынан өтіп, елшілер де тазартылды"408. Ежелгі түріктер үшін адамдарды жын-шайтандардан тазартудағы магиялық әрекет маңызды оқиға болды, бұл қызметті шамандар атқарды. Міне дәл осыдан күнделікті Орталық өмірдегі, әдеттегі өмірдегі тәңіршілдіктің жүзеге асу механизмін көруге болады.

Көшпелі-тәңіршілдер малға да әp түрлі қарады. Олар үшін малдың да жақсы және жаманы, сыйлы және қадірсізі де болды. Қазақтар дәстүрлі түрде қойға, жылқыға және түйеге жақсы қарады, себебі қой ет пен жүннің, ал жылқы – еттің, сүттің көзі болды, сонымен қатар, жылқылар алысқа көшкенде көшіп-қону құралы болды. Түйелерге жүк тасығанда ештеңе жетпейді. Сиырлар мен ешкілер масыл деп есептелді. Себебі, алысқа көшкенде олар ұзақ жолға шыдай алмайды. Сиырлар туралы "бұл" деп үшінші жақта айтады, ол көшпелілердің сиырларды елемегендігін көрсетеді, оларды жын-шайтандарды тасушы деп есептейді. Жын-шайтандардың түнде қауіпті екені туралы сенім бар, сондықтан да адам түнде сиырды кездестіргенде қамшымен соғуға тырысқан.

Далалықтар жылқыларды жақсы көрген, әсіресе жалы мен құйрығында ұясы бар жылқыларды ұнатқан. Әдетте осы ұялар шаруаларға сәттілік алып келеді деп есептелген. Бұндай аттарды сақтаған, оларды сыйға тартпаған және сатпаған. Егерде жағдай осындай аттарды сатуға мәжбүр етсе, онда көшпелі аттың сілекейі мен жалының бір уысын алып қалатын болған, ол тұмардың рөлін атқарған. Далалықтар, сонымен қатар, жапалақты, үкіні, тоқылдақты, көк қарғаны қадірлеген. Көкекті қасиетті деп санаған, оның жаны адам жаны сияқты деп есептеген.

Тәңіршілдік әлемді сезіну көшпелілерде негізгі орында болды. Аспан-Тәңірді құдай деп білу, оның рухани толымдылығы мен маңыздылығын сезіну, шындық пен бірлік белгісі ретінде қабылданды. Садақпен, жебемен қаруланған, жын-шайтандармен күресе алатын Ұмай бейнесінде жаратушылық пен өмірлік күш кейіптелген. Ол тек қана отбасы мен жатақтың ғана қорғаушысы емес, сонымен бірге, әскери жетістіктер, жеңіс әкелуші, сондай-ақ ол өлген жауынгердің жанын о дүниеге шығарып салады.

Егер Жер-Су бейнесі нақты берілмесе, онда Ұмай далалықтардың санасында жас, сұлу, күміс шаштары бар нұр сәулелі әйел, балаларды әлпештеп оларды өнерге үйретуші ретінде сақталды.

Аспанда патшалық құрған Тәңір кейбір уақыттарда жерге түсіп тұрды, ала және қара ат бейнесінде жол құдайы болып жүрді. Көшпелілерге ерекше жақын бұндай нышандау, олардың шаруалары мен мұқтаждықтарында Тәңірдің қастарында болуын сезіну олар үшін қажет болды. "Жол құдайлары Тәңірдің Орта әлемдегі өкілдері халыққа ырыс берді, оларға бақыт әкелді, олардың қатынасуымен түріктердің мемлекеті пайда болды, қағанаттар құрылды, қағандардың заңды басқаруы негізделді. Олар құдай нұсқауларын жүзеге асырды, жоғарғы көрешектерді нұсқаушы ретінде қызмет етті.

Тәңіршілдік адамның табиғатпен бірлігін мақұлдады, онысымен ол қазір де өзіне көңіл аудартуда. Адам –табиғаттың жалғастырушысы, онда өзен мен даланың, таулар мен ормандардың билеушілері – рухтар өмір сүреді. Тәңіршілдікте бүкіл әлем рухтандырылған. Көшпелілер мен отырықшылар, аңшылар мен балықшылар, қолөнершілер мен терушілер көптеген ғасырлар бойы өздерінің қорғаушыларына құрбандық шалып отырды, олардың көңілін аулады, оларға қасиетті жерлерді, таулар мен шыңдарды өзендер мен шатқалдарды, ормандар мен тұрақтарды арнады.

Тәңіршілдік жерді өзінікі және басқанікі деп болу тарихынан пайда болған түріктердің этникалық даралық мәселесін ұғынуға көмектеседі, бұл кейіннен қазақ халқының өзіндік және ерекшелік мәселесіне ұласып кетті. Бұл өзгешелік бастапқы тәңіршілдік негізінде пайда болды, кейіннен шаманизмге және Митраға табынуға ұласты.

Тәңіршілдік көшпелілердің дүниені сезінуі мен дүниені түсінуін, олардың мыңжылдықтар арасынан өткен ұжымдық бейсаналығы мен ділінің негіздерін бейнелейді. Ол бізге дейін аңыздық сюжеттер, архетиптер және халық бейнесі арқылы жетті.

Генезис религиозности в Казахстане.

Алматы, Дайк-Пресс, 2005. С. 5-24.

ЖЫРАУЛЫҚ ФИЛОСОФИЯДАҒЫ ТАРИХИ-ӘЛЕУМЕТТІК БОЛМЫС

Сәбетқазы АҚАТАЙ

1. ҚАЗАҚ ОРДАСЫ ҚҰРЫЛУ ТҰСЫНДАҒЫ САЯСИ-ӘЛЕУМЕТТІК

АХУАЛ

"Алғашқыда идеялардың, түсініктер мен түйсіктердің дүниеге келуі материалдық әрекет-тірлікпен қоян-қолтық араласып жатады, адамдардың материалдық қарым-қатынасы нақтылы өмір көрінісіне ұласады. Бұл тұста адамдардың ұғым-түсініктері мен рухани қарым-қатынасының пайда болуы материалдық қарым-қатынасының тікелей нәтижесі. Мұның өзі кез келген халықтың саясат, заң, адамгершілік, дін, метафизика (философия. -СА.), т.б. түрінде көрініс табатын рухани болмысына да қатысты", - деп К.Маркс пен Ф.Энгельс "Неміс идеологиясы" деген айтулы еңбегінде тарихқа материалистік тұғыр боларлық ой байлаған409. Осы тұжырым аты мен жыры аңызға айналған Асанқайғы мен Қазтуғаннан бастап сыни реалистік бағыттағы жаңа поэзиямыздың ірі өкілі Сұлтанмахмұт Торайғыров арасындағы әдеби-эстетикалық дәулетімізге ден қойғанда ойымызға оралды. Асан мен Абай, Сұлтанмахмұт арасы бес ғасыр екен. XV және XX ғасырлар аясы – бес ғасыр, жарты мың жыл!

Поэзия – арқалы өнер. Оның тағдыры әлеуметтік ортамен тұтас. Ақын шабыты кез келген жерде келмейді, кезі келген жерде келетіні белгілі. Поэзияның өрелі тұстары халық ғұмырнамасының соқталы кезеңдерімен орайлас.

Дүниежүзілік тарих толысу үстінде. Әлемдегі бірде-бір халық өткенін толық меңгерді деуге болмайды. Сондықтан тарихи кезеңдерге поэзия тарихы арқылы зерде жүгірту, өткенді бағдарлау, әсіресе, қазақ баласы үшін қажеттілік. Себебі өткеніміз, жазба мәліметтер мен айғақты деректерге жұтаң, оның есесіне, керісінше, поэтикалық мәдениетіміз көл-көсір, қатпар-қатпар...

Жыраулық поэзия – халық мәдениетінің төлбасы ғана емес, іргетасы да. Халқымыздың дәстүрлі мәдени өрбуінің басты ерекшелігі – рухани мәдениеттің кейбір салаларының материалдық мәдениетке қарағанда біршама озық түсуі. Бұл – айтылып жүрген белгілі жай. Ал ілкі қазақ өнерінің тәжі – сөз өнері, поэзия. Алайда, поэзия тек әдеби дәулет қана емес, философия тарихы, қазақы ой тарихының бастамасы. Ол – әлеуметтік, философиялық, тарихи, эстетикалық, адамгершілік ақыл-ойдың тоғысқан жері. "Көне дүние әлемі қалай болғанда да өте қызғылықты дәуір, - деп жазады Ф.Энгельс. – Өйткені ол кейінгі даму сатыларының барлығының негізі болып қала бермек"410. Бүгінгі тәуелсіздігіміздің кемелденуіде, поэзиямыздың кешегі нұсқаларының әлі де үлгі-тұтарлық мұра болуында осындай сыр жатыр.

Өмір өзегімен өрілмеген өлең–тұл Сондықтан поэзия тағдыры әлеуметтік ортамен тұтас. Ақындар мен жыраулар дәйім заман ағымына орай домбыраларын күйлеп отырған екен. Бес ғасыр аясында қазақ әлеуметі қандай тағдыр кешсе, оның ізі ақын-жыраулар мұрасында анық таңбаланып тұр. Ғасырлар қойнауына неғұрлым тереңдеген сайын, қадым замана лебі соғұрлым анық еседі.

Жебелей жебе жүгірген

Ерлердің арғымақтан игі малы болар ма?!

Жағаласса жыртылмас,

Ерлердің жеңсізден игі тоны болар ма?!

Дулығалы бас кескен

Ерлердің алдаспаннан игі қолы болар ма?!411

(Шалкиіз)

Осы шумақтың әлеуметтік тарихымыздың қай кезеңінде туғанын дәл басып айту оңай-ақ. Ата жауымен арпалыста қан кешіп жүрген хас батырдың "жағаласса жыртылмас жеңсіз тоңды", "торғайкөз" ақсауытты армандауындағы жастық жалын мен романтикалық өркеуделік, "жебелей жебе жүгірген" арғымақтық эпикалық әскери-соғыс тұлғасымен қабаттас. Мұндай түбегейлі патриоттық лептің себебі бар. XIV-XV ғасырлар шебінде көшпелі Қазақ Ордасы ортағасырлық дала төскейіне

Алаң, алаң, алаң жұрт!

Ақ ала ордам қонған жұрт!..

Салп-салпыншақ анау үш өзен,

Салуалы менің ордам қонған жер... 412-

(Қазтуған)

деп жаһанға жар сала, аттың жалы, түйенің қомында орнады. Қоңсыларын ығыстыра, заңды несібесін талап ете келді.

Әй, хан, мен айтпасам білмейсің,

Айтқаныма көнбейсің.

Шабылып жатқан халқың бар,

Аймағыңды көздеп көрмейсің413

(Асан қайғы)

Сондықтан жаңа түлеген жас жамиғат –Қазақ хандығының жібек баулы байрағын сахара желіне желбірете нық орнатпақ болды. Жыраулар ұлыс ісінен жалтарғанды тезге салды, көнбеген жанның басына өлеңімен ылаң түсірді.

Қатын алдың қарадан,

Айырылдың хандық жорадан

Ел ұстайтын ұл таппас,

Айырылар ата мұрадан...

Аңдып жүрген көп дұшпан

Елге жау боп келеді.414

(Асан қайғы)

Ей, Қатағанның хан Тұрсын!

Кім арамды ант ұрсын.

Жазықсыз елді еңіретіп,

Жер тәңірісіп жатырсың...415

(Марғасқа)

Заманның саяси-әлеуметтік хал-ахуалына орай поэзия өмірге белсене араласып кетті, ел ісінен оқшау тұра алмады.

Еңсегей бойлы ер Есім!

Есім, сені есірткен

Есіл де менің кеңесім.

Ес білгеннен, Есім хан,

Қолыңа болдым сүйесін,

Қолтығыңа болдым демесін

Мен жоқ болсам, Есім хан,

Ит түрткіні көресің.

Жиембет қайда дегенде

Не деп жауап бересің?..416

(Жиембет)

Поэзиямыздың осы ерекшелігінің маңызды концептуалдық мәні бар. Өмірмен біте қайнасу ілкі поэтикалық мәдениетіміздің әлеуметтік тегі мен қоғамдық қызметін ашады: замана сұраныстары жыраулар мойнына салмақ салды. Салмақ жеңіл емес-ті. Алайда, нар жолынан жүк қалмады.

Күректей мұзды тоңдырып,

Кірмембес ауыр қолға бас болып,

Күңіреніп күн түбіне жортқанмын!..417

(Доспамбет)

Шыңғыс хан мен оның әулетінің тонауына ұшыраған XIII-XV ғасырдағы Қазақстанның өндіргіш күштерінің түбегейлі дағдарысы Алтын Орда бекзадаларының өзара қақтығыстары салдарынан құлдырап барып, тамтығы Ақсақ Темір тепкісіне түсті де, феодалдық ыдырауға мойын ұсынды. Сөйте тұра, аңдысқан жауына оңай олжа болмады. Алтын Орда жастығын жастана да білді. Оның опырылып түскен жұртынан бой көтерген Ақ Орда, Көк Орда, Маңғыт, Ногай ордалары сиырдың жалбыршақ қарнындай бөлшектеніп қана қоймай, өзара алқымдасып та бақты. Ежелгі бақталас моғолдар мен Шағатай әулеті де тек қарап отырмады: бірі жағаға жармасқанда, келесісі аяқтан шалды.

Қол аяғым бұғауда,

Тарылды байтақ кең жерім! ...

Өзен, Арал жерлерім,

Жотасы биік Дендерім!

Қайырымсыз болған хандарға

Тиер ме екен бір күні

Жолбарыстай шеңгелім!418

(Жиембет)

Қазақтың жері қан төгілген сайыс майданына айналды.

Осындай шым-шытырман тығырықтан құтылудың даңғыл жолы да жатты. Ол – этносаяси негізде бұрынғы Алтын Ордаға енген ұлыстар мен халықтардың басын біріктіріп, бейбіт еңбекке қайта оралу еді. Сол заманның осындай миуалы әлеуметтік-саяси бағытын берік тұтқан Жошының Тоқай Темірінен тараған Әз Темір, Қожа, Бадақұл ұлан, Орыс хан, Құйыршық хан, Барақ хан, Керей мен Жәнібек маңына топтасады. Осы аумалы-төкпелі кезеңде Әз Жәнібектің ұлдары Жиренше мен Қасымның атқарған қызметі баянды. Тарихи деректердің Қасым ханды "қазақ жерін қорушы" деп тануы – осыдан. Сахара алпауыттарының осы тобы ұзаққа созылған дағдарыстың түйіншегін шешудің нақтылы жолын Алтын Орда жұртында қалған көшпелі халықтардың жаңа саяси-әлеуметтік одағы – Қазақ хандығын нығайтудан көрді. Үстем етуші тап өкілінің кейде қоғамдық дамудың барысына ырықсыз түрде үлес қосқанын тарихтан білеміз. Мәселен, ұлы Петрдің реформалары орыс халқының арқасына ауыр салмақ болып түскенмен, жалпы Ресейдің еуропалық даму жолына түсуіне прогресс әкелгені аян. Азия континентінің кіндігінде жатқан апайтөс қыратты далаларында да әлемдік тарихтың бір тармағы осылайша аттың тұяғы, селебенің жүзімен жазылып жатты...

2. ЖЫРАУЛЫҚ ТҰЛҒА ЖӘНЕ ӘЛЕУМЕТ

Әр тарихи кезеңде ақыл-ойы мен іс-әрекеті соған сай қайраткер туады. Әлбетте, сол қайраткер ұстаған бағыттың прогресшілдігі немесе кертартпалығы оның өзінің "меншік" таптық тегінен емес, әлеуметтік көзқарасы мен қимыл-әрекетінен белгі береді. Саяси қимыл-әрекет дәуір ағымына, тарихи заңдылыққа сай болса, өз дәуірі шеңберінде де, жалпы тарих шеңберінде де прогресшіл сипатта болмақ. Ал, Алтын Орданың қираған жұртында тарихи жаңа мемлекет – Қазақ хандығының ту көтеріп жатқан мезгілі, оған атсалысып жүрген ардагерлердің саяси тұлғасы осы тарихи заңдылықтың үдесінен шығып жатты. Феодалдық өзара сайыстардан ығыр болған еңбекші бұқараға Қазақ хандығы уақытша болса да бейбіт тұрмыс әкелді. Бұл жағдаятты алдыңғы қатардағы халықтың зиялы ұлдары байқамай қалған жоқ. Ұлысты нығайту жолында жасалып жатқан үстем тап өкілдерінің осы ынтасы көне жыраулар шығармашылығынан қолдау табады.

Сен алтынсың, мен пұлмын,

Сен жібексің, мен жүнмін.

Сен сұлтансың, мен құлмын,

Сен сұңқарсың, мен қумын.

Жемсауыңа келгенде,

Сұлтан ием, сом жүрегім аяман.

Саған дұспан - маған жау.

Керекті күні алдында

Ғазизлеген сұлтан жаным аяман!!!419 —

(Шалкиіз)

деп өзінің жалпы саяси-әлеуметтік мұқтаждыққа көнбістігін білдірсе, кейде үстем тап өкілінің тек тап мүддесіне ғана ден қойып, жалпы халық пен ұлыс ісін тәркі еткен тұстарын шенеп тастайды.

Шабылып жатқан халқың бар,

Аймағын көздеп көрмейсің.

Қымыз ішіп қызарып,

Мастанып қызып терлейсің...

Қорған салдың бейнет қып,

Қызметшің жатыр ішіп-жеп.

...Оны неге білмейсің!420

(Асанқайғы)

Орда төңірегінде жүрген Асанқайғы тарихи дәуірінің көкейтесті арманын өлең өрнегіне тізіп, заманның саяси памфлетіне айналдырады.

Тапқан жерге ел көшір,

Мұны неге білмейсің?!

Әй, Жәнібек, ойласаң

Қилы-қилы заман болмай ма,

Суда жүрген ақ шортан

Қарағай басын шалмай ма?!

Мұны неге білмейсің?

Алайда, жыраулар да халық тілегін көлденең жүрген көк аттыға айтып, мұңын шаға беруден аулақ. Олар сөз парқын түсіне білетін өз заманының азаматтарының ту ұстаған алдыңғы тобына айтады. Жай айтпай, сөз жүйесін тауып айтады. Жай айтпай, әдеби нормаға түсіріп, қазақ сөзінің эстетикалық үлдесі мен бүлдесіне орай айтады.

Қырында киік жайлаған,

Суында балық ойнаған,

Оймауыттай тоғай егіннің

Ойына келген асын жейтұғын,

Жемде кеңес қылмадың,

Жемнен де елді көшірдің.

Ойыл деген ойынды,

Отын тапсаң тойынды,

Ойыл көздің жасы еді,

Ойылда кеңес қылмадың...

(Асанқайғы)

Бір ғана тіркес - "Ойыл көздің жасы еді" деген жолда туған жерге деген телегейдей терең отан сүйгіштік сезім жатқанын аңғаруға болады.

Еділ менен Жайықтың

Бірін жазға жайласаң,

Бірін қысқа қыстасаң,

Ал, қолыңды маларсың

Алтын менен күміске!..421

(Асанқайғы)

Сол кездің шонжарларына жырау Отан келбетін осындай жарқын да жарасымды образдар арқылы көрсетіп, "қызықтыруды" мақсат та еткен. Олардың көңіл толмас іс-әрекетін әшкерелеп, ел ісіне тікелей бет бұруын кесіп айтып отырған Асанқайғы атамыз бұл орайда таза ақын емес, саяси және қоғамдық қайраткер түрінде бой көрсетеді.

Ақын мен жыраудың ертедегі қазақ қоғамындағы бірегей типі - атақты батыр Есет бидің толғауы да осы Асанқайғы үлгісінде суреттеледі:

Заманында өзімнің

Еңсеріскен ер көрдім,

Белсеніскен бел көрдім,

Жасанысқан жау көрдім,

Тізелескен дау көрдім.

Үрікпедім, саспадым...

Табаным тайып қашпадым ...

Қанды көйлек жолдасты

Сары алтындай сақтадым422.

Ханның да, бидің де, қараның да ойы бір жерден шығып жатыр. Бұл жарастықтың таптық сипаты, әрине, өткінші. Алайда, қоғамдық дамуда үстем етуші тап пен қалың бұқара арасында уақытша ымырашылық бола береді. Үстем етуші тап мүддесінің кейбір кезеңдерде, әсіресе, өндіргіш күштер мен өндірістік қатынастардың диалектикалық өзара байырқалас сәттерінде жалпы ұлыстық іспен байланысқа түсетінін аңғартады. Мұны біз ұлы орыс халқы тарихының "аласапыран" кезеңіндегі Минин мен Пожарский әрекетінен айқын байқаймыз.

Асанқайғы мен Абай аралығындағы қазақ ақын-жырауларының осындай әлеуметтік-саяси стереотиптік белгілері айқын көрінеді. Жыраулар толғауларында кездесетін Әз Жәнібек, оның үлкен ұлы және бас уәзірі, "қара сөздің атасы" атанған Жиренше шешен (тарихи жылнамаларда – Иренче, Иренәжчи) "қасқа жолын" көмескі сүрлеуден бастаған "жер қорығыш" Қасым, "Еңсегей бойлы ер" Есім хан есімдері өлең мәтініне нақтылық, тарихи деректілік, құжаттық сипат дарытып отырады. Жыраулар бұл есімдерге көбіне зеку айтады. Сондықтан бұл толғаулар мадақтау, шен сұраумен байланысты панигеристік идеядан ада екенін айта кеткен жөн болар. Өйткені, елді саяси бірлікке шақыру осы кезеңнің саяси және рухани кеңістігінде естілетін дауыстың басты шарты болды. Әр ру, әр тайпа өз ұранын тыйып, жауына жалпы қазақ атынан атой салды. Шежірелер мен генеологиялық әфсаналар қайта түзіліп, ту бастағы жалпы ұлыстың "қазақ" пен "алаш" атаулары орнықты. Өзім деп езеуреп, бөліне көшкендерге сын айтылды. Бұл жайт осы кездің жырауларының лексикасынан да байқалады: ру мен тайпа атаулары кездеспейді. Поэзия арқылы саяси бірлікке шақыру XVIII ғасырға дейін бел алып отырады. Бұқар жыраудың "Керей, қайда барасың" толғауы осы идея негізінде туғаны аян.

Сонымен, Алтын Орда, Ақ Орда, Көк Орда... көп ордалар ыдырап, тарих есігін Қазақ Ордасы қаққан тұс рухани болмысымызда іргелі саяси және әлеуметтік ой негізінде көрініс тапқан екен. Алайда, бұл кезең қазақ әлеуметі үшін балғын да балаң шақ болғанымен, халқымыздың рухани үрдісі үшін кезекті сын ғана еді. Өйткені, ұлыс толғағы жеткен шақта қалыптасып, әлде ыдырай беруі ықтимал. Ал мәдениет пен рухани дәулет бір кезеңде ғана туа қоймайды, міндетті түрде өткен дәуірлерге қол созады, сол дәуірлерден сусындап, өткен өмірмен сабақтасып жатады. Қазақ этносы түзіліп жатқанмен, оның поэзиясының қуатты болуының себебі осы жерден дараланады. Бәлкім, ірі катаклизмсыз, аумалы-төкпелі алғы шартсыз биік рухтың туындамауы да, әлде тоқырап қалуы да ғажап емес.

Бес ғасырдың тағдырында халықтың тұнып тұрған тарихы, тұтасқан поэзиясы бар екен. Ал оны игеруіміз қалай? Шығармаларымызға эпиграф ретінде қолдану мен жаттап алып, таңдай қағудан басқа жасаған шаруамыз бар ма осы тұрғыда? Жаттау дұрыс-ақ, бірақ ол – рухани қазынаны игерудің ең оңай, механикалық жолы. Ал түбегейлі игеру көне мұрамыздың ұғымдық ой жүйесіне бойлай кіруімен, ол жүйеге бүгінгі сана деңгейімізді дәйім тоғытып, байытып отыруымызбен орайлас. Бұл, әрине, игерудің өте қиын жағы. Мұра бай болғанымен, қазіргі мәдени үрдісімізге етене кірмеген соң қосалқы, дербес, оқшау, қозғалыссыз,"өлі" байлық қасиетінен жаңылмайды. Мұра мұндайда ұлт шекпенінде жарқырауық әшекей функциясын ғана атқармақ. Әлімсақтан солай. Тарихи мұрамызды шынайы тану үшін оны тұтас ұлттық мәдени үрдіс аясында қарап, қорыту –негізгі шарт болмақ. Соның бір саласы — поэзиямыздың ежелгі гуманистік сипаты. Тек поэзия емес, революцияға дейінгі күллі қазақ өнерінің айналдыратын тақырыбы – адам, адам мен адамаралық қатынастар екеніне эпикалық жырлар, кісілік нормалары мен күнделікті өмір тіршілігі дәлел боларлық.

3. ЖЫРАУЛАР ПОЭЗИЯСЫНДАҒЫ АДАМ МӘСЕЛЕСІ

Алайда, өнер субьектісі тек дара адамға ғана құлшынбайды, адамды табиғи-тарихи ортасымен тұтас бейнелеуге құмартады. Байқасақ, мұның өз обьективтік себебі баршылық екен, ол халқымыздың болмысымен, тарихи қарекетімен үндеседі екен. Бұл жайттың табиғи ортадан ырыздығын табиғи өзгеріссіз қалпында тауып алып жүрген көшпелі қоғамдағы адам үшін маңызы тіпті ерекше болмақ. Табиғат – көшпелі халықтардың эстетикалық пайымдарының алғышарты, үлгісі, түпнұсқасы, өздерінің тілімен айтқанда, "салуалы ордасы қонған жер" (Қазтуған).Тіршілік ырыздығын өндіріске (производство) негіздеген отырықшы (жерөңдеуші) елде адам өндіруші, өндіргіш қасиетімен "қажет" болса, табиғи алғышартпен қоян-қолтықта, табиғи несібесін даяр қалыпта тауып дамыған көшпелілер қоғамда адамнан ажырамас, жіктелмес адамдық тұлғасымен қымбат. Сондықтан адам мен табиғат жарастықта, гармониялық бірлікте көрінеді. Адам мен табиғи орта "микроәлем" (адам) және "макроәлем" (ғарыштық кеңістік) жүйесін түзеді. Алайда екеуінде генетикалық (тектік) тепе-теңдік болғанмен (натурфилософиялық дуализм), әлемдік кеңістіктің кілті, түпкі нысанасы – адам. Өйткені, қазақта тек адамға ғана бағыттап "Кім?" сұрағын қоюға болады да, қалған дүниенің (табиғи ортаның) меншігі не. Сондықтан Қазтуған дүниеге шүйліге, тиісе сөйлейді:

Бұлт болған айды ашқан,

Мұнар болған күнді ашқан,

Сүйініш ұлы Қазтуған!423

Қазтуған өзін-өзі жұртқа "айды ашқан" және "күнді ашқан" мәдени қаһарман атынан таныстырады. Өйткені, оның поэзиясын дәріптеуші қадым қазақ жамиғаты дүниені жанды, адам тектес деп пайымдаған. Дүниені адамдандыру – антропопатизация – жалпы сана толысуының іргелі сатысы. Сондықтан XV ғасырдағы Қазтуған да, XVI ғасыр түлегі Доспамбет те, XVIII ғасырдың Ақтамбердісі де "өлі" дүниемен "сұхбатқа" түсіп отырады. Мәселен, осы ақындардың барлығы Жайық пен Еділ өзеніне адамша арыз айтады:

Айналайын, Ақ Жайық!

Ат салмай өтер күн қайда?

Еңсесі биік боз орда,

Еңкеймей кірер күн қайда?424

(Доспамбет)

Қайран менің Еділім,

Мен салмадым, сен салдың...425

(Қазтуған)

Еділ, Жайық екі өзен

Талсыз болар деймісің?!

Көкшетаудың көп көлі

Елсіз болар деймісің?!426

(Ақтамберді)

Ал жануармен "сөйлесу" дәстүрі сонау эпос туындаған тарихи дәуірлерден бері мәлім, кейін жыраулық шығармашылықтың ажырамас белгісіне де айналады. Адам мен табиғат тегі жағынан парапар құбылыстар дедік. Сондықтан адам тұлғасын тұтас тану мүмкіндігі табиғи ортаны тануда да шарт болады: қазақ поэзиясы табиғатты жіліктемейді, табиғат тамашасы "меншік" тума келбетінде түседі.

Жабағылы жас тайлақ

Жар дай атан болған жер.

Жатып қалған бір тоқты

Жайылып мың қой болған жер.

Жарлысы мен байы тең,

Жабысы мен тайы тең.

Жары менен сайы тең427.

(Қазтуған)

Қадым замандардағы халықтың ескі түсінігі бойынша, адам хайуанаттар әлемінен емес, керісінше, жануарлар адамнан пайда болған. Бұл құбылыстың қазақ тілінде арнайы атауы да бар: ол - "азу", "азған". Адам жан-жануарлармен тектес қана емес, сол жануарлар мен күллі дүниенің әміршісі де. Қазтуғанның космосқа, ғарышқа қол созуында халықтық дүние пайымдағыш түпкі идея астары жатыр. "Тайлақтан атан", "тоқтының мың қой" болуы –шаруашылық мұраты, мал баққан еңбек адамының өмірінің заттық нысанасы болса, "жабы мен тайдың", "жар мен сайдың" "тепе-теңдігі" – табиғи гармонияның адам санасында орнығуы. Әрине, "жар" мен "сайдың" заттық өлшемі кереғар сипатта, алайда олар адам көзқарасы арқылы "теңеліп", рухани тепе-теңдікке түсіп тұр. Басқаша айтқанда, адам үшін табиғи ортаның барша жақтары "керек", оларсыз табиғат тамашасы да кетік болмақ, адам өміріне де кетеу түспек.

Көшпелі халықтар өмірдің өзін өнерге, ал өнерді өмірге айналдырып, "өзіндік", "меншік" салтанатымен ғұмыр кешкені мәлім. Оған ертеде қолданбалы өнер туындылары айғақ болса, енді тарих сахнасына қазақ халқы шыққаннан кейінгі уақытта, осы халықтың поэзиясы дәлел болатындай дәйек келді.

Ботташығы бұзаудай,

Боз сазаны тоқтыдай,

Балығы тайдай тулаған,

Бақасы қойдай шулаған,

Шырмауығы шөккен түйе таптырмас,

Балығы көлге жылқы жаптырмас,

Бақасы мен шаяны

Кежідегі адамға

Түн ұйқысын таптырмас,

Қайран менің Еділім.428

Қазтуғанның осы бір үзіндісін зер салып, зерде жүгіртіп байқасаңыз, жырау табиғатты суреттемейді, бірақ суретін салады. Суреттеу бөлек (выразить) те, сурет салу (изобразить) мүлде бөлек нәрселер. Рабиндранат Тагор жапон поэзиясы туралы "мен естіген жапон өлеңдерінің барлығы өлең — ән емес (өлең ән түрінде болмай), өлең – сурет еді" деп жазады. Үнді данышпанының бұл сөзін түгелдей қазақ жырауларының шығармашылығын бағалауға да қолдануға әбден болады.

Тоғай, тоғай, тоғай су,

Тоғай қондым, өкінбен..429

(Доспамбет)

Жапырағы жасыл жау терек

Жайқалмағы желден-дүр...

Жел, жел есер, жел есер,

Бел астына қарасам,

Қоға менен тал өсер430

(Шалкиіз)

Жағалбай деген ел болар,

Жағалтай деген көл болар,

Жағалтайдың жағасы

Жасыл да байтақ ну болар.431

(Ақтамберді)

Бұтақты мүйіз бұғысы

Саласында жайылған,

Мылтық атқан мергені

Киігін қойдай қайырған.

Құланы құлындай тулаған,

Түлкісі иттей шулаған...432

(Бұқар)

Қазтуған өнердегі тікелей бейнелеу тәсілін – "сурет салуды" (изобразительность) берік ұстап, жансыз құбылыстарды (ботташық, шырмауық) жанды заттармен (бұзау, түйе) салыстыру арқылы "өліні тірілтеді", өшкенді "жаңғыртады", сөйтіп, өлеңіне қимыл дарытады. Осы өлеңнің эстетикалық құдіреті кішкентайынан санасын тербетіп өскен адам ботташық пен шырмауықты көктей жұлсын ба?! Жұлмайды, өйткені ол өсімдіктер "тірілер" тобына (живая материя) жатады. Шайырларымыздың философиялық-эстетикалық пайымдарында, сөйтіп, халықтық көзқарасқа иек артқаны анық байқалады. Ежелден қазақ баласы көкті таптамай, жұлмай, гүлді үзбей, хайуанаттарды мазаламай өседі. Әсте қорыққаннан емес! Тірінің тіріге, саналының санасызға ықыласы. Дәстүрлі мәдени-экологиялық принципімізден туындайтын ұлттық психологиялық ерекшелігіміздің осындай түйіні бар да, ол халқымыздың этикалық нормативінде "жаман болады!" деген табу формуласымен "неге?" сұрағы тумастай келте қайырылады, табиғатты өктемдік жүргізіп, "қорлаудың" кез келген түрі - "күнә".

Жыраулар поэзиясының табиғат сүю жанрын бастауыш мектеп бағдарламасында кеңінен қолданып, балдырғандарды экологиялық мәдениетке баулуда, кәдеге жаратуда педагогтарымыздың ойланатын кезі келген мәселе.

4. ҚАЗАҚ ЭКЗИСТЕНЦИАЛИЗМІНІҢ БАСТАУЛАРЫ

Жоғарыда келтірілген мысалдар жыраулар поэзиясының халықтық санамен тоғысып жатқанын аңғартады. Жыраулар халықтың рухани тегіне сұғына кіріп, ұрымтал жерлерін шығармаларына енгізіп, өлең өрнегі арқылы халқының өзіне қайта ұсынады. Табиғи үрдістен үйренген тағылым халықтың рухани игілігіне, кісілік нормаларына айналып отырады.

Еділ бол да Жайық бол,

Ешкімменен ұрыспа,

Жолдасыңа жау тисе,

Жаныңды аяп тұрыспа,

Ердің құны болса да,

Алдыңа келіп қалған соң,

Қол қусырып барған соң,

Аса кеш те қоя бер,

Бұрынғыны қуыспа.433

(Асанқайғы)

"Көкті жұлма", "гүлді үзбе" дейтін нәзік салауаттар енді "жолдасына жау тисе аянба, жаныңды бер!" деген кісілікке дейін барады. Әлемдік кісіліктің диалектикалық шенесі. Зұлымдыққа дес беру – зұлымдық жасаумен пара-пар. "Еділ бол да Жайық бол!" деген тіркес миллиондаған жылдар қатар ағып жатқан қос өзеннің табиғи "достығын" мысал етумен байланысты. Шынайы достық үлгісін табиғаттан үйрену керек деген "дала философиясының" емеуріні. Әлеуметтік гармонияның себебін табиғаттан іздеу – көне мимезис (еліктеу) теориясынан бері белгілі Көне Грекия материалистерінің платформасы. Мимезис пайымын негіз еткен шығармалар қазақ поэзиясынан мол орын алады. Мәселен, Асанқайғының "Көлде жүрген қоңыр қаз" деген шағын толғауында табиғат тағылымын үйрене алмаған, оның заңдылықтары мен байланыстарын өмір тіршілігінде қолдана алмағандардың мінез-құлқы литота арқылы терістеледі.

Келде жүрген қоңыр қаз

Қыр қадірін не білсін?!

Қырда жүрген дуадақ

Су қадірін не білсін!

Ауылдағы жамандар

Ел қадірін не білсін!

Көшіп-қонып көрмеген

Жер қадірін не білсін!

Көшсе қона білмеген,

Қонса көше білмеген,

Ақылыңа көнбеген

Жұрт қадірін не білсін!434

Толғаудың соңғы жолдары күллі өмір тіршілігінің философиясы, экзистенция, оның табиғи ортамен тұтастығы туралы ақын көзқарасын аңғартады. Кейінгі жыраулық буын Асанқайғы қойған мәселелерді арнайы ұңғылап, қайта қузап отырады, мимезис геориясын өмір тіршілігінен алған өмір тәжірибесімен, сабақтарымен толықтырады, түзетулер енгізеді.

Асанқайғы шығармаларында әлеуметтік қатынастар табиғи құбылыстардың салдары емес, екеуі де өзара гармониялық бірлікте тұратын үрдістер.

Таза мінсіз асыл тас

Су түбінде жатады.

Таза мінсіз асыл сөз

Ой түбінде жатады.

Су түбінде жатқан тас

Жел толқытса шығады,

Ой түбінде жатқан сөз

Шер толқытса шығады435

Бұл гармония жансыз қатып қалған дүние емес, екі жай құбылыс – "табиғат" жәке "әлеумет" бір-бірінің дамуына қозғау салатын шарт. Табиғи затты адам керегіне жарату бөлек те, оның рухи байланысын тәрбие арқылы адам бойына сіңіру мүлде басқа. Сондықтан Асанқайғы өзінің идеялық ой-өрісін ұрпағына өсиет түрінде тастайды.

Ақың болса біреуде

Айыбын тап та ала бер,

Ерегісіп ұрыспа.

Мінезі жаман адамға

Енді қайтып жуыспа.

Тәуір көрген кісіңмен

Жалған айтып жуыспа.

Өлетұғын тай үшін,

Көшетұғын сай үшін

Желке терің құрысып,

Әркімменен ұрыспа.

Ашу - дұспан, артынан

Түсіп кетсең қайтесің

Түбі терең қуысқа!..436

Табиғаттың заңдылықтарын аңғару, табу, игеру адамзат үшін аса қиын емес. Оған бүгінгі дәуіріміздің ғылыми-техникалық революциясы куә. Ал табиғаттың тылсым сырына, "рухына" бойлап кіру, оған адамдық қасиеттер дарыту, адамның кісілік қабілетімен үндестіру адамзаттың биік парызы бола бермек. Адамның табиғатқа "әмір етуші" қасиеті осыдан танылмақ. Табиғаттың "адамдық" келбеті де адам табиғаты кемелденген сайын осы кемелдікке сай өзгере бермек. Осы іргелі мәселенің кейбір сәттерін қазақтың көне жыраулар поэзиясынан анық аңғарып отырамыз.

Қазақ даласының ойшылдары ХҮІ-ХҮШғғ. 3-кітап

Алматы, 2001. 7-25-бб.

ҚАЗАҚ АҒАРТУШЫЛЫҒЫНЫҢ НЕГІЗГІ ЕРЕКШЕЛІКТЕРІ ЖӘНЕ ОНЫҢ ТАРИХИ АЛҒЫШАРТТАРЫ

Opаз СЕГІЗБАЕВ

Қай жерде болмасын дін мен шіркеу ғылымының дамуы мен адам ойының еркін қозғалысы жолында кедергі болып тұрса, ондай жерде ағартушылық пайда болады. Ендеше, ағартушылық теоцентризмді жеңу қажеттілігін көрсетеді. Сөйтіп, адамзаттың ғылым мен білім ұстанымына өтуін танытады. Бұндай жалпыға бірдей тәртіптен Қазақстан да тыс қалмады. Дегенмен де, Еуропа және Ресеймен салыстырғанда діни ойлау дағдарысынын себептері бізде басқаша болды. Батыстағы теоцентризмнің дағдарысы жас әрі қайсарлы буржуазия мен оның идеялық жетекшілерінің өз әрекеттерінің теологтар қағидаларымен сай келмейтіндігін тез арада жеңу идеясымен шартталатын болса, Қазақстанда бұл үрдіс Ресейге қосылудың салдарымен байланысты болды.

Сондықтан да ағартушылыққа тән әлеуметтік-саяси құрылыстың буржуазиялық жаңару қажеттілігін бейнелеуді, қазақ ағартушылығы өзгеше түрде білдіреді. Ол Қазақстан мен Ресей ынтымақтастығын нығайтуға шақыру сипатында сөйтіп, қазақ қоғамының Ресейдің прогрессивті мәдениетін қабылдауы ретінде көрінді. Қазақстанда ағартушылар қазақ халқының ортасына еуропалық, соның ішінде, орыс өркениетінің енуіне негіз дайындады. Батыстағы ағартушылардың күресіне қарағанда, қазақ ағартушыларының сауатсыздыққа қарсы күресі, қоғамда ғылым-білім тарату үшін жүргізген күресі, адамдарды қанауға қарсы жүргізген күресі, әділеттіліктің орнығуы үшін күресі, азиялық деспотизмге қарсы күресі, демократия жолындағы күресі басқа мақсаттарды көздеп, басқа нәтижелерге алып келді. Ағартушылар мақсат еткен кемел қоғамдық құрылым Қазақстанда буржуазияның идеализацияланған құрылымы болмады және болуы мүмкін емес те еді. Өйткені, бізге жақсы танымал Еуропа мен Ресейдің буржуазиялық даму тәжірибесі олардың тек қана буржуазиялық идеалдармен қалып қоймай, жұмысшы табының идеалына жақындауына, бәрінен бұрын аяусыз түрде қаналған шаруаларды қамтып, олардың жаппай көтерілуіне мүмкіндік берді.

Біз көптеген қазақ еңбекшілерінің азиялық деспотизмнің қанауынан қажып және бай феодалдар сословиесінің басынушылығынан арып-аршығанын білеміз, сондықтан да олар үнемі Ресейге ұмтылу үстінде болды. Ресей азаматтығын қабылдаумсн олар өздерінің ауыр жағдайларын жеңілдету туралы үміттерін байланыстырды. Сірә, қазақ кедейлерінің орыс кәсіпкерлерінің өндірістеріне кетуі кездейсоқ үрдіс емес еді, ол жергілікті байлар мен феодалдардың қанауының күшеюінің салдары болды. Бұл, әрине, Қазақстанның Ресейге қосылуы қазақ еңбекшілерін қанаудың барлық түрлерінен құтқарды деген сөз емес. Патшалық өзінің отарлау мақсатын көздей отырып, халықты қанауды жойған жоқ, керісінше, оны күшейтті. Бірақ ол қазақ қоғамына тән патриархалды-феодалдық қанаудың сақталған ескі түрін емес, бұрын белгісіз болған капиталистік қанаудың жаңа түрлерін енгізді. Орыс кәсіпкерлерінің қазақ еңбекшілерін қанауы және жалпылай алғанда, орыстардың билеуі қатал сипатты болғанмен, Далада орын алған жергілікті бай-шонжарлардың шексіз езгісіне қарағанда, сәл де болса шекаралары анық белгілі қанау түрі еді. Егерде кедей өз ауылында жасаған жұмысы үшін байдың қолына түскенін бергеніне қанағаттанса, кейін Ресей жағынан қанаудың жаңа түрінің енуіне байланысты, ол өз еңбегі үшін үздіксіз ақысын алып тұрды. Ол қанша аз болса да, әйтеуір, үздіксіз төлем түрі еді. Төлемақыға қанағаттанбаған жұмысшының басқа кәсіпкерге жұмысқа ауысуға немесе өз ауылына кетіп қалуына еркі болды. Жеке бас тәуелдігінің басыбайлық жағдайы және тікелей сыртқы экономикалық күштеу әлсіреді. Феодал-шонжар сословиесі деспотизмінің дамуына кедергі қоюы, бізге мәлім, халықтың жағдайын жеңілдетті. Бірақ халық өзінің сауатсыздығы мен жалтақтығына орай, патриархалды-феодалдық қанаудың қатты түйінінің босауын қазақ Даласына орыс ықпалының кіру нәтижесінде екендігін толық біле алмады.

Бұл өз ретінде ағартушылардың назарынан тыс қалмады. Олар Қазақстанның Ресейге қосылуы феодал-бай ақсүйектер қауымының шектелмеген саяси билігін әлсірететіндігін түсіне отырып, бар күшімен оны қолдауға тырысты. Олардың ойы бойынша, қазақтардың Ресей азаматтығына өтуінің аяқталуына орай, Ресей үкіметі өздерінің мүддесі үшін қазақ қанаушыларының "еркінше басқару мен зорлық-зомбылығына тоқтау қойып", сонымен қатар, "олардың ештеңенің иесі емес екендігін, нағыз иенің шенеуніктер екендігін және үкіметке сұлтандар емес, халық керек екендігін сездіреді" деп білді437.

Іс жүзінде қарауындағы халқының үстінен шектеусіз деспоттық билік жүргізген сұлтандар мен басқа да қанаушыларды шығыстық қожалардан үкіметтік шенеуніктерге айналдыру үшін табанды күрес жүргізген ағартушылар оларды Ресей мемлекетінің заңдарына бағындыруды ойлады, сөйтіп, олардың қазақ кедейлеріне деген қатынастарын өзгертуге мәжбүрлегісі келді. Ш.Уәлиханов жергілікті сұлтандар мен байларға "өздерінің бұрынғы құлдарына" адам ретінде қарауды және жалақы төлеуді жайдан жай талап еткен жоқ. Олай етпегенде оларға қарсы Ресей мемлекетінің заңдарын қолданатындығын айтып қорқытты438.

Айтылғандардың барлығы қазақ ағартушыларының қазақтардың Ресей бодандығына толығымен өту үшін жүйелі ойластырылған күресі барысында халықтың ғасырлық үміті мсн еркіндік пен бақыт туралы армандарының бейнесі болып табылатын халық мүддесіне сүйенгендігінің сенімді дәлелі болады. Халықтың сауатсыздығы мен жалтақтығы, оның күштерінің бытыраңқылығы, ұйымшылдықтың болмауы және енжарлығы ағартушылардың "жоғары" жоққа, яғни өркениетті Ресей үкіметіне мойынсұнуына мәжбүр етті. Бұл олардың либералдық қиялдарынан шыққан жоқ, олардың қалыптасқан жағдайды жақсы, дұрыс бағалап, парасатты және шынайы жолдар арқылы күрделі саяси мәселені шешу керектігімен шартталды.

XIX ғасырдың ортасындағы Қазақстан жағдайында халықты ғасырлық феодалдық қанаудан босатуға және қоғамның саяси жүйесін түбегейлі өзгертуге мүмкіндігі бар қоғамдық күштердің болмауы, ағартушылардың халық ауыртпалығын жеңілдету үшін дамыған Ресейдің көмегіне сүйену ынталары тарихи тұрғыдан ақтап алуға болатын әрекет еді. Әрине, дәл осындай жолмен қазақ қоғамындағы патриархалды-феодалдық қатынасты толығымен жоюға болады деуге келмейді, себебі патшалық бұл мәселеге мүдделі болмады. Бірақ, шынымен де, орыс ықпалының қарқынды енуі феодалдық қанаудың ғасырлық негізін шайқалтты.

Сонымен, кез келген жолдар арқылы езілген халықты шығыстық деспоттың шынайы жабайы, орта ғасырлардағыдай тонаушылық түрінен құтқаруға ұмтылу – ағартушылардың Қазақстанды Ресейге қосу үшін тынымсыз түрде жүргізген күресі барысында басшылыққа алған негізгі мақсаты болды.

Олардың осы жолға түсудегі маңызды себептердің бірі – Ресеймен салыстырғанда Қазақстанның артта қалуын мойындау, орыс өркениетіне жоғары баға беру және оның қазақ халқының дамуында үлкен маңызы бар екенін түсіну, орыс қоғамының прогрессивті күштері реакцияшыл күштерді жеңетіндігін терең түсіну болып табылады. Ағартушылар өздерінің көптеген туындыларында қазақ халқының артта қалуы, нақты алғанда, шаруашылық өмірінің төменгі деңгейде дамуынан да көрініс алады деп атап айтқан.

Абай Құнанбаев қазақтардың кенжелеп қалуы мен өмірдің барлық кемшіліктерін байлардың мал шаруашылығындағы шарасыздығымен, жалқаулығымен де байланыстырды. "Бұл кемшіліктер адамдардың көп мал табамын деп қана қам жеуінде, -деп жазды ол, - әрі сол арқылы өзіне қоршаған ортасынан құрмет талап етуінде. Егер олар егін шаруашылығымен, саудамен айналысса, ғылымға және өнерге ұмтылса, онда бұндай жағдай болмас еді"439. Ш.Уәлиханов та көшпелі мал шаруашылығының адам еңбегін көп қажет етпейтін, шаруашылықтың ең қарабайыр түрі деп санады. "Қырғыздарда, - деп жазды ол, - мал қысы-жазы далада жүреді және қыста да, жазда да тамақты өздері жайылымнан табады.

Бұндай жағдайда табиғаттың қол астына берілген осы бір кәсіп көп жағдайда ауа-райына тәуелді болады және жердің сапасына байланысты болмақ. Бұл жерде адам енжар рол ойнайды (астын сызған мен - О.С,); адам мал желге қарсы жүрмес үшін және жыртқыш аңды қуу үшін ғана керек"440.

Бұндай шаруашылық өндіріс оның бұдан да дамыған жаңа түрінің пайда болуына ықпал ете алмайтыны өзінен-өзі белгілі. Осы үшін қазақ ағартушылары ерекше қапаланды.

Олардың көзқарастары бойынша, қазақ қоғамының артта қалуын көрсететін екінші белгі -халықтың енжарлығы, күнделікті саяси сұрақтарға немқұрайлы қарауы және белсене қатыспауы болды. Олар "халық енжар" деп бірнеше рет жазды. Ш.Уәлиханов өзінің "Сот реформасы туралы хатында": жете түсініп, өзін-өзі қорғаудың болмауы және халықтың әр жағдайдағы енжарлығы оның дамымағандығынан болады", - деп жазды441.

Ақырында, ағартушылардың ойынша қазақ халқының артта қалуының басқа да себептерінің барлығын бір өзі анықтайтын ең маңызды кемшілігі –халықтың түк білместігі, оның мәдениетінің төмен деңгейде екендігі, онда өркениеттіліктің ең қарапайым атрибуттарының да жоқтығы болды.

Осылардың барлығы жиналып, қазақ қоғамы "төменгі деңгейде" әрі "біздің қоғамдық дамудың түрі... әлі де табиғи сатыдан аспаған" деп442 қорытынды жасауға негіз болады.

Бірақ қазақ халқының қоғамдық өмірінің артта қалуын мойындай тұра, олар қазақ халқының өркениетті дамуға икемі бар екендігіне бір сәт те болса күмән келтірмеді. Керісінше, олар қазақтардың болашақта қоғамдық прогреске еш күмәнсіз үміт ұялататынын бірнеше рет толық сенімділікпен тұжырымдады. "Ресей империясының құрамына кіретін барлық бұратана тайпалардың ішінде, - деп дәлелдеді Ш.Уәлиханов, — саны жағынан, байлығы жағынан, болашақта дамуға үміт арттыруы жағынан біз -қырғыздар бірінші орында тұрмыз"443. Басқа бір тұста ол нақты түрде қазақтар "өздерін ортақ отаны тарапынан орыстардың бауыры деп санайды және орыс азаматтығын еркін қабыл алды" және де олар "азаматтық дамуға күмәнсіз үміт беретін"444 халықтардың қатарына жатады деп мәлімдеді.

Демек, қазақ ағартушыларының пікірі бойынша, бар мәселе қазақтардың қоғамдық прогреске икемі бар әлде жоқтығында емес, сол прогреске жетудің дұрыс жолдарын табуда. Осы сұраққа тынымсыз жауап іздеу оларды артта қалған халық өзінің дамуы үшін және барлық адамзаттың дамуы үшін, өркениетті халықтардың мәдениетінен үлгі алу керек деген қорытындыға алып келді. Қазақстанда қалыптасқан сол кездегі нақты тарихы жағдайда ағартушылар тез арада алдыңғы қатарлы орыс ғылымы мен мәдениетін игеруге және сол арқылы әлемдік өркениеттің таусылмас байлығына жол табуға табанды түрде шақырды.

Сол кездегі замандастары былай деп еске алады, Уәлиханов "батыс өркениетін жоғары бағалай білді"445. Ол "мәдени өмірдің жағдайын жоғары бағалады" деп 1895 жылы 8 мамырдағы "Қырғыз даласы газетінің" 18 нөмірінде көрсетілді. Дәл осы жайды өздерінің естеліктері мен мақалаларында оның жақын достары Г.Н.Потанин, П.П.Семенов-Тян-Шанский, Н.М.Ядринцев, А.Панин және т.б. ерекше атап жазды.

Атақты қазақ ағартушысы Ыбырай Алтынсарин "қырғыздардың жас ұрпағы орыс тілі мен сауатына мәдениет пен білімінің жалғыз тілі ретінде қарайтын және оған құмарланып орыс дәстүрінде дами алатын"446 уақыт туралы шын жүректен армандады. Осы арманды іске асыру үшін Ы.Алтынсарин тәжірибелік маңызды нақты қадамдар да жасаған болатын. Отаршылық биліктің кедергілері мен жергілікті ескішілдіктің сарқыншақтары мен соқыр сенімдерін жеңе отырып, ол белсенді әрекеттер жасап, қазақ даласында қазақ балалары үшін бірнеше мектептердің негізін қалады. Оның табандылығы мен жігерлілігінің арқасында мектептерде балалар өз ана тілінде түрлі пәндерді өтумен бірге, орысша сауатын да ашты.





Қазақтың ұлы ақын-ағартушысы Абай Құнанбаев, Ш.Уәлиханов және Ы.Алтынсарин сияқты, өз халқының арасында алдыңғы қатарлы орыс мәдениетінің жалынды уағыздаушысы болды. Ол И.А. Крылов, А.С. Пушкин, М.Ю. Лермонтов шығармаларының тұңғыш аудармашысы да болған еді. Қазақстанда феодалдық-монархиялық идеологияның билік ету жағдайында, самодержавиеге қарсы өшпенділік орысқа қатысты заттың барлығына таралып тұрғанда, бұл өшпенділікті ұлтшылдар өз пайдасына асырып, өз мақсатына пайдаланғысы келген кезде Абай батыл түрде өз халқын орыс мәдениетінен нәр алуға шақырады. "Орыс ғылымы мен мәдениеті", - деп жазды ол, - әлемді түсінудің кілті және оны қабылдай отырып, біздің халықтың өмірін жеңілдетуге болатын еді. Мысалы, біз өмірге қажетті заттарды табудың әділ жолдарын танып, осы жолға балаларды да үйрететін едік"447.

Сонымен, қазақ ағартушылары қазақ халқының орыстармен достығын жүйелі жақтаушылар мен қазақ даласына орыстың алдыңғы қатарлы мәдениеті мен ғылымын жалынды уағыздаушылар болды.

Қазақ халқының алдыңғы қатарлы Ресей мәдениетіне араласуы үшін күресе отырып, ағартушылар, жалпылай алғанда, орыстың қоғамдық өмірін керемет қиялдағыдай ғажап еді деуге бейім емес-тін. Олар Ресейдің ішкі қайшылықтары туралы хабардар болды және де демократиялық қозғалыстың азғантай болса да көрінісіне лезде қатал реакция, жауап беру, кез келген прогрессивті ойларды тұншықтыру сияқты патшаның кертартпалық рөлін жақсы білді. Замандастарының келтірген тура мағлұматтары бойынша, Ш.Уәлиханов, мысалы, "Ресейді шын жақсы көрді, оның кемшілігін көрді және мықты адамдармен бірігіп оның жаңаруын қалады"448. Патшалық самодержавиелік-крепостниктік құрылыстың кемшіліктерін жете білу артықшылығы ғана ағартушылардың прогрессивті Руське, орыстың қоғамдық өмірінің жаңаруы үшін жалынды жауынгерлік танытып отырған Руське бағыт алуға итермеледі.

XIX ғасырдың ортасында Қазақстанда қалыптасқан нақты тарихи жағдайда патшалық самодержавиенің жағымсыз жақтары оның ұлтты отарлау саясатында, жергілікті жерлердегі патша әкімшілігінің реакцияшыл өкілдерінің тонаушылық әрекеттерінен көрініс тапты. Қазақстанға дендей енуді іске асыра отырып, патшалық оның территориясында өзінің шекараларын бекіте түсті. Патшалық қазақ халқының өмірі мен тұрмысының жақсаруы үшін және оның қоғамдық прогреске қол жеткізуі үшін қам жеген жоқ. Керісінше, отаршылдық тонау мен өзінің Шығыстағы саяси беделін нығайту мақсатында, патшалық қазақтардың орыс бодандығына кіруін өз мүдделері үшін пайдалануға тырысты. Патшаның далаға жіберген жоғарғы дәрежедегі шенеуніктері қазақтың қоғамдық өмірінің дамуын қолдан тоқтауға тырысты, қазақ халқының орыстармен достауына кедергі жасап, қазақтардың бұрынғы сауатсыздығын және артта қалуын сол күйінде сақтап қалғысы келді. Орынбор өлкесінің көрнекті шенеунігі тәкаппарлықпен ашық түрде былай деп мәлімдеді: "Қырғыздарды еуропалық халықтардың жетіп отырған дәрежесіне дейін көтеріп, оларды сауаттандырамыз деген филантроптардың гиперболалық тілектерімен мен желікпеймін. Мен қырғыздардың өмір бойы бақташы болып көшіп жүруін, олардың ешқашанда егін екпеуін және олар тек қана біздің нанды жеп, біздің дөрекі сукне матамызды жәнеРесейдің басқа да тұрпайы бұйымдарын пайдаланғандығына мәз болуын тілейтін едім"449.

Патша үкіметінің жоғарғы деңгейдегі шенеуніктері арасында бұндай көзқарас кеңінен тарағандығы белгілі, Орынбор шекара комиссиясының төрағасы Ладыженский мойындағандай, Азия комитетінің төрағасының пікірі "бір ғана ойға қадалған. Ол – Орданы үкіметтік жалпы жүйеге жібермеу және сауатсыздықтың қара түнек күйінде тырп етпестей ұстап отыру – сонда соқыр әрі дауысы жоқ еріксіз қырғыз халқының ежелгі ғасырлардан бері келе жатқан жабайы қарапайымдылығына сүйенуді әдетке айналдырған бағытқа ыңғайлы күйде қалу жеткілікті"450.

Ресейдің ықпалды таптарының өкілдерінің қазақтарға деген бұндай қатынасы қазақ ағартушылары тарапынан наразылық туғызды және олар отарлаушыларды қатал сынға алды. Олар, шын мәнінде, Қазақстандағы патша әкімшілігінің шенеуніктерінің тонау әрекеттерін қатты сынады. Мысалы, Ш.Уәлихановтың "Сот реформасы туралы жазбалары" деген мақаласында, Ф.М.Достоевскийге, А.Н.Майковқа, К.К.Гутковскийге және т.б. жазған хаттары, жұмыс нұсқасындағы еңбектерінде Қазақстандағы патша үкіметінің шенеуніктері қазақ халқының артта қалуы мен сауатсыздығын пайдаланып, ауқымды байлық жинағандарын көрсетіп жазады. Ш.Уәлихановтың пікірі бойынша, "рулық тұрмыс заңы" қазақтардың "табиғи" даму кезеңін жақсы көрсетеді, "ол тек қана, -деп жазды Ш.Уәлиханов, - бай қырғыздардың мансапқұмарлығын қанағаттандыруғажәне лай суда балықты жақсы ұстай білетін орыс шенеуніктерінің баюына қызмет етті"451.Ф.М.Достоевскийге жазған бір хатында ол өзінің шынайы тапқырлығымен және айқын көрініп тұрған жек көрушілік сезімімен губернаторлық хатшы, туған жері Мюнхенді тастап, аты "сһен"-мен аяқталатын қарындасымен бірге тәуелсіз Татариядағы қырғыздарды алдап, олардың ақшасына әйеліне арнап "цитрондық лентасы бар померанцтық көйлек тіктіргісі" келетін бавар немісі туралы жазады.

Қазақстандағы отаршылдық үкіметтің жоғарғы дәрежедегі шенеуніктері жеке бас пайдасы үшін бір-бірімен үздіксіз қырқысып, бір-бірлерінің артынан жағымсыз сөздер айтты және әрқайсысын тек өз шаруасын бітіруге тырысты. Осының нәтижесінде өлкеде тәртіпсіздік, озбырлық және шенеуніктердің өз білгенін істеуі кең етек алып, онсыз да қазақ еңбеккерлерінің қиын жағдайын ауырлата түсті.

Зардап шеккен халықтың ауыр тағдырын жеңілдету жолдарын табу үшін шын ниетімен қам жеген Ш.Уәлиханов Ресейдің прогрессивті адамдарына үндеу тастап, күреске көмектесуін сұрады және олардан қолдау іздеді. Ш.Уәлиханов қатты ашу-ызамен әлгідердің алдында қазақ даласына орныққан орыс қанаушыларының халық байлығын бөлу үшін өзара күресін және олардың шексіз сараңдықтарын, еңбекшілер арасында шексіз пайда табу ниеттерін ашық көрсетіп, 1864 жылдың наурызында К.К.Гутковскийге былай деп жазады: "Облыстық басқарма мен канцелярия өзара соғысуда. Канцелярия жағынан жауынгер болып Крохолев шықты және қырғыздардың ақшасын өзіне алды, басқаруға ешкім аяқ баспайды. Ивашкевич ашулы және Майделді азғыруда, бірақ тікелей әрекет етуге батылы жетпейді, дегенмен де клуб ішінде ұрысып-керісуде.

Барлығы да жаңа тәртіпті күтуде және жартылай патшашылдық күйді пайдалануда. Ашық әрі сұмдық алады, жұмыстан кетті деп бүгін жазады, ертең ақшаны алып, шешімді жояды және де тағы сол сияқтылар"452.

Қазақ халқын тонауда ерекше қаталдық көрсеткен патша генералы Дюгамель мен облыстық басқарманың хатшысы, бавар немісі Кюри болды. Олар бетсіз және ой-шайға қарамай халықты тонап, өздеріне үлкен байлық жасап алды.

Ш.Уәлиханов осындай адамдардың қазақ кедейлерін қандай күйге жеткізетіндігін жақсы түсінді. Сондықтан да Шоқан олардың сұғанақ іс-әрекетінен халықты қорғауға шықты, ол отаршылдық әкімшілікке әділ әрі қазақтарға дұрыс көзқарастағы адамдардың тағайындалуына үнемі қамқорлық көрсетті әрі халықты Дюгамель, Кюри және солардың серіктестері сияқты реакцияшыл, есерсоқ шенеуніктерден құтқару үшін табанды күресті. Өзінің К.К. Гутковскийге жазған бір хатында ол: "Кюриді бізден қашан алып кетеді? Одан құтылудың жолын көрсетіңдер. Жоғары мәртебеліге сұраныс беру керек пе? Сіз бұл жағдайды реттей аласыз ба?" деген. Сонда біз сізге ескерткіш орнатып: "Өздерін құтқарған Карл Гутковскийге риза қырғыздардан"453 деп жазып қоямыз дейді.

Бұлардың барлығы қазақ ағартушыларының отаршылдық қанаушылардың жауы екендігінің дәлелі болып табылады. Патшалық отаршылдықшенеуніктерінің халықты тонауы қазақ пен орыс халқының арасындағы достық қатынасына кедергі келтіретінін және халыққа Ресей үкіметінің пайдалы іс-шараларының дала өміріне жетуіне тосқауыл болар деп әділ тұжырымдады. "Орыс шенеуніктерінің әрбір әрекетінен, - деп жазды Ш.Уәлиханов, - қырғыздар тек қана зұлымдық көреді, өздерінің еркіндіктері мен бостандықтарына қол сұғуды көреді және ол түсінікті де, себебі қырғыздар орыстың басшылығы туралы жергілікті заседательдердің әрекетіне қарай жорамалдайды"454.

Отарлық әкімшілік шенеуніктерінің тонаушылық әрекеттерін әшкерелей отырып, қазақ ағартушылары патшалық өкіметтің саясатын тұтасымен сынға алып, ұлт-азаттық позициясына мығым бола алмады. Олардың достарына жазған хаттары мен жеке туындыларына қарағанда, ағартушылар даладағы әділетсіздік пен жүгенсіздік әкімшіліктің жеке кейбір дарынсыз өкілдерінің кесірінен болды деп ойлаған көрінеді. Ш.Уәлихановтың халыққа жеккөрінішті реакцияшыл шенеуніктерді ауыстыру үшін бірнеше рет әрекет жасауын осымен ғана түсіндіруге болады. 1863 жылдың 1 қаңтарында К.К.Гутковскийге жазған хатының поскриптумында Ш.Уәлиханов былай деп жазады: "Бүгін 1-і екенін ұмытып кетіппін. Жаңа жылыңызбен, жаңа бақытыңызбен! Құдай қолдап, ескі жыл Сатурн сияқты өз балаларын – Дюгамельдіжәне т.б. жұтып қойсын, және ұйықтамайтын, парасатты жаңа әкімшілікті берсін"455.Ш.Уәлиханов мәселенің "ұйқыбас әкімшілікті" "салауатты басшыларға" ауыстыруда еместігін анық түсінбеген сияқты, себебі өмірде бар самодержавиелік басыбайлық жүйесінің сақталуы жағдайында жай ғана орын ауыстырулар өлкедегі жалпы жағдайды түбегейлі өзгертпес еді. Сонымен қатар, ол патша үкіметінің Қазақстанда жүргізіп жатқан өзгерістерінің мәнін түсінбегендей. Ол бұл өзгерістердің прогрессивті рөл ойнау керектігі туралы әділ тұжырымдады. Бірақ, сонымен қатар, өзгерістің дұрыс мағынасын асыра бағалауға бейімділігі болды және оның таптық мәнін дұрыс ұқпаған секілді. Ресей үкіметінің қазақ даласындағы кейбір шараларына қарсы болып, оның қазақтарға зиян екенін ашып көрсетті және жалпы царизмге емес, ол оның кейбір өкілдеріне кінә артты.

Ресейдің өзіндегі реформалардан кейінгі кезеңде, яғни әлеуметтік-экономикалық салалардың барлық жақтарында да азды-көпті өзгерістер болып тұрғанда, оның өзінің туған өлкесінде де жағдайдың жақсаруы туралы үмітте болды. 1864 жылы 14 желтоқсанда ол Г.А. Колпаковскийге былай деп жазды: "Қазіргі уақытта үздіксіз реформалар мен өзгерістердің жүру барысында қырғыз даласы ұмыт қалады деп ойлауға негіз жоқ"456. Шынымен де, Ресейдің ішінде жүргізілген жаңа өзгерістерді Ресей үкіметі Қазақстанда да іске асыруды көздеген еді. Жеке алғанда, Қазақстанның ұлттық дербестігінің сарқыншағы – қазақ халқының билер сотын өзгертуге дайындық жүрді. Осыған орай, қазақ даласына, билер сотын Ресейдің халық сотымен ауыстыру мүмкіндігін зерттеу мақсатында патша комиссиясы аттандырылды. Оның жұмысы ауызша сауалнамаға негізделеді және де патша үкіметі мен қазақ қанаушы таптардың мүддесіне толығымен бағындырылады.

Сот реформасын дайындауға Ш.Уәлиханов та тікелей қатысты. Бірақ оның әрекеті патша әкімшілігі мен қазақ ақсүйектерінің істеріне қарама-қарсы келді. Ш.Уәлихановтың еңбегінің нәтижесінде "Сот реформасы туралы жазба" деген керемет туынды дүниеге келді. Бұл туындыда ол үкіметтік комиссияның жұмыс жасау әдістерін қатты сынға алды, себебі олар қазақ халқының ұлттық ерекшеліктері мен даму деңгейін елемей, халық пікірімен санаспай, өз тұжырымдарында тек қана даланың жоғарғы аристократиясының пікіріне сүйенеді. Комиссия жұмысының негізі болып табылатын әдістерінің жамандығы мен жарамсыздығын Ш.Уәлиханов фактілермен дәлелдеп, ашып көрсетті, яғни ауызша сауалнаманың сауатсыздық жайлаған және басылып, жалтақ болып қалған халықтың шынайы мүддесі туралы дұрыс көрініс беруі мүмкін еместігін көрсетті. Билеуші таптың пікірлерін қазақ ағартушысының талабы бойынша, есепке алудың қажеті жоқ, себебі реформа жеке сословиенің пайдасы үшін емес, жалпы ұлттың пайдасы үшін жасалып отыр ғой. "Сұлтандардың және билердің пікірі аз құрметке лайық, - деп жазды ол, - өйткені бүтіндей ұлттың мүддесі, әділдікке орай, жеке сословиенің пайдасынан да артық көріну керек"457. Ол батыл түрде: "Қоғамда артықшылығы бар таптардың пікірлерін, халық қажеттілігінің керісінше бейнесі ретінде қарастыру керек, себебі жоғарғы өркениетті қоғамдардың өзінде де олар көп жағдайларда көпшіліктің мүддесіне қайшы келеді"458.

Бай-феодалдардың билерді сайлауды формалды сайлауға бағындыру әрекетіне орай қазақ ағартушыларының үрейленуі орынды болды. Бұл сайлау олардың қолында әр түрлі келісімдер арқылы мансапқұмарлық мақсатқа жету және халықты қанау құралына айналып кетуі мүмкін деген қорқыныштар негізсіз емес еді. Ол осыған орай былай деп тікелей жазды: "Егер де қырғыз шенеуніктері мен қалың жылқы табындары иелерінің мансапқұмарлықтарына сүйенсек, билерді сайлау формалды сайлауға бағындырылады, бұл өз алдына даладағы сот төрелерінің ақшалай келісімдер және де т.б. істер арқылы табын-табын жылқылары бар байлар мен бай саудагерлердің қолына өтеді..."459.

Осындайдан құтылу үшін Ш.Уәлиханов орыс үкіметіне "қазіргі уақытқа дейін жеткен қазақ халқының билер сотын бұрынғы күйде сақтап қалуын ұсынады, яғни сотқа жүгінген қырғыздың сотты істерде renomme-ci бар кез келген адамға жүгінуге құқығы бар, тура біздегі сияқты, ауру адам медициналық беделі бар адамға баратын болса, сол сияқты болмақ. Сотталушы атақты қорғаушыларға (адвокаттарға) жүгінеді"460.

Ресми сайлауға келсек, Ш.Уәлихановтың пікірінше, "жоғары талаптарды ешқашан қанағаттандыра алмайды", себебі, ол әрі қарай былай деп жазады "сайланған шенеунік болып алғаннан соң, олар (яғни билер – О.С.) біздің басшыларға ұқсап кететін болады, олар барлығынан пара алады және барлығына өзі де пара береді"461.

Сонымен, қазақ ағартушылары Ресей үкіметінің даладағы әрекеттерін сыни тұрғыдан бағалады және Қазақстанда дайындалған шараларға өз қарсылықтарын білдіріп отырды. Царизмнің Қазақстандағы халықтың қажеттіліктерін елемегендігін ерекше шенеп, олардың қазақ аристократиясының мүддесімен – "табын иелерімен, саудагерлермен, байлармен тығыз да әpi тікелей байланыста болғандығын жасқанбай әрі жан-жақты әшкереледі. Батыл қимылдары арқылы олар халықтың даму деңгейіне сай келмейтін және халықтың қажеттілігін қанағаттандыра алмайтын өзгерістерге қарсы тұрып, оларды түбегейлі өзгертуді және жоюды табанды түрде талап етті.

Ағартушылардың патша отарлық әкімшілігі шенеуніктерінің тонаушылық әрекеттерін сауаттылықпен және өжеттілікпен сынаудың үлкен тарихи маңызы болды. Ол қазақ және орыс қоғамының алдыңғы қатарлы топтарының патшалықтың реакцияшыл мәнін түсінуіне көмектесті, отарлау мен самодержавиеге қарсы күрестің өсуіне ықпал жасады.

Бірақ, царизмнің отарлық ұмтылысын қанша өткір сынаса да, Ресей үкіметінің Қазақстанға енгізгелі тұрған өзгерістерінің зияны мен орынсыздығын әшкерелесе де, ағартушылар, олардың ұлттық рсформалар мен өзгерістерінің таптық мәнін дұрыс түсінбеді. Толығымен алғанда, олар патшаның далаға дайындалған шараларының кемшіліктері Ресей үкіметі өкілдерінің халықтың қажетіне немқұрайлы қарап, бұрыс түсіндіруінен болады деген ойға келді. "Тек қана мән бермеудің арқасында, - деп жазды Ш.Уәлиханов, - бізге, яғни қырғыздарға мән бермеудің арқасында облыс басшылығының, бұрынғы облыстық басқарманың құрамында болған комитеттің әдетіне айналған алаңғасарлығының арқасында олар өздерінің жұмысында сұлтандардың, билердің және т.б. бай қырғыздардың пікірлерін сынға алмай, қабылдап, өздерінің салғырттығының салдарынан халыққа керек емес, зиянды қайта құрулар мен өзгерістерді өз жобаларында бекітіп отырды және дала ақсүйектерінің айтуынша, "қара" қырғыз халқы қабылдағысы келмеген өзгерістерді, артықшылығы бар қырғыз халқының таптары қабылдатуға қол жеткізді".462

Ш.Уәлиханов пен басқа да ағартушылардың түсінігі бойынша, үкімет қазақтардың қажеттіліктеріне ықыласпен қарағанда ғана қоғамның көптеген аномалиялары мен кемістіктерінен құтылуға болатын еді. Міне, сондықтан да болар, олар қайта құруларды жүзеге асыру үшін, Ресей үкіметінен қазақтардың қоғамдық жағдайын жете танып, әсіресе, олардың күнделікті өмірін тыңғылықты зерттеуді табанды түрде талап етті.

"... Біздің (яғни қазақтар - О.С.), - деп Ш.Уәлихановтың өз басы дәлелдеді, - ... орыстармен тарихи байланыс, тіпті қандық туыстығымыз да бар". " Адамдардың – деп жалғастырды ол, - азаматтық дамуына күмәнсіз үміт артатын миллиондаған адамдар тағдыры өздерін отандастық жағынан орыспыз деп санайды және орыс азаматтығын өз еркімен мойындаған адамдар шекспирлік болу немесе болмау сұрақтары сияқты сұрақтарға барып тірелгенде қалыптасқан сұрақтарды шешуде оларға аса көңіл бөліп, үлкен қамқорлыққа алған лайық сияқты. Өзіндік қорғануды жете түсінбейтін, дамымаған қоғамның болуы салдарынан, енжарлықтың болуы салдарынан, үкіметтің бізге арнайы назар аударуы әрі өте абай әрекеттенуі тиіс"463.

Ш.Уәлиханов жергілікті отарлаушы биліктің өкілдеріне бағытталған "Даладағы мұсылмандық туралы" деген мақаласында: "Біз не де болса татар кезеңінен айналып өтуіміз керек (яғни ортағасырлық артта қалу мен мұсылмандық діннің билік еткен кезеңі – О.С.) және де бұл орайда үкімет бізге көмектесуі керек. Біз үшін суға батушыларды құтқару қандай міндет болса, оларға да сондай міндет болып табылады", - деп мәлімдеді464.

Дала әp түрлі кайта құру шараларын өткізуге дайын емес еді. Ағартушылар отарлаушы әкімшіліктің қазақтардың сұранысы мен қажеттіліктеріне ықыласпен қарауға қол жеткізуге тырысты, олар білімді және өркениетті орыс сияқты халқы бар үкіметтің өзінің әрекеттерінде қамқорлықты қажет ететін елдердің прогрессивті дамуынан өзге мақсаттарды көздемейтініне шын жүректен сенді. Бұл сенім олардың Қазақстандағы патша үкіметінің өкілдеріне әр түрлі сұраныстар жіберіп отыруға түрткі болды. Амал не, халық өмірін жақсарту үшін күрестің мұндай түрі қазақтардың қоғамдық-саяси құрылысының мәнді өзгерістеріне қол жеткізсек деген үмітінің ақталмауына алып келді.

Сонымен, қазақ ағартушылығының ерекше белгісі –оны феодалдық құрылыс дағдарысының өнімі ретінде емес, ол қазақ даласының Ресейге қосылу салдарының идеялық бейнесі ретінде көрінуі.

Өзіндік идеялық мазмұны жағынан еуропалық және ресейлік ағартушылықтан ерекшелігі, ол нашар дамыған халықтың ғасырлар бойы артта қалу мәселелерін шешудің теориялық жақтарын қарастырды. Қазақ ағартушылары XIX ғасырдың екінші жартысындағы Қазақстан жағдайында қазақтарды әлеуметтік-экономикалық және мәдени дамуға итермелеудің жалғыз мүмкіндігі – орыс өркениетімен қоян-қолтық араласу деп тұжырымдады және де кез келген соған дәнекер болып, көмек көрсетуге тырысты.

Ағартушылық дәуірдегі болашақ қоғамдық құрылыс мәселесіне байланысты қазақ ойшылдарының идеалы батыс ағартушылары өкілдерінің идеалымен сай келмеді. Батыс ағартушылары өз сенімдеріне қарамастан қоғамының сұранысына жауап беретін буржуазиялық құрылысты объективті идеализацияласа, қазақ ағартушылары барлық мүшелері сауаттандырылған, толық еркіндік пен әділдік және адамдардың өз елінің саяси өміріне толық араласуын қамтамасыз еткен, білімге негізделген қоғам және демократиялық тәртіп орнату үшін күресті.

Ақырында, қазақ ағартушыларының батыстық ағартушылардан айырмашылығы қанауды қатаң сынға алды. Бұл орайда Қазақстанның ағартушылары әлемдік ағартушылық ойдың дамуына теңдесі жоқ үлес қосты.

Казахская философия XV-начало XIX вв.

Алматы, 1996. - С. 198-213.

СӨЗДЕР ТУРАЛЫ СӨЗДЕР

Ғарифолла ЕСІМ

ОЙЫМА КЕЛГЕН НӘРСЕЛЕР НЕМЕСЕ СӨЗ БАСЫ

(Бірінші сөз)

Бірінші сөз мазмұны жағынан өзге "сөздерге"' алғы сөз, кіріспе ретінде жазылған. Сөзді ықылас сала оқыған адам екі ұдай сезімде қалуы ықтимал. Бір жағынан бірталай өмірін алысып, жұлысып, айтысып, тартысып әурешілікті көре-көре өткізген, өміріне наласы бар, қажыған, жалыққан, атқарған ісінің баянсыздығын көріп, ендігі алда қалған күндерге дәрменсіздік білдірген, уайым дертіне ұшыраған адамды көресің, екінші жағынан осы басынан өткізген тұрлаусыз істерден философиялық мәнде ақыл қорытқан данамен жүздесеміз.

Абай өз заманының адамы, атқарған негізгі қарекеттерінің басты-бастыларына өлеңдері мен қара сөздерінде талдау жасаған. Олар: ел бағу, мал бағу, ғылым бағу, дін бағу және бала бағу. Ел бағудан түңіліп, мал бағу қолынан келмейтінін айта келіп, неліктен ғылым бағу мүмкін еместігіне нақтылы дәлелдер келтіреді. Өз ортасында ғылым сөзін сөйлейтін адам жоқ, олай болса білмегенді кімнен сұрайсың, білгенің кімге дәрі? Жағдай осылай болған соң ғылымның өзі жан азабы. Сопылық қылып дін бағу үшін Абай тыныштық керек дейді. Не көңіліңде, не көрген күніңде тыныштық жоқ, қайдағы дін бағу, қайдағы сопылық деген ой айтады. Сопылық туралы Абай отыз сегізінші сөзінде тоқталады. Алайда, бұл сөзінде дін туралы, сопылық хақында ойын толық ашпаған. Дін бағу үшін тыныштық керек дейді ақын. Ал анығында елге тыныштық әкелетін рухани күштің бірі дін емес ие? Сөзде бұл мәселе көмескі. Бала баға алмайтындығы туралы дәлелі анық.

Балаларыма ілгері өмірінің, білімінің пайдасын көрерлік орын тапқаным жоқ, қайда бар, не қыл дерімді біле алмай отырмын, не бол деп бағам, - дейді Абай. Осы ойларға терең үңілсек, ақынның өмірден түңілуі емес, адамға оның характеріне, өміріне кеңістік бола алмай тар қапасқа айналған қоғамдық болмысқа наразылықты аңғарамыз. Осы наразылықтан ақын мына тоқтамға келеді: "ақыры ойладым: осы ойыма келген нәрселерді қағазға жаза берейін, ақ қағаз бен қара сияны ермек қылайын, кімде-кім ішінен керекті сөз тапса, жазып алсын, я оқысын, керегі жоқ десе, өз сөзім өзімдікі дедім де, ақыры осыған байладым, енді мұнан басқа ешбір жұмысым жоқ".

Абай ойына келген нәрселерін еркін айту үшін, өзі арнайы жанр ойлап тапқан. Ол сөз жанры. Ақынның қара сөздері нағыз еркін ойдың жанры. Мұнда ешқандай бір дәстүрге, тәсілге бағынушылық жоқ. Ой еркін айтылған, мазмұн өзіне лайықты форма тапқан. Көптеген философтар ойларын формаға бағындырып немесе жүйе құрып әуре болғанын білеміз. Абай болса ондай істермен айналыспаған, өзінің айтқысы келген ойларын еркін білдірген. Абай ашқан "сөз" жанры өкінішке орай қазақ мәдениетінде өріс алмады. Сірә, оған кінәлі, Шәкәрім тілімен айтсақ, "нақтылы ойдың" заманы болса керек. Адам өз ойындағысын айтқаны үшін кінәлі болған заманда, әрине сөз жанрының өрістеуі, Абай дәстүрін жалғастыруы мүмкін емес еді.

Абай дәстүрі, яғни сөз жанры бүгінде жаңғырып, жалғасуы керек, оған алғышарт бар. Қазіргі плюрализм деп жүргеніміз, кезінде Абай қолданған ойлау тәсілі. Қара сөздерді мұқият оқыған адам, ақынның кейбір тұста өзіне-өзі қайшы келетін тұстарын да аңғарады. Бұл шын мәнінде Абайдың өзіне-өзі қарсы шығуы емес, оның ойларының үзбей даму үстінде екендігінің айғағы. Жазған сайын ойы өрістей берген Абай кей сәттерде тұйыққа барып тіреліп, мәселенің шешуін оқырманға тастайды. Оқырманға сұрақ қояды. Бұл, оның ұрпақтарымен сырласуы. Өмірдің бар құбылысына Абай ешқашан дайын жауап беруге тырыспаған. Ол қиыншылықтар туралы, тұрмыс қайшылығы туралы айтқан. Оған Абайдың қырық бес қара сөзін оқып шыққан оқырманның көзі әбден жетер деген үміттемін.

ӨЗІҢДІ ӨЗГЕЛЕРДІҢ КӨЗІМЕН ТАНЫ

(Екінші сөз)

Бұл сөзде қазақтың өзі туралы түсінігі өзге халықтарға берген мінездемесінен аңғарылатынын Абай нақтылы дәлелдеп берген. Өзге халықтар хақында ел арасында тұрпайы, ақиқаттан алшақ түсініктердің кең таралуы қазақтардың өзін-өзі танырлық санасының төмендігінде. Біз әлемдегі ең тәуір халықпыз деу этноцентризмге әкелетін анайы түсінік. Абай осы санадағы қарадүрсіндіктен тазару жолын ұсынып отыр. Қазақтардың тәжікке, ноғайға, орысқа қарап, оларды мазақ, күлкіге айналдырғанын бала күнімде естуші едім, дейді ақын. "Сонда мен ойлаушы едім: ей, құдай-ай, бізден басқа халықтың бәрі антұрған, жаман келеді екен, ең тәуір халық біз екенбіз деп..." Енді қарап тұрсам – дейді Абай, - сарттың екпеген егіні жоқ, істемейтін кәсібі жоқ, орыстың да өнерін тез меңгеріп алған, өзара жауласуы жоқ, тіптен қазақтың өлісінің ахиреттігін, тірісінің киімін сол жеткізеді. Ал ноғайлар кедейлікке де шыдайды, солдаттыққа да шыдайды, молда, медресе ұстап, дін күту де соларда, еңбек етіп мал табудың жөнін солар біледі, тазалық та соларда. Біз құзғын тамағымыз үшін оларға біріміз жалшы, біріміз қош алушылармыз. "Орысқа айтар сөз де жоқ, біз (олардың) құлы, күңі қадарлы да жоқпыз". Ал сонда ең тәуір халықпыз деген мақтан қайда қалды. Абай бұл сөзді қазақ халқын кемсіту үшін емес, жанына, намысқа тигізе әдейі айтып отыр. Халықтың бойында жақсы қасиетті ешкім мансұқ етпек емес, ал жағымсыз қылықтарды айту одан арылудың тәсілі. Неге сарт сияқты егін екпеске, неге ноғай сияқты дін бақпасқа, сауда жасамасқа, неге орыс білімін алып, олармен терезені теңестірмеске. Абайды қажап отырған осы ойлар. Қазақ бұл халден құтылу үшін не істеу керек, алдымен өзіңе өзгелердің көзімен қара. Ондай дәрежеге көтерілу үшін шаруа қуып, өнер тауып, мал тауып зор болсаң, қорлықтан құтыласың. Тек сол жағдайда ғана өзге халықтар туралы қазақтардың да ұғымы өзгермек. Абай осы шағын сөзде ұлттық дамудың басты-басты бағыттарын таратқан. Ақынның осы идеялары күні бүгінге дейін іске толық аспай отырғанын мойындамасқа шама жоқ. Егер дер кезінде Абай насихатына құлаққойған қауым болғанда, отызыншы жылғы аштықтан қырылар ма едік. Сарт, татарлар дін аман қалғанда біздің халықтың тең жартысы қырғынға ұшырады. Абайдың "шаруа қылып мал тап, өнер тауып зор бол" дегені бүгінгі күннің өміршең талабы.

БИ ЕКЕУ БОЛСА, ДАУ ТӨРТЕУ БОЛАДЫ

(Үшінші сөз)

Бұл сөзде Абай билік туралы сөз қозғаған. Бас еркінен айырылған қазақ халқы ақын заманында азып-тоза бастаған болатын. Ертеректе хандары мен билері, батырлары мен жыраулары болған кезде адамдардың бір-біріне қаскүнемдігі, бақталастығы тағы басқа арам пиғылдыққа бастайтын мінездердің өсіп-өнуіне тарихи-әлеуметтік негіз жоқ еді. Кісілігі жоқ адамдар ұлы жиын мен кеңеске шақырмақ түгел, ауылдың алқа-қотан сұхбатына да қатыстырылмаған. Ол кезде әрбір қазақ халық қамына, оның мақсатына сай қызмет атқарған. Бүгінде халқымыздың тарихын бағдарлап отырсақ, қазақ жігіттері негізінен ат үстінде күн кешкен екен. Азаматтың басты қасиеті жауынгерлігінде болған. Кейін халқымыз Ресейге бодандыққа өткен соң, қазақтың жауынгер болып, ат жалын құшып, құстай ұшып, телегей-теңіз атамекенімізді қорғау қажеті күн тәртібінен түсті. Ұсақ тіршілік басталып, халқымыздың болмысында болмашы мінездер мен қылықтар өріс ала бастады. Ел басқаратын хан, ақыл айтушы би, жыраулардың қоғамдағы қызметі жойылды. Олардың орнын діні, тілі, түсінігі жат орыс шенеунігі басты. Қазаққа қалғаны болыстық, оның өзін Абайдың айтуынша, үш жылға ғана сайлады. Бірінші жыл "сені біз сайладық..." - деп елдің бұлданғанымен өтеді, екінші жылы кандидатпен аңдысумен, ал соңғы жылы сайлау жақындап, тағы болыс болсам деген тіршілікпен өтеді. Абай орыс патшасының осы 'бір "кесімді билігі" туралы ашына пікір айтқан. Жағдай осындай болғанда, болыстыққа орысша білімі бар адамды уезный начальникпен бірге военный губернатордың өзі тағайындағаны жөн дейді. Себебі итке тастаған сүйектей "болыстың" өзі тозып отырған халықтың арасындағы іріткі. Болыс болсам деп ағайындар жанжалдасып, партияласып әбден халықтың мазасын кетіретін пысықтарды көргенде Абай бұрынғы "Қасым ханның қасқа жолын, Есім ханның ескі жолын", Әз Тәукенің "Жеті жарғысын" білмек керек дейді. Әрине, Абай бұлардың бүгінгі өмірге келетінін алып, жарамсызын теріске шығарса деп армандай келіп, осыларды іске асыратын кісілердің жоқтығына қиналады.

Қазақ жайын жақсы білген адамдар: "Би екеу болса, дау төртеу болмақ" – деп айтыпты дейді Абай. Сондықтан би жұп болмай, тақ болуы керек. Яғни, билікке әр болыстан үш кісіні сайласа, бітімге келу ұзамас еді. Бұлай болғанның өзінде де қазақтар арасындағы дау-жанжалдың бітпейтінін Абай жаксы білген. Себебі, билік билерден өткен. Олардың орнын шала-шарпы орысшасы бар пысықтар басқан. Ел ішінде әділеттілік орнайтынынан үміті болмағандықтан, Абай болыстың жоғарғы жақтан бекітуін құп көрген. Одан ақын екі жағымды іс боларын айтады. Бірі, қазақ балалары білім алуға ұмтылар еді, ол да керекті, пайдалы іс. Екіншіден, тағайындалған болыс сайлаушыларға міндетті болмай, ұлықтарға міндетті болар еді. Мұны кейбіреулер Абайдың орыстың отаршылдық саяси жүйесін құптағаны деп те айтар. Ал, іс мәнісіне келсек, болыстыққа таласып босқа әуре-сарсаң болғанша, қазақтардың егін егіп, мал тауып, білім-ғылым жолына түскендері әлдеқайда пайдалы. Абай мәселені осылай қойған. Билік туралы Абай өзге сөздерінде де, өлеңдерінде де көп айтқан. Солардың бәрінің мәнісі айтылған пікірге саяды.

Абайдың бұл нақыл сөзінің мазмұны қазіргі көсемсөзге (публистика) жатады. Ақын болыстық қызметтің саяси-әлеуметтік негіздері хақында өз ойларын айтып, нақтылы ұсыныстар жасаған. Бірақ, ол заманда қазақ жайын ойлаған кім болды дейсіз. Орыс шенеуніктеріне қазақтардың болысқа таласуы, мінездерінің ұсақталып, азып-тозып, шапқылап келіп бір-біріне жала жауып, ұлыққа пара беруі өте пайдалы іс болатын. Осы көріністі Абай нақтылап қағазға түсірген.

"АДАМ... ЖЫЛАП ТУАДЫ, КЕЙІП ӨЛЕДІ"

(Төртінші сөз)

Адам әманда табиғаты тылсым, мәңгі жұмбақ болып қала берерлік құбылыс. Абай осы тылсым құдірет иесінің екі күйіне талдау берген. Олар Күлкі және Қайғы. Дүниеде күлмейтін не қайғыланбайтын жан бар ма? Бұл алма-кезек болатын көңіл күйлері емес пе?

Абайдың айтып отырғаны өзгеше мәселе. Өмірде күлкіге салынып қайғы ойламайтын: "қаңбақ жандар" болады, күлкіні біле білмейтін мұңды жандар болады. Абайдың пайымдауынша, күлкінің өзі мастық, ал әрбір мастың сөйлеген сөзі бас ауыртады. Күлкіге құштар жан шаруадан, яғни адал қарекетінен қалмақ. Уайым-қайғы ойлағыш адам о дүние шаруасына да, ахиретке де жинақырақ болады. Бірақ адамның күлмей үнемі қайғыда жүруі мүмкін емес. Ондай адам іш құса дертіне душар болмақ. Күлкі жауып өткен жаңбырдай көңіл күйін шайып өтеді. Күлкісіз тірлік жоқ. Абай осы мәселенің шешуін ұсынады.

Ақын надан адамның қылығына күлсең рақаттанып күлме, ыза болғаныңнан күл, оның өзі қайғы, жақсы жанның қылығына күлсең рақаттанып, жақсыдан ғибрат алдым деп күл дейді. Расында дүниеге жылап келіп, кейіп өтетін жанның өмірі қарекетсіз, тек күлкімен өтеді дегенге кім сенбек? Болмыстың мәнін түсінбеген адамда уайым-қайғы бола да қоймайды, олай болса ондай жанда сана да жоқ. Ішкеніне, жегеніне мәз, қуыс кеуде. Кейбіреулері ойласа керек, малым бар, не болса соны сатып алам деп. Рас, дүние кірін сатып алуға, біреуге пара беріп ғаділет жолынан тайдыруға ондай жанның күші жетпек, бірақ адамның түптің түбінде басына түсер таусыншақ күн туғанда, ол бір күндік ғұмырға зар болмақ.

Осы іс мәнісін ұққандықтың өзі адамға ой салатын, адал қарекетке бастайтын қайғы емес пе?

Өлімнен Қорқыт бабамыз да қашып құтылмаған. Түсінген адамға өлім қайғы емес, өмір уайым. Осындай жайларды түйіндей келе Абай: "Әуелі құдайға сиынып, екінші өз қайратыңа сүйеніп, еңбегіңді сау, еңбек қылсақ, қара жер де береді, құр тастамайды" дейді.

Адам өз қайратына сүйеніп қарекет етсе, күлкінің де қайғының да мәнісіне түсінбек.

"ОСЫ МЕН ӨЗІМ — ҚАЗАҚПЫН"

(Тоғызыншы сөз)

Ақын тоғызыншы сөзін осылай бастайды. Олай болса, қазақтың қай қылығын қостап, оны жақсы көрмекпін, немесе нендей қылықтарынан жиреніп, оны жек көруім керек. Ақын оған жауап бермейді. Қазақтың жөнделіп, көңілге қуат қыларлық іске көшеріне, ақынның сенімі жоқ. Халқына, оның ұсақ-түйек тіршілігіне налып, қапа болған Абай "мен өзім тірі болсам да анық тірі де емеспін" - дейді. Ақынның айтқандарын дәлме-дәл түсінуге болмайды, оның күйзелісі Асанқайғы іспетті болашаққа үмітпен қарау, өз дертіңді өзің анықтау, өзіңді-өзің аяусыз сынау, сөйтіп кеселді дерттен құтылу жолында әрекет ету. Бұл өмір философиясының қағидалары. Өмір мен өлім болмысын қатар алып келе жатқан қазақтың философиясында сонау Қорқыт, одан бергі Асанқайғыда молынан кездесетін ойларжүйесі.Батыс философиясында экзистенциализм дөп келетіні айқын. Қазақ тұрмысында өлім туралы өлмес ойлар қалдыру дәстүрі болған. Сондықтан да Абай "бұ да жақсы, өлер кезде" әттеген-ай, сондай, сондай қылықтарым қалды-ау!" деп қайғылы болмай, алдыңғы тілеуді тілеп, артқа алаң болмай өлуді айтады. Сонда өлімнің қайғысыз болуы, оның мәніне жеткендік емес пе? Бұл мәселенің бір қыры, екіншісі –өлімнің қайғысыз болуы өмірдің мәнсіздігін, өкінішті екендігін де мойындау емес пе? Бұл сұрақтарға жауапты адамзат баласы әманда қойып келеді, нақтылы жауап жоқ, себебі, өмір меп өлім мәнін адам баласы ешқашан шешпек емес. Бұл табиғат құпиясы, оны адамның мойындауынан өзге еш лажы жоқ. Абай осы қысқа сөзінде осы бағытта ой өрбіткен.

"БАЛАНЫҢ ЖАҚСЫСЫ-ҚЫЗЫҚ, ЖАМАНЫ - КҮЙІК"

(Оныншы сөз)

Бұл сөзде әңгіме арқылы өмірдің мәні, яғни бала мен әкенің арасындағы қарым-қатынас, болашақ туралы ой айтылады. Ақын қазақ санасына сіңісті болған түсініктен біреулер құдайдан бала тілейді, ол баланы не қылады, - дейді. Бала адамның бауыр еті деп өзі айтқандай, дүниеде адамға балалы болғаннан артық қуаныш бар ма? Бала өмірдің мәні де, сәні де. Қазақ "балалы үй базар" деп бекер айтпаған. Мұның бәрі Абайға да, оқырманға да айғақты жайлар. Бірақ, осы мәселеге Абай өзге қырынан келген. Ақын көпшіліктің құдайдан бала ғана тілеп, оның жауапкершілігіне жете мән бермейтініне назар аударады.

Біріншіден, біреулер өлсем балам орнымды бассын дейді. Бұл тілекке ақыл уәж айтады. "Балам орнымды бассын демек не сөз? Өзінен қалған дүние иесіз қалар дейсің бе? ... Өліп бара жатқанда өзгеден қызғанып айтқаның ба? Өзгеге қимайтұғын сенің не қылған артықша орның бар еді? Баланың жақсысы – қызық, жаманы – күйік, не түрлі боларын біліп сұрадың? Дүниеде өзіңнің көрген қорлығың аз болды ма? Өзіңнің қылған иттігің аз болды ма? Енді бір бала туғызып, оны да ит қылуға, оған да қорлық көрсетуге мұнша неге құмар болдың". Ақын бұл жолдарында ұрпақ алдындағы жауапкершілік туралы сөз қозғайды. Осы мәселелер төңірегінде бала тілемей тұрып кім ойлаған. Әйтеуір балалы болу шарт. Шынында да балаң жаман болса, қалған өмірің тозақ болады. Балаң жақсы болса, қызыққа кенелерің сөзсіз. Бірақ, өзің бұл ғұмырында аз азап, аз қорлық көрдің бе? Жалпы өмірінде азап, қорлық көрмеген адам бар ма? Әрине жоқ. Әйтеуір адамға бірдеме жетпей жатады. Не мал тапшы, не жан тапшы. Болмаса тағы бір нәрселер де жетіспей жатады. Өмірдің азап екені тура сөз. Бала тілейсің құдайдан, оның азапсыз өмір сүруіне кепілдік бере аласың ба? Жаныңды қинатып оны несіне өмірге әкелмексің. Дүние есігін аштың дегенің азап әлеміне ендің дегенмен бірдей. Немесе, бұл дүниенің михнаты аздай, оған қоса өзің қаншама иттік істер жасадың, күнәлі болдың. Енді балаңа да сол иттік істерді жүктемексің бе? Иә, ойлану керек. Алайда, ойланып-толғануға уақыт жоқ, тез арада құдайдан бала тілеп ала қойған жөн деп санайсың. Одан әрі өзіңе-өзің азап аласың. Бұл өмір заңы. Одан ешкім құтылып көрген жоқ. Баласы мен ата-анасы арасында қайшылық, түсініспестік болмаған заманды мен білмеймін. Екеуінің арасындағы қайшылық әманда болмақ. Бұл әлімсақтан келе жатқан дәстүр. Олай болса құдайдан бала тілесең, арадағы болатын түсінбестікке дайын бол Абай бұл жерде әке мен бала арасы былай болуы керек деген ерекше қағида ұсынып отырған жоқ, тіптен ғибрат айтып та отырған жоқ. Ол өмірдегі міндетті түрде орын алатын ұрпақтар арасындағы қиыншылық, жеке бастың жауапкершілігі туралы мәселе қозғаған.

Екіншіден, біреулер баланы құран оқысын деп тілейді. Өлген адамның соңында қалған ең жақын туыстары, әсіресе баласы құран оқып марқұмды еске алу мұсылмандықтың бір шарты болып саналады. Сірә, құран оқуды тек дін деп те қабылдаған жөн болмас, бұл аруақты еске алу, оны естен шығармау деген адамшылыққа катысты мәселе. Абай бұл мәселе туралы терең әрі өткір ойлар айтқан: "Артымнан балам құран оқысын десең, тіршілікте өзіңнің жақсылық қылған кісің көп болса, кім құран оқымайды? Жаманшылықты көп қылсаң, балаңның құраны неге жеткізеді? Тіршілікте өзің қылмаған істі, өлген соң саған балан кәсіп қылып бере ала ма? Ахирет үшін бала тілегенің –балам жасында өлсін дегенің. Егерде ержетсін десең, өзі ержетіп, ата-анасын тұзақтан құтқарарлық бала қазақтан туа ма екен? Ондай баланы сендей әке, шешенің еліңдей ел асырап өсірмек пе екен?". Өте парасатты ойлар. Жақсы адам бұл өмірде де, ахиретте де жақсы. Ондай адамды баласы түгіл ел болып құрметтемек. Сондықтан тіршілікте өзің жасамаған жақсылықты балаң жасай алар ма екен?

Үшіншіден, балам қартайғанда асырасын дейсің. Бұл да бос сөз дейді Абай. Ол мұндай тілектің мәнсіздігін былай дәлелдеген. "Әуелі – өзің қаруың қайтарлық қартаюға жетемісің, жоқ па?"

Құдай емессің, басың жұмыр пендесің, ғұмырың аз ба, көп пе кім қайдан білсін. Балан артыңнан қала ма, әлде жазмыштан озмыш жоқ, өзіңнен бұрын дүниеден өте ме? Бұны бір делік. Екіншіден, қартайғанда балаң сені асырай қойса жақсы. Бала мейірімсіз, қатыгез болып туса не болмақ. Үшіншіден, малың болса кім асырамайды, дейді Абай. "Малың жоқ болса, қай асырау толымды болады? Баланың мал табарлық болары, мал шашарлық болары – ол да екіталай".

Абай бала тілегенде не болатынын осылайша талдай келіп, бар мал-мүлік, байлықты баланың ғылым іздеуіне жұмсау керек деген тұжырым айтады. Ғылымсыз ахирет те жоқ, дүние де жоқ, сондықтан баланы ғылым жолына салу керек.

Абай осы сөзіндегі кезекті айтпақ ойы мал тауып баюды емес, ғылым тауып зор болуды тағы қайталаған. Бұл ой ақынның өлеңдерінде жиі кездеседі. "Ғылым таппай мақтанба"-деген өлеңінде де осы ойды өрбіткен. Абайдың ғылымы тек рационалдық мазмұнда емес, оныңғылым туралы түсінігі кең. Ақын айтуында ғылым ақыл мен сезімнің синтезі. Ол ғылымды дүниетанымдық мәнде қолданған.

ШАРАСЫЗДЫҚ

(Он бірінші сөз)

Қазақ даласына отаршылдық ұрлық, бұзақылық әкелді. Халқымыздың болмысында орысқа бодан болмай тұрған заманда мұндай қылықтар болмады дей алмаймыз. Адам адам болғалы, ұрлық бұзақылық жойылмай келе жатқан жат қылықтар. Абай заманында осындай жат қылықтар қоғамның мерезді дертіне айналды. Момын елге бұл да бір ауыр нәубет болды. Неліктен осылай болды деген жайға келсек, нағыз ұрлықпен айналысатын ұрылар емес, ұлықтар екеніне көзіміз жетеді. Ол қалай дейсіз ғой? Ұрылар ұрлықпен мал табам деп жүрсе, ұлық оларға тыйым салмайды. Себебі өз есебі бар. Күні ертең алдына әділдік іздеп мал ұрлаған ұры да келеді, малынан айырылған даугер де келеді. Ұры итжеккенге айдалып кетуден қорқып басын арашалау үшін ұлыққа пара берсе, даугер адал малын қайырып алу үшін ұлыққа пара береді. Ұрлық ұлық үшін табыстың көзі, олай болса ұрлықты жоюға ұлықтар мүдделі емес. Бұзақылар болса ел тыныштығын бұзып, дау-дамай туғызып, тағы да қара халықты ұлықтарға кіріптар етіп жүр. Ертеде ұрлықты, бұзақылықты елдің есті кісілері тыюшы еді. Енді билік орыс әкімдерінде болғандықтан соларға жағынам деп ұрлық, бұзақылық дертіне байлар да душар болды. Олар нені болсын малмен сатып алам дейді де, жиған-терген дәулетін талан-таражға салып елдің де қадірін кетіріп, өз басын да дауға салып далбаса тіршілікте күй кешеді. Абай осы екі жат қылықты жұрттың бәріне ортақ дейді. Бұдан сау адам қалмаса сонда елді кім түземек? Ел ішінде ант, серт, адалдық, ұят сынды парасатты мінез-құлық әлсіреп барады. Осыны дұрыс жолға салатын қолында малы, сөзінде дуа бар қазақ байлары десек, олардың өзі бұзақылардың сөзін сөйлеп бұрыс жолға бастауда. Өз бас билігі өз қолынан кеткен жұрттың халі осы болмақ. Абайды жегідей жеп отырған ел басына түскен дерт, содан құтқарудың жолын таппағаннан туған шарасыздық.

"ТІЛ ЖҮРЕКТІҢ АЙТҚАНЫНА КӨНСЕ"

(Он төртінші сөз)

Жүрек туралы қазақ көп айтады, бірақ оның баршама қажеттерін парықтамайды. Жүректі кісі деп ел көбіне батыр адамды айтады. Ал жүректілік жігерліліктен, қайраттылықтан, ақылдының сөзіне иланудан аңғарылатынына мән бере бермейді. Халықтың азып жүргені ақылсыздығынан емес, ақылдының сөзін тыңдамағандығынан. Абай айтып отырған қазақтың тағы бір кемшілігі, жаманшылыққа бір ілігіп кеткен соң бойын жинап алып кетерлік қайратының аздығында. Ақынның осы ойларына зер салсақ, халқымыздың отызыншы жылдардағы қырғыны еске түседі. Шіркін, Абайдың айтқанын еститін құлақ болғанда, мүмкін халық мұншама қырылмас па еді. Қарекетке бастайтын қайрат, жігер болмағандықтан іс өнбейді. Жаманшылыққа ұрыну деген сөз мақтанға салыну, өз бойын бір тексермей қат-қабат тіршілікте көнбіс қалыпта езіліп жүре беру болып шығады. Жаманшылықтан бойын жинап алған адам — көштің соңынан ере бермей адасқан көштен атының басын бұрып алуға жаралған жүректі кісі. Бұл қазақтың жүректі кісі дегенінен өзге құнарлы түсінік. Елдің азып-тозып бара жатқанын сезген Абай содан шығудың жолы халықтың түсінігінің өзгеруі деген тоқтамға келген. Ол үшін "Тіл жүректің айтқанына көнсе, жалған... шықпас" еді.

"ӨЗІҢНЕН ӨЗІҢ ЕСЕП АЛ!"

(Он бесінші сөз)

Өмірде ақылды кісі бар, ақылсыз кісі бар. Оларды бір-бірінен қалайша ажыратуға болады. Абайдың айтуынша: "Әуел – пенде адам болып жаратылған соң, дүниеде ешбір нәрсені қызық көрмей жүре алмайды, сол қызықты нәрсесін іздеген кезі өмірінің ең қызықты уақыты болып ойында қалады". Демек, адамдар бір-бірінен дүниедегі іс-әрекеті арқылы ерекшеленеді.

Адам дүннеге қызықпаса өмірдің сәні болмайды. Өмірге қызығу Адамның өмір сүруінің ең басты шарты. Дүниенің қызығы адамды алға жетелейді, бойындағы қадір-қасиетін айшықтайды. Қызық деген нәрсе танымнан басталады. Баланың тілі шығып, ойынға, оқуға енген кезінен бастап дүние қызығы басталады. Жас жетіле келе сол қызықты нәрсені іздеген уақыты еске түсе береді. Міне осы тұста есті кісімен есер кісіні ажыратуға болады. Есті адам өмірінің әр күнін босқа жібермей, тиянақты іс атқарып, қызықты нәрселерді өз ғұмырының қызығына айналдырып, өткен өмірінде өкініш болмайды. Есер адам болса, баянсыз істер атқарып, қызықты нәрселерді құнсыздандырып, өмірін босқа өткізіп өкінумен болады. Мұндай жандар "жастықта бұл қызықтан соң және бір қызық тауып алатын кісімсіп, жастығы тозбастай, буыны босамастай көріп жүріп бірер қызықты қуғанда-ақ мойыны қатып, буыны құрып, екінші талапқа қайрат қылуға жарамай қалады екен". Талапқа қайрат қылу үшін ақыл керек. Ақыл дегеніміздің өзі дүние қызығын парықтау арқылы анықталмақ. Бағасыз, құнсыз нәрселерді қызықтап ғұмыр кешу надандық.

Нағыз қызықты қызықтау салауаттылық. Сонда қызық дегеніміздің өзі не?

Абай "қызықты" дүниетанымның ұғымы ретінде қолданған. Ол қызық дегенде адамның адамшылық болмысын ашатын оның іс-әрекеттерін айтқан. Айталық, "өмірдің бір қызығы бала деген". Балалы болу, оны тәрбиелеу қызық. Ретімен жас кезде ойнап-күлу де қызық. Алғыр, албырт жас кезде білімге ұмтылу өмірдің өз заңдылығы.

Қызықты өмір сүру үшін талап аз, оған қоса қайрат керек. Бұл әркімнің қолынан келе бермейді. Демек, есті (ақылды) кісінің талабына қайраты сай болуы қажет.

Пенде болған соң адам әр нәрсеге қызығады. Ақын құмарлық дертке айналып, оған жетемін деп жүргенде бір мастық пайда болады екен дейді. Ал бұл "мастық бойдан оғатты көп шығарып, ақылдың көзін байлап, төңіректегі қараушылардың көзін ашып, "ананы, мынаны" дегізіп, бойды сынататұғын нәрсе екен.

Адамның мастықтан (әйфориядан) аман болуы да қиын іс. Мастық кейде желік туғызады, көпірме бос сөздікке апарады, оғат қимыл-әрекеттер жасатады. Сондықтан Абай адамдардың өзіне-өзі сын көзімен қарауын ұсынады: "Егерде есті кісілердің қатарында болғың келсе, күнінде бір мәртебе, болмаса жұмасында бір, ең болмаса, айында бір, өзіңнен өзің есеп ал! Сол алдыңғы есеп алғаннан бергі өміріңді қалай өткіздің екен, не білімге, не ахиретке, не дүниеге жарамды, күніңді өзің өкінбестей қылықпен өткізіпсің? Жоқ, болмаса, не қылып өткізгеніңді өзің де білмей қалыпсың?".

Әрине ақылсыз, есер кісінің, мұндай шаруамен ісі жоқ, өмірінің қызықты шағын итқорлықпен өткізгені пайда болмайды.

Абайдың бұл сөзі, әсіресе философия үшін өте мәнді. Оның дүние қызығы, құмарлық, мастық деп отырғандары –ұғымдар (категориялар). Мысалы "қызық" деген ұғым туралы мол әңгіме жасауға болады. Қоғамдық ойлау жүйесінде аксиологиялық деген білім саласы бар. Оның зерттеу объектісі орысша айтқанда "ценность", қазақшасы осы Абай айтқан "қызық" болса керек.

ЖАЛЫҒУ

(Жиырмасыншы сөз)

Абай тақуалықты (сопылық) мойындамаған, ол адамның еңбегін, тұрмыс үшін жасайтын қарекеттерін қош көрген. Себебі, тақуалық адамды өмір қызығынан бездіреді. Тақуалық жалған өмірден түңілудің, оны тәрк етудің бір түрі. Абай мұндай дүниетанымды қабыл алғанмен осы сөзінде "жалығу" туралы пікірлер өрбіткен.

Өмірдің мың сан көрінісінен, қисапсыз әрекеттерден жалығу тақуалыққа бастайтын соқпақтың бірі. Мұны Абай дөп басқан. Ол "Жалығу деген әр нені көрем деген, көп көрген, дәмін, бағасын бәрінің де баянсызын білігі жеткен, ойлы адамнан шығады" – дейді. Ойлы адам әр нәрсенің түпкі мәніне зер салса, ойсыз жанның өмірі сауық-сайранға толы. Соған қарап, ақын ақымақтық, қайғысыздық та бір ғанибет пе деп ойлаймын дейді.

Абайдың бұл көтеріп отырған мәселесі әлімсақтан шешуін таппай келеді. Анығында дұрыс өмір сүру деген не? Ананы-мынаны ойлап, баршама жайдың жай-жапсарын, себеп-салдарын зерттеумен күн өткізу ме, әлде ойын-күлкімен, сауықпен күн кешу ме? Қайсысы дұрыс, қайсы бұрыс. Ақын бұл сұраққа жауапты өлеңдерінде берген. Ол наданның сүйгені көппен дүрмек деген. Бірақ, шолақ ғұмыр адамға бірақ рет беріледі екен, оның өзі жаныңды жеп, қайғымен өтсе не болғаны. Сондықтан өмір қызығынан жалыққандар, оның шолақтығын білгендер тіршіліктен де жалығады. Ондайлардың атқарар әрекеті негізінен –тақуалық, яғни құдай жолына түсу. Одан бергі де ойлы адамның жалықпайтын бір ісі бар. Ақын оның не екенін айтпаған. Адам (ойлы адам) білімнен, ғылымнан жалықпайды, суреткер өмір көріністерін бейнелеуден жалықпайды, қысқасы шебер өз ісінен танбайды.

Жалығу дегенде Абайдың айтып отырғаны тек өмір қызығы емес, тереңірек мәселе. Ол "дүние бір қалыпта тұрмайды, адамның қуаты, ғұмыры бірқалыпта тұрмайды" - дейді. Әрине, қуаттың азаюы, ғұмырдың қысқаруы адамның ісіне, мінезіне өзгерістер әкелмей тұрмайды. Бірақ, менің ойымша, ойлы адам сірә білмекке құмарлыққа, жалықпаса керек.

"ЖАМАНҒА САЛЫСЫП ЖАҚСЫ БОЛА МА?"

(Жиырма үшінші сөз)

Қазақ көнбіс халық. Ол өз көнбістігіне дәлелдер ойлап тапқан. Қуанбайтын нәрсеге қуанады, жұбанбайтын іске жұбанады, сөйтіп өзіне-өзі разы болып, мысын тоқ санап жайбарақаттыққа салынады. Жайбарақаттық жалқаулыққа, талапсыздыққа, жігерсіздікке бастайды. Абай мұндай кеселді қылықтардың, басқа халықтарда бар-жоғы туралы айтпаған, ол қазақты оңдырмай жүрген бір қуаныш, бір жұбаныш бар дейді.

Абай қазақтың қуаныш деп жүрген қылығына талдау жасаған: "Оның (қазақтың) қуанышы: елде бір жаманды тауып, я бір адамның, бұл өзі қылмаған жаманшылығы шықса қуанады. Айтады: құдай пәленшеден сақтасын, ол да адаммын деп жүр ғой, оның қасында біз сәулелі кісінің бірі емеспіз бе, оған қарағанда мен таза кісі емеспін бе? - деп. Оған құдай тағала айтып па пәленшеден тәуір болсаң болады деп? Я білгендер айтып па, әйтеуір өзіңнен наданшылығы асқан, я жаманшылығы артылған кісі табылса, сен жаманға қосылмайсың деп? Жаманға салысып жақсы бола ма?" Жаманды тауып одан жақсымын деу, қуану әрине надандықтың белгісі. Надандық қуанатын іс емес, керісінше одан арылу керек. Дүниеде жаманмен жарыспай, өзіңді жақсылармен теңдестір, сонда қуанышың баянды болмақ. Мен мынадан ілгерімін, мынадан жақсы тұрмысым бар деп, адамның өзін-өзі шектеуі ешқандай қуаныш болмаса керек. Қуаныш дегенімізді тудыратын нар тәуекел іс. Қуаныш деген іскерлікті талап етеді. Жоқ нәрсеге, сәтті іске қанағатшылдық жалған қуаныш әкелмек. Бұл тұста тағы бір ескеретін нәрсе, қуаныш ұзақ өмір сүретін сезім емес. Ол қысқа мерзімде өмір сүреді. Ұзаққа созылған қуаныш іс-әрекетке тұсау болып, адамды тоқмейілдікке салып, бойкүйез, жалқау етеді. Қуаныш қуануды талап етеді, ол адамды ілгері жетелеуші –сезім. Қуаныш жеңістің куәсі, бірақ әрі қарай өрбімеген қуаныш өз мәнінен арылып, мұңға айналады. Сондықтан біреуден ілгерімін, сол жеткілікті деген тоғышарлықтан туған қуаныш нағыз қуаныш емес, надандық. Абайдың осындай қуаныш қазақты оңдырмай жүр дегені әбден орынды. Осы бір қарапайым тұрмыста жиі кездесетін тоғышарлар психологиясы қай заманда болмасын қазақтық кеселді қылықтарының бірі. Ол Абай заманында да орын алған, бүгінгі күнде де кездесіп отыр. Осы қылықтан қалай арылу керек. Ол үшін Абай қазақтың қуаныш деп жүрген надандығына талдау жасаған. Қуаныш қанағат емес, армандаудан, оның іске асуынан туатын адам баласының өткінші сезімі. Қуаныш тез тотығады, сондықтан қуана білген адам әманда жақсылыққа бастайтын іске әзір болуы керек.

Қазақтың жұбанышы да, қуанышы сияқты тоғышарлықтан туған. Ол туралы Абай былай дейді: "... жалғыз біз бе, елдің бәрі де сүйтіп-ақ жүр ғой, көппен көрген ұлы той, көппен бірге болсақ, болады-дағы деген сөзді жұбаныш қылады. Оған құдай тағала айтып па, көптен қалмасаң болады деп, көпке қаһарым жүрмейді деп пе? Көпке тұзағым жетпейді деп пе? Ғылым көпке келіп пе?". "Көппен көрген ұлы той" –деген халық санасында кеңінен тараған түсініктің халықтық сипатқа айналуының өзіндік себептері де бар шығар. Қауымдасып өмір сүрген қазақ үшін көппен бір болу өмірдің шарты, бірақ ол адамның жеке басының қасиет-ерекшеліктерін жоққа шығарады. Көп деген ұғым халық деген емес, тобыр дегенге сай келеді. Ғылым көпке келмейді, дана адам әманда жалғыз, көптен тыс. Себебі, хикметті (даналықты) көп сезбейді, жеке адам меңгереді. Көп сол дананың соңынан ереді. Бірақ, мәселенің ауыры сонда, көп дана сөзін ұға бермейді. Көбіне көп данышпанға қарсы топырақ шашуға дайын тұрады. Абай сөзінің соңында біреудің қалыңдығына барғанда аузының сасықтығын жасыру үшін, тұқымымызбен аузымыз сасық болушы еді дегеніндей, көптен ұзап кеткің келмесе "сен де аузыңды сасыта бер деп" бітіреді.

Ақын жұбаныш туралы айтқанда өз ойын сұрақтар арқылы білдірген. Бұл оқырман санасына салмақ салу, мәселенің шешімі әр адамның өзінде болсын дегені. Осы тұста Абайдың дәстүрлі қазақы тұрмыспен жаңа заман тірлігі, қарекеті арасындағы қайшылықты көре білгені анық. Жаңа заман, яғни XX ғасыр жеке адамның әрекетін талап етті. Қауымдық қатынастар орнына бірте-бірте жеке адамдар арасындағы қатынастар орнығып, индивидуализация дәуірі басталғанын Абайдың сезінбеуі әрине мүмкін емес-ті. Осы сезінудің бір көрінісі ретінде ақын қазақты оңдырмай жүрген бір қуанышы, бір жұбанышы туралы пікір айтқан.

ҚАЗАҚШЫЛДЫҚ

(Жиырма төртінші сөз)

Абай өз басының қамын емес, халқының тұрмысын ойлап, оның болашағына көз жіберіп қапа болады. Біздің қазақтың достығы, дұшпандығы, мақтаны, мықтылығы, мал іздеуі, өнер іздеуі, жұрт тануы ешбір халыққа ұқсамайды, дейді ол. Сонда қазақтар несімен ерекше. Бірін-бірі аңди, ұрлыққа әуестеніп ұсақ тірліктің құлдарына айналуымен ерекшеленеді. Жүз адамның соңынан екі жүз кісінің пәле іздеп жүргені. Осылай бола берсе қазақтар бірін-бірі құртып тынбақ. Одан кім пайда табады, кім ұтылады, оны ақылға салатын жан және де жоқ. "Сонда дүние жүзіндегі жұрттың қоры болып жүре бермекпіз бе?" деген сұрақты келер ұрпаққа өсиет етіп қалдырған. Қазақтың мұндай халге түсуіне басты себеп, оның ұлттық мүддесінің қалыптаспағандығында. Жұрт қайткенде де сол бір құзғын өңештің қамын ойлап күйкі тірлікпен күн кешуінде. Қазақ өркениетті халық болсын деген ойдың патша әкімдеріне жат екені анық, ал ел ішінен бел шешіп сыбанып ұлт болуға шақырған азамат және де жоқ. Есті, мықты дегендер болыс, би болсам екен дейді. Ел қамын жеген ер де жоқ деп ақынның қапа болуы сондықтан.

"ӨЛШЕУСІЗ ҰЛЫ АҚЫЛ"

(Жиырма жетінші сөз)

Бұл сөз Сократ хакім мен оның шәкірті Аристодим дегеннің екеу ара әңгімесі негізінде құрылған.

Сократ аты әйгілі көне грек заманының ғұламасы. Ол туралы мағлұматтар жеткілікті. Біз оны әсіресе Платон арқылы толығырақ білеміз. Сократ адамшылықтың негізі білім деп насихат айтқан ойшыл. Ол ақылға сенген, кезінде құдайлар беделіне көлеңке түсетіндей пікірлер айтып, сол үшін жазаланған. Ал Аристодим дегендер бірнешеу болған. Бірақ, олардың ешқайсысы да философия тарихында айтулы орын алмаған. Сондықтан Аристодим туралы тәтпіштеудің, қажеті шамалы. Мәселе, Аристодимде, тіптен Сократта да емес, әңгіме желісі құдайға құлшылық туралы.

Сократ өзі құдайға құлшылық қылмағанымен, осы мәселе хақында Аристодиммен сұхбат құрған. Ондағы ойы Аристодимді сынаққа салу емес, құлшылық туралы ақиқатқа жету. Көне грек жұртында оқығандардың ойлау тәсілі сұхбатқа (диалогке) негізделген. Олар ешқашан дайын пісіп-жетілген ақиқат ұсынбаған. Ақиқатты сұхбаттаса, сөйлесіп отырған адамымен кеңесе отырып іздеген, оның өзінде ақиқат мынау демей, іс шешімін оқырманға қалдырып отырған. Бұл оқырман ой-өрісін шектемейтін, керісінше кеңшілік беретін тәсіл. Сөз басында Сократ хакім мен Аристодим құдайға құлшылық пен адам өнеріне таңырқау мәселесіне тоқталған:

– Эй, Аристодим, ешбір адам бар ма, сенің білуіңше, қылған өнерлері себепті адам таңырқауға лайықты? – деді.

Ол айтты:

– Толып жатыр, хазірет.

–Бірінің атын аташы,– дейді.

– Гомерге бәйітшіліктігі себепті, Софоклге трагедиясы себепті, яғни біреудің, сипатына түспектік, Зевксиске суретшілігі себепті таңырқаймын...

Олай болса, кім артықша ғажайыблануға лайықты, жансыз, ақылсыз, құр пішінді жасайтұғын суретші ме, я жан иесі, ақыл иесі адамды жаратушы ма?- дейді.

Аристодим соңғысы лайықты дейді, бірақ жаратушы өз жаратқандарын біліп, хикметпен жасаса. Егер жаратылған нәрселер "өздігімен болса, онда жаратушының не кереметтігі бар. Сөйтіп Аристодим жаратушы құдіретіне күдік келтіреді. Бұл Алла ісі туралы сөз. Сонымен бірге адам ісі де таңғаларлық, ол да керемет. Себебі, суретшілер де "жаратушылар", олар да жаңа нәрселер жасаушылар. Мысалы, Гомердің поэмалары, Софоклдің трагедиялары, Зевксистің суреттері өмірде тек бар нәрселерді ғана баяндап, суреттеп қоймаған, өздерінің шығармашылық қуаттары арқасында өмірде болуға тиісті, болуы мүмкін жайларды ашып салған. Сондықтан да оларға адамдар таңырқауға лайықты.

Сократ Аристодимге: дүниеде пайдалы нәрсе көп, соның қайсыбірінің пайдасы көрініп тұрады, кейбірінің пайдасы көрінбейді, соның қайсысын хикмет көресің деген сауал тастайды. Аристодим бастапқысын хикмет көрем дейді. Сонда Сократ былай дейді: - жә, олай болса, адамды жаратушы хауаси хамса заһри (сыртқы бес сипат, бес сезім мүшесі) бергенде, тахқиқ ойлап, олардың пайдасының барлығы түгел оған мұқтаж боларлығын біліп бергендігі әшкере тұр ғой. Әуелі көзді көрсін деп беріпті, егер көз жоқ болса, дүниедегі көрікті нәрселердің көркінен қайтіп по ләззат алар едік? Ол көз өзі нәзік болған себепті, керегіне қарай ашып, жауып тұруы үшін қабақ беріпті. Желден, ұшқыннан қаға берсін болсын үшін кірпік беріпті. Маңдай теріні көзден қағып тұруға керек болғандығынан, басқа тағы керегі бар қылып қас беріпті. Құлақ болмаса, не қаңғыр, не дүңгір дауыс, жақсы үн, күй, ән –ешбірінен ләззат ала алмас едік. Мұрын иіс білмесе, дүниеде болған жақсы иіске ғашық болмақ, жаман иістен қашық болмақтық қолымыздан келмес еді. Таңдай, тіл дәм білмесе, дүниеде не тәтті, не қатты, не дәмдінің қайсысынан ләззат алар едік? Бұлардың бәрі біздің пайдамыз емес пе?

Көзді, мұрынды мұндай ауызға жақын жаратыпты, ішіп-жеген асымыздың тазалығын көріп, иісін біліп, ішіп-жесін деп. Бізге керегі бар болса да, жеркенерлік жер бар тесіктерді бұл бастағы разиз білімді жерімізден алыс апарып тесіпті, мұның бәрі хикметпен білін істелгендігіне дәлел емес пе?- депті".

Бұл дәлелдерге тоқталып Аристодим адам жаратушысына шүбә келтірмеді. Нағыз шебер суретші Зевксис емес, нағыз шебер – Алла тағала жаратушы. Ол дүниені асқан шеберлікпен жаратқан.

Бірақ, шеберліктің құпиясы, жаратушының өз сыры Сондықтан ол туралы сөз айтылмаған.

Сократ хакім мен Аристодим сұхбаттарын жалғастыра келіп, ақылдың түрлеріне тоқталған. - "Ей, Аристодим! Қалайша сен бір өзіңнен яғни, адамнан басқа да ақыл жоқ деп ойлайсың? - деді... Жо, сен бұл ақылға қайдан ие болдың? Әрине, қайдан келсе де, жан деген нәрсе келді де, сонан соң ие болдық". Абай бұл тұста Сократтың атымен ақыл туралы бірнеше аса құнды пікірлер айтқан. Біріншіден, адамның ақылынан өзге ақылдың болуы туралы түсінік. Ол қандай ақыл Абай оны адамға жанмен бірге енеді дейді. Сонда жан ақылдың сауыты. Ақынның "ақылдың, жүрек сауыты" дейтіні сондықтан ба екен? Жанның тұрағы – жүрек. Демек, ақыл болуы үшін алдымен жүректің қажет болғаны. Ақыл адамға жанмен енсін, сонда адамнан тыс ақыл деген не, оның тұрағы қайда. Бұл проблема.

Екіншіден, жан ақылдың сауыты болса, жан дегенің өзі не? Неліктен ол адамға енеді, оның себебі неде? Жан хайуанда да бар, бірақ онда ақыл жоқ.

Үшіншіден, адамға жанды, онымен қоса ақыл беруші өзге біреу бар, оның есімі Алла тағала. Ол ақылды, бірақ, оны адам тани алмайды, ол жанды, бірақ оның жанын адам түсінбейді, адам Алланың тек кереметін, құдіретін сезінуші, қабылдаушы, түсінуші соған бас июші.

Сократ хакім шәкіртіне ақыл туралы ойларын тереңдете түседі: "Бұл ғаламды көрдің, өлшеуіне ақылың жетпейді, келісті көрімдігіне һәм қандай лайықты жарастықты законімен жаратылып, оның ешбірінің бұзылмайтынын көресің. Бұлардың бәріне таңғажайып қаласың һәм ақылың жетпейді, осының бәрі де кез келгендікпенен бір нәрседен жаралған ба, яки бұлардың иесі бір өлшеусіз ұлы ақыл ма?".

"Ғалам" деген кең ауқымды түсінікті Абай жиі қолданған. Сірә, біздің кеңістік деп жүргеніміз осы ғалам болса керек. Ғалам шексіз, яғни оны шектеулі Адам ақылы меңгермек емес. Оған сай келетін "өлшеусіз ұлы ақыл". Ол деген не? Оған да адам ақылы жетпейді. Ондай ақыл бар, өйтпегенде бүкіл ғаламның "пенденің ақылына өлшеу бермейтұғын мықты көркем законын" қалай түсіндіруге болады.

Аристодим Сократ хакімнің айтқандарына иланып, ұстазына былай деді: "Ол құдайдың ұлықтығына іңкәрім жоқ. Бірақ сондай ұлық Құдай менің құлшылығыма не қылып мұқтаж болады?".

Сократ құдайға құлшылықтың керегінің бірінен-бірі туындайтын себеп-салдарын айтады. Алла пендесін тек мықты көркем законмен жаратып қана қойған жоқ, ол үшін қам жейтін қорғаушы, сақтаушы. Бұған Аристодим – ол менің қамымды жейтұғынын мен қайдан білем,- дейді. Оған Сократ хакім мынандай дәлелдер айтады: – Жә, олай болса, һәмма мақлұққа да қара, өзіңе де қара, жанды бәрімізге беріпті. Жанның жарығын бәрімізге де бірдей ұғарлық қылып беріп пе? Адам алдын, артын, һәм күнін – үшеуін де тегіс ойлап тексереді. Хайуан артын, осы күнін де бұлдыр біледі, алдыңғы жағын тексермекке тіпті жоқ. Хайуанға берген денеге қара, адамға берген денеге қара. Адам екі аяғына басып тік тұрып, дүниені тегіс көрмекке, тегіс тексермекке лайықты һәм өзге хайуандарды құлданарлық, пайдасын көрерлік лайығы бар. Хайуанның бірі аяғына сеніп, бірі қанатына сеніп жүр, бір өзіңдей хайуанды құлданарлық лайығы жоқ... Бірақ адам баласы болмаса бұл ғажайып ақылды және ғажайыппен һәм жасаған денеге кіргізіп, мұнша салахият иесі қылғаны хикметпенен өзге хайуанға сұлтан қылғандығына дәлел емес пе? Ол дәлел болса, адам баласын артық көріп, қамын әуелден Алланың езі ойлап жасағанына да дәлел емес пе? Енді адам баласының құлшылық қылмаққа қарыздар екені мағлұм болмай ма, - депті.

Бұл жерде екі мәселеге баса назар аудару кажет. Бірі жанның жарығы хайуан мен адамда бірдей еместігі, екіншісі, ақылдың адамның дене бітіміне сай келуі. Мұндай үйлесімдіксіз ақыл туралы ешқандай сөз айтуға болмайды. Бірақ, осы үйлесімділік үшін де адам Алласына қарыздар. Ол қарызды пенде құдайына құлшылық жасау арқылы өтемек.

Осымен талдауды аяқтауға да болар еді, егер сөз басындағы мынандай жайды ескермесек. "Ол (Сократ) өзі құлшылық, қылғандарға күлуші еді" дей отыра Сократтың шәкірті Аристодимді құдайға құлшылық қылмаққа көндіргені айтылады. Бұл қайшылықты қалайша түсінуге болады. Рас, Сократ құдайға құлшылық етпеген жан. Олай болса шәкіртін неге ол іске бастап отыр? Бұған Абай жауап бермеген. Мәселені ашық тастаған. Cipә, онысы да дұрыс болған. Себебі, мәселе құдайға құлшылықта болып отырған жоқ, мәселе өлшеусіз ұлы ақылда. Біздің құлшылығымыз осы ұлы ақылды мойындау, оны кім қалай айтады, әңгіме онда емес. Әйтеуір бір ұлы ақыл бар. Ол шындық. Шындық үшін талас көп, ұғым, түсінік көп. Абай оларды талдап жатпайды. Сократ хакімнің сөзі арқылы ақыл туралы ғибратты әңгіме айтқан.

"АУРУДЫ ЖАРАТҚАН ҚҰДАЙ, АУЫРТҚАН ҚҰДАЙ ЕМЕС"

(Жиырма сегізінші сөз)

Дүниеде себепсіз құбылыс жоқ. Біреу бай, біреу жарлы, біреу сау, біреу ауру т. б. Адамдардың әр түрлі халде болуының себебі неде? Бұған жауап дайын. Бәрі Алла тағала әмірі. Әуел бастан маңдайға жазылған жазу сол, оны жұрт тағдыр дейді. Мұндай жағдайда адамдарды бай етіп, кедей қылып, есті етіп, есер етіп Алалаған құдай тағала деуден өзге қандай пікірге келуге болады. Бұл күпіршілік қана емес, Аллаға иланып келтірген иманымыздың теріске шығуы. Біз Алланың айыбы, міні жоқ деп оған иман келтірдік. Абайдың айтуынша: "...құдай тағала бір антұрғанға, еңбексізге мал береді екен. Бір құдайдан тілеп, еңбек қылып, пайда іздеген кісінің еңбегін жандырмай, қатын-баласын жөндеп асырарлық та қылмай кедей қылады екен. Ешкімге залалсыз бір момынды ауру қылып, қор қылады екен. Қайта бір ұры, залымның денін сау қылады екен. Әке-шешесі бір, екі баланың бірін есті, бірін есер қылады екен... Осының бәрі құдай тағаланың ғайыпсыз, мінсіз ғафур (кешіруші) рахимдығына, әділдігіне лайық келе ме?". Иә, бәрі жаратушының әмірімен болса, пенделердің әлденебір істерге душар болып, ұмтылғанынан не пайда? Алланың пендесіне еш өкпесі жоқ, бәрі жаратушы құдіретінде. Мұндай теорияны Батыста фатализм деп атаған. Абай онымен келіспейді, ол адамның еркін байлап-матап тастаушылықты Алла әмірі демейді. Оның айтуынша "Әрбір ақылы бар кісіге ғибадат парыз". Демек, иман келтіру үшін ақыл қажет. Ақылсыз иман жоқ немесе Алланы тану жоқ. Ақылы бар кісіге ғана иман парыз, яғни ақыл әрбір жанның өз қасиеті. Алла тағала пенделеріне қатысты айтса керек "мені таныған ақылмен таныр" – деп. Ақыл тоқтамай діннен не пайда. Егер дініміз жалған болып, ол жағын пенде сен ойлама дегенмен іс біте ме? Әрине жоқ, сондықтан Абай мынадай кесімді тұжырым жасаған: "...жақсылық, жамандықты жаратқан – құдай, ләкин қылдырған құдай емес, ауруды жаратқан құдай, ауыртқан құдай емес, байлықты, кедейлікті жаратқан құдай, бай қылған, кедей қылған құдай емес". Мұны қалай түсінуге болады. Бұл жерде, менің ойымша екі мәселе бар. Бірі Алла пенделерін жаратқанда оларға ерік берген. Оны пенделер әр қилы пайдаланған. Айталық, жалқау кедей болған, еңбеккор дәулетке қолы жеткен. Сонда Алла адамға берген ерікке еркіндік берген. Еркіндік беруші Алла тағала, оны іске асырушы пенде. Өз еркін адам қалай пайдаланады, оны тек өзі білмек. Екіншіден, Алла тағала пенделеріне ойлансын деп жақсылық пен жамандықты жаратқан. Сенің, жақсы болуың, не жаман болуың өз қолыңда. Бұл іске құдайдың қатысы жоқ. Шайтанның азғыруына ерсең жамандыққа бастайсың, періштең қақса ісің оңға басқаны. Дүние осындай арпалыста. Өмірдің қызығы – шайтанның азығы, ақылға салмасаң, нәпсіңді тыймасаң, парызыңды ұштамасаң оған құдай тағала кінәлі емес. Күнә өз басыңда. Алла тағалада күнә жоқ, ол пәк, ол пендесінің күнәсін кешіруші (ғафур). Алла тағаланың болмысын тану, оған сену иман деген сөз. Ал иман ақылды кісіге парыз деп жоғарыда айттық.

ОЙ КЕСЕЛДЕРІ

(Отыз бірінші сөз)

Абай әрбір естіген нәрсені ұмытпау үшін төрт түрлі себеп бар дейді. Олар: "әуелі – көкірегі байлаулы берік болмақ керек; екінші – сол нәрсені естігенде я көргенде ғибрәтлану (үлгі) керек, көңілденіп, тұшынып, ынтамен ұғу керек; үшінші – сол нәрсені ішінен бірнеше уақыт қайтарып ойланып, көңілге бекіту керек; төртінші – ой кеселді нәрселерден қашық болу керек".

Бұл төрт себептің екінші, үшіншісі түсінікті, ерекше талдауды қажет етпейтін белгілі жайлар. Түсінікті қажет ететіндер бірінші, төртінші себептер.

Естіген нәрсені ұмытпау үшін адамның көкірегі байлаулы, берік болсын дегеннің нендей мағынасы бар. Көкірек-ойдың байлаулы, беріктігін біріншіден, адамның алдына бір мақсат қойып, нақтылы іс-әрекетке жұмылғанынан айтуға болады. Бұл тиянақтылық, табандылық деген ұғымдарға саятын жай. Екіншіден, ол адамның сеніміне қатысты айтылған сөз. Әлдебір сенім-нанымға келген адамның да көкірегі байлаулы, берік болмақ. Үшіншіден, көкіректің байлаулы, беріктігі адамның адамшылығының өлшемі. Адамшылығы мол, өмірге орнықты көзқарасы бар адамның көкірегі берік болады.

Демек, алақұйын сезімдер ыңғайымен жүрген жандардың көкірегі байлаулы, берік болмай, шала ұғып, шала түсініп, шалағайлықпен күн кешеді. Бұл бірінші себеп туралы айтқанда келетін қорытындымыз.

Абайдың айтып отырған төртінші себебі, өте мәнді. Ой кеселдері дегенді мен Абайдан ғана тауып отырмын. Ол ой кеселдерін талдап ашып берген. Олар: "уайымсыз, салғырттық, ойыншы-күлкішілдік, я бір қайғыға салыну, я бір нәрсеге құмарлық пайда болу".

Уайымсыз салғырттық Абайдың өзі жиі айтатын надандықтың белгісі. Абай өлеңдерінде "Уайым ел қорғаны есі барлық", – деп жазған. Уайымсыз жан жауапсыз адам. Оның дүниеге салғырт болуы да түсінікті. Салғырттық білместіктен туады. Өмір адамнан, Алла пендесінен салғырттықты емес, қарекетті талап етеді. Адам бұл дүниеге өмір үшін келген, Алла үшін келмеген. Өмір де, Алла да адам үшін қажет. Өмір адамның ғұмырының кеңістігі, Алла өмір сүруге мүмкіндік беруші күш. Бар мәселе адамда, ендеше ол неге салғырт болуы керек. Абайдың айтып отырғаны осы мәселе.

Ойыншы-күлкішілдікті Абай барлық дерлік шығармаларында сынап келген. Оның пікірінше, бұл да надандықтың белгісі. "Адамның сүйгені көппен дүрмек" – дегенде Абай осы жайды айтқан. Өмірде ойынға да, күлкіге де орын бар, оларсыз қызық жоқ, бірақ Абай олардың мөлшермен болғанын қалайды. Шектен шығу білімсіздік, шектен шықпау – даналық. Осы екі аралықта адам өте жиі қателеседі.

Абай қайғы туралы да көп жазған. Ол мәселе туралы арнайы айтпақпыз. Бұл сөзде Абай қайғыға қатысты мәселені мөлшермен байланыстырған. Адам баласының басына қайғы түспеуі мүмкін емес, әңгіме алайда сол қайғыға малынып, бордай еріп, жүнжіп кетпеу туралы. Қайғыға қарсы тұра білу, оны жеңу де ерлік, қайғыны мойындап, оның дәл мағынасына сай әрекет ету, яғни қайғылы бола білу де ерлік. Қайғыға салынған да жаман, қайғысыз болған да жаман. Қайғыны өз мөлшерінде қабылдау қажет. Абай осы мөлшер, шама дегендер туралы айтқан.

Құмарлық деген ұлы да үлкен тақырып. Құмарлық пайда болмай ешқандай іс басталмақ емес. Білімнің де, ғылымның да, махаббаттың да негізінде құмарлық жатыр. Мәселе, тағы да құмарлықтың мөлшерінде. Құмарлыққа құл болсаң, әңгіменің аяқталғаны. Ал, құмарлықты билей алсаң ісің оңға бастады.

Абай осы "төрт нәрсе –күллі ақыл мен ғылымды тоздыратұғын нәрселер" - деп сөзін аяқтаған. Бұған біздің қосып-алар пікіріміз жоқ. Орынды айтылған терең тұжырым.

ТАЛАПТЫҢ ШАРТТАРЫ

(Отыз екінші сөз)

Абай "талап" дегенді кәдімгі ғылыми, философиялық ұғым ретінде талдаған. Адам талаптанып іс қылуы үшін оның шарттарын білуі керек, дейді Абай. Ол қандай шарттар, солардың бас-басына тоқталайық.

Біріншіден, білмегеніңізді білуге деген құмарлық. Абайдың айтуынша талаптан: "Сол рақат білгеніңді берік ұстап, білмегеніңді тағы да сондай білсем екен деп үміттенген құмар, махаббат пайда болады". Мұндай талаптанған адамдар білмектіктің өзін дәулет деп санайды. Олар үшін дүниенің қызығы ғылым мен білім. Егер білім мен ғылымға нағыз құмарлық, махаббат болмаса "көңілің өзге нәрседе болса, ...ондай білімге көңіліңнің мейірімі, асырап алған шешеңнің мейрімі секілді болады". Абай "шала мейір шала байқайды" - дейді. Ғылым мен білімге берілген адам өзге істерге алаңдамауы керек. Абайдың "дүние де өзі, мал да өзі ғылымға көңіл бөлсеңіз" – дейтіні сондықтан. Шала-шарпы оқуды Абай талаптылықтың шартына қоспайды. Талаптылық сол іске мүлдем берілгенді қажет етеді.

Екіншіден, ғылымды үйренгенде мақсат еткенде ақиқатқа жету үшін талап ету қажет. Бірақ Абай ғылымға жету үшін бахастықты да ("Бахас" – деп Абай бәсекелікті айтады) мүлдем теріске шығармайды. Ақын: "...азырақ бахас көңіліңді пысықтандырмақ үшін задал да емес, көбірек бахас адамды түземек түгіл, бұзады. Анық себебі, әрбір бахасшыл адам хақты шығармақ үшін ғана бахас қылмайды, жеңбек үшін бахас қылады", - деп жазады. Мұндай бахасшылдық сөзсіз күншілдік туғызады. Сондықтан бахас та – ғылымға үйренбектің бір жолы болғанымен, оған мүлдем берілу қателікке апарады.

Абай өзге салалардағы сияқты ғылымға үйренушілер арасындағы бәсекелікті теріске шығармай, тек шектен шықпаушылық туралы ескерту жасаған. Бәсекелік те талаптың бір шарты, оны ескермеуге болмайды. Ал ақиқат мақсатпен ғылымға үйренушілер ерекше жандар, ондайларды Абай хакімдер деп атаған. Хакімдер бәсеке дегенді білмейді, олар үшін дүниенің бар қызығы білмекке құмарлық.

Үшіншіден, өзің жеткен ақиқаттан өлсең де айырылма, берік бол дейді Абай. "Өзің құрметтемеген нәрсеге бөтеннен қайтіп құрмет күтесің?" Әрине, бүгін айтқан сөзіңнен ертең қайтып жатсаң, онда қандай тиянақтылық болмақ. Мұндай қылықты жігерсіздік, талапсыздық деп атауға болады. Сонымен бірге менің айтқаным ғана дұрыс деген пікірден мүлдем қайтпай, ақиқатты догмаға айналдыру да талаптылық шарты емес. Өзіңнің, көзің жетпеген ақиқатқа көзіңді өзгелер жеткізсе қабылда, одан кем-қор болмайсың. Өзің білмегенді өзгеден білуге талпыну да талаптың шарты.

Төртіншіден, Абай білім-ғылымды көбейтуге екі қару бар, олар мүлахаза және мұхафаза, -дейді. Оның мұлахаза деп отырғаны ойласып, пікір алысу да, ал мұхафазасы сақтану, қорғану деген түсінік. Бұларды Абай тәтпіштеп талдамаған, тек түсінік ретінде берген. Бұл ұғымдарды тереңірек талдау үшін, олардың араб философиясында алатын орындарын анықтау керек.

Бесіншіден, Абай ақыл кеселдері туралы айтқан. Ол мәселе жөнінде отыз бірінші сөзде айтылған. Абай ақыл кеселі туралы он тоғызыншы сөзде айтылған дейді, расында онда салғырттық хақында ой айтылған. Демек, он тоғызыншы, отыз бірінші сөздерді қараңыз.

Алтыншыдан, ғылымды, ақылды сақтайтұғын оның мінез деген сауыты бар, - дейді Абай. Мінез берік болмаса оқығаннан да, үйренгеннен де пайда жоқ.

ҚАЗАҚТЫҢ КЕСЕЛДІ ҚЫЛЫҚТАРЫ

(Отыз үшінші сөз)

Мал бір жүттық, өнер мәңгілік. Мал керек болғанда қолөнер де қажет. Қазақтың әулиесі -осы алдау қоспай адал еңбегін сатқан қолөнершілер. Бірақ, Абай: "Құдай тағала қолына аз-маз өнер берген қазақтың кеселдері болады",- деген пікірге келеді. Ол қандай кеселдер десек, оларды Абай санап берген:

1. Талапсыздық. Қолынан келгенге мәз болып, ізденіп өнер үйренбей, құр мақтанға салыну. Осы білген өнерім де өз басыма жетеді деп жігерсіздік таныту. Өзгелер менен артық-ау, солардан білім жетілдірсем деп талаптанбау. Бұл қазақтың өнерлі адамының басты кеселі. Мұны Абай талапсыздық деп атаған.

2. Еріншектік. Бұл да талапсыздыққа байланысты кесел. Еріншектік – салғырт, кербездікке салындырады, – дейді Абай.

3. Мақтаншақтық. Біреулердің "дарқансың ғой, шырағым" немесе "ағеке, нең кетеді осы ғанамды істеп бер" дегеніне маған да жалынатындар бар екен деп мақтанға салынып кету. Сөйтіп мақтаншақтар пайдадан қағылып, қу тілге алданып өзінің уақытын босқа өткізеді.

4. Тамыршылдық. Сәл нәрсеге алданып, "жоғары шыққа" мәз болып тамырым, досым десе ішкен асын жерге қойып, соның ісімен жүріп, өзінің алданғанын білмей, далбаса болу. Сөйтіп жүріп біреуге борышты болып, басы дауға қалып жүргені. Сірә, мұндайлар тамыршылдықты – адамгершілік әрі іскерлік деп түсінетін болуы керек.

Абайдың қазақ тамыршылдау келеді дегенде қазақтың ескіше ойлауының, тағы бір ерекшелігін қосуға болады. Ол қазақтың қонақжайлылығы. Қонақжайлылық, әрине жан сүйсінер жақсы қасиеттердің бірі, бірақ не нәрсе болса да мөлшерден аспағаны жөн. Қонақшыл жат жерліктердің, "меймандардың" қазақ еліне ағылып келіп, бірте-бірте "төр менікі" деп елімізге, жерімізге иелік ете бастағанын қалай түсінуге болады? Қазақтың ақжарқын көңілі дұрыс қабылданып, соған сай ниет, құрмет болды ма, жалпы өзін сыйлату үшін қазақ халқы не әрекет жасады? Тамыршылдық, қонақжайлық салдарынан "қонақтардың" жер иелеріне үстемдігі асып бара жатқандай. "Жаман үйдің иесін қонағы билейдінің" кері келіп тұр.

Қонақжайлылықтың ел арасындағы тағы бір көріністеріне зер салайықшы. Ең қонақжай халық – алыс ауылдардағы шопандар қауымы. Оларға барсаң алдыңа бар дәмін тосады. Ал осы ғажап қасиетті кім ескеріп отыр? Сол шопандар қалаға келсе, қысқасы, қонақ үйден орын таба алмай зар болады. Бұл қандай мораль? Ауылдағылар қонақжай деген желеумен көптеген елді-мекендерде қонақ үйлер мен асханалар әлі салынбаған. Байқасақ, бұл халықтық мүддеге қатысты әлеуметтік мәселелер екен. Бұл мәселелердің Абай заманынан бері өз шешімі табылмаған.

Абай сөз соңын "қазақтың баласының өзі алдағыш бола тұрып және біреуге алдатқыш болатындығы қалай?" деген оймен аяқтайды. Абай бұл ойларын қағаз бетіне түсіргеніне ғасырдан аса уақыт өтті. Қазақтың өнерлі қауымы осы айтылған кеселдерден арылып бітті ме, жоқ па? Бір сөзбен жауап қайыру қиын. Бірақ, әлі де бала сияқты әлденеге алданып қала беретініміз анық. Сенгіштік деген қанымызға әбден сіңіп кеткен, одан құтылудың жолы сонда ауыр болғаны ма?

"АДАМ БАЛАСЫНА АДАМ БАЛАСЫНЫҢ БӘРІ – ДОС"

(Отыз төртінші сөз)

Бұл сөз өмір мен өлім философиясы хақында. Жұрт өлімнің хақ екендігін, оның әманда адам әбден қалжырап қартайғанында емес, кенеттен де кездесетінін және Алла жанын бір алғаннан кейін ол жақтан қайтып келмейтіндігін біледі, соған нанады, бірақ ақылына салып ой елегінен өткізу нәтижесінде емес, амалсыздықтан, шарасыздықтан көнеді. Абай осы мәңгілік сұраққа жауап іздеген.

Адам баласы өмір мен өлім құпиясын барынша құлшынып білгісі келеді, бірақ ол толық ашылмақ емес. Сондықтан Абай жұрттың жаратқанның құдіретіне сендім дегеніне күмән келтіреді.

Ол ақиқатқа ұйып сену бар да, жаратқан ісіне тағдыр жазуы деп сену барын айтып отыр. Адам дүниеге келген жанның өлмегін, о дүниелік болмағын, сол үшін жамандықтан ада, жақсылыққа жуық болу қажеттігі жаратушы құдайдың қалауы деп сенеді. Бұл әлі ақиқатқа көз жетіп илану емес, адамның бітім-болмысы, тағдыры осы деп мойындау. Санада тағдырды мойындау, оған Алла жазуы деп бой ұсыну бар да, ақиқатты ұғынып барып сену бар. Осы соңғысының барына Абай күмән келтірген.

Егер ақиқатқа көз жеткізіп ұйып сенсе, адамдар дүние қайғысынан ада болар еді. Олар әулиелік жолына түсіп, жалған дүниеден безініп, ахирет қамына, мәңгілік сенімге еніп, біржолата мұсылмандық жолына түсер еді. Абайдың аңғаруы бойынша адамдардың ахиретке де, дүниеге де сенімдері бұлдыр. Мәселе осылай болғанда жұртты енді неге сендіре аламыз. Бұл мәселеге ақынның жауабы анық. Абай былай дейді: "Кімде-кім ахиретте де, дүниеден де қор болмаймын десе, білмек керек: еш адамның көңілінде екі қуаныш болмайды, екі ынтық құмарлық бірдей болмайды, екі қорқыныш, екі қайғы –олар да бірдей болмайды. Мұндай екі нәрсені бірдей болады деп айтуға мүмкін емес. Олай болғанда қай адамның көңілінде дүние қайғысы, дүние қуанышы ахирет қайғысынан, ахирет қуанышынан артық болса –мұсылман емес. Енді ойлап қарай бер, біздің қазақ та мұсылман екен". Сонда қазақ нағыз мұсылман ба? Реті келіп тұрған нәрсені ала қойып, құдайдың өзі кеңшілігімен кешірер деп дүние қуанышына енген адамда сенім бар ма? Абай: адам баласына адам баласының бәрі – дос, олай болса мына "бес күндік" өмірде бір-біріңе қонақсың, дүниеге қонақсың, сөйте тұра бір-біріңмен өшігіп, жауығып, не болса соған көрсеқызарлық жасап, дүние қуанышының өзін дұрыс бөлісе алмай жатқандық Алла ісіне лайық па, деген ой тастайды. Мұндай қылыққа Абай наразы, екі сөздің басын қосса не өнері, не білімі жоқ, әншейін құр кеудемен "ой, тәңір-ай!" деп таласа бергеннің несі сөз, оның несі адам дейді. Абайдың мұсылмандығы дегенде, ол діни ортодоксиялық шеңберден шыққан ойшыл, ақын құдай жолы деп тек ислам дініне сүйеніп отырған жоқ, мұсылмандықтықтың негізгі "адам адамға дос" деген қағидасына сүйенген. Оны Абай қара сөздерінде дәлелдеп береді. Адам болмысы баршаға ортақ, көрер қызығы, қайғысы осы екі дүние аралығында. Өмір мен өлім бәрімізге бір. Олай болса адамға керегі мұсылмандық, имандылық, бірақ оған адам қалай жетпек? Бұл сұраққа жауап жоқ. Себебі, нағыз мұсылман қуанышын, дүние қайғысын ахирет қуанышынан, ахирет қайғысынан артық қоймаған. Олай болса ол мұсылман емес. Адам енді не істемек? Адамға сол, бұл дүниеге қонақ екенін сезінуі, өзінің мәңгілік еместігін ұғынуы, сондықтан "бес күндік" ғұмыр үшін адамдар бір-бірімен қырқыспай игі істер жасауға дағдылануы керек. Міне, Абай ұсынған жол осы. Бірақ та Абай бұл жолға түскендерді көре алмай, дүние қызығын тозаққа айналдырғандарды көріп, оның несі адам деп күйінеді. Сөйтіп, адамның рухани болмысы, өмір философиясы туралы ақын жүрек тереңінен сыр қозғаған. Бұл әлемдік философияның мәңгілік тақырыптары, олардың шешімі аса күрделі, әзірше бұл мәселелерге айқын жауаптар жоқ. Бұлар адамның рухын қозғайтын, оны жетілдіретін мәңгілік философиялық мәселелер.

"ҰЯТ ӨЗІ ҚАНДАЙ НӘРСЕ?"

(Отыз алтыншы сөз)

Пайғамбарымыздың хадис шарифінде: кімнің ұяты жоқ болса, оның иманы жоқ деп айтылған екен. Қазақта да мақал бар. "Ұят кімде болса, иман сонда". Абай осы сөздерді айта келіп, ұят өзі қандай нәрседен өзіне-өзі сауал қояды. Абайды хакім дедік, ол дегеніміз әр нәрсенің себебін іздеуші. Ұяттың себебін іздеп, оған талдау жасай келе бұл сөзді біз нақлия емес ғақлияға жатқызамыз.

Иә, сонымен ұят деген не? Абай ұят туралы былайша ой толғайды: "Бір ұят бар –надандықтың ұяты: жас бала сөз айтудан ұялған секілді, жақсы адамның алдында жазықсыз-ақ әншейін барып жолығысудан ұялған секілді. Не шариғатқа теріс, не ақылға теріс жазығы жоқ болса да, надандықтан бойын керістендіріп, шешілмегендік қылып, ұялмас нәрседен ұялған ұялу – ақымақтық, жамандық".

Надандықтың ұяты адамның ақыл өрісі, ой-сезіміне қатысты ма деп ойлаймын. Ақылы қысқа, сезімі тар, ойы таяз жан Абай айтқандай, ұялмас нәрседен ұялатын жаман адам. Ұяттың мәні бетті басып, болмашы нәрсеге қысылу емес, өмірде өз орныңды тауып, белсенді ғұмыр кешіп, айтар сөзіңді жасқанбай айтып, артынан өзің де ұрпағыңды өкінтпейтін істер жасау. Жалқаулық, жалтақтық, қорқақтық, жігерсіздік, жауапсыздық сияқты қылықтар –надандықтың ұятын құратын нәрселер. Сондықтан ұят жоқ болса иман жоқ деген пайғамбарымыз өсиетін "ұят кімде болса, иман сонда" деген мақалмен қабылдай отырып, ұят деген тек жағымды нәрсе деп айтуға болмайды. Ұяттың да ұяты бар. Абай айтқан надандықтың ұяты мен иманның еш қатысы жоқ. Керісінше бір-біріне қарсы ұғымдар. Иманға қатысты Абай шын ұят деген ұғымды ұсынған. Абайдың айтуынша: "Мұндай ұят екі түрлі болады. Біреуі –ондай қылық өзінен шықпай-ақ, бір бөтен адамнан шыққанын көргенде сен ұялып кетесің. Мұның себебі, сол ұят істі қылған адамды есіркегендіктен болады".

Өзге адам үшін ұяла білу нағыз адамшылдық. Демек, ұяттың негізінде адамшылық жатыр. Ұят тек адам баласына тән асыл қасиет. Өзгенің өрескел қылығына ұялу деген сөз, яғни ондай қылықты ұялушы жанның мүлдем қабылдамай терістеуінде, ондай жат қылықтың өз бойынан аластатылуында. Адам бойында ұят келтіретін қылықтың болуы да ықтимал. Бірақ сол қылықты өзге біреу жасағанда соншама тұрпайы көрінгені арқылы, адам өзін-өзі танып, сол жат қылықтан арылуға әрекет етеді. Мұны ғибрат деп атайды.

Шын ұяттың екінші түрі туралы ойын ақын одан әрі мына тұрғыда сабақтастырады: "...Ұят, шариғатқа теріс, я ақылға, я абиұрлы бойға теріс, ...я адамшылыққа кесел қылық, қатеден, яки нәпсіге еріп ғапылдықтан өз бойыңнан шыққандығынан болады. Мұндай ұят қылық қылғандығыңды бөтен кісі білмесе де, өз ақылың өз нысабың өзіңді сөккен соң, іштен ұят келіп, өзіңе жаза тарттырады. Кірерге жер таба алмай, кісі бетіне қарай алмай, бір түрлі қысымға түсесің. Мұндай ұяты күшті адамдар ұйқыдан, тамақтан қалатұғыны да бар, хатта өзін-өзі өлтіретұғын кісілер де болады. Ұят деген адамның өз бойындағы адамшылығы, иттігіңді ішіңнен өз мойныңа салып, сөгіп қылған қысымның аты... Мұндай қылыққа жетіп ұялған адамға өкпесі бар кісі кешпесе, яки оның үстіне тағы аямай өртендіріп сөз айтқан кісінің өзінің де адамшылығы жоқ десе болар".

Шын ұят дегеннің осылайша мән-мағынасын ойшыл Абай ашып берген. Сонымен бірге ұялған жанның күйзелісін түсініп, оған кешірімді болудың өзін ұяты бар адам ұғынады деген ой айтқан. Шын ұялған жанды ұяты бар адам ғана түсіне алады, ал мен өзім көріп жүрген кісілерім ұялмақ түгіл қызармайды дейді ақын. Демек, олардың бойында иманы бар деп айтуға қалайша болады. Абай иман мен ұятты бірге қарастырған, бұл мәнде иман дегеніміз, тек діни түсініктен гөрі адамшылықтың өлшемі ретінде қабылданады. Иманның негізі – адамшылық. Бұл Абайдың гуманизмін:ң басты қағидаларының бірі.

"ҒҰМЫР ӨЗІ – ХАҚИҚАТ"

(Отыз сегізінші сөз)

Абайдың түсінікке ауыр шығармаларының ішіндегі ең айтулысы отыз сегізінші қара сөзі. Осы сөзде айтылған көптеген пікірлерді өлеңдерінен, өзге қара сөздерінен кездестіреміз. Мысалы, "Алланың өзі де рас, сөзі де рас, "Алла деген сөз жеңіл" деген өлеңдерінде айтылатын ой желілері қырық үшінші, қырық бесінші қара сөздерінде қайталанады. Бұл шығармалардағы Алла мен адамға қатынасты пікірлер отыз сегізінші қара сөзінде нақтылы әрі дәлелді айтылған. "Қара сөз" –өлең емес, нақтылықты қажет ететін ерекше жанр, оны философиялық трактатқа жақын қарастырамыз. Сондықтан қара сөздер көркемдік емес, логикалық заңдылықтарға құрылған. Ақынның бұл сөзін қысқаша түрде тәпсірлеп беру үшін, оның айтиақ болған басты идеясын аңғару керек. Қара сөздің негізгі идеясы туралы Абай былай деген: "Ғұмыр өзі –хақиқат. Қай жерде ғұмыр жоқ болса, онда кәмәлат жоқ". Нақтылы ой. Бар мәселенің кілті — ғұмыр. Тек ғұмыр болған соң ғана өзге нәрселер туралы мазмұнды әңгіме жасауға болады. Алла, адам туралы түсініктер ғұмырдан тыс емес, олар хақындағы ақиқаттарға ғұмыр тікелей қатысты. Жалпы айтқанда, "ғұмыр" деген ұғым болмыстың тұтастығын білдіреді. Ғұмыр болған соң Алла туралы түсінік, адам жөнінде толғаныс, адамның адамшылығын бейнелей алатын – махаббат бар. Енді осылар туралы тарам-тарам білім, ғылым салалары анықталып, хақиқат жолын нұсқаушылар: пайғамбарлар, әулиелер және хакімдер туралы Абай өз ойларын ортаға салған.

Әуелгі сөз Алла тағала болмысына арналған. Абай ұғымында Алла болмыстың аталуы. "Себебі, Алла тағала өзі – хақиқат жолы" - деген ол Адамның ғылымы осы хақиқаттықтың растығын білу, оған құмар болу деген сөз. Бұл Алла ғылымы емес. Барша нәрселер хикметін анық білетін ғылым – Алла ғылымы. Адам ғылымы оны Алла ғылымына ынтық етеді. Осы ынтықтықтың өзі адам ғылымына мазмұн болады. Бірақ, ол үшін Аллаға ғашықтық керек. Себебі, ғылым Алланың бір сипаты, ол хақиқат, ал оған ғашықтық адамға адамдық қасиет береді. Абай ғылым жолына түскен адамды хақиқат жолына, яғни Алла тағала жолына түскен жан деп санайды. Мысалы, мал табу, пайда табу жолына түскендерден Аллаға ғашықтық, яғни ғылым-білім хақиқаты табылмайды.

Хақиқат туралы өз ойын Абай Алла тағалаға иман келтіруден бастайды. Ол "Сен Алла тағалаға Алла тағала үшін иман келтіремісің?... Сен иман келтірмесең де Алла тағалаға келер ешбір кемшілік жоқ еді", - дейді Абай. Иман келтіру Алла үшін емес, адам үшін қажет. Иман туралы он үшінші сөзде айтылғандықтан, оны арнайы талдаудың қажеті шамалы. Иман туралы сол он үшінші сөздегі ұғым сақталған. Алайда, осы сөзде, яғни отыз сегізінші сөздегі Абайдың иман туралы тың ойы мына желіде өрбиді: "Алла тағалаға ұқсай алам ба деп, надандық бірлән ол сөзден жиіркенбе, ұқсамақ – дәл бірдейлік дағдысы бірлән емес, соның соңында болмақ". Бұл бұрын кездеспеген тың ой. Ақын айтқан ғылымның орнында бұл қара сөзінде Алла тағала тұр. Өзіңді Аллаға ұқсауға шарт қыл, -дейді Абай. Адам, сен Алланың құлысың, бірақ өзіңнің мұсылман (мүсілім) болып нақты берілгенің рас болса, Аллаға ұқсауды міндет ет. Ислам дін басшылары мұндай қағиданы жаратпайтыны анық. Бұл тұста Абай екі мәселеде ислам дінінің шеңберінен асып тұр. Бірі, адамның тікелей Алласына ұқсауға рұқсат жоқ. Арада елші Расул пайғамбар бар. Ұқсасаң соған ұқса. Абай болса, бұл мәселені ескермеген. Дін бойынша адам еркі шектеулі. Ол Алла өмірі бойынша іске асатын адам әрекеті. Абай адамның Алла алдындағы бұл тәуелдігін "алып тастаған". Ол Аллаға адамның ұқсауы туралы айтқанда, адамның шексіз дамуы туралы әңгімеге ауысқан. Сол себепті, ол Алланың сегіз сипаттарына тоқталған. Олар: Хаят (тіршілік, тірі болу), Ғылым, Құдірет, Басар (көру, көруші), Сәміғ (есту, естуші), Ирада (тілеу, қалау), Кәлам (сөздер), Тәкин (Болдыру). Абайдың айтуынша: "Бұл негізінен Алла тағаладағыдай кәмәлат-ғазамат (жетілу, үлкею) бірлән болмаса да, пендесінде де әр бірінен өз халінше бар қылып жаратыпты". Сондықтан адамның Алласына ұқсауы таңғаларлық іс емес. Міне, осы тұста Абай тағы да реформаторлық пікір айтады. Осы сипаттар бойымызда зәррадай болғандығын біз мұсылманбыз ба, әрине жоқ, себебі, Алла тағала ешбір сипатқа мұқтаж емес, мұқтаж болып отырған біз, ол бізге Алланы тануға (мағрифатулла үшін) қажет. Алланы біз ешқашан толық біле алмаймыз, бірақ осы сегіз сипаттары арқылы өзінің білінгенін ғана білеміз. Тіптен Алла тағаланың заты түгіл, оның хикметіне (даналығына) ешбір хакім ақыл жеткізе алмайды. Оның себебін Абай былайша түсіндіреді: "Алла тағала өлшеусіз, біздің ақылымыз – өлшеулі. Өлшеулі бірлән өлшеусізді білуге болмайды. Біз алла тағала "бір" дейміз, "бар" дейміз, ол "бір" демеклік те – ғақылымызға ұғымның бір тиянағы үшін айтылған сөз. Болмаса ол "бір" демеклік те Алла тағалаға лайықты келмейді".

Демек, Алланы ақылмен тану мүмкін емес, ақылымыз, ғылымымыз шектеулі. Шектеулі ақыл мен шексіз шындық – Алланы анықтауға болмайтын іс. Алла "бір", "бар" деп жүргенімізде Алла мазмұнын ашатын ұғымдар емес, біздің түсінігіміздің тиянағы үшін айтылған сөздер, адам ойлап тапқан түсініктер. Әйткенде, оның "бір", "бар" екені бізге беймәлім.

Сол сияқты Алла тағаланың сегіз Сипатының біреуін зор деп айтуға тағы болмайды. Себебі, "ықтиярсыздық алла тағалаға лайықты емес". Бірақ, сегіз сипаттан өзге Алла тағаланың мынандай есімдері бар: Рахман (жарылқаушы), Рахим (мейірімді), Ғафур (кешіруші), Уадуд (сүюші), Хафиз (қорғаушы, сақтаушы), Соттар (айыпты жабушы), Разақ (рызық беруші), Нафиғ (пайда беруші), Уәкил (өкіл), Латиф (жақсы, кішіпейіл)".

Алланы тануда (мағрифатулла) Абай екі тәсіл қолданған. Бірі нақлия (бұрыннан айтылып жүрген сөздермен) дәлелдері, екіншісі ғақлия (оймен, ақылмен) дәлелдері. Жоғарыда атап өтілген Алла есімдері туралы айту нақлия. Ал ғақлия болса, ақылмен, оймен Алла құдіретін тану. Оның өзінде "Ғақлия дәлелім құдай тағала бұл ғаламды ақыл жетпейтін келісі бірлән жаратқан анан басқа, бірінен-бір пайда алатұғын қылып жаратыпты. Жансыз жаратқандарынан пайда алатұғын жан иесі хайуандарды жаратып, жанды хайуандардан пайдаланатұғын ғақылды инсанды (адам баласы) жаратқан". Жануарлардан мақшарда, яғни ақырзаман болғанда сұрау жоқ, демек, олар күнәсіздер қатарында. Сұрау ақыл иесі адамнан ғана болмақ. Мұны Абай ғадалеттілік дейді. Себебі, адамды Алла махаббатпен жаратқан, ғаламдағы бар нәрсені адамға бағындырған, өзіне де ерекше сипат берген. Бұл мәселені Абай былайша дәлелдеп берген: "Адам баласын құрт, құс өзге хайуандар сипатында жаратпай, бұл гузәл сипатты беріп, екі аяққа бастырып басын жоғары тұрғызып, дүниені көздерлік қылып өзге хайуандар секілді тамақты өз басымен алғызбай, ыңғайлы екі қолды басқа қызмет еттіріп, аузына қолы ас бергенде, не ішіп, не жегенін білмей қалмасын деп, иісін алып ләззаттанғандай қылып ауыз үстіне мұрынды қойып, оның үстіне тазалығын байқарлық екі көз беріп, ол көздерге нәзіктен, зарардан қорғап тұрарлық қабақ беріп, ол қабақтарды ашып-жауып тұрғанда қажалмасын деп кірпік жасап, маңдай тері тура көзге ақпасын деп, қаға беруге қас беріп, оның жүзіне көрік қылып, бірінің қолынан келместей істі көптесіп бітірмекке, біреуі ойын біреуіне ұқтырарлық тіліне сөз беріп жаратпақтығы махаббат емес пе? Кім өзіңе махаббат қылса, сен де оған махаббат қылмағың қарыз емес пе?". Демек, иман дегеніміз, яғни құдайға құлшылық ету дегеніміздің өзі қарызды өтеу. Адам Алласына әманда қарыздар. Оны түсінбегендерде иман жоқ, ақыл жоқ. Ақылды адамда иман бар. Оны қалай түсінуге болады. Көптеген ақылды адамдар өзге дінге, өзге құдайға табынып, ол сенімді уағыздайды. Оның шешімін Абай өзінше түсіндірген.

Абайдың иман келтіріп мұсылмандықты қабыл алған — адамға қояр талабы өзгеше. Ол мұсылманшылықты ғаділет пен махаббат арқылы түсіндірген. Қиянат болған жерде мұсылмандық болмақ емес дейді Абай. Осы пікірін дәлелдеу үшін хадис шарифтен бірнеше аяттар келтіреді: "Құдайдың бергеніне ой жібер", "Егер сен Алланы сүйсең, о да сені сүйеді", "Адамдарға жақсы іс істе деп, жақсылық етіңіз деп бұйырыңыз, өйткені құдай жақсылыққа тартушыларды сүйеді", "Сондай адамдар құдайға иман келтіреді, жақсы істер істейді, ондайлардың орны мәңгі жұмақта". Сондықтан Абай әділеттіліктен тыс болғанды Алла тағала жолынан шығушылық, имансыздық деп түсіндіреді. Алланы тануда оның рақымды, ғаділетті, құдіретті екенін айырдық. Адамда ғылым, рақым, ғаділет және (адам құдіреті туралы Абай еш нәрсе айтпаған) олардың үш сипаты (атрибуты) бар. Олар талаптылық, мұсылмандық және адамгершілік. Жақсы адам бойында тағы да үш сипат болмақ, олар сиддық (шындық), кәрәм (ізгілік), ғақыл (даналық). Мұны Абай жәуәнмәрттілік деп атайды. Осы сипаттың иелері — пайғамбарлар, әулиелер, хакімдер және кәміл мұсылмандар. Абай осы үшеуінің іс-әрекеттеріне талдау жасаған. Пайғамбарлар құдайға құл болып, дін жолына түсіп, жалған ахиреттің қамын ойла деген қағида ұсынады. Адам жалғанның қызығы емес, о дүние қызығына құмар болып, дүниенің мағлұматтылығын теріске шығарады. Әулиелер болса Аллаға ғашық болуды насихат етіп, нәпсіге тыйым салып, дүние қызығынан өздерін аластатады. Хакімдер болса дүниенің тиетін пайдасын ойлады, ғибрат (үлгі) айтты. Сонда кімдерді тыңдап, кімдердің соңынан ермекпіз. Жоғарыда айтылған үш хаслатты (сипат) кімдердің бойынан табуға болады дегенге келгенде, Абай өзінше пікір қорытқан. Ақын дүние қызығынан бас тартушылықты, тақуалықты қолдамайды: "Бұлай болғанда малды кім бағады, дұшпанды кім тоқтатады, киімді кім тоқиды, астықты кім егеді, дүниедегі Алланың пенделері үшін жаратқан қазыналарын кім іздейді?. Абай нақтылы сөйлегенді жаратады. Нәпсіні фида қылушылықтың өзі, анығында Алла жолы емес. Себебі, нәпсіні ерекше қасиет ретінде адамға жаратушысы берген. Егер, сол Алла берген нәпсіні пайдаланып, қызығын көрмесе, Алла әміріне қарсы шығушылық. Мәселе, нәпсіні дер кезінде тыя білу, меңгеру өзге іс. Жалпы нәпсіні теріске шығару мұсылмандық емес. Тіптен өмір сүруден, дүние пайдасынан қашқақтау да мұсылмандыққа жатпайды. Малды құдай адам қажеті үшін жаратқан, ендеше оны бағып-қағу, өсіру, пайдаға асыру да Алла ісі. Тіптен дүние туралы ой болмаса, ел елдігінен айырылтып, кәпірлерге жем болып, дүние ойран болмақ. Сондықтан Абай: "Ғұмырдың өзі хақиқат" дейді.

Абай әулиелердің бәрінің бірдей дүниені төркі етпегендігін де айта кеткен. Оған ислам әлемінен мысалдар келтірген. Бірақ, оның ынтасы пайғамбар мен әулиелерге қарағанда хакімдерге ауа береді: "Адаспай тура іздеген хакімдер болмаса дүние ойран болар еді... Бұлардың ісінің көбі – дүние ісі, ләкин осы хакимдердің жасаған, таратқан уа айтқан істері оддуния мәзрәгәтул — ахирет (дүние ахиреттің егіні) дегендей, ахиретке егіндік болатын дүние сол".

Хакімдердің пайғамбар мен әулиелерден артықшалығын мойындау діннен шығу болып саналады. "Алла бір пайғамбар хақ" деген қағидаға бұл түсінік сыймайды. Хакімдердің діні әр түрлі болуы ықтимал. Осы сөздерден үлкен бір ойға қаласыз. Осы хакім дегендер бір дінде, бір сенімде бола ма екен? Айталық, Абайдың өзін хакім деп мойындасақ, оның дәстүрлі мәніндегі мұсылмандығына шүбә келтіруге болады. Ол өзін мұсылманға жатқызған. Оған бірнеше дәлелдер келтірген. Біріншіден, он үшінші қара сөзде якини иман туралы сөз болғанын айттық. Ғалымдардың айтуымен иман қайыруды таклиди иман дейміз. Яғни, бұл ғалымдардың нақлия дәлелдері арқылы Аллаға сену, ал хакімдердің ғақлиялық дәлелдері арқылы Аллаға сеніп иман келтіруді якини иман дейміз. Яғни, якини иман дегеніміз Алланы терең түсініп барып илану. Абай "ғылым" мен "хакімді" ажыратқан. Оның айтуынша: "әрбір ғалым – хаким емес, әрбір хаким – ғалым". Ғалым дегенде Абай мынандай түсінік берген: "Дүниеде ғылым заһири (сыртқы ғылым) бар, олар айтылмаштарды нақлия деп атайды, бұл нақлияға жүйріктер ғалым атанады". Ғалымның айтар сөзі нақлия, Ғалым дүниені білуші, танушы сол хақында айтушы. Хакім туралы Абай өзгеше айтқан. Құдай дүниеде еш нәрсені себепсіз жаратпаған. Сондықтан Абай: "әрбір істің себебін іздеушілерге хаким ат қойдылар", - дейді.

Міне, хакімнің ғалымнан да, пайғамбардан да, әулиеден де ерекшелігі сонда. Хакім қандай бір істің болмысын, себебін іздеуші. Алайда ол оның құпиясын толық таба алмайды, өйткені ол Алланың құпиясы. Осы орайда Абайдың мұсылмандығы ерекше талдауды қажет етеді. Анығында ол "мұсылмандық" дегенге нақтылы түсінік берген. Оның мұсылмандығы ортодоксиялық ислам түсінігімен сай келе қоймайды. Себеп іздеу деген адамды сенімнен шығарады. Дәстүрлі дінде Аллаға сену керек, ешқандай себеп іздеудің қажеті шамалы. Ал, Абай болса иман келтірудің өзінен сол себепті іздеп отыр.

Екіншіден, Абай мұсылмандықтың мынадай бір өлшемін айтады: "...дінде басшымыз құдайдың елшісі пайғамбарымыздың хадис шарифі, хайрун-нас мән йанфағу н-нас (адамның жақсысы пайда келтірген адам) деген". Мұндай адамды Абай хакім атаған. Сонда нағыз "кәміл мұсылман" – хакімдер. Бұлардың діні қалай аталады. Міне осы сұрақ күні бүгінге дейін шешімін таппай жүр. Әркім өз діндеріне берілген, олар бір-біріне іштей де, сырттай да наразы, әрқайсысы өктемдік іздейді. Адамға тек жақсылық әкелетін дін қайда? Абай дінге реформа жасау жағында болған. Олай дейтініміз, оның өзі хакім, яғни себеп іздеуші. Ол біреудің айтқанына иланатын жан емес, өзі іздеп, айырып барып ақыл тоқтататын данышпан. Ол пайғамбар, әулиелер туралы айтқанда, оларды мүлдем жоққа, теріске шығарып отырған жоқ.

Алла мен адам арасындағы елші нәбилердің, тән әpi жан тазалығын қастерлеген әулиелердің қажеттігі ерекше. Олар болмағанда дүниенің мағмұрлығы (қызық, әдемілігі) адамды хайуандандырып жіберуі ықтимал. Абай түсінігінше: "дүниенің мағмұрлығы бір түрлі ақылға нұр беріп тұратұғын нәрсе". Бірақ, дүние қызығы адамды тура жолдан бұруы ғажап емес. Адам боп аты аталғанмен әрбір жан өзгеше. Алайда, Абай тым өзгеше болудан сақтандырады. Өзгеше болуға ұмтылу адамды мақтанға бастайды. Ол күншілдік туғызады. Әрине, біреуден асамын деп әрекет жасау жаман іс емес, бірақ оны мақтанға айналдырып, өзіңді-өзің босқа қинасаң, ол надандық.

Абай бұл сөздің соңында моральдық мәселелерге тоқталған, өзі айтпақшы нақлия айтқан. Мысалы, адам баласын қор қылатын үш нәрсе бар, олар: надандық, еріншектік және залымдық, - дейді. Оларға анықтама берген. Бұл ғылымда пәлендей жаңалықтар емес, ғибрат сөздер, айталық, еріншектікке мынадай өте мәнді түсінік берген: "Еріншектік –күллі дүниедегі өнердің дұшпаны.

Талапсыздық, жігерсіздік, ұятсыздық, кедейлік – бәрі осыдан шығады"

Сөз соңында ғибрат туралы айтылған. Онда ғақлиялық ойлар жоқ, ғибрат үшін нақлия жазылған. Оны Абайдың өзі де сезіп, сөзді: " Жә, бұл сөзден ғибрәтлендік?!" - деп аяқтаған.

СҰРАҚТАР

(Қырқыншы сөз)

Абай сендерден бір сұрайын деп жүрген ісім бар деп, қатарынан жиырма бір сұрақ қойған. Бұлардың бас-басына тоқталып жатсақ көп сөз болмақ. Сондықтан айтарымыз Абайдың осы оқырманға арнап сұрақ қоюдағы мақсаты туралы.

Сұрақ қою бар, оған жауап беру бар. Бұл танымның бір тәсілі. Абай сұрақтар қойған, бірақ жауап бермеген. Бұл да құптарлық ойлау дәстүрі. Өйткені, кей-кейде жауапқа қарағанда сұрақтың мағынасы басым болуы таңғаларлық іс емес. Оның бірнеше себептері бар.

Біріншіден, сұрақ қою білмегенді білуге тырысушылықтан қойылады. Демек, сұрақ білмектің белгісі. Жас бала да өміртанымын сұрақтан бастайды. Сұрақ деген танымға ынтықтық. Сұрақтың мәнісін ұқпаған білімсіздік. Сұрақ өмірдің өзінен туады, демек сұрақ беру өміртанудың басы.

Екіншіден, сұрақ сынақ үшін қойылады. Бұл жағдайда сұрақ қоюшы берілер жауаптың бағыт-бағдарын біледі. Біліп тұрып сұрақ қоюшылық оқу, тәрбие ісіндегі қажеттілік. Ол шәкірт пен ұстаз, ата-ана мен бала арасында болатын жай. Бұл арнайы мақсатқа орай жасалатын тәртіп.

Үшіншіден, нақты жауапты қажет етпейтін сұрақ болады. Бұл сұрақтың мәнісі өзгеше. Оған мысалға билер шығармашылығы айғақ. Ел аузында Төле би елдің игі жақсылары жиналған бір мәжілісте жұмбақтап: бір, екі, үш, төрт, бес, алты, жеті, сегіз, тоғыз, он деген екен. Отырғандардың еш қайсысы бұл жұмбақты шеше алмаған соң, жұмбақты шешуге Қаз дауысты Қазыбек би рұқсат сұрапты. Сонда Қазыбек бидің шешімі:

–Бір дегеніміз – бірлігі кеткен ел жаман.

– Екі дегеніміз – егесіп өткен ер жаман.

– Үш дегеніміз – үш бұтақты шідерден шошынған ат жаман.

– Төрт дегеніміз – төсектен безген жас жаман.

– Бес дегеніміз – белсеніп шапқан жау жаман.

– Алты дегеніміз – асқынып кеткен дерт жаман.

– Жеті дегеніміз –жас келіншек жесір қалса, сол жаман.

– Сегіз дегеніміз – серпілмеген қайғы жаман.

– Тоғыз дегеніміз – торқалы той, топырақты өлімде бас көрсетпесе, сол жаман.

– Он дегеніміз – оңалмас кәрілікке дауа болмас деген екен Қаз дауысты Қазыбек (Ел аузынан, Алматы, "Жазушы", 1989, 41-б.)

Төле бидің жұмбақтап айтқандарын Қаз дауысты Қазыбек би осылайша шешіп береді. Өзге би мүмкін өзгеше айтар ма еді. Демек, жауап беру, жұмбақты шешу міндетті түрде Төле бидің ойындағысын табу емес, дәлелді сөзбен оның ойынан шығу. Бұл екеуі бір нәрсе емес. Билер көбінесе жауап беретін адамға еркіндік беріп, дәлелді жауапқа тоқталып отырған.

Абайдың сұрақтарына да дәл жауап жоқ, мәселе Абайдың ойындағысын табу емес, оның ойынан шығуда. Бұл сұрақтарға нақтылы жауаптан гөрі қарсы дәлелдер келтірген дұрыс. Дәлелдер жауап орнына жүреді. Мұндай сұрақтарға дәлел-жауаптар да жеткілікті. Әңгіме жауап берушінің қиыннан қиыстырып дәлел табуында. Сондықтан қазақ осындай жағдайларда "Аталы сөзге арсыз таласады" – деген. "Аталы сөз" – деп отырғанымыз қойылған сауалға берілген дәлелді жауап.

Қазақта көбінесе сұрақтан жауаптың қысқа болатын тұстары көп. Содан барып халықта "бір ауыз сөз" деген ұғым пайда болған. Қалың жұрт аталы бір ауыз сөзге тоқтаған.

Абайдың қалған сауалдарына жағдайға байланысты, заман түсінігіне орай әр қилы жауап қайтаруға болады, бірақ жалпы сұраққа толық жауап қайтарылуы мүмкін емес. Қандай болмасын жауап бағыт-бағдарды белгілейді. Ал, сұраққа толық жауап беріліп, сұрақ мәні сарқылса, ол нағыз сұрақ болып есептелмес еді.

Сұрақ деген философиялық ұғым. Қазақ санасында "сұрақ" деген бар да, "сұрау" деген бар. Соңғысын қоюшы Алла, алғашқысын қоюшы адам.

Адамның адамға сұрақ қоюы болмысты, ғаламды танудың басты шарты. Алланың адамға сауал қоюының мәні пендесінің адамшылығын тексеруі. Абай сұрақты адамдар қылығына орай қойған. Адам болмысы мен санасындағы қайшылықтарды, қарама-қарсы қылықтарды ашып берген. Бұл сұрақтардың мәні берілетін жауап-дәлелдермен құнды.

Жұмыстың жоқтығы

(Қырық екінші сөз)

Абайдың айтуынша: "Қазақтың жаманшылыққа үйір бола беретұғынының бір себебі – жұмысының жоқтығында". Өте орынды айтылған сөз. Адамды аздыратын, оның жұмысының жоқтығы туралы Абай өлеңдерінде де талай айтқан. Егер адам жерге егін ексе, сауда жасаса, оның бос уақыты болмас еді. Қазақта осы екеуінің бірі де жоқ. "Мал байдікі, жан құдайдікі деген есірік, ессіз сөзге құл болып, ауыл-ауылды аралап, ат сабылтып, тамақ аңдып жүргендерді көріп отырған Абай қазақтардың жұмыстарының жоқтығына күйінеді.





Қандай істің болмасын себебі бар. Қазақтарда неге жұмыс жоқ дегенге келсек, үлкен әңгімеге тірелеміз. Адам жаман болғысы келіп жаман болмайды, көбінесе жамандыққа оны өмір сүрген ортасы, қоғамы, заманы итермелейді.

Қазақ қоғамы Абай заманында далбаса күйде болатын. Бұрынырақта жау қайдалап ат үстінде күн кешкен халық Ресейге мүлдем бодан болғаннан бөрі, ел, ауыл қорғау дегеннен "құтылған". Халық бірыңғай бейбіт тұрмысқа көшкен. Кәсібі ата дәстүр бойынша мал бағу. Бұрын бұл кәсіппен малшы-жалшылар, бала-шаға айналысатын. Енді бүкіл халық болып малмен айналысқанда ел ішінде жұмыссыздық етек алып кетті. Қазақ жастарының ауыл ішінде іс қылатын кәсібі болмады. Мал бағу қазақтың кең жерінде оншама көп жұмыс қолын қажет етпеді. Егін егуге мойын жар бермей, сауда жасаудың ретін білмей жастар бос жүріске түсті де кетті. Әрине, ол заманда қазақтардың егінмен, саудамен айналысқандары болды, бірақ көпшілік оларды қолдамады. Сондықтан: "...осы қазақтың іске жараймын дегені өзінің азды-көптісін біреуге қоса салып, "көре жүр, көздеп жүр" деп басын босатып алып, сөз аңдып, тамақ аңдып, ел кезуге салынады", - деп ақын қазақтың жұмысының жоқтығына қынжылады.

Осындай жағдайда мақтанның тағы бір түрі пайда болады. Адамдар әдетте байлықты, ақылды, абыройды мақтан тұтушы еді, енді ел ішіндегі "пысықтар" үшін арыз бере білу, алдай білу мақтан. Ақын ешқандай қиналып, тер төгіп еңбек қылмайтын желөкпелеу байларды: "сіз айтсаңыз, отқа түсуге бармын" деп желдендіріп алып, шаруасын қылмай-ақ, малын бақпай-ақ содан алып киімін бүтейтіп киіп, тәуір атын мініп алып, қатарлы бір құрметке жетіп жүре береді", - деп сынап-мінейді.

Бұл "пысықтың" пасық әрекетіне бейшара байлар мән бере қоймайды. Оның да себебі бар. Бай болған соң ол біреумен ақылдаспай тұра алмайды. Газеті, радиосы, телефоны жоқ қазақ байы дүниеде не болып жатқанын, қай нәрсенің нарқы қалай екенін, өзге байлардың қандай тіршілігі барын білгісі келеді. Міне, осы істе "сиырдың жорғасындай" пысықтар байдың нағыз жанашыры, кеңесшісі болып шыға келеді. Осындай халді біліп, оны түзетуге бағыт жасап отырған өкімет жоқ. Керісінше қазақтың жақсылығы азайып, жаманшылығы күшейсе риза болатын шенеуніктерге бұл тірлік өте қолайлы. Бір-бірінің сөзін ұқпай, бір-біріне кек сақтап, әділдікті орыс шенеуніктерінен іздеп келушілер молайған сайын, халықты басқару жеңіл. Бұл отаршылдардың көне тәсілі. Оған жанын сала қызмет ететін қазақтың өз "пысықтары". Олардың әрекеті дауды туғызу, оны өшірмей жалғастыра беру. Сөйтіп күнкөріс қамын жасау. Бұл басында саяси еркіндігі жоқ халықтың мардымсыз қарекетінің бірі болып табылады.

Әділдікті "ақ патшадан", оның шенеуніктерінен іздеп арыздануды кәсіпке айналдыру қазақтың Абай заманындағы ең ауыр, ең сорақы жаманшылығы еді. Бұл жаманшылықтың себебін Абай – "Қазақтың жұмысының жоқтығы" - дейді. Сірә, бұл тұста жұмыстың жоқтығының екі жағы барын айтқан да жөн. Біріншіден, жұмыстың жоқтығы шын мәнінде адамдардың еңбектен артық болуы. Мұндай жағдай қазақ елі түгіл дамыған жұрттарда міндетті түрде болатын табиғи заңдылық. Екіншіден, бар жұмысты істемеуден туған жұмыстың жоқтығы. Абай сөзінде осының екеуі де бар. Бірақ, ол екінші мәндегі жұмыстың жоқтығы туралы көбірек тоқталған.

ЖАН МЕН ТӘН

(Қырық үшінші сөз)

Адам жан мен тәннен құрылған, бұл Абайға дейінгі замандардан белгілі шындық. Ақын осы екеуінің ортасында болатын жибили және кәсибиге тоқталған. Адамның табиғи, биологиялық қажеттерін өтеуімен қоса, білмекке құмарлығын ақын жибили қуатқа жатқызады. Кәсиби қуатқа ақыл мен ғылым жатады. Бірақ бес жибили мен кәсиби түйсіктер әкелген сыртқы ортаның қажеттерін көңілге түсіргенде бірігіп кетеді. Мұнда ерекше орын алатын жибили қуаты.

Абай жибили қуаты "жан қуаты" дейді. Ол әуелде шағын болғанымен, адам есейген сайын зорая берсе керек. Алайда, ол қуат ескерусіз қалып, жоғалмаса да еш нәрсеге жарамай қалуы да ықтимал. Мұндай жағдайда қазақта айтуға сөз дайын. "Құдай тағала өзі ақыл бермеген соң қайтейік?" немесе "құдай тағала сенімен мені бірдей жаратып па?" деп өзінің надандығын, талапсыздығын құдайдан көру осы жан қуатының кемігендігінің айғағы. Адам ішіп-жеп, тән қуатын ғана ойламай жан қуатын да жетілдіру үшін қам жеуі қажет.

Абай жан қуатының үш элементін айтқан. Сірә, оның оқыған кітабы орыс тілінде болса керек сондықтан да үш элементті былайша атаған: "подвижной элемент – бұл тез ұғыну деген сөз; сила притягательная однородного – мұнда ұқсас нәрселердің бір-біріне тартылуы; "впечатлительность сердца" мұнда төрт нәрсеге мұқият болу керек, олар мақтаншақтық, пайдакүнемдік, жеңілдік, салғырттық. Бұлардан жүрек таза болғанда, әр нәрсенің сәулесі жүректің айнасындай анық рәушан болып түседі. Олай болмағанда, жүректің айнасы бұзылады, дұрыс ұғым қалыптаспайды. Бұл айтқандардың бәрі жан ғылымы (психологияға) қатысты. Абай өз заманындағы психологиялық еңбектерімен таныс болғаны айқын көрініп тұр.

Ақын жан қуатына талдау бере келіп, тән қуаты туралы терең ой айтқан. Тән қуаты Абай ұғымында ішкі емес, сыртқы нәрсе. "Әрнешік тән қуатыменен сырттан тауып, сыртта сақтайсыз, оның аты дәулет еді" - дейді ақын. Қазақтық "бай бір жұттық" дегені осы. Байлық адамның өзінен өзге күйде күн кешпейтін жан қуаты емес, ол сыртқы заттық дүние. Дәулеттің неше түрлі кеселі, кесапаттары болады. Соларды білсең, санаңмен ұқсаң ғана дәулетке ие бола алмақсың. Абай сонымен бірге ақыл мен ғылымның да неше түрлі адамға тигізер кесел, кесапаттары барын айтқан. Оны білмесең жақсылықтан қайыр жоқ. Абай айтуынша, әрбір нәрсенің өз өлшемі бар, одан асуға болмайды. Өлшеуін білмек – бір үлкен керек іс. Бұл өте терең пікір.

Жақсылықтың өзі өлшемінен асса жамандыққа өтеді. Әр нәрсенің өз өлшеуі бар. Осы ойға орай Абай бұрынғы ғалымдар айтты деген нақыл келтірген: "ненің қызығын көп іздесең, соның күйігін бір тартасың". Енді осы өлшеуді кім анықтамақ дегенге келгенде, Абай пайда, залалдан айыратын қуаттың аты ақыл деп түсіндіреді. Бірақ, жалғыз ақыл аздық етеді, ол қайратпен қосылуы керек. Ол екеуі кімде болса, сол адамда жан қуаты да, тән қуаты да тең болғаны, - дейді Абай.

Ақыл мен қайратқа ие болмаған адамның өзінде еркі жоқ. Ол тағдыр тәлкегіне түсіп кете баратын қаңбақ секілді жан.

ТАҒЫ ДА ТАЛАП ТУРАЛЫ

(Қырық төртінші сөз)

Отыз екінші сөзінде Абай талаптың шарттары туралы айтқан. Мұнда ол талапсыздық хақында сөз еткен. Талаптың түр-түрі бар және де біріне-бірі бергісіз. Ақынның түсіндіруінше: "адам баласы я талапты, я талапсыз болсын, әйтеуір "бәрекелдіні" керек қылмайтұғыны болмайды. Әрнешік, орынсыз ба, орынды ма, бәрекелді деушіні көңіл іздеп тұрады. Адам баласы өзі қай жолда, қай майданда жүрсе, сол майдандағы кісімен сырлас болады. Аның үшін өзге жолдағылардан "бәрекелдіні" оңды күтпеді. Маған "бәрекелді" десе, осы өзімменен серіктес, сырлас осылар "бәрекелді" дер дейді".

"Бәрекелді" деген сөздің мағынасы неде? Абай оны ұғым ретінде қолданған. "Бәрекелдінің" негізінде мақтан жатыр. Мақтан туралы Абай жиырма бірінші сөзінде айтқан болатын. Онда Абай мақтанның екі түрін ашып берген. Олар үлкендік және мақтаншақтық. Демек, кейбіреулер ісіне қарай, еңбегіне қарай "бәрекелдіні" қажет етсе, ол үлкендік, яғни адам өзін-өзі бағалағандығы, соны өзгелерден талап етеді. Енді біреулер істері алға баспай жатса да "бәрекелдіні" қажет етсе, ол мақтаншақтықтың белгісі. Бұл түсінікті іс. Абай "бәрекелдіні" нақтылы іспен байланысты қарастырған. Олай дейтініміз, адам "бәрекелдіні" өзімен қызметтес, әріптесінен естігенді қалайды, оның себебі, адамның бағасы нақтылы іс-әрекетімен анықталмақ. Адам өзінің қызмет істеп жүрген жерінді бағаланса, одан асқан қандай ғанибет бар. Абай осы жайды айтқан. Серіктес, сырлас адамдардың "бәрекелді" деп қолпаштауы адамға жасалған нағыз құрмет. Демек, бәрекелді деу адамның іскерлігін немесе адамшылығын мойындау деген сөз. Әрине, әншейін қолпаштау немесе жағымсыну үшін айтылатын бәрекелді бар. Мұндай бәрекелдіден зияннан өзге пайда жоқ.

Адам әлденеге талаптанғанда өз басына қадір іздеп әрекет етеді. Мысалы, біреу мал тапсам екен, - дейді. Ол қазақтың "мал тапқан ердің жазығы жоқ", "малдының беті жарық" деген мақалдарына сеніп, сараңдықпен, арамдықпен мал тапса, ондайлардан жирену керек. Бұл талап адамшылыққа жат. Абайдың айтуынша көпшілік осы жолға түсіп кеткен: "Біреу қажеке атанамын, біреу батыреке атанамын, біреулер білгіш, қу, сұм атанамын деп сол харакетте жүр". Мұны Абай кітап бетінен оқып іздеген талап емес дейді. Егер кітап сөзінен іздеген талап болса, онда алдымен көкіректі тазалау қажет еді.

Көкіректі тазалау деп Абай тек білімге ынта қоюшылықты емес, адамшылықты айтып отыр. Адамшылығы мол жан Абай ұғымында көкірегін тазартқан адам, ондайдың талабы да таза. Осындай адамдардың ісіне сүйсініп "бәрекелді" десек жағыну да, қолпаштау да жоқ, үлкендікті әділ бағалау бар.

ҒАДІЛЕТ CE3ІM

(Қырық бесінші сөз)

Абайдың "құдай" туралы ұғымы кең. Адам баласы мыңдаған жылдар бойы әр түрлі діндерге сеніп келгенмен, ол бір "үлкен құдай" барын білген, соған құлшылық еткен, -дейді Абай. Әр түрлі діндер сол үшін "үлкен құдайға" жетудің жолдары, тәсілдері. Бірақ барлық діндерге ортақ мәселе Ғаділет пен Махаббат.

Нағыз құдай жолы "үлкен құдайды" мойындаушылық. Ол үшін тек жаратқанды мойындап қана қоймай, оған ғашық, ынтық болу, оның хикметін сезіну керек.

Хакім Абай.

Алматы: Атамұра - Қазақстан, 1994. 128-195-бб.

ҚАЗАҚ ФИЛОСОФИЯСЫ ХАҚЫНДА

Әбдімәлік НЫСАНБАЕВ

Қазақ философиясы дегеніміз не? Бірнеше жыл бұрын Кеңес үкіметі кезінде мұндай ұғым ойдан шығарылғандай болып көрінетін. Классикалық неміс философиясы мен маркстік теорияның идеяларын дамытушы "қазақстандық диалектика мектебін" жұртшылық жақсы білетін, құрметтейтін. Философиялық ойлаудың үлгісі ретінде батыстық ғылымға ұқсайтын философияның бір ғана түрі мойындалды, әсіресе, бұл саладағы әйгілі ойшыл ретінде танылатын Гегельдің беделі үстем болатын. Кеңестік кезеңдегі философия тарихының ерекшелігі – қазақтың шалқар даласында Гегель мен Маркстің негізгі бағдарға айналуы. Әрине, қазақ даласы өркениетінде дәуірдің тағдырын анықтаған неміс ойшылдарының қабылдануы кездейсоқ болмас, бірақ әрбір нәрсенің өзіндік сипаты, үні болады емес пе? Міне, қазіргі күрделі жаһандану заманында осы қасиеттер анық байқала бастады. Негізгі мақсат – ғаламдану, жаһандану үрдісінің қазақ ұтының рухани және мәдени болмысы мен келбетіне тигізетін теріс әсерін болдырмау үшін ұлттық дүниетанымымызды барынша өрістету және дамыту.

Қазақстанда түрік және қазақ өркениетінің (терминін проф. Е.Омаров негіздеген және ғылыми айналымға енгізген) дүниетанымдық әмбебаптарын және Шығыс философиясы мен ғылымының методологиясындағы ерекшеліктерді біртұтас пайымдаудан артық қазір өзекті философиялық тақырып жоқ. Тәуелсіздіктің он жылы ішінде жастардың жаңашылдыққа толы диссертациялары, тәжірибелі мамандардың монографиялары шыға бастады, әp түрлі сұхбаттар, конференциялар, конгрестер көбейе түсті. Бұл тоғанды бұзып кеткен судай болды. Сөйтіп, төлтума мәдениеттің ерекше сипатын анықтау, оның тереңде жатқан құпиясын ашып көрсету халық тағдырының, болашағын айқындау үшін, өзіндік ұлттық болмыс пен ұлттық ойлауды жете түсіну мен дамыту үшін қажет болды. Ал, енді жалпы алғанда өзін-өзі тану мен түсіну деген сөз герменевтика бойынша өзара түсіністік, ішкі өзара сұхбат үрдісінің нәтижесі болып табылады. Сондықтан қазақ даласы философиясы қазақ өркениеті тақырыбына назар аудара отырып, қазіргі философиялық концепцияларды, идеяларды, ойларды, әсіресе, олардың Шығыс пен Батыста кең тараған түрлерін ескере бастады.

Әрине, классикалық батыс типтегі философияның, Гегель бастаған академиялық философияның өлшемдеріне салсақ, онда дәстүрлі қазақ философиясына сын көзімен қарауға болатын сияқты. Өйткені, онда ғылымға ұқсастық, жүйелілік, логикалық дәлелділік жетпей жататыны белгілі. Бірақ, қазіргі философияның деңгейінде еуропаорталықтық пен азияорталықтық сияқты түсініктер ескірген. Шығыс және түрік философиясы өзінің ерекше мәртебесі жөнінде әлемге жар салды. Бір қызықты жері: Кьеркегор мен Ницшеден бастап постмодернистерге дейінгі қазіргі батыс философиясы өздерінің қалыптасқан дәстүрін реформалауға, мәдениет онтологиясын қайта қарауға тырысты, яғни антропологияны, эпистемологияны, методологияны жаңаша қалыптастыруға күш салды. XXI ғасырдың басында терең зерттеуді қажет ететін шығыстық және түріктік ғылым методологиясы күн тәртібінде тұр.

XX ғасырдың барлық ойшылдары мәдениеттің маңыздылығын атай отырып, шығыс пен батыстық дәстүрлердің өнімді синтезін іске асыруды қолдайды. Техникалық және технологиялық дамудың, өркениеттің түлегі бола тұрып, олар руханилықтың өміршең күшін сақтап қалған, Шығысқа үмітпен қарайды. Мәселен, Хайдеггердің экзистенциалдық талдауы, Гадамердің "өмірлік әлемі", Адорноның "әсемдік табиғаты" және т.б. шығыстан сусындаған. Сондықтан, қазіргі батыс философиясы өзіне шығыстық әлемге қатынасты идеясын өз бойына сіңірген, сондықтан да ол жаңғыру және жаңару үстінде.

Шығыс философиясының (оның ішінде қазақ-түркі философиясының) негізгі ерекшелігі неде? Меніңше, мәдениет әмбебаптарының философия әмбебаптарымен біте қайнасқан бірлігінде. Батыстың классикалық философиясы эмпириядан тазарып, "таза ойлау стихиясын" артық көруде. Сөйтіп, ол өзіне жаңа әлемді ашып, идеалды объектілерді қалыптастыру мүмкіндігіне ие бола бастады. Бірақ мұндай әрекеттің кері әсері болып отыр. Мартин

Хайдеггер осындай талпыныстардың батыстық дәстүрді тығырыққа тірейтінін баса көрсетті. Өйткені бұл "ішкі онтологияны" туындатады, адам мен әлем бір-бірінен басынан дербес дүниелер сияқты танылады, олардың өзара байланысы жете ескерілмейді. "Субъект және объект", "мән мен құбылыс", "ішкі мен сыртқы" және т.б. категориялар "ішкі онтологияның" экзистенциалық мағынасы жоқ таза категориялары болатын.

Мұндай онтологиялық құрылым қазіргі кезеңнің сұраныстарын қанағаттандыра алмайтындығын кезінде М.Хайдеггер ескерткен болатын. Адам да, оның ғылымы да әлем мен адамның о бастағы бірлігін мойындайтын концепцияға бағынғаны көңілге қонымды. Хайдеггер осы ойларымен шығыстың философияларымен тікелей сұхбатқа түседі. Міне, сол арқылы ол батыс философиясындағы категориялар мен мәдениет әмбебаптары арасындағы байланысты қайта орнатқысы келеді.

Қазақ философиясының қайнар көздері ежелгі дүниеде, бұрынғы протоқазақтардың және қазақтардың мифологиялық алғашқы философиясында (б.э.д. І-ІІ мыңжылдықтар) жатыр. Қазақ халқы көптеген тайпалардың өзара әсерлесуі мен қатынасы арқасында пайда болып, олардың әр түрлі мәдени қырларын мұралаған.

Шығыс философиясы батыс философиясы туындатқан "субъект-объект" схемасымен қозғалмайды, оған "адам мен әлем" байланысы маңыздырақ және ол жерде табиғат өзіндік қасиетке ие болады. Міне, осындай онтологиялық түсінік философиялық категорияның экзистенциалдығын туындатады, жаңа мағыналардың пайда болуына әсер етеді. Бұл дегеніңіз, философиялық категориялар мәдениет әмбебаптарымен толық сәйкес келеді деген сөз емес. Философиялық категориялар мәдениеттің рухани квинтэссенциясы бола тұрып, әр түрлі экзистенцияға зер салады: мәселен, философия дегеніміз өзіндік таным, әсерлену, мәдениет әмбебаптарын тұтастай пайымдау.

Дәстүрлі мәдениеттің тұтастығы шаруашылықты жүргізудің ерекше түрімен анықталады. Көшпелілер табиғатқа іс-әрекеттің белсенді субъектісі ретінде қатынас жасады, бірақ оның қожасымын деп есептемеді. Орталық Азияның Ұлы Даласындағы қатал климатпен есептесе отырып, көшпелілер шаруашылықтың ең тиімді ыңғайлы тәсілдерін қолдана білді. Малды қай жерде, қашан жаю керек екендігін анықтап, жердің тозып кетпеуін мұқият қадағалап отырды. Қыста малды өзеннің төменгі жағына, қардың астында сақталған көк шөпке жайса, жазда – тауда немесе тау етегінде ұстаған. Көшпелілер табиғатпен үнемі етене жақын болып, онымен іштей түсінісе алатын, өзінің іс-әрекетін оның заңдылығы мен ыңғайына бейімдейтін, яғни табиғаттың жаны бар деп есептеді.

Жердің де, судың да, орман мен таудың да рухы бар деп саналатын. Адам шаруашылығы жақсы жүріп тұрған кезде адам мен жердің құдіретіне ризашылықпен қарады, оның құпиясына таң қалумен болды. "Табиғат пен адам, өмір мен өлім өте таң қалдыратын, оның іші толған құпия болатын",- деп жазған Ш.Уәлиханов. Шығыстық философияның ерекшелігі қатаң философиялық жүйе болмай, поэтикалық-шығармашылық, фольклор, діни-ағартушылық, халық ертегілері, аңыздар, мақал-мәтелдер, мифология түрінде көрініс берді.

Дәстүрлі дүниетанымның негізгі әмбебаптары – жол, кеңістік пен уақыт сакральды орталық ұғымдары болып табылады. "Жол" ұғымы дәстүрлі дүниеге көзқарастың динамизмін білдіреді. Көшпелі өмірін ат үстінде өткізеді, оның кеңістік пен уақыт туралы өз түсінігі бар. Жолға шыққан адамға "Жолын болсын!" деген тілек айтылады. Бұл жолдың тағдырмен, өмірмен байланыстырылуы.

Қазақтардың дәстүрлі дүниетанымының семантикалық діңгегі "құт" ұғымы. Оны "өмірлік күш", "өркендеу басы", "өмір потенциясы", сонымен қатар байлықпен байланысты "бақыт", "игілік", "үлес", "тағдыр" деген ұғымдармен сәйкестендіруге болады. Бұл ұғым онтологияны, антропологияны және әлеуметтік философияны біртұтас етіп біріктіреді.

Сонымен қатар ол дәстүрлі мәдениеттегі мәндік көріністерді анықтайды, рәміздейді. Онда прагматистік мағынадағы "жай ғана нәрселердің" жоқ екенін байқатады. Адамды қоршаған нәрселер адамға қызмет етеді және әр түрлі сипатын аңғартады: барлық табиғат нысандары, тұрмыс заттары, үй, киім-кешек, тамақ, және т.б. тек қана утилитарлы қызмет атқарып қана қоймайды, сонымен қатар ол әлемді түсінудегі әлеуметтік код ретінде танылады және оны реттеуші, ұйымдастырушы қызметі арқылы адамдардың жыныстық, жасы, туысқандық белгісі, байлығы бойынша қатынасты жүйелеуге қатысады.

"Құт" негізінен, өмірлік күшті, алға қарай ұмтылуды білдіреді. Дәстүрлі дүниетаным үшін адам, өсімдік, хайуан өзара жақын және олар табиғаттағы тіршіліктің әр түрлі көріністері. Адамның дүниеге, әлемге деген қатынасы рухани және құндылықтық негізден құралады және сол арқылы ол әсерленіп отырады. Сондықтан олардың негізгі идеясы – ең жоғарғы құндылық, яғни, адамды және адам өмірін дәріптеу және қастерлеу.

Ал әр түрлі әдет-ғұрыптарда дәстүрлі драма, табиғатпен некеге тұру сияқты әсіреленеді. Мейрамдар мен бақсылардың зікірлерінде жер бетіндегі өмірдің барлық деңгейіндегі жаңғыруы бейнеленеді.

Дәстүрлі мәдениеттің өзегін туу мен өркендеу, өрбу мен даму құрайды және табиғаттың берген алғашқы сыйы – өмір, құт, тірі жан деп есептелінеді. Осы өмірлік күштің рәмізі -тау басындағы, өмір орталығындағы сүт көлі. Сондықтан сүт жай ғана тағам болып саналмайды, оның ерекше мәртебесі бар: алғашқы уыз сүтті шет-жерлікке бермейді. қонаққа сүт беруге шек қойылады. Сонымен табиғи жемістілік идеясы дәстүрлі түркі дүниетанымы үшін әлемдік болып келеді және барлық әдет-ғұрыптық фольклорда көрініс табады.

Түркілік онтологияда "өмір және құнарлылық" семиотикалық коды аңғарылады. Бұл кілт арқылы түркілердің үй-жайын, киіз үйдің семантикалық кеңістігін, адамның үстіне төңкерілген аспанның үлгісін түсіндіруге болады. Киіз үйдің барлық нүктесі бақыт немесе игілік деп түсінілетін "құт" рәмізі арқылы бейнеленеді. Ондағы басты орын ортадағы ошақ, Отбасы мүшелерінің құрбан болуы "ошағы сөнді" деген ұғымды туындатқан. Сондықтан ошақты қадірлеп, ондағы күлді қозғауға, отқа сүт құюға, отты далаға алып шығуға рұқсат етілмеген, әйтпесе от басына бақытсыздық келуі мүмкін деген түсінік болған.

Киіз үйдегі қожайынның орны "жолбарыс" деп аталып, биліктің белгісіне ал қожайын әйелінің орны – "қоян" деп аталып, бағыныштылық белгісіне айналған. Жастар болса "құстар" деп аталатын орында орналасқан.

Герменевтикалық әдіс дәстүрлі мәдениеттегі тамақтану жүйесінің рәміздік қызметін ашуға мүмкіндік береді, қонақтарды күту ережесін анықтауға көмектеседі (мәселен, қойдың басын болу, оның "құлақтарын", "көздерін" әлеуметтік және жастық иерархия бойынша үлестіру). Қойдың жіліктерін табақтарға бөліп салу да үлкен қарым-қатынастық өзара байланысты білдіретін әдет-ғұрыпқа бағынады. Сөйтіп тамақтану жүйесі этностың өзіндік сакральды қызмет атқаратын сапасы болып табылады.

Көшпелілердің шаруашылық кезеңдеріне, өмір салтына, әр түрлі өмір кезеңдеріне сай келетін дәстүрлі киім үлгісі болған. Әрбір жасқа келудің өзіндік құндылықтар болатындығы "құт" ұғымы арқылы байыпталып отырған. Әсіресе, балалық шақ пен кәріліктің ортасында орналасқан кезең адамның нағыз кемелденген уақыты екендігі ескеріледі. Кәрілік – жай ғана қартаю емес, оның екі түрлі әлеуметтік қызметі бар: бір жағынан белсенді іс-әрекеттерден шеттеп қалғанымен, екінші жағынан, адам рухтар мен ата-бабалар әлеміне жақындай түседі, сондықтан ерекше құрметке ие болады.

Дәстүрлі мәдениетте бақыт, негізінен, "құтпен", некемен, құнарлылықпен байланыстырылып келді. Құнарлылық игіліктің, табыс пен бақыттың басы, сондықтан бала көтермеген әйел мен үйленбеген еркек әлеуметтік тұрғыдан құрметке лайықты емес деп танылған. Дәстүрлі қарым-қатынаста тендер, гендерлік қатынас тақырыбы ерекше орын алады. Әрине, қоғамдағы орталық фигура ретінде еркек мойындалған. Бірақ сонымен қатар еркектің жетілгендігі мен еңбек ету мүмкіндіктерін әйелге деген қатынаспен астастырған. "Адам болу" деген сөз "отбасын құру" деген ұғымды білдірді. Әйелдің бойындағы қасиеттер мен жердің құнарлылығы арасындағы байланысты жете аңғарған. Түркі тіліндегі көптеген мәтіндерде Жердің жоғарғы қабаты әйелдің тәнімен салыстырылады. Некеге сакральды мән беріліп, ол болмыстағы адам өмірінде болатын елеулі оқиға екендігі мойындалады.

Дәстүрлі қоғамдағы әлеуметтік байланыс, негізінен, туысқандық, табиғи, өмірлік болатын. Рулық қатынастар арқылы көп түрлі ұйымдық белгілер қалыптасқан. Осы күрделі туысқандық байланыстар арқылы адамның әлеуметтік ортаға бейімделу механизмі анықталды. Бұл жерде ата-баба үнемі еске салып тұратын дәстүрлердің маңызы зор болатын. Сөйтіп, ру өзіндік біріктіруші күшке айналып, "аңыздық", "әдет-ғұрыптық өмірбаянды" жасаушы қызметімен көзге түсетін. Дегенмен, қоғамның даму барысында рулық санадан халықтық, ұлттық санаға көшу қажет болды.

Рудың өзіндік санасы: "аруақ", "қыдыр", "ырым", ұғымдары арқылы қалыптасады. Аруақтар дегеніміз – ата-бабаның рухы. Көшпелілердің түсінігі бойынша әрбір адам өзінен кейін балаларына тек қана киіз үйін, байланыстарын, атағын ғана қалдырмайды, сонымен бірге тірілердің арасында жүретін, олардың тағдырына әсер етіп отыратын өз аруағын да қалдырады. Егер адам жақсы болса, онда оның рухы балалары мен немерелеріне қиын кезеңдерде көмектесіп отырады. Егер адам дұрыс өмір сүрмесе, онда оның аруағы ешқандай көмек бере алмайды, керісінше, ұрпағына қырсық әкеліп, кесірін тигізеді.

Дәстүрлі дүниетанымның бұл ерекшелігі қазақ фольклорында жақсы бейнеленген. Мәселен, "Алпамыс" эпосында жоңғарларға жалғыз өзі шапқан Алпамысты олар садақтың оғының астына алады. Мыңдаған жебенің ешқайсысы Алпамыстың денесіне дарымай, тайып кетіп отырған. Оның себебі, Алпамыс ұрыстың алдында жауынгерлердің жебеушісі Ғайыперен қырық шілтеннен көмек сұраған болатын, ол болса кішкене тұманға айналып аспаннан түседі де жас батырды қорғап қалады (А.Сейдімбеков).

Бұған қарама-қарсы мысал "Қыз Жібек" поэмасындағы Төлеген тағдыры. Қалыңдығына бара жатқанда Төлеген өз әкесінің ақ батасын алмағандықтан оны аруақтар қорғамайды, сондықтан махаббаттың орнына Қосаба көлінің қасында ажалға тап болады.

Бірақ, негізінен, алғанда эпостың кейіпкерлері өз тағдырын өзі таңдайтын, өзі шешетін дара тұлғалар. Мәселен, Қорқыт Ата, Қобыланды және Алпамыс батырлар, Қозы-Көрпеш пен Баян сұлу сияқты адамға тән асыл қасиеттерді бойларына сіңірген сом бітімдер.

Дәстүрлі дүниетанымның маңызды ұғымы ретінде "қыдыр" есептеледі. Қыдыр - адамның тілегін, арманын орындаушы, бақыт пен табыс, денсаулық пен ырыс әкелуші ерекше қасиет иесі. Ол әр түрлі бейнеде көрініс береді: бейшараның, қарттың, жолаушының кейпінде болуы мүмкін. Оның кім екенін ешкім бірден білмейді. "Қырықтың бірі қыдыр" деген сөз осыдан қалған. Яғни, кез келген адамға мейіріміңіз түссе, онда қыдырдан да шапағат көретініңіз анық.

Абайдың "Масғұт" поэмасында негізгі кейіпкер қарақшыдан зардап көрген қарт кісіге шынайы ризашылықпен көмектеседі. Міне, осындай мысалдар эпостарда көптеп кездеседі. Көшпелілердің ой-санасында "Қыдыр" туралы түсініктермен қатар "бақыт құсы" жайлы ұғымдар өмір сүрген. Ол өзі таңдаған адамның басына қонады, алақанынан дәм татады. Бұл жөнінде Бұқар жыраудың Абылай ханға айтқан жырларында кездестіреміз. Ол Абылай ханға "бақыт құсы" қонғанын, соны бағалап, ұшырып алмау қажеттігін ескертеді.

Дәулет құсы қонды басыңа

Қыдыр келді қасыңа

Бақ үйіңе түнеді.

Ш.Уәлиханов өзінің "Қырғыздардағы шамандықтың белгілері" деген еңбегінде дәстүрлі дүниетанымның тағы бір ұғымы –ырымды талдайды. Ырым адамды бақытсыздықтан, сәтсіздіктен қорғаушы қызмет атқарады. Мәселен, "біреуге көйлек сыйлап отырып, оның бір жібін, немесе түймесін алып қалады... отардағы ең басты малды – байлығымның "құты" деп сатпайды".

Байлықтың өзі адам басына кездейсоқ емес, таңдап келетіндігіне меңзеп отырған. Міне сондықтан "бай" деген ұғымға құрметпен қараушылық қалыптасқан. Бай адам деген сөзбен құрметті, сыйлы кісі деген ұғым қатар жүреді.

Көшпелілер мәдениетін ерекше мәтін ретінде қарастыруға болады. Оның ішкі құндылықтық-мағыналық бірлігі бар. Қазақ философиясы өзінің дүниетанымдық әмбебаптары бойынша дәстүрлі мәдениетке жақын бола тұрып өзінің экзистенциалдық сипатын жоғалтпайды және мәдениет өрісімен толық сәйкес келмейді. Философия ерекше қызметті атқарады. Ол дәстүрлі мәдениеттің күрделі мәтінін шешудегі өнер іспетті, яғни бұл оның герменевтикалық көрінісі. Бұл мағынада шығыстық философия, Шпенглер айтқандай, "ұлы мәдениеттердің физиогномикасын тану" деген қызметті атқарады.

Осындай міндеттерді жүзеге асыру үшін көптеген деректерге жүгінеміз. Алдымен "Орхон-Енисей руникалық жазулары" деп аталатын тарихи ескерткіш дәстүрлі түркі мәдениетінің шынайы рухын, түрік менталитетінің ерекшеліктерін: еркіндікті, рух күшін, намысты, ерлікті, түркі тілдерінің төл тумалығын сақтауға тырысушылықты және дүниеге түркілік көзқарасты білдіреді.

Бұл жазулар – түркі рухының ежелгі белгілері, куәлары. Олар Күлтегін, Белгі Қаған, Тоныкөк үшін арналған. Олардағы сөздер әлі де толығымен оқылған жоқ, семантикалық мағынасы мен мазмұны толық анықталмаған, бірақ ежелгі заманның өзінде түркілік жазу дәстүрі болғанының куәсі, дәлелі. Халық тарихы мен философиясының белгілі бір көрінісі болып табылатын рухани байлықтың тағы бір көзі халық аңыздары мен қиссалар, батыр жырлары, мақалдар мен мәтелдер, шежіре-дастандар болды. Олар халық даналығын бойына жинай білген рухани құбылыс болатын. Соңғы уақытта түркі әлемінің ұлы ойшылы және музыканты Қорқыт Атаның өмірі мен күйлері үлкен қызығушылық тудыруда. Өлімге қарсы тек өнер, шығармашылық күші арқылы, қобызы арқылы күресуге болатындығын дәлелдеген данагөйдің есімі мәңгі сақталады. Адамның артында қалған өшпес ізі, өнері, музыкасы, шығармасы, ғылыми туындысы мәңгілік сипатта болады. Мәңгілік өмір үшін күрескен ұлы ойшыл өлімнен өнердің күші арқылы құтылу идеясын ұсынған.

Дәстүрлі түркі мәдениетінің әмбебаптарын герменевтикалық жолмен зерделеген ойшылдардың қатарына біздің белгілі қандасымыз Әбу Насыр әл-Фарабиді жатқызамыз. Оның шығармашылығы Шығыс пен Батыстың көптеген ғылыми орталықтарында, оның ішінде Алматыда зерттеледі. Алматыда 2000 жылы "Әл-Фараби мұрасы және әлемдік мәдениет" деген тақырыпта халықаралық конгресс өтті, осы тақырыпта көлемді еңбек жарық көрді. Оған әлемнің тоғыз елінен ғалымдар, философтар қатысып, маңызды мәселелерді талқылады. Әл-Фараби философиясының ең негізгі ұғымы "бақыт" болса ол түркі онтологиясы мен мәдениетіне өзек болып келетін "құт" ұғымымен астасып жатыр, "Біз философия арқылы ғана бақытқа жете аламыз", - дейді ұлы түрік ойшылы әл-Фараби.

Тағы бір түрік әлемінің ірі тұлғасы ретінде Жүсіп Баласағұнды атаймыз. Оның "Құтты білік" деген философиялық поэмасын ежелгі түрік тіліндегі өмір онтологиясы деуге болады. Баласағұн әлемнің тылсым мағынасын Әділдік, Зерде, Бақыт және Даналық деген ұғымдар мен рәміздер арқылы беруге тырысады. Ұлы түркі ойшылы қоғамды басқарушы мен оның қасындағы министрлер, ғалымдар, әскер басшылары және басқа да мемлекет қызметкерлеріне адамгершілік –этикалық қалыптарды ұсынады. Сөйтіп, теориядан практикалық философияға қадам жасайды. Бұл адамды рухани жетілдірудің, мәнді іздеудің бір сатысы екендігін де мойындайды. Әркім өз жанының бағын өзі күйттемесе алға жылжу қиын екенін де ескертеді. Жүйелеуші бастау Әділдік екенін айтып, ол адам бақытын анықтайтын күш екенін пайымдайды.

Дәстүрлі түркі мәдениетінің тамаша ескерткіші Махмұт Қашқаридің "Диуани лұғат ат-түрік" еңбегі. Онда түрік тілінің тарихы жазылған, түркілердің әдет-ғұрыптары мен дәстүрлері жинақталған. "Мен өз зердеде тірі және рифмделген түріктердің, түркімендердің, оғыздардың, қырғыздардың... тілдерін толық түсіне білдім", - дейді данышпан ғалым.

Түркі мәдениетінде ұлы ойшыл, дана философ Қожа Ахмет Иасауи есімі ерекше орын алады. Оның мавзолейі қазіргі қасиетті Түркістан қаласында орналасқан. Түркілік руханилықтың ислам мәдениетімен байланыста өрбуі, даму жолында үлкен қажырлы да жемісті еңбек еткені әлемге белгілі. Ол мұсылмандық мистика мен сопылықты түркілердің халықтық діни сенімдерімен (Тәңірге сену) байланыстыра білді. Ал өзі болса этикалық және денелік жетілудің ауыр рухани жолын таңдап, Аллаға жақындай түсуге тырысты. Оның философиясында Руханилық дегеніміз, Махаббат болып табылады. Жаратқан иеміз санамызға ақыл мен парасат құйған, жүрегіне сезім мен сағыныш ұялатқан адамзат баласының ғұмыр бойы қастерлеп өтер асылдарының бірі – оның ата мекені, туған жері, өскен ортасы. Кез келген адамға оның туған анасы дүниедегі ең сұлу жан болып көрінетіні сияқты, туған өлкесі де жер бетіндегі ен бір ғажайып жұмақтай болып жадында қалады.

Бір ауылға не бір қалаға қатысты әр адамның осынау кіп-кішкентай сезімі ержете келе бүкіл ұлт пен ұлыстың ата мекені – біртұтас Отанға деген ұлы сүйіспеншілікке, барша адамзат баласының алтын бесігі – жұмыр Жерге деген үлкен махаббатқа ұласады. сөйтіп ол еріксіз ата-бабаларының шыққан тегіне, адамзаттың ұлан-асыр тарихына үңіле бастайды. Бұл – әрбір ұлттың, әрбір ұлыстың екіліне тән табиғи сезім.

Осы тұрғыдан келгенде, қазір қырықтан аса халық болып қалыптасқан барлық түркі жұртының әрбір баласы үшін жер бетінде ыстық та қастерлі екі мекен бар. Оның бірі – Алтай, екіншісі – Түркістан.

Бағзы замандарда Еуропа асып, Румға ат басын тіреген ата-бабаларымыздың бүгінгі ұрпақтарынан бастап, Қиыр Шығыстағы қарлы тайганы мекен етіп қалған қандастарымызға дейін Алтай десе әлі күнге елең ете қалады. Бұл – ұрпақтан ұрпаққа жалғасқан халық жадының құдіреті, он бес ғасырдан астам уақыт бұрын өсіп-өрбіген өлкеге суымаған ұлы сағыныштың күші. Алтай – біздің баршамыздың бүкіл түркі халықтарының алтын бесігі. Бәріміз Ергенеқон аталған сол құтты қоныстан өрбіп, дүниенің төрт бұрышына таралғанбыз, өзімізбен бірге жұмақ таудың өлең-жырын, ертегі-аңыздарын ала кеткенбіз. Әлгі жыр, әлгі аңыз әлі күнге дейін бесік жырымен бірге әрбір түркі баласының құлағына сіңіп, ұлы сағынышқа айналып, жадында жаңғырумен жүреді. Жоғарыда айтқан құдіретті күштің бастауы, міне, осында жатыр. Ал, Түркістан ше?

Түркістан – Алтайдан өрбіген ондаған түркі тайпаларының кең жазыққа түсіп, қайта тоқайласқан, тұтас ұлыс боп ұйып, ортақ ділі мен дінін қалыптастырған қасиетті мекен.

Түркістан – түркі жұртының өзіндік өркениеті құралып, кең қанат жая дамыған шежірелі аймақ. Түркістан – тоғыз жолдын торабына айналып, түркілер еліне әлемнің төрт қиырынан жаңалықтар жеткізген, түркілер туралы мағлұматты да сол төрт қиырға таратқан, сөйтіп, ұлы даланың әлемдік өркениетпен байланысын қамтамасыз еткен сырлы өлке.

Түркістан – ежелгі түркілік тәңіршілдікті өз кезіндегі ілгершіл ілім ислам дінімен ұштастырып, барша түркі жұртының кейінгі бірыңғай дүниетанымы мен иманын қалыптастырған рухани астана.

Түркістан – әлемдік аренаға ондаған түркі ойшылдарын шығарып, ежелгі шығыстық мәдениетті оңтүстік пен батыс мәдениетіне жалғастырған алтын көпір.

Бір сөзбен айтқанда, біздің Түркістанымыз ежелгі Мысыр мен Қосөзен аралығы сияқты, Афина мен Рим қалалары тәрізді кезінде өзіндік өркениет ошағы болған, бүгінгі түркі халықтары аталатын тұтас әлемнің ұлыстың бірегей болмысын айқындаған аймақ. Сол аймақтың символы сынды әлгі өзіміз айтқан барша оқиғалардың ордасы болған Түркістан қаласын алыс-жақын түркі халықтарының бәрі "кіші Меккеге" балап, тәуеп етуге асығатыны, бақилық сапарға аттанарда сүйегін осы қасиетті топыраққа апарып қоюды аманат ететіні, міне, осыдан.

"Түркістан – екі дүниенің есігі ғой..." Бұл тек Мағжан ақынның ғана жеке тұжырымы емес, барша түркі баласының санасына мықтап орныққан түсінігі. Себебі, дәл осы қалада жеке үлгі – өнегесімен барша түркі жұртын ислам біліміне ұйытқан, бұдан кейінгі танымы мен түсінігін қалыптастырған, алпыс үш жасында өз еркімен қылуетке түсіп, Хақ дидарын көруді, яғни дүниенің ақиқатына жетуді мұрат тұтқан ұлы піріміз Қожа Ахмет Иасауи тұрған. Себебі, дәл осы қалада ақтық аманаттары орындалған аруақты ата-бабаларымыз жерленген. Мұнда ақыл-парасатымен болашақты болжаған даналарымыз, қаһарымен алыс-жақын көршілерін қалтыратқан әміршілеріміз, қаһармандығымен кең-байтақ еліне көз алартқан дұшпандардан қорғап қалған батырларымыз т.б. бақилық орнын тапқан. Түркістанның пәни жалған мен бақи дүниені жалғар қасиетті қақпа аталатыны, міне, осыдан.

Демек, Түркістан жай қала ғана емес, Еуразияның орталығындағы кең-байтақ аймақтың, осы кең-байтақ аймақта ежелден қоныс тепкен, бүгіндері өз алдына халық болып, дербес мемлекеттерін құрып отырған тұтас ұлыстың бүкіл болмысының баламасы екен. Содан да болар түркі жұртының өздері алыс-жақын көршілері де сол жұрт қоныстанған ұлан-байтақ аймақты "Түркістан" деген бір ауыз сөзбен бір-ақ атаған. Кейін бұл атау географиялық ұғымға айналып, Шығыс Түркістан, Батыс Түркістан деген сияқты жіктеулерге ұшыраған. Тұтас ұлысты жік-жікке болу, бір-бірінен оқшаулау іргеден көз алартқан жат жұрттықтардың ежелден үйреншікті әрекеті болғаны белгілі. Мұндай әрекеттердің зардапты жарасы әлі де жазыла қойған жоқ.

Тамыры бір, рухы ортақ ұлттық мәдениеттер ұзақ жылдарға созылған оқшаулану мен жаттану салдарынан әу бастағы біртұтас даму арнасын жоғалта бастады. Тіпті, ежелгі ортақ тарихы мен рухани-материалдық мұрасын, іргесі бөлінбей тұрған кезде жасалған жазба ескерткіштері мен ауызша жыр-дастандарын, тарихи тұлғалары мен данышпан ойшылдарын әр түрлі көзқарастар негізінде бағалай бастады. Өзге елдің ырқынан босап, өз еркіміз өзімізге тиген, әуелден бірегей өркениеті бар біртұтас ұлыс екенімізді қайта сезінген бүгінгі күні де әлгідей әдетімізден толық арыла алғанымыз жоқ.

Бірақ бір-бірімізге ниетіміз түзу, көңіліміз ақ, ұзақ жыл аңсаған бірлігімізді тапқанымызға бәріміз де ризамыз. Алайда, арада өткен уақыт тозаңын аршып, жоғалтқанымызды түгелдеп, тұтас түркілік және қазақтық өркениет арнасына қайтадан оралу үшін нақтылы іс-шараларды жүзеге асыруымыз қажет.

Түркі мәдениетінің жарқын беттері ретінде ұлы ақын мен жыраулардың шығармашылығын атауға болады. Олардың көптеген философиялық-поэтикалық өте бай мұралары біздің қазіргі заманымызға дейін жетті. Мәселен, Асанқайғы, Шалкиіз жырау, Нысанбай, Бұқар жырау, Тілеуке, Шал ақын сияқты дүлдүл өнер иелері болған. Олардың поэзиясында әлеуметтік және философиялық діни мағына бар: "адам – Құдай – әлем" -міне осындай тақырып негізгі мәселе болған.

Түркі философиясының биік шыңы ретінде ұлы ойшыл Абайдың шығармашылығын атаймыз. Оның философиясын әр түрлі сипатта анықтауға, зерттеуге болады. Абайды қазақ халқы үшін жаңа құндылықтарды жасаған ойшыл-ағартушы ретінде сипаттайды. Ол адам болмысының ең басты қажеттілігі ретінде білімді аса жоғары бағалап, оны дамытудың ұлт, халық үшін терең маңызымен байланыстырды. Қазақ даласында "Адам бол!" деген толыққанды адамдық қасиеттердің ережесін, мәңгілік ұранын таратты. Соңғы уақытта Абай шығармашылығының экзистенциалдық сипаты жөнінде айтылуда. Ол өзінің "Қара сөздерінде" болмыстың мәндік астарын өзінің қиындық пен бақытқа толы өмірлік тәжірибесі арқылы ашып көрсетеді. Менің ойымша, қазақтардың дәстүрлі мәдениетінің герменевтикалық астарын терең тұжырымдаған Абай болып табылады. Бұл әлемдік мәдениет аясындағы Абай философиясының ұлттық сипатын айшықтай түсетін тұсы. Абай қазақ менталитетінің жыршысы, ол "адам-әлем" қатынасын тұтастай қарастыра білген әйгілі ойшыл Сондықтан оның жүрегі мен ақылының арасында алшақтық жоқ, ерекше типтегі тұлға деуге болатын жан. XXI ғасырда осы мәселе – жүрегімен ойлауды үйрену үлкен маңыздылыққа ие болу үстінде. Абай жалқаулық пен надандықты адам баласының қас дұшпандарына балап, өз шығармаларында олардың көріністерін аяусыз сынға алған. Ол ағартушылықтың маңызын, білім мен ғылымның адамзат өміріндегі рөлін ашып көрсеткен. Бірақ ол сонымен қатар ар мен ұяттан ада болған ғалымнан сақтануға шақырады. Оның принципі – ақылды жүрек немесе арлы зерде. "Кімде әділдік пен махаббат сезімі болса – сол дана, сол ғалым", — деген Абай айтамыз.

Бұл жерде біз М.Хайдеггердің іргелі онтологиясымен параллель жасай аламыз. Ол да "адам – әлем" қатынасындағы тұтастықта көксейді және "ішкі әлем" ұғымын ұсынады.

Қазіргі кезеңде М.Хайдеггердің пікірінше, барлық қашықтықтар қысқаруда, бірақ жақындаған сайын заттар бізден алшақтай түседі деген пікірді білдіреді. Өйткені адам өзінің қолданған заттарын өзіне жақын тұтпайды. Сондықтан Абайдың айтқан "зерделі жүрек" тұжырымы қазіргі адам үшін өте қажет нәрсе. М.Хайдеггер өзінің еңбектерінде әлемнің тұтастығын айта келіп, "бір тамшы судан аспан мен жердің некелесуін көрмейміз бе?" – деп керемет ой тұжырымдайды. Сөйтіп, Хайдеггер қазіргі батыстық өркениеттің қиыншылықтарынан арылу үшін Шығыстың бай рухани және мәдени тәжірибесіне назар аудару қажеттігін атап көрсетеді.

Егер Батыс философиясы XX ғасырда жаңа онтологияның қалыптасуы жөніндегі қажеттілікті мойындай бастаса, онда қазақ философиясы әлемге тұтастықпен қараумен байланысты жаңа көзқарасты өзінің ақын-жыраулары мен жазушы-ойшылдарының еңбектерінде, шежіре-дастандарда, фольклорда, яғни өзінің дәстүрлі мәдениетінде жинақтап, сақтаған.

Тіпті, ресми тоталитарлық идеология жоғарыдан әр түрлі догмаларды танып тұрған кездің өзінде-ақ қазақтардың ішкі өмірі дәстүрлі дүниетанымның заңдылықтарына бағынып келді. Міне, енді жаңа мыңжылдықтың басталу кезі де адамзат үшін осындай көзқарас пен дүниетанымның қалыптасуы болып отыр. Сондықтан, қазіргі жаһандану ғасырлар тоғысында қазақ философиясының біртұтас дүниетанымды сипаттайтындықтан бүкіл адамзат тарихы мен мәдениеті үшін маңызы зор. Қазақ халқының мәдени және рухани мұрасын игеруде фольклордың, халық музыкасы мен ауыз әдебиетінің орны ерекше. Өйткені, фольклор халық даналығының қайнар көзі, жастар үшін дәстүрлі дүниетанымды түсінуге мүмкіндік береді.

Ұлт тарихы мен философиясын ұлы тұлғаларсыз, ойшылдарсыз көзге елестету мүмкін емес. Себебі, ықылым заманнан бері артына ерген халқын өрге сүйреп, өркениет жолымен алға бастаған да, сенімді ақтамай орта жығып, азап пен қайғыға душар еткен де жеке тұлғалар болған. Бүгін біз олардың бірінің іс-әрекетін құрметпен еске алсақ, екіншісіне өкінішпен бас шайқаймыз. Ал әңгіме философия, мәдениет, ғылым мен өнер жайына ауысқанда жеке адамдарды ауызға алмау мүлде мүмкін емес. Кез келген философиялық және ғылыми еңбек, мәдениет пен өнер туындысы жеке адамның ғана көкірегінен қайнап шығып, пайда болады. Қазіргі авторы белгісіз, халықтық деп аталып жүрген жырлар мен күйлерді, әндер мен аңыздарды да кезінде жеке адамдар шығарған. Тек кейін олардың есімдері хатқа түспей, уақыт атты ұлы дүрмекте ұмытылып, ел жадында шығармасы сақталса да, аттары ұмыт қалған. Рас, ғасырлар қойнауынан бізге жеткен бұл шығармалар жүре бара өңделсе өңделген болар, толықса толыққан шығар, бірақ о баста бір ғана хас шебердің қолынан шыққаны талассыз.

Осы тұрғыдан келгенде, жадына сеніп, жазу-сызуға салғырттау қараған елде Қорқыт Атаның, Әбу Насыр әл-Фарабидің, Махмұт Қашқаридің, Қожа Ахмет Иасауидің, Асанқайғының, Бұқар жыраудың, Абайдың, Шәкәрімнің және т.б. ұлы бабаларымыз шығармаларының сол күйі сақталып, бүгінгі ұрпақтарының игілігіне айналып отырғанына мың мәрте шүкірлік айтқың келеді. Сірә, кең байтақ даламыздағы өркениет көшінің өн бойынан қадау-қадау шыңдар тәрізді уақыт өткен сайын бейнелері асқақтай түскен осынау айрықша философиялық ойлау стилі бар тарихи тұлғалардың бірқатар шығармаларының дер кезінде хатқа түскені арқасында даусыз-талассыз түркі мәдениетінің өз кезіндегі, тіпті кейінгі бүкіл даму барысына орасан зор ықпал жасағандықтан халық жадында мәңгі-бақи қалған. Жақсы туындының философиялық астары да айтарлықтай тереңде жатады. Философиялық мұрасы бар тарихи тұлғалардың осы соңғы қуатты легі қатарына қазақ халқының ұлы күйшісі Құрманғазы Сағырбайұлы да жатады.

Музыка – өнердің ұлттық тілге, мемлекеттік шекараға бағынбайтын жанры саналады. Алайда, барлық өнер туындылары тәрізді музыкалық шығармалар да ұлттық дүниетаным мен түсініктен бастау алып, туған халқының мұңы мен арманын бейнелегенде ғана шынайылық сипатқа ие болады. Ал, бір адамның мұндай шығармалары өзгеше мазмұндық-сарындық тұтастық құрап, халықтың мәңгілік арманы мен рухының әрі символына, әрі бұл ұлы сезімдерді ұрпақтан-ұрпақка жалғайтын қайнар бастауына айналса ше!?

Философиялық және рухани-адамгершілік астары тереңде жатқан Құрманғазы күйлерін тыңдаған кез келген қазақ баласының неге делебесі қозып, көзі от шаша бастайды. Себебі, бұл күйлердегі кең даланы дүбірлеткен ат тұяғының дүрсілі, ию-қию араласқан шайқас сарыны, үздігіп барып кең жазыққа шыққандай, жарқын жеңіске жеткендей жайраңдап шыға келетін жайма-шуақ қоңыр әуен... бәрі-бәрі сонау түркілік заманнан біздің қанымызға сіңген, қаншама жыл өзгелердің езгісіне түссек те түйсігімізден өшпеген даналық және жауынгерлік рухтың көріністері. Ұлы күйші сол көріністерді жүрегінен қайта өткізіп, адам-табиғат қатынасын өлмес күй тіліне айналдырды. Халқының қалғып бара жатқан рухын дүр сілкіндіре оятып, намысымызға ұрпақтан-ұрпаққа жететін шоқ тастап кетті. Құрманғазы күйлерінің Асанқайғы мен Қазтуған, Доспамбет пен Шалкиіз, Бұқар жырау мен Махамбет жырларымен іштей үндесіп жататыны сондықтан. Жат жұрттың қабағына жаутаңдап отырса да:

"Күлдір-күлдір кісінетіп,

Күреңді мінер күн қайда?!"

деп, іштей ұлттық идеяны жүрегінде сақтай отырып азат елдігін, еркін тұрмысын аңсаумен болған халық Құрманғазы күйлерінен бойына қуат, жанына медет, үмітіне тірек тапты. Сөйтіп, домбыраның қос ішегінен шыққан үн ұлан-ғайыр сарынға, азаттық пен тәуелсіздік гимніне айналды. Кешегі кеңес заманында да іштегі арманын сөзбен жеткізе алмаған зиялы азаматтарымыздың ұлы баба күйлерін әспеттеп, оркестрге салып, үнінің барынша алысқа жетуіне жағдай жасауының бір сыры осында жатыр. "Сарыарқа" мен "Балбырауынды", "Кісен ашқан" мен "Көбік шашқанды" үзбей тыңдаған ұрпақтың өз ұлтының өр рухын бойына сіңіріп өспеуі мүмкін емес еді. Сол рух бүгін жаһандану заманында біздің егемен елдігімізді дербес демократиялық жолмен қайта құрып, мәдениетімізді дамытып, музыка философиясын жандандырудамыз. Музыка философиясы философиялық танымның арнайы зерттелмеген саласы.

Шынайы өнер туындысының қадір-қасиеті уақыт өткен сайын бедерлене түсетіні белгілі. Тарихи тұлғаның туған халқы мен адамзат өркениеті алдында сіңірген еңбегі де солай – ғасырдан ғасырға озған сайын кемелдене түседі. Ал, тағдырдың ең бір қиын бұралаңдарында халқының бойына қуат берген, жігерін жанумен болған Құрманғазы күйлері келер ғасырлардағы толқын-толқын талай ұрпаққа ата-бабаларының мұңы мен шерін, арманы мен рухын ұмыттырмай, үнемі санасына сіңіре берері анық. Жер бетінде Қазақ елі тұрғанда, осынау мәңгілік сарын да еш уақытта үзілмейді.

Қазақ философиясы поэтикалық және музыкалық формада өмір сүреді. Осыған орай біздер осы бағыттағы зерттеулерді өрістеткеніміз жөн деп есептеймін. Бұл бағытта ғылым докторлары Ғ.Есім, С.Нұрмұратов, А.Сейдімбеков, Ш.Ыбыраев, А.Қасабеков, М.Орынбеков, С.Аязбекова, Т.Ғабитов, Б.Нұржанов, А.Тайжанов, С.Ақатай және тағы басқалар жемісті еңбек етуде. Дегенмен, қазақ тарихын, әдебиетін, мәдениетін жаһандану заманында тереңірек және жүйелі түрде түсінуге көмектесетін қазақ және түркі философиясының тарихы мен теориясы мәселелерін зерттеу ауадай қажет болып тұр. Қазақстанның өзіндік және мәңгі ұлттық және стратегиялық мүдделерін басшылыққа алу біздер үшін жаһандану заманында өте қажет.

Жер бетіндегі адамзат біртұтас. Бұл ақиқатты көзі ашық, көкірегі ояу пенде біткеннің бәрі үшінші мыңжылдықтың табалдырығында тұрып анығырақ сезінуде. Төрткүл дүниедегі ақ басты ғұламалар ғылымның ең соңғы жетістіктеріне сүйеніп, әр қиырдағы адамдар тегін тереңірек қазбалаған сайын олардың, яғни біздің бәріміздің бір ата мен бір анадан таралғанымызға көзіміз жете түсуде. Адамзаттың түпкі ата-бабалары осыдан мыңдаған жылдар бұрын жұмыр жер бетіне шашырай таралып, шыққан тегінің, қоныстанған мекенінің, табыстырған тағдырларының ұғыстырған тілі мен ділінің т.б. ортақтығына қарай ойдым-ойдым ұлыстар мен ұлттарға ұйысқан. Олар кейін өзгелерге ұқсамайтын дәстүрлі төл мәдениеттерін қалыптастырып, бір-бірімен кейде ықпалдаса, кейде ырғаса жүріп, әрдайым алдымен аймақтық, содан соң әлемдік дамудың көшбасшысы болуға ұмтылған. Адамзат тарихынан біз білетін соғыстардың басталу себебі әрқилы да, нәтижесі – ұқсас. Яғни қандай да бір текетірестің ақыры басым мәдениеттің жеңісімен аяқталып отырған. Сөйтіп, бірте-бірте бүкіләлемдік дамудың өн бойындағы негізгі бағдарды белгілейтін ықпалды күш түріндегі глобальдық әлемдік мәдениет ұғымы пайда болған.

Демек, өзіміз айта беретін "әлемдік мәдениет", "әлемдік өркениет" ұғымдары ойдым-ойдым ұлттық мәдениеттердің немесе аймақтық өркениеттердің қарапайым қосындысы емес. Бұл – адамзат дамуы деп аталатын жанды үрдістің арнаулы жолына қаланған мәдени қабаттар.

Кәрі тарих көп нәрсеге куә. Кезіндегі мол мәдени қуаты әлемдік өркениеттің іргетасына қаланғанмен, кейін өздері жоғалып кеткен халықтарды да білеміз. Кейбір халықтар ондаған, жүздеген жылдар бойы адамзат дамуының көшін бастап келіп, кейін әр түрлі ішкі және сыртқы себептердің салдарынан әлемдік өркениет арнасының шетіне ысырылып, қалтарыста елеусіз күн кешкен. Осы соңғы санаттағылар қатарына біздің түркі жұрты да қосылар, сірә.

Aт мініп, арбамен жүруді, темір қорытып, тасқа қашап жазуды т.б. талай-талай жаңалықтарды өзгелерден бұрын меңгеріп, сол бір замандарда адамзат өркениетін дамытуға өлшеусіз үлес қосқан далалықтар кейін бірте-бірте әлемдік даму көшінің соңына қарай ысырыла бастады. Кемеңгерлік пен шешендік, сөз өнері мен саз өнері жағынан ешкімнен кенже қалмаса да тағдырдың жазуы осылай болды. Дүниедегі дүйім жұртты әлі күнге дейін тамсандырумен келе жатқан Заратуштра мен Анахарсис, Қорқыт Ата мен Әбу Насыр әл-Фараби, Махмұт Қашқари мен Қожа Ахмет Иасауи, Шоқан мен Абай т.б. бір кездегі әлгі қуатты мәдениеттің біздің заманымызға дейін созылып жатқан сілемдері іспетті.

"Жоқтан ештеңе бар болмайды, бар нәрсе ешқашан жоғалмайды". Күллі философтар мен ғалымдар қауымы мойындаған осынау қағиданың дұрыстығын жиырмасыншы ғасырдың соңында ұлы түркі жұртының ата қонысында дербес елдігін қайта орнатқан қазақ халқы тағы бір рет дәлелдеп шығар, сірә. Ұлттық мәдениетіміздің: тарихымыз бен философиямыз, әдебиетіміз бен киномыздың, музыкамыз бен бейнелеу өнеріміздің өн бойынан ғасырлар тоғысында байқала бастаған буырқаныстар жақсы нышанның хабаршысындай көрінеді.

Осы орайда "біз-қазақтар өркениеттің ащы-тұщы жемістерінің бәрін әлдеқашан татып көрген жұртшылығын бүгін қандай рухани қазынамызбен таң қалдыра алар едік?" деген сұрақ тілге оралады. Шынымен-ақ, қазіргі заманғы әлем мәдениеті мен өркениет дамуына қазақ халқы қандай жаңалық қоса алар еді?!

Жер-жиһандағы халық біткен үшінші мыңжылдықтың қарсаңында бары мен жоғын түгелдеп, үшінші мыңжылдықтың дербес ұстанар өзіндік ұлттық бағытын айқындап жатқан шақта біздің де өзімге мұндай сұрақ қоюымыз табиғи заңдылық.

Сан ғасырлық тарихында талай соны ізденістер мен ұшқары талпыныстардың куәсі болған әлем мәдениеті жылт еткеннің бәрін тың жаңалық ретінде қабылдай қоймайды. Тереңнен тамыр тартқан, дәстүрлі ұлттық мәдениеттің асыл мәйегін замандастарының арман-мұраты мен талғамына үйлестіріп қайта құлпыртқан әрекет қана көзі қарақты әлем жұртшылығы тарапынан жаңа құбылыс болып бағаланады.

Күні бүгінге дейін жинақталған халқымыздың бай рухани және мәдени қазынасын бізде осы талғам тұрғысынан таразылай бастасақ, оның болашақта бүкіл әлемді елең еткізуі мүмкін ерекше қуаты, ең алдымен, философиялық астары өте терең сөз өнеріміз бен саз өнерімізде жатқанына көз жеткізер едік.

Кең дала төсінде мұнаралары күндік жерден көзге шалынатын шаһар да салып байқаған, сол шаһарларындағы алтындатқан ақ сарайларда да тұрып көрген түркі жұртының ата қонысында қалған ұрпақтары – қазақ ұлты бәлкім ол мекендерін талай рет ойран-топыр еткен соғыстардан сабақ алғаны болар, бәлкім еркін тұрмысқа бейім табиғи қалауы болар, әйтеуір, кейін өнер біткеннің бәрінен сөз бен сазды жоғары қойыпты. Және осы өнерді бір-бірімен бітістіре, ажырамас тұтастықта дамыта отырып, бойындағы барша рухани қуатын соған сіңіре білген. "Қазіргінің талай елін қайран қалдыратын осынау байтақ кеңістікті кернеген поэзиялық әлем, - деп жазады Қазақстан Республикасының Президенті Н.Назарбаев өзінің "Тарих толқынында" аталатын кітабында, - тек қана сұлулық пен сезімнің шеңберінде шектелмеген. Ол жаңашылдықтың жалынын да лаулата білген. Содан да болар, қазақтың поэзиялық шығармашылығында мейлінше терең танымдық қасиеттер бар. Сондықтан да қазақтың дәстүрлі поэзиясы ұдайы философиямен шендесіп жатады". Шіркін-ай, осы философиялық астары тереңде жатқан поэзияны мазмұны мен бояуын төмендетпей өзге тілдерге аударып, әлем жұртшылығына таныта алсақ, қазіргі қазақ мәдениетінің әлемдік мәдени арнаға қосар кәусар бұлағының басы сол болар еді. Оның куәсі ретінде "Қазақ энциклопедиясы" Бас редакциясы даярлап шығарған "Екі мыңжылдық дала жыры" атты қомақты еңбек болар.

Әр дәуірде ежелгі Қазақстанды қоныстанған арий, ғұн, сақ тайпалары "кейін басқа жаққа көшіп кеткен, олардан қалған мәдениеттің сіздерге қатысы жоқ" дейтін қызғанышқа толы қаңқу пікірлер кейде кездеседі. Қазақ даласындағы мәдениет дамуының біртұтастығын, ежелгі дәуірлерден бастап күні бүгінгі дейін үзілмей келе жатқан күретамыр желісін сырттағы "зерттеушілерден" гөрі мына сіз бен біз жан дүниемізбен анығырақ сезінеміз. Сол дәуірлерден сақталған таңбалы тастардағы суреттерді де, "Авестадағы" жырларды да, Анахарсистің қанатты сөздерін де біз сырттағылардан гөрі өзгешелеу түйсікпен тереңірек ұғынамыз. Бұл – бір.

Екіншіден, "Тоныкөк", "Күлтегін" іспетті тасқа қашалып жазылған жырлар, Қорқыт Ата, Әбу Насыр әл-Фараби, Қожа Ахмет Иасауи, Махмұт Қашқари, Жүсіп Баласағұн, Сүлеймен Бақырғани сынды бабаларымыз түбі бір түркі жұртының бәріне ортақ десек, солардың ішінде "қара шаңырақ иесі болып қалған" (Мағжан Жұмабаев) қазақ халқына етене жақын. Сондай-ақ, хатқа түсіп. Еуропа мұрағатында қатталып қалған қыпшақ дәуірінің жәдігері – "Кодекс куманикустағы", өзге де тарихи жазбалардағы жырлардың да түпкі нағыз иесін тапқаны ешкімнің намысына тимес.

Қазақ жырының ең ариалы саласы ақын-жыраулар поэзиясы екені белгілі. Поэзиямыздың бұл кезеңі бізге – қазақ халқына біртұтас түркі дүниесінен бөлек отау тігіп, дербес ел болған, сол елдігімізді сақтап қалу жолында жанталаса күрес жүргізген, бас еркіндіктің қолдан сусып бара жатқанын сезіп қапалана аһ ұрған дәуірмен біте қайнасып жатқандықтан да ерекше жақын, ерекше мазмұнды. Ең терең тарихымыз да, дәстүрлі дүниетанымымыз да, салт-санамыз бен арман-мұратымыз да осы жырларда сақталған.

Қазақ поэзиясының жаңа дәуірі, әрине, ұлы Абайдан басталады. Абай жырлары – Шығыс пен Батыс поэзиясындағы озық көркемдік әдістердің қазақ топырағындағы тоғысуы ғана емес, бұл – халқымыздың тереңнен тамыр тартқан рухани қуатының жаңа пішін мен жаңа көркемдік әдіс тауып, әлемдік мәдениет шыңына қарай өрлеуі. Ұлы Абай ұлттық мәдениетіміздің бойындағы бұлқынған бұлақтың көзін ашты. Қазақ поэзиясы жаңа философиялық арнаға түсті. Күші бүгінге дейін жалғасып келе жатқан, көркемдігі мен тереңдігі жағынан әлемдік поэзияның кез келген озық үлгісінен кем соқпайтын туындыларды дүниеге әкелген қазақ поэзиясындағы Абай дәстүрі дегеніміз, міне, осы.

Қазақ поэзиясының Абайдан басталған дәуірін бөліп-жаруға келмейді, және әзірге бітер шегі де, шеті де болмақ емес. Себебі, қазақ ақындарының төбесінен үнемі төніп қарауыл болып тұратын Абай талғамының ықпалы әлі талай ғасырларға созылары сөзсіз. Себебі, қазақ жыры бар кезде, оны оқитын ұрпақ өсіп-өніп жатқан кеңістікте қазақ ұлты да мәңгі-бақи ғұмыр кеше бермек.

Халық рухын оятудың басты құралы – ел арасына ресми түрде кең тарай алатын, бірақ қазақтың ұлттық идеясын насихаттау басты мұраты болып табылатын газет ұйымдастыру еді. Міне, сонау 1913 жылы дүниеге келген "Қазақ" (1913-1918 жылдар аралығында) газеті осы мақсатты шебер орындап шықты.

Әлихан Бөкейханов бастаған сол кездегі қазақ зиялыларының бәрін бір мақсатқа жұмылдырып, солардың үнін қалың жұртшылыққа жеткізіп тұрған "Қазақ" газетінің бес жыл бойы 265 нөмірі жарық көріпті. Қазіргі өлшеммен қарасақ, тым аз. Бірақ, сол аумалы-төкпелі замандағы қалыптасқан әлеуметтік-саяси ахуал тұрғысынан бағаласақ, Ресей империясы отарлау саясатының қылышынан қан тамып тұрған елде, отаршылдардың көз алдында, ұлттық тәуелсіздік идеясын насихаттайтын газетті бес жыл бойы шығарып тұру үлкен ерлік пен батырлық болатын.

"Қазақ" газеті осынау аз ғұмырының ішінде барша қазақ зиялыларын ортақ мақсат жолында топтастыра алды, тынымсыз созылған қонырау сынды халықтың қалғи бастаған рухын оятып, мыңдаған зерделі жасты тәуелсіздік туының астына жинай білді. Қазақ тарихындағы ең алғашқы ірі саяси-қоғамдық ұйым: ұлттық – демократиялық "Алаш" партиясының ұйымдасуына ұйтқы болған да осы газет. Заман аударылып-төңкеріле бастаған тұста Қазақ елін аласапыраннан аман-есен алып шығып, өз алдына дербес автономиялық мемлекет мәртебесіне жеткізуді мұрат тұтқан Алашорда үкіметінің үні болған да осы – газет. Амал не, сөз жүзінде езілген ұлттар құқығын мойындауды жария еткенімен, іс жүзінде мүлде басқа принципті басшылыққа алған Кеңес өкіметінің қаһарына қарсы тұру мүмкін болмай қалды.

Алайда, "Қазақ" газеті өзіне жүктелген міндетті орындап, мақсатына жетіп үлгірген еді. Оның тәуелсіз ел болуға шақырған ұлттық үні ұрпақтан-ұрпаққа жаңғырып жететін үзілмейтін ұлы сарынға ұласқан. "Қазақ" газеті, - деп жазды Мұхтар Әуезов 1923 жылы "Шолпан" журналында, - ...ел дертінің себебін ұғып, емін біліп, енді қазақты оятып, күшін бір жерге жинап, патша саясатына қарсылық ойлап, құрғақ уайымнан да, бос сөзден де іске қарай аяқ басамыз деп талап қыла бастаған уақытқа келді. Бұл тұтынған жолында "Қазақ" газеті өз міндетін дөп атқарды".

Ал, жиырмасыншы ғасырдың басында ел қамы үшін күрескен қазақ зиялыларының бірі Халел Досмұхамедов 1931 жылы ОГПУ (Біріккен мемлекеттік саяси басқарма) тергеушілеріне берген жауабында "Қазақ" газеті туралы былай дейді: "1913 жылы А.Байтұрсынов пен М.Дулатов ұлттық-демократиялық бағыттағы "Қазақ" газетін шығара бастады. Олар өздерінің төңірегіне мұғалімдердің айтарлықтай бөлігін, Орынбор мен Уфа қалаларының медреселерінде оқитын шәкірттерді топтастыра білді.

Орта және жоғары білімді қазақ зиялыларының басым көпшілігі "Қазаққа" ерді. Бөкейханов "Қазақтың" басты жетекшісі болды, оның платформасын анықтауға ат салысты... "Қазақ" газеті бірінші орыс революциясы оятқан қазақ халқының белгілі қауымын ұйымдастыратын және оған басшылық жасайтын орталыққа айналды. Газет қазақтың саяси өмірі жөнінен маңызды мақалалар беріп тұрды, көптеген көкейтесті мәселелер бойынша пікірталастар ұйымдастырды және сол кездегі қоғамдық-саяси ойды бір арнаға бағыттаушы болды."465 Мұндай газет жұрттың бәрін бірқалыпта ойлауға көшіруді мақсат тұтқан Кеңес өкіметіне ұнамауы түсінікті еді. Жаңа қоғамның қырағы сақшылары ұлттық тәуелсіздікке үндеген газеттің барлық нөмірін жетпіс жыл бойы ешкімнің назары түспейтін қапаста ұстап-ақ келді. Бірақ, " Қазақ" газеті қаққан тәуелсіздік қоңырауының сыңғыры ұрпақтан-ұрпаққа жалғасып, 1986 жылғы Алматыдағы желтоқсан көтерілісіне ұласып, бостандық пен тәуелсіздікті, азаттық пен дербес дамуды аңсаған азаматтар рухын шыңдаумен болды. Бізді бүгінгі тәуелсіз ел болуға жеткізіп отырған да сол рух.

Кезінде "Қазақ" газеті бетінде көтерілген ауқымды саяси-философиялық мәселелерді қарастырып, олардың бүгінгі күнгі өзекті мәселелермен үндестігін зерттеген жөн.

Орталық Азияда халық философиясы көркемдік-поэтикалық формада өмір сүрді, яғни ауыз әдебиеті, халық шығармашылығы түрінде көрініс берді. Сондықтан жастар үшін өз халқының ұлттық тарихи және көшпелі, жартылай көшпелі, отырықшылықтарда қалыптасқан ерекше философиясының құндылықтарын кейінгі ұрпаққа жеткізу қастерлі міндет. Сонымен қатар XX ғасырдың 50 жылдары елімізде қалыптаса бастаған кәсіби философияны да айтпасқа болмас. Осы кәсіби философияның қалыптасуының мәдени-тарихи алғышарттарын зерттеу келелі мәселе. Әдетте, кез келген жоғары білімі бар адам философияны білемін деп есептейді. Шын мәнінде, қазір философия туралы ештеңе білмейтіндер көбейіп бара жатыр, міне осындайлардан кәсіби философияны қорғау керек. Кездейсоқ жандар, яғни дилетанттар ғылым мен мәдениетке орны толмас зиян келтіруде. Бұл қағиданы кезінде орыс ойшылы Н.Бердяев көтерген болатын.

Сөйтіп, қазақ философиясы дәстүрлі мәдениеттің бай дерегіне ие, оның мәтінінің астарлы мәні мен мағынасы әлі толық анықталмаған, әзірге ол өзінің терең зерттелуі мен зерделенуін күтуде. Бұл герменевтикалық міндет XXI ғасырдағы қазақ және Қазақстан философиясының үлесіне тиіп отыр. Өзінің маңызды миссиясын орындай отырып, Қазақстан философиясы жалпы әлем философиясының әр түрлі мәселелерін шешуге ат салысуда.

Қазақ философиясынан Қазақстан философиясын ажырата білген жөн. Көне заманнан бүгінгі күнге дейінгі қазақ халқының бай философиясының бар екенін білеміз. Сонымен қатар Қазақстанда тіршілік ететін этностардың философиялық ойының жиынтығын Қазақстан философиясы деуге әбден болады. Осы этностардың ішіндегі қазіргі ең шешуші супер-этностары түркі тектестер (70%) және славяндар (25%) болып табылады. Сондықтан Қазақстан философиясында түркі тілдес халықтар мен славяндардың философиялық әдет-ғұрыптары арасындағы сұхбат үрдісі өте қажет. Осының нәтижесінде елімізді этносаралық және конфсссияаралық тұрақтылық және ішкі қауіпсіздік қалыптасуда.

Қазіргі батыс философиясы постмодернизм кейпіндегі мәдениеттің объективті жағдайын тұжырымдайды. Қазіргі кезең ақпараттар ағыны заманы және Интернет империясы үстемдік құра бастаған жаһандану дәуірі. Сондықтан атақты Ж.Деррида айтқандай, "белгі логикасы қайта бұзылуда", яғни жасанды, виртуальды әлем мен виртуальды адам қалыптасу үстінде. Міне, постмодернизм осыны бейнелейді. Ал, біз үшін осы жасанды әлемде жоғалып кетпеу, жаһандану заманында өз төлтумамызды, қайталанбас ұлттық болмысымыз, ойлауымыз бен кейпімізді сақтап қалуымыз маңызды болып отыр. Батыс мәдениетімен бәсекеге түсе алатындай XXI ғасырдағы рухы биік рухани ұлттық мәдениетімізді қалыптастырған жөн. Ол үшін елімізде мәдениетті дамытудың ғылыми негізделген тұжырымдамасы мен мәдениет туралы жаңа заң ауадай қажет.

Міне, осындай қиын кезеңде қайшылықтар мен жанжалдарды реттеуге шығыс философиясы, оның ішінде қазақ-түрік философиясы қатысады. Қазіргі кезеңде батыс философиясы мен шығыс философиясы қарама-қарсы бағыттарда дамып бара жатқандай. Батыстықтар жасанды виртуальды әлемге талпынса, шығыс философиясы болмыстың нағыз шынайы рухани әлеміне шақыру үстінде. Қазақ философиясы мәдениет әмбебаптарына, қазақ өркениетіне, сондықтан нақты әлемге жақын.

Осы "екі қарама-қарсы бағыттың" түйісуі қажетті байланысты туғызады, бір-бірін толықтыратын мүмкіндіктер ашады. Сөйтіп, қазір жаһандану заманында болашақтағы біріккен еуразиялық философия қалыптастыру мүмкіндігі туып отыр. Егер қазақ философиясы осы кезге дейін батыстық канондарға сәйкес келмей келсе, онда қазіргі қазақстандық философия өзінің бойына батыстың да, қазақтың ой-толғауының да озық үлгілерін жинақтап үлгірді. Қазақ халқының ғасырлар бойы қордаланған бай даналық мұрасын казіргі қазақстандық философия жаңа категориялық аппаратпен сараптаудан өткізуде, халықтық дүниетанымының терең қырларын өрнектеу үстінде. Міне, осының негізінде мәдениеттер мен өркениеттер арасында тиімді сұхбат орнайтынына айрықша сенім білдіремін.

Әрине, шығыстық пен батыстық философияны және мәдениетті жақындастыру бір күндік іс емес, ол үздіксіз жүзеге аса беретін үрдіс, болашағы зор құбылыс. Бірақ, осы бірігудің белгілері қазіргі тәуелсіз Қазақстан жерінде көрініс табуда. Бұл жаңа ғасырда қазақ философиясының теориясы мен тарихын зерттеу жаңа деңгейде жүреді деген үміт ұялатады. Біз қазақ философиясының өткені мен болашағын сабақтастырудағы жаңа кезең болатынына кәміл сенеміз.

Жаһандану және Қазақстанның орнықты дамуы.

Глобализация и устойчивое развитие Казахстана.

Алматы, 2002. - С. 76-110.

Nysanbayev A. Kazakhstan:

Cultural Inheritance and Social transformation.

Washington, 2004 P. 73-94.





