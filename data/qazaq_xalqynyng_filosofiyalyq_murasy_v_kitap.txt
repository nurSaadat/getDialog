БІРІНШІ БӨЛІМ

ҚАЗАҚ ФИЛОСОФИЯСЫ – ДАНАЛЫҚ ФИЛОСОФИЯСЫ

ХАЛЫҚ ШЫҒАРМАШЫЛЫҒЫНДАҒЫ ДҮНИЕТАНЫМ МЕН ДӘСТҮР

Халық шығармашылығы - жаңа дүниетаным бастауын және оның жаңа парасаттық, эстетикалық деңгейде қалыптасуын, тіпті нақты қауымдастықтың өз ой-санасының күш-қуатын білдіреді. Халық шығармашылығы дегенде біз тілек, толғау, терме, жырларды ескереміз. Халықтық - рухани жаңғыру. Рухани жаңғыру жеке шығармамен шектелінбейді. Оның мүмкіндігін пайымдай немесе кеңейте түскенде, халықтың философиялық ойлауының нышаны айшықталынады, біртіндеп кеңейе түседі. Осы негізде "протоқазақтардың" философиядан бұрынғы түсініктері қалыптасты, қазақ қауымдастығы көзқарасының гуманитарлық қуаты іріктелінді. Шешендік пен көсемдікке толы, әрі адамгершілікті жоғары бағалаған халқымыздың сөз бен ой байлығын ендігі қазақ халқының философиясы деп атап жүрміз.

Халықтық түсінік адамгершілік тәрбиесіне келіп тірелді, әлеуметтік-мәдени ортада іріленді. Халықтық сана мен дәстүрдің мұндай ерекшеліктері көп уақытқа дейін еленбей, қазақ халқының философиясы - қазақ философиясымен теңестіріліп, оларды біртекті, бір сәттегі құбылыс (феномен) ретінде қарастыру немесе қабылдау белең алды. Солай болған деген түсінік тіпті күдіксіз сенімге айналды. Мұндай көзқараста қазақтың қалыптасу тарихы, оның әлеуметтенуі, тілі мен ділінің түрлі жетілу кезеңдері нақтылы (уақыты мен өңіріне орай) ескеріле бермейді.

Ал халықтық мұра ескерілмей қалса, оны қалай түсінуге (түсіндіруге) болады? Ескермеушіліктің санатына қазақ халқының философиясы тарихи-философиялық үдерістің түрі, дүниетанымдық көркем шығармашылықтың ерекше көрінісі екенін көрсете алмаушылық орнықты.

Қазақтың болмысы түрлі мәдениеттің тоғысында қалыптасқан, ал қазақ мәдениеті рухани дамудың қалыптасқан белгілі бір бағдары, әрі деңгейі. Ал қазақ мәдениетінің дамуы бірде ірілеп, ілгерілеп, тура жетілді, енді бірде цикл бойынша қайталанып, оралымды арнада әрқалай толастады. Осы қос ағымның - бір ағы және циклдік тұрғыдағы өзгерістерінің деректері тізіліп жатса да, олардың өмірлік мәні, танымдық мағынасы кеңірек, жан-жақты ашыла бермеді. Оның үстіне қазақ болмысын зерттегенде екі бірдей талап — тарихи-философиялық танымның әдіснамасы мен тарихи-философиялық ілімнің құрылымы толық ескерілмегенін және тиянақты қолданылмағанын айтпауға болмас. Қазақ мәдениетінің бағдарлы, ілгерілемелі өзгерістерін бас арна ретінде көрсете алмағандықтан, тарихи салыстырмалы, релятивистік түсінік басымдылық етті. Салыстырмалы деуімізге мәдениетіміздің бастауларын объект ретінде бақылау, түсіну, түсіндіру тәсілдері қисынымен, жүйелі қолданылмады. Содан зерделеу тәсілдерінің ішінара қажеттілігі мен жетілу заңдылығы теориялық деңгейде айқын түсіндіріле де, дәйектеле де бермеді. Олай деуге қазақ халқының философиясы мен қазақ философиясын өзара ұқсас, бір мағынада кабылдау дәстүрі де сыңар жақты үдетті. Олай деуге қазақ философиясының объектісі, заттың аясы мен мақсатының анықталмауы да ұйтқы болуда. Халқымыздың тарихы мен мәдениетіндегі сабақтастық, тіпті олар туралы ойымыз бон тіліміздегі үйлестік бірін-бірі толықтыра алмай, қайта білім жүйесінде қарама-қарсылыққа ұшырауда. Байыбына барсақ, қазақ халқы философиясын өзіндік табиғи сипаты бар тарихи-танымдық үдерістің бір ағым-арнасы деуге, ал қазақ философиясын халықтық дүниетанымның құрамдас бөлігі және жоғары деңгейі дейтін ой-пікір көбеюде. Осы қағиданы ашып реттеуге кәсіби батылдық жетіспейді. Тек халықтық философияны дүниетаным және даналықтың түрі деп сөз қозғағанда, ол туралы жаңашыл көзқарас, жанашыр түсінік қатар керек.

Қазақтың халықтық философиясы деп атауға ондағы ортақ мәселелер мен оларға деген үйлес, дәстүрлі көзқарастардың болуы негіз. Халықтық дүниетаным мен даналық туралы дәстүрлі көзқарастар кеп, бірақ олар өзара үйлесе ме? Олардың мән-жайы неде? Халықтық түсініктің тарихи сипаты бар дейміз, десек те ол - дүниетанымның жалпылама және қажетті көрінісі, міндетті жолы екенін ескеріп, есептесіп жатқанымыз шамалы, шикілеу. Тіпті айқындалынған нақылияттық тұжырымдардың таным-тағылымдық маңызын айқындау, олардың жетілу кезеңдеріне назар аудару кенжелеп, жүйесіз қалуда. Мұнда ойлану мәселесінің халықтық сипатын ашу логикасынан гөрі, шындыққа жақындатпақ ниет пен жеке қияли тілек басымдау.

Бәлкім, халықтық бағдарламалық түсінік қалыптаспағандықтан шығар, көптеген зерттеушілер тұйықталған ағымдарда желе жортып жүргендей көрінеді. Бағдарламалық талғам мен талдау орнықпай, көңіл тартқан жеке мәселенің ықпалынан шыға алмаймыз. Не керек, түсініктегі жеке табыстан көзқарастағы жалпы ағымды ашу логикасына көтерілу арқылы ғана біз ғылыми идеялар мен жүйелерді дамыта аламыз. Батыста көлеңкеде қалып қойған бүл дәстүрдің шылауында ұзақ жүріп қалдық. Біздің ойымыз, қауымдастықты да, халықты да тарихтың тұтас бір субъектісі ретінде қарастыра отырып, халық дүниетанымына философиялық түсінік пен көзқарасты қалыптастырған немесе қалыптастыратын мүмкіндіктерді ауқымдауға, әрмен жалғастыруға арналған. Халық даналығының тұтас үдеріс екендігін, оның өзіндік эволюциясын ұқпай, оның бүгінгі ұрпақ сана-сезіміне тигізер ықпалын болжау күмәнді.

Халық дүниетанымының тарихы мен оны дамыту теориясының арасындағы осындай қайшылықтарды талдай отырып, Т. Әбжанов, Ә.Нысанбаев қазақтың халықтық философиясының негізгі ерекшеліктерін былайша саралайды. Ол:

1. көшпелілік шаруашылық формасының табиғатынан шығады;

2. адам мәселесіне көбірек көңіл бөледі;

3. адам өмірі ұлан-ғайыр туған жердің кеңістігі мен уақыт әлемінде қарастырылады, тіпті жалпы дүние болмысымен барынша бауырмашыл күйде, соған сену көркемдік танымның маңызды бір шарты ретінде қабылдайды;

4. көшпелі халықтың арасындағы әлеуметтік айырмашылықтар аз болғандықтан теңдікке негізделген әділеттілік құндылығын паш етеді;

5. байлыққа жетуден гөрі ар-намысты жоғары ұстауды парыз тұтады, адамгершілікпен қанағат тұтуды насихаттайды;

6. ұжымдық мүддені жеке мүддеден гөрі жоғары ұстайды;

7. ерлікті, батырлықты қасиет етуді талап етеді;

8. күнбе-күнгі өмірін қуаныш көзіне, тойға айналдыруда дарындық танытады;

9. өзге ұлт өкілдеріне кеңпейілділік танытып, қиналғандарға риясыз қол ұшын беруді әрдайым насихаттаған, үлгі тұтқан;

10. ата-ананы, үлкендерді сыйлау - әдептанудың бас ережесі ретінде қабылдайды, - дейді1. Бұдан, а) халқымыздың екпіні күшті, пәрмені қарқынды, алдыңғы қатарлы іс-әрекетінің жиынтығы және салт-дәстүрінің көріністерін, ә) қазақ халық философиясының қалыптасу кезеңдері әр түрлі болғанын және философиялық көзқарастар оның түрлі жақтарын, арқауларын қарайтынын аңғарамыз. Бұрынғы тұрмыстық сана деңгейінде халықтық философияға оқиғалық немесе тақырыптық көзқарас басымдау болды, оған деген тарихи сана, тарихи көзқарас, зерттеушіліктерде, тиянақты ғылыми түсінік жетіспеді. Содан халық философиясының табиғаты таныла қоймады және ол туралы жүйелі түсінік қалыптаспады.

Иә, қазақ дүниетанымы - көпвекторда өрбіген, көпфактордан құралған рухани жетістік. Әйтсе де, көпвекторлы үдерістің әртүрлі деңгейде, түрлі қарқында өтетінін тарихи-рухани бетбұрыс ретінде қарастыру, бағалау кенже қалып қойғанын мойындағанымыз жөн болар. Олай деуімізге себеп - қазақ философиясын бірден ұлттық тарихтың немесе ұлттық сананың үлгісі ретінде қараушылық айқын, тіптен басым. Содан қазақ халқы ойының дамуын қарастырғанда, оның ағартушылық рөлі тарихи-танымдық тұрғыдан ширатылмай, оның әлеуметтік мән-жайын келте қайырушылық әрдайым аңғарылды. Келте қайырылатын түсінік-талдауға не жетіспейді?

1. Қазақ дүниетанымы қалыптасуының тарихи кезеңдерін, әлеуметтік тегін, мәдени ортасын талдау, олардың өзара ықпалдас көріністерін, салдарын, бағдарларын ескеру қоғамдық сұранысқа, танымдық қажеттілікке сәйкес келе бермейді. Сол себептен халықтық дүниетанымның танымдық құндылығы, өмірлік мәні, тарихи маңызы нақты және тұтас ашылмай, екіталай, жартылай күйде "жұлмаланды".

2. Қазақ философиясы не қазақтың ұлттық деңгейдегі жоғарғы сатысы деп, не тұлғалық көрініске тікелей қатысты кезеңдер деушіліктен, сол кейінгі әлеуметтік-психологиялық жетістіктерге тәуелді ерекшеліктер ғана бетке ұсталынады. Осыдан екі бірдей шектеушілік орнықты: қазақ философиясында тұлғалық бастау оның барлық кезеңдерін қамти бермейтіні ескерілмеді; оның қалыптасуының түрлі тарихи-танымдық арналары және әлеуметтік-мәдени негіздері заманына орай, көркемдік дәстүріне бейімделе толығырақ талқыланбады.

3. Қазақ философиясының негізгі идеялары және басты мақсаттары қандай рухани бастаудан және әлеуметтік күштерден демеу тапты деген сауал нақты, қомақты, арнайы аталынбай және талданбай, оларды жанама түрде қарастыру жиі белең алды. Оған бір себеп - халықтың көне дәуірден бергі тарихы мен рухани дүниесіне, яғни протосақтар мен протоқазақтар тайпасының өмір сүру тәсіліне, олардың тілі мен діліне көркемдік-философиялық көзқарастар, әлеуметтік-психологиялық құрылымдық және герменевтикалық талдаулар жетіспеді.

4. Қазақ дүниетанымының идеялық бастауы, әлеуметтік бағдары о бастан шығыс өркениеті мен мәдениетінен нәр алып, онымен түптес екені ауызекі айтылса да, халқымыздың рухани жетілуінің сол тарихи-мәдени сабақтастығы тиянақты, жан-жақты анықталынбай келеді. Шығыста мәдениеттің батыстан бұрын және айқын пайда болғанын ескеріп жатсақ та, оның тарихи және өмірлік мән-жайын, қазақ дүниетанымына тигізген ықпалы, мүмкін керісінше де шығар. Десек те толығырақ ашуға лайықты кәсіби талдауға және жетелі дайындыққа назар аударылмады.

5. Қазақ философиясының құрылымы мен қызметіне түрлі саяси кезеңде партиялық немесе ұлттық идеологияға қажетті алуан түзетулер енгізілді. Оған себеп - қазақ философиясының мәселесі туралы ой-пікірлер ағып жатса да, оның объектісі мен пәнінің анықталынбауы көп нәрсенің беттерін ашуға кедергісін тигізді. Қазақ философиясының объектісін біреулер қазақ халқының тарихымен теңестіреді, баз біреулер, қазақтың ұлт болып қалыптасқан кезеңімен шектейді. Қай көзқарас қисынға келеді? Алдымен, "халық" және "ұлт" ұғымдарының әлеуметтік-мәдени мәнісін анықтауымыз шарт. Дей тұрсақ та, қазақ философиясы тарихымыз бен мәдениетіміздің ұлттық деңгейі мен көрінісін қамтиды деген көзқарастар бізге жақын. Ол туралы, яғни халқымыздың рухани дамуы туралы әңгіме алда. Дей тұрсақ та, ұлттық философияға деген бұрынғы тарихи сана жағымпаздық сарында қалыптасты да, ұлттың рухани мұқтажын өтеуге жарай бермеді.

6. Мамандардың арасында тарихи-философиялық дайындықтың кенже, аяқсыз қалуынан, адамның әлеуметтену-мәдени тәжірибесінің теориялық және практикалық маңыздылығы толық және дұрыс қабылданбауы ішінара кезігеді. Қазақ халқының философиясы оның әлеуметтік тарихы мен рухани келбеттенуінің қилы-қилы түрленуінің нәтижесі десек те, осы түсінікті тереңдететін және жүйелейтін қос бастаманы - тарихи-философиялық танымның әдіснамасы мен халықтың әлеуметтенуінің құрылымын сауатты қолдану жетіспеуде. Бұл талапқа тәнтілік неге туындайды? Халқымыз тарихи кеңістікте бірлестігін сақтап, нығайта алды десек, оның арқауын тұтас мәдени негіз және бір бағыттағы әлеуметтік қозғалыс құрағанын ескеруіміз де, соны басшылыққа алуымыз да жөн.

7. Қазақ халқы философиясы тарих пен мәдениеттің өткен кезеңдерінің мәселелерімен ғана шектелінбейді, ол халқымыздың біртұтас әлеуметтік күш ретіндегі бүгінгі өмір сүру тәртібі мен тәжірибесін, тіпті оның болашаққа жету бағдарын да қамтып тұжырымдауға бейім болуы, тіпті соған қызмет етуі де шарт. Жасыратыны жоқ, қазақ философиясы дегенде өткен шаққа көңіл аудару, оның мәселелерін зерттеу айқын басым. Қазақ философиясы әзірге болашаққа қызмет ететін күйде емес. Мүмкін содан да шығар, қазақ философиясын мойындамаушылар, оның табиғатына күмәндана қараушылар аз емес. Ендігі ұлттық ұстаным - халқымыздың философиясын қалай пайдаланамыз? Халықтық философияның өсу жолының өлшемі - оның рухани қызметін асқақтар мүмкіндік пен әрекетте екенін тәуелсіздігіміз әрдайым еске салады.

Ендігі міндет - қазақ халқы философиясын өз деңгейіне көтеруге, оның халықтық өлшемін айқындауға және оның ұлттық концепциясын жасауға күш салу. Халықтық философияның түріктік түбірін талдап, оның көне дәуірдегі мифтермен идеялық үйлестікте болғанын ескеріп, ортақ үлгісімен санасу бағдарламалық қажеттілікке айналуда.

Рухани жақындыққа тарихи-философиялық көзқарас халық философиясының даму үдерісіне де, қоғамның даму тарихына да ерекше мән береді. Бұл көзқарасты қос ағымды да мәдениет бірлігін айқындайтын басалқы факторға жатқызады. Ал тарихи-философиялық танымның әдіснамасы осы көзқарасқа сыни түсінікті және оның мына қағидаларын енгізеді: а) әрбір айтылған ой мен пікірді, қалыптасқан философиялық жүйенің шығу тегін және өзара сабақтастықтарын терең де жан-жақты ашып көрсету; о) әрбір философиялық тұтастықты және оны құрайтын бөліктерін оның өзіне тән қисынды-әдіснамалық қағидаларына сәйкес анықтау. Философия тарихында ненің қалай болғанын емес, керісінше, ол неге осылай болған, неге басқаша болмаған деген идея басымдығын көрсетеді. Тарихи-философиялық танымның осы құндылықтарын "прагматикалық түрде түсіну басым болып тұрған кезде, оның теориялық және әдіснамалық өлшемдерін жүйелі түрде зерттеу қиындыққа соғады"2. Ал тарихи-философиялық ілім болса, адамзаттың "құнды жетістіктерін және нақты - тарихи, ұлттық, адами-кісілік түрлері мен әр түрлі салт-дәстүрлерінің өзара қарым-қатынаста болатынын", олардың рухани жүйесін, алғашқы философиялық пайымдауларын, дінін, мәдени зерделілігін халықтық философияның тарихынан бөле-жара қараудан сақтандырады. Философия тарихында халықтық дүниетаным идеялардың үздіксіз қарым-қатынасы шеңберінде, әлеуметтік сипат барысында және мәдени негіз деңгейінде толықсып отырды. Бұл өлшемдер мәдениеттің ішкі және сыртқы үйлесімділігін қалыптастырды және философия дамуының заңдылықтарын түсінуге жол ашты. Халық тарихындағы осы жаңашылдық пен мәдениетіндегі өзіндік сабақтастықты терең ұқпаушылық белең алуда. Мұндай бостыққа қазақтың ертедегі философиялық ойлау элементтері мен жүйесін білмегендік те дем беруде. Байыбына барсақ, "оның негізгі бағыттары – тұрпайы диалектикалық ойларды, дүниеге шынайы түрдегі көзқарасты, діни танымын және басқа да еркін ойлау үдерістерін, аклихаттық мәселелер мен адам туралы ілімдер, күш көрсетпеу идеясын және оның күш көрсету саясатына қарсы бағыттарды насихаттау, т.б. мәселелер болды". Ойшыл даналарымыз халқымыздың ойлау жүйесінің құрылымын, ғибратнамасын жасады. Оның құрылымына жататындар - "анайы реализм, білімнің негізгі жақтарын еркін ойлау, дейстік және пантеистік көзқарастар, адамгершілік, ізгілік, имандылық, зорлық-зомбылыққа қарсы күресу, құқықтық, саяси және философиялық жақтары, мемлекет, қоғам, жеке адам мәні, тағы басқалар еді"3. Халықтық ойлаудың философиялық жүйесі және теориясы болмай, оны кәсіби деңгейде қолданбай, ұлттық идея жүдеулікке ұшырай береді, ұлттық сана-сезіміміз тарихтан алшақтай түседі. Осы кемтарлықтың себептерін арнайы зерттемей, ұрпақтық тәрбие олақ, ойымыз шолақ бола бермек.

Өз болмысымызды түсінудегі олқылықтарды және түсіндірудегі кемшіліктерді тізіп беретін емес, оларды талдайтын жауапты кезең келді. Бұл - тұтастығымызға, тәуелсіздігімізге қажет ұстанымдар. Өйткені Ақтайлақ би айтқандай, "айтпаса - білмейтін, ашпаса - көрмейтін ұрпақ өсіп келеді". Әңгімеге арқау болып отырған, біріншіден, қазақ халқы философиясының көне тарихы, түрлі қалыптасу кезеңдері және этномәдени бағыттары. Бұл мәселенің маманның өкілдері өздерінше іріктеп, кейде іркіліп зерттеуде. Бірінің ізденісі мен ісін басқалары білмей жатқанда, қолға алынған шығармашылық жұмыстардың табиғи-тарихи сипаты, әлеуметтік-психологиялық маңызы, көркемдік-философиялық деңгейі арнайы ағым, дүниетанымдық сарын ретінде кеңірек, теориялық тұрғыдан зерттелінбей келеді. Осы тұрғыдан пайымдасақ, қазақ философиясы қазақ халқы философиясының толастаған деңгейі, кейінгі жетілген сатысы екенін аңғару қиын емес.

Екіншіден, қазақ халқы философиясының негізгі мақсаттары мен бағыттарын қатар қарастыру. Бұл шығармашылық ізденістің арнайы мәселелері жаппай жалқы да, жаппай біртекті де емес, керісінше, олар қосалқы, қанаттас, қабаттас келеді. Өзекті мәселе шағында - қазақтың а дам болып аяғына тұру, ел-жұрт болып еңсесін көтеру, халық болып іргесін көтеру мәселелері жатыр. Мәселенің өткірлігі қазақты тану және қазақтығы таныту қажетінен туындайды. Бұл мәселелер көне замандардан бері қазақ халқы дүниетанымының төлтумасына айналды. Қазақ халқы бұл төлтуманы әр заманда түрлі бағыт пен деңгейде саралады, әйтсе де үнемі талдады. Өйткені төлтуманың өмірлік маңызы оның болашағында, оның қағидаттарының өзара үйлестігінде. Әзірге қазақтану идеясы өзінің жүйесін тапқан жоқ. Сол үшін, қазақтану негізін және болашағын құрайтын - қазақты тану және қазақты таныту ұстанымы қазақ халқы философиясы мен қазақ философиясының ортақ мақсатына айналуы өте орынды. Ондай мақсат егеменді елдің, тәуелсіз мемлекеттің объективті қажетінен туындайды.

Еске алатын және ескеретін тағы бір үшінші жай - қазақ халқының дәстүрлік ерекшелігі. Қазақи болмыс, а) адам болу мен ел-жұрт болу бағдарын бірге ұстаған салтынан, ә) ұрпақ өресін атамекенмен үйлестіре қараған мәдени-ұлттық дәстүрінен, б) халықтық салтты жоғары құндылық ретінде қабылдаған бағдарынан құралады және жаңғырады. Қазақ - өз атамекенінде, Қазақстан елінде ежелгі заманнан бері өмір сүріп, өсіп-өніп келе жатқан, әлеуметтік-мәдени мәртебесі жоғары тарихи халық, беташар ұлт. Халықтық болмыс қазақ бейнесін толықтырды.

Төртіншіден, қазақ философиясы дегенде алдымен мәдениеттегі ұлттық интеллект иелерінің яғни оның зиялы өкілдерінің шығармашылығына назар аударылады. Бұл -қайталанбас шығармашылық жетістіктер. Олардың табыстарынан қазақты танытатын жеке тұлға ой-санасының нұры мен шоқтығын аңғарамыз. Дей тұрсақ та, ондап тұлғалық түсінікте халық шығармашылығының түрлері арнайы зерделене бермейтіні тағы бар. Не демейік, халқымыздың рухани өмірінің бір қайнары - зияткер де қайсар тұлғалардың шығармашылығында - өмірге құштар ұрпақтың, ұлыстың табысы - олардың өз қуатында екенін бір-бірінен бөле-жара қарауға болмас. Екі бастау қай заманда, қандай арна тапты деп жатсақ, онымыз қазақи болмысқа жол іздеу, қазақтықтың нұсқауын табуға демеулік болмақ.

Сонымен қазақи болмыс пен қазақтық нұсқаудың тұтас та басты бағдары мен құрамдас бөлшектері туралы не білеміз, нені білмейміз? Қазақтық қозғалыс пен нұсқаудың көріністерін сақтау барысындағы ұққанымыз бен ұтқанымыз не? Қазақ халқы мәдениетінің жетістіктерін - оқиғаларын, деректерін, ағымдарын философиялық объекті ретінде қарастырудан қандай қозғалыс пен ізденіске ұшырадық? Сұрақтар көп, ал ізденістер ше? Қазақ халқы философиясының бұрынғысы мен кейінгісін сабақтастыра, салалай талдаудан түсінік-талғам ілгерілей ме, нені ұтамыз? Қазақтың бұрынғы және кейінгі қозғалысын уақыт, кеңістік және болмыс шеңберінде талқылап жатсақ, онда оқиғаның қозғаушы күштерін бейнелеуіміз нақтыланбақ, ондағы салыстырмалы үлгіні қабылдауымыз жүйеленбек, шығармашыл тәжірибеміз кеңеймек. Жеке ізденістер шығармашылық қозғалысқа айналса, керісінше, шығармашылық ізденістер идеялық бағыттарға демеулік етсе, онда қазақ халқы философиясы мен қазақ философиясын рухани байлығымыздың сабақтас түрі және салыстырмалы тетігі ретінде қабылдауға мүмкіндік арта бермек. Осындай мүмкіндікте білмегеніміз білгенімізге, білгеніміз ұққанымызға айналса, онда ұққанымыздан ұтқанымыз еселер. Ал ұтқанымыз бойынша ұйымдасып жатсақ, ұйымдасу - өшкенімізді түгендеткізсе, жаңа бастау барымызды тұтастырар, рухымызды арттырар.

Әзірге бүл - ниет-тілек қана. Осындай үлкен ниет-тілек сындарлы көзқарасқа, сол арқылы рухани байлыққа айналса, онда жас мамандарымыз осы уақытқа дейін үстемдік еткен батыстық философиялық ағымдардың қағидаларымен шектелінбес еді. Жаңа әлеуметтік ұстанымдармен қарулану үшін, философиялық-көркемдік ізденістерді ұлттық идеямызды саралайтын құралға, әдіске айналдыру шарт. Сол ниетпен шағын үзінділер келтірілуде.

Ендігі қазақ халқы философиясына бет бұру дегеніміз не және оның ықпалы қандай болмақ? Бетбұрыс мына мәселелерді дұрыс түсінуден басталады: Біріншіден, халық философиясы қазақ ойының деңгейі, түрі және жиынтығы екенін, екіншіден, қазақ халқы философиясы үнемі өзгеретінін, түрлі қарқында жаңаратынын, үшіншіден, онда адамзатқа ортақ және жеке адамға тән ерекшеліктері де орын алатынын ескеру қажет. He демелік, сонда ғана бір жағы өмірдің, адам болмысының, моральдық рухтың ортақ қасиеттері мен ерекшеліктері, бір жағы, өмірдің адамдық, әлеуметтік және мәдени нышандары назардан тыс қалмайды.

I. Ақ ниет - өсиет

Көсегең көгерсін.

Нұр жаусын.

Бақытты бол.

Тілеуқор бол.

Тұқымың жайылсын.

Көзің ашылсын.

Жағың түспей жамандық көрме.

Мың болғыр.

Бағың жансын.

Құтты болсын.

Оң болсын.

Қайырлы болсын.

Қайырлы қадам болсын.

Бағың ашылсын.

Сапарың сәтті болсын.

Қайырлы сапар болсын.

Сапарың оң болсын.

Оң толғағын берсін.

Қол-аяғың жеңіл болсын.

Мақсатыңа жет.

Тыныштығын берсін.

Ел-жұрт аман болсын.

Құдай сәтін берсін.

Құдай жарылқасын.

Құдай есіркесін.

Ақ мол болсын.

Мал-жан аман болсын.

Жұлдызың жансын.

Маңдайыңа берсін.

Талабың оң болсын.

Қадамың құтты болсын.

Бауы берік болсын.

Мың жаса.

Қосағыңмен қоса ағар.

Ақ сақалды шал бол.

Жағың түскенше жамандық көрме.

Құдайдың кәрінен сақтасын.

Арманыңа жет.

Ұзағынан сүйіндірсін.

Шаңырағың шайқалмасын.

Есесін алла жеткізсін.

Мұратыңа жет.

Қолың ұзарсын.

Үбірлі-шүбірлі бол.

Ғұмырлы бақытты бол.

Қыдыр дарып, бақ қонсын.

Қыдыр ата жолдасың болсын.

Бармақтай бақ, шаш-етектен дәулет берсін.

Тарыдай тасып, бидайдай бөк.

Қаздай қалқып, аққудай жүз.

Айың оңынан, күнің солыңнан тусын.

Сүттей ұйысын.

Қаймағы бұзылмасын.

От басы, ошақ қасың аман болсын.

Дастарқаныңа береке берсін.

Босағаң берік, шаңырағың биік болсын.

Қабыл болсын.

Құдай тілегіңді берсін.

Құдайдан тілегенің келсін.

Алладан рахым болсын.

Құдайдың назары түсіп, періштенің құлағына шалынсын.

Аруақ қолдап, періштелерің жебеп жүрсін.

Өзегің талмасын.

Өмір жасың ұзақ болсын.

Несібелі бол.

Бала-шағаңның ырыздығы мол болсын.

Келер күнің жарық болсын.

Мейірің қансын.

Бүйірің шықсын.

Өшкенің жанып, өлгенің тірілсін.

Ат көлігің аман, қоржының тоқ болсын.

Көйлегің көк, көңілің ток болсын.

Алла жар болсын.

Тойыңа келейік.

Ұзағынан берсін.

Қайырлы дастарқан болсын.

Жаныңа жамандық бермесін.

Бір құдай екі сақтасын.

Қораңа мал толсын,

Үйіңе жан толсын.

Бала-шағаңның рақатын көр.

Бала-шағаңның игілігін көр.

Өзің киіп, өзің тоздыр.

Үстіңнен тозсын.

Игілігіңе ки.

Игілігіңе тұтын.

Қоныс құтты болсын.

Қоныс жайлы болсын.

Көш байсалды болсын.

Көш көлікті болсын.

Мерейің үстем болсын.

Көңіліңді кір шалмасын.

Құдай күлкіден айырмасын.

Адалынан берсін.

Құдай сәтін салсын.

Беті бері қарасын.

Дертіне шипа берсін.

Жиған-тергенің - тойға шашылсын.

Аяқ-қолын бауырына алсын.

Малың төлді, соғымың шелді болсын.

Соғымың шүйгін болсын.

Қырқар көбейсін.

Ас болсын.

Алғаның адал болсын.

Ауызбірлік берсін.

Құдай таупық берсін

Алла абырой берсін,

Торқалы той болсын.

Оң талап болсын.

Бала-шағаңның жамандығын көрсетпесін.

Талабың оңғарылсын.

Дәтке қуат берсін.

Жасаған жақсылығың менен қайтпаса, құдайдан қайтсын.

Аруақ қолдасын.

Тойың тойға ұлассын.

Той. Алматы. Өнер, 1993, 660-661-66.

Жетім көдек

Іс болды табиғатта өте күшті,

Бұрында естімеген мұндай істі.

Аспандап осы әлпезбен ұшып жүріп,

Қонатын мезгілінде жерге түсті...

Тұңғиық суға кеттің әуел баста,

Шығарсың көп алқынып сен жартасқа.

Жеткіздің ай мен күнге қолың созып,

Жеткенің қасіреттен сен мақсатқа.

Ақиқат басында еді мынау жұмыс,

Көрінген раушан болып ол тұспа-тұс.

Дартастай ауыр еді және терең шың,

Бәрінен құтылыпсың енді, байғұс.

Тұңғиық судан шықтың қасіретпен,

Ағылған көз жасыңды Тәңірім көрген.

Бейшара, бүл жауыздан құтылыпсың,

Ақиқатты нақақ қылмас Құдай білген.

Жылама, рақат күнің болар, - деді,

Басына бақыт құсың қонар, - деді.

Қаңғыртқан сені мұндай жас басыңнан,

Залым жөйіттің көзіне құмды тас толар, - деді.

Бағыттың таусылмайды ғадалаты,

Халқына көп жаңалық іс көрсетті.

Бабалар сөзі: Жүз томдық, - Астана «Фолиант»

2004. 1-т. 121, 133-135, 148

Қисса Шеризат

Жеті жұрт болып тұрды фаманында,

Ғейіш-ғишрат милаттар әуладында.

Сөйтсе де перзенті жоқ, қаралы екен,

Зарланды отырып бір күн тақытында.

Дүнияға ұл келген соң оған берсең,

Оң қолы ұлық уәзір өзің болсаң.

Иншалла, ғалым жаман болмас,

Ата орнына ата боп нақыл қылсаң...

Бір уәзірі бар еді Фарұс атты,

Данышпан, өзі әділ, ер сипатты.

Фарұқзат соныменен сөйлеспекке

Тәуекел деп ойлайды бір ниетті...

Құп болады атасының тәрбиесі,

Сүйінді қуанғаннан ата-анасы.

Он бесте туған айдай жүзі көркем,

Данышпан болды патшаның бұл баласы.

Патша сонда бір күні түс көріпті,

һәрбір түрлі себепті іс көріпті.

Түсінде бір ақсақал бұған келіп,

Һәр түрлі жұмыс илән ақыл беріпті...

Сол үшін сен жасатсаң бір үлкен үй,

Құдайым оған берер бір жақсы күй.

Құданың өмірі-дүр саған берген,

Жарлығым үшбу айтқан көңілге қой.

Өзім жеттім, әкем жоқ, сері емеспін,

Бай дәулетті елімдемін, төре емеспін.

Әлім жоқ, Құдай деген бейшарамын,

Тобынан асып жүрген ер емеспін...

Үйінің түрі мәнзар-ау, алтын-күміс,

Шойыннан қорғандары бәрі тегіс.

Көрген жан ішінен шыға алмайды,

Ғаламнан асып тұрған есімі Фердаус.

Сондай бар оңдылығы бағы Ирам,

Көрген жан таңға қалып болар қайран.

Бұларды есіткен соң батыр Шеризат,

О дағы Күлшат қызға ғашық болған...

Дүнияның міне осындай жалғаны бар,

Өзгенің бір Құдайдан арманы бар.

Ішінде үй шарбақтың төре болған,

Қасында Күлшатжанның бағбаны бар.

Басында "ия, Алла" деп қалқан салды,

Құдайым сақтап мұны аман қалды.

Қаһарланып ер Шеризат салғанында,

Алмасты қақ басынан екі бөлді...

- Бұ жаһан ғаламда сендей әділ сұлтан болмағай,

Сұнмаған бексің һәр кез мұсылман болмағай.

Жеті ықылым үстінде патша көп болар,

Болушы бәрі де жер жүзінде хан болмағай.

- Алыңыз, міне, менен патшалығын,

Халайық, һәрбір түрлі қазыналығын,

Алтын тақ атаң берген түр аманат.

Алтын тәж және міне алтын тағың...

Бұл жалғанда қандай жан зарланбаған,

Не зарлық болса дағы Құдай қылған.

Арманда боп дүниядан патша өткен,

Артында тағын ұстар ұл болмаған...

− Далаға жұрттың [бәрін] жисын, - деген,

Ұрғашы, еркек, кәрі, жас болсын, - деген.

Жақсы, жаман болса да бәрі бенде,

Сан тұтып қатар бәрі тұрсын, - деген.

Құдайдан жақсылық та, сіздер білсең,

Шариғаттың хүкімін қабыл қылсаң.

Алтын зәнжір атымды бисмилла деп

Майданға алып барып қоя берсең...

Мехнат, машақатсыз патша болды,

Тілеуін Маһимәнзардың Құдай берді.

Үшбуның шаттығына шүкір қылып,

Зынданнан тұтқындарды азат қылды...

Аяңдап, жолдастарым, сіз барыңыз,

Тұтсам соңы Алладан ырым қылыңыз.

Бұрыннан біліп жүрген бар тәжірибем,

Қуайын бүл киікті өзім жалғыз...

Жапанда жалғыз киік қуып кетті,

Қасында бір бұлақтың келіп жетті.

Құданың берген бағы кем бола ма,

Миһірасар сол киікті сонда тұтты...

Бір адам отыр екен дәруіш болып,

Сөйлесті Миһірасар бұған келіп.

Қасына сол дәруіштің келеді енді,

Жүрейін деп ойланды демін алып.

Сөйтті де ұйықтап қалды ол бейшара,

Ісіне Құдіреттің не дүр шара.

Миһірасар байғұс оны білмейді екен,

Ғаяр екен дәруіш болған жүзіқара.

Бабалар сөзі: 3-т. 12-13, 16, 20, 23, 25, 28, 35-66.

ҚАЗАҚ ФЕНОМЕНІ ЖӘНЕ ҚАЗАҚТЫҚ БОЛМЫС

Назарымыздың шоқтығында - қазақ феномені, ол тарихи түсініктің ауқымдануы және философиялық-этникалық тұжырымның жаңғыруы. Қазақ тарихы жаңаша "сөйлей" бастады. Әр дәуірдегі қазақ халқы мен мемлекеттілігінің саяси, экономикалық және мәдени өмірі туралы мәліметтер ұлғая түсті. Мәліметтерге жүгініп, өткен ғасырларға ой жүгіртіп қарайықшы. Бүгінгі ғалымдарымыз қазақ даласы мен қазақ халқы дамуының 300-дей картасын жасады. Бұдан казак болмысы мен мәдениетінің тарихтағы орны мен рөлі туралы мәліметтердің ғана емес, көзқарастардың көбейгенін және кеңейгенін аңғарамыз. Тарихи тәжірибемізбен табысқан сайын ортақталынған ұлттық стратегияның жауапкершілігі арта түсті дерлік. Қазақ дүниесінің ерекшелігіне негіз болатын өзгерістер мыналар:

1. Қазақ халқының болмысы көшпелі, жартылай көшпелі, орнықты өмір-салттарынан құралады. Үш бірдей өмір сүру тәсіл-тәжірибелері, бір жағы ашықтық пен айқындықта тамыр жайды, бір жағы уақыт бойынша да, кеңістік өңірде де бірдей, біртекті тарала бермеді. Қазақ даласында көне дәуірлердің 25 мыңнан аса тарихи жәдігерлері жинақталынды. Ата-бабаларымыздың өткен өмірі туралы бүл мәліметтер мен кұндылықтар елдік пен ерліктің іздері десек те, онда көшпелілік салттың нышандары басым. Көшпелі жанның мінез-құлық ерекшелігі неде? Ол туған жер мен өскен ортаның күнделікті тіршілігіне ыстық ықылас, жарқын жүзімен, ақ ниетімен амандасып, жарық дүниеге тағзым ете мекен-жайымен бірге оянды. Мемлекеттік мұражайларда 2 млн. астам мәдени құндылықтар сақталуда. Олар жартылай көшпелі, орнықты өмір салтына да қатысты. Қолдағы құндылықтарды тарихи-философиялық және мәдени-әлеуметтік тұрғыдан талдаудың реті толық орындалмауда. Әйтсе де, жәдігерлік пен құндылықтар бабаларымыздың жерге, атамекенге деген мұрагерлік дәстүрін, өз ел-жұртын ұлағаттау рәсімін білдіреді. Бірақ бұдан, біріншіден, өнердің материалды түрлерінің рөлі түбегейлі әлсіз деп кесіп айтудың реті жоқ, екіншіден, көшпелілікті өркениеттің жабайы немесе төменгі түрі деген келте кесім туындамайды. Кең Далаға айқын бейімделу барысында ру-тайпалық қатынастар күшіне енді, олардың өркениеті мен тірегі қалыптасты, бәрі де кеңістіктің ғана емес, рухани кеңшілік айғағы;

2. Қазақ халқының өркениеті фольклордан, қол өнерінен, ойын-сауықтан, шипагерлік емнен, жұлдызнамалық болжамнан құралады. Бұл факторлар күнделікті тәжірибелік түсініктен тарихи-көркемдік сананың қалыптасуына, ұрпақтың біртұтас тарихи қырларын танытуға ұйтқы болды. Өмір, тәлім және ой мәселесі зерделенген сайын өнегелі іс-әрекеттер байырғы тұрмыспен жаңа тәрбиенің қосымша құралына айналды, елестеу күші қиялға, есептеулі үміт-ойға бағытталынады. Көшпелі қазақ дүниетанымына аңыз-әңгімелердің атқарған ықпалы, түптей және тоқи келгенде, өтімді, жалпылама, жиі болды. Көшпелі дүниетанымда ата-баба рухын қадір тұту, киелілікке табыну тамыр жайды, дағдыға айналды. Аңыз-әңгімелер Тәңірге табыну ырқын арттырды киелілікті мұра тұтарлық сәуегейлікті тірілтті. Аңыз-әңгімелердің мазмұны мен құрылымына дүниежаратылыстық мән енген сайын, олардың рухани әлеуеті қуаттанды, ұлтжандылық сезім мен отаншылдық рух күш алып жаңғырды. Бұдан халқымыздың өзін-өзі бағалау, бағалай білу нышаны тамыр жайды;

3. Аңыз-әңгімелер көбіне ауызша таралғанымен, олардың түрлеріне қол өнері, ойын-сауық пен тазалықты сақтау дәстүрі біртіндеп оң, өтімді ықпал еткені даусыз. Бұл бастаулар жан мен тәнінің тазалығын, адамның имандылығы мен инабаттылығын уағыздады. Көне дәуірден қалған түрлі таңба-белгілер, руналық хаттамалар, рәміздер халықтық сезімді серпілтті, рухани дамудың деңгейін көтермеледі. Өркеніміздің өсуіне не себеп болды? Қазақ ірі елі рухқа жүгініп, барына "тәубе" ете отырып, құдірет пен қуаттыға құлшылық етуден тартынбады, үлгі мен ұлағаттан ,үйренудің жөнін іздестірді. Халқымыздың жадында фольклордың жаралғаны және есте қалғаны оның дүниетанымдық ерекшелігін білдіреді, адамның еркіндігі мен елділігінің айғағы. Есін де, етегін ес жиған ел өркениеттің елеулі кезеңдері мен даму барысында рухани қуаттанды, өзіндік із қалдырды;

4. Қазақ халқының өркениеті көптеген азия мен еуропадағы мәдениеттердің ықпалынан өтті. Өз еркіндігін естілікпен үйлестірген қауымдастық тіршілікте тек өз атамекені мен ел-жұртының қажетіне бейімделген, соларға қызмет ететін түрлерін ғана іріктеді десек, бүл шындықтың бір шебі, арнасы. Көршілердің өзгелердің де мәдениетін бойына сіңіре алды. Жері мен ұрпағының ертеңін ойлаған, тыныштық пен жақсылыққа бойлаған қазақ өзінің қимыл-әрекет тізгінін қиыншылықта да қолында ұстай білді. Бірлесу мен бас қосуды мұрат тұтты. Оқиға желісінен туындаған мұндай түйінді көзқарастар қазақ халқы мәдениетінің әрдайым тұтқасына жарады, оның бет-бейнесі мен ақыл-ойын ажарлады;

5. Қазақ халқы көршілес елдердің жерін, мал-жанын күшпен тартып алатын соғысқа бара бермеді. Қазақ үшін мекен-жайдың құндылығын, елінің тыныштығын сақтау -жауапкершіліктің жоғары түрі және өлшемі болып қалды. Кіндік қаны тамған жерге деген тәнтілік талпынысқа, талпыныс тәнтілікке айналды. Қазақ атамекенін қорғамақ қарсыластылықта өздерін көрсете де, таныта да білді. Қарсыластық - кейде бақталастыққа ұқсады, көбіне жоғары мақсатқа деген ұмтылысқа ұйтқы болды. Осы тұрғыдан сақталынған халық мұрасы - тұғыры биік дүние, рухани қымбат қазына. Рухани қазына ұлы тұлғаларын ұлықтаушылықты, еркіндікті қолданудағы жауапкершілікті, ертеңін болжайтын мүмкіндікті арттырып, халықтың іргесін нығайтты және ынтымағын жарастыра түсті.

Қазақтың дүниетанымы көптеген жағдайларға жақын, солардан туындаған. Ол туралы түрлі мәліметтер жинақталуда. Әйтсе де осы эмпириялық - археологиялық, көркем тілді, қолтаңбалы материалдардың эволюциялық ілгерілемелі үдеріске ұқсас екендігі кең аумақта зерттелінбей келеді. Қазақ дүниетанымының табиғаты бірден қалыптаспағаны, жүйесін таппағаны күдік тудырмайды. Қазақ халқының тарихи-мәдени эволюциясы түрлі сапалық кезеңдерден өтеді. Оның түбірі сақ дәуірінде таралды, түрік дәуірінде тамыр жайды, "алтын дәуірде" оз іргесін қалай бастады. Осы тарихи кезеңдерді растайтын мәдени мұралар аз, әлі де жеткіліксіз деп жатсақ та, өткенге жүйелі көзқарастың қалыптаспағанын да елеусіз қалдыруға болмас.

Не демелік, қазақтың "этникалық қауымдастық", "ел-жұрт", "халық" болып қалыптасуын тарихи тұрғыдан алсақ та, олардың әлеуметтік ықпалын қарастырсақ та, бүл қысқа мерзімде, бірден қалыптасқан тарихи-мәдени үдеріс емес. Қазақ халқы көне дәуірдегі көшпелі рулардан, егін және енермен шұғылданған тұрақты қауымдастықтардан құралған. Десек те, ғалымдар арасында қазақтың шығу тегі, оның халық ретінде қалыптасу және жетілу кезеңдері, қысқасы қазақтың өркениеті туралы мәмілеге келген тоқтамдар баршылық. Халқымыздың өткен тарихи-мәдени эволюциясын шартты түрде жеті тарихи кезеңге бөлудің реті бар. Олар: I. Көне дәуірден V ғасырға дейінгі; 2. VI -XI ғғ; 3. XII –XIV. 4. XV - XVII ғғ; 5. XVII-XIX ғғ; 6. XX ғасырдағы; 7. 1990 жылдан бергі кезеңдер. Мұндай сараптауға соңғы 2,5 мың жыл аралығындағы орта еуразиялық кеңістік пен кең алқапта болған күрделі қоғамдық-саяси бетбұрыстар мен әлеуметтік-мәдени негіздер себеп. Әзірге осы тарихи-мәдени үдерістегі көпвекторлы өзгерістердің аумақты талдауы, бағдарламалы тұжырымдамасы табылды деу артықтау. Әйтсе де, этникалық ұқсастық туралы бұл болжамдардан біз мынандай тоқтамдар жасамақпыз:

1. Протоқазақтар дүниетанымы түрлі тайпалардың әдет-ғүрып, рәсім-салты негізінде түрленіп, сол тұрмыстық үйлестікте жалғасын тапқан құбылыс;

2. Шумерлік дәстүрде протоқазақтар екі фактор негізінде - тіл мен діл үйлестігінде, яғни тұрмыстық пен рухани оралымда бір-біріне жақындай түсті;

3. Түрік әлемі үш фактор өлшемінде - тілдің, ділдің, діннің әлеуметтік ұқсастығында ортақ арнасы мен бағытын тиянақтап, тұтас алқапта біріге тіршілік тынысын кеңейтті;

4. Үлкен еуразиялық әлемде этникалық қазақи топтар "мың өліп, мың тіріліп", осы кең аймақта өз болмысын ортақ әлеуметтік-саяси тәсіл-тәжірибемен қалыптастырды, әрі этникалық және рухани ұқсастықтың тұтасқан үлгісі мен үдерісін жетілдірді.

Содан халық үні қандастардың туыстық сезімін білдіріп қана қоймай, оларға әлеуметтік күш-қуат енгізді. Халықтық даналық адамның рухы үшін қозғалыстан, оның тілі, діні, дәстүрі үшін айтыс-тартыстан білінді. Үміті үлкендердің даусы мен әрекетінде құдірет пен шабыт лебізі күшейді. Халықтық құдірет - иіліп ұйымдасқанда, жұдырықтай жұмылғанда айқындалынды. Халық өз ісіне сенгенде, бірін-бірі сыйлап, ал өзара сыйласқанда - болашағына деген үмітін үзбеді.

Қазақ халқының түп төркіні терең, шығу тегі өрімтал, қалыптасу тарихы қабаттас. Осы шындық туралы, яғни қазақ шежіресі туралы тарихшылар мен тіл мамандарының болжамдары әрдайым үйлесе бермейді. Оған себеп:

1. Қазақтың генеалогиялық және әлеуметтік-этникалық түбірінің біртекті еместігі және түрлі заманда оның құрамдас топтарының орны мен рөлі өзгеріп отырғаны ұйтқы;

2. Қазақтың әлеуметтік құрылымы мен тілдік түбірінің функциясы ассимметриялық байланыста, яғни өзара ұқсай бермейтіндіктен, зерттеу объектісі әр түрлі болуда;

3. Шығыс пен Батыс деректерінің танымдық жүйесі қалыптаспай жатқаны. Десек те, "тарихтан бұрынғы" дегенде бұлыңғырлық басым. Бірақ тәуелділікке дес бермей, тарих тұғырына о бастан талпынған қазақтың өзіндік әлеуметтік құрылымы, соған лайықты түп тамыры жойылмады, оның өмір сүру тәсілі саяси-әлеуметтік және этномәдени қатынастардың үйлесімділігінен нәр алып, кейде оның тұрмыстық жалғасынан шығып жатты.

Халықтықтың этникалық өзіндік сана-сезімі әлі де айқын қалыптаса қоймады. Халықтық сана-сезімде түрлі әпсаналар басым болды. Әпсана (парсы тілінен аударғанда - хикая, тарих, оқиға, әңгіме) - халықтың наным-сеніміне, арман-қиялына байланысты туған ауыз екі прозалық шығарма. Мазмұны мен тақырыбы бойынша, С. Қасқабасов әпсананы шартты түрде беске бөледі:

1. Географиялық-топонимикалық; 2. Халықтың, ру-тайпаның шығу тегі жөнінде; 3. Діни-мистикалық; 4. Әлеуметтік-утопиялық; 5. Тарихи-қаһармандық әпсаналар. Мұндай сараптауға негіз болған ерекшеліктер мынау: біріншіден, халықтың өзіндік өмір-салтын анықтайтын географиялық ортаның, шежірелік-этникалық тұтастықтың ықпалын ескеру; екіншіден, ол Шығыс дүниетанымына сүйенген; үшіншіден, осы саладағы оқиғалар қайталанған сайын шығармашылықтың көркемдік сюжетіне айналады.

Әпсана нақты кеңістікпен, қиялдағы уақытпен, армандағы кейіпкер бейнесімен байланысты. Әпсана бар мен жоқтың, өткен мен бүгіннің, бүгін мен бұдан кейінгінің арақатынасын жақындатудың амалын іздестіреді; адамның құдіретіне қуат енгізеді, кемшілігін "ойып" суреттейді, ертеңінен үміт үзбейді. Қалай десек те, әпсана өмірге, өз ел-жұртына, жарық мекенге жол іздейді, адам тіршілігін жеңілдету мүмкіндігін тізеді, "жұмақты" табуға, соған оралуды медет тұтады.

Бабаларымыздың ұрпақтары төрт мұхитқа (Тынық, Үнді, Атлант, Солтүстік мұзды мұхит), үш құрылыққа (түпкір Азия, Еуропа, Африка) ат тұяғымен жетіп-қайтқандығы жөніндегі көне деректер жеткілікті. Алғашқы табиғи-тарихи шындықты ширатқан данышпан ойшыл әл-Фараби еді. Оның: "Табиғат қойнауынан тамыр тартатын нәрсенің барлығы да шындық... Өйткені, бұл - табиғи шындық, табиғат Заңының шындығы.." дегені тереңге үңілу, атаулар заңдылығын зерделеу еді. Сайыпқыран салт аттылар шартарапқа таралды, үрім-бұтағын өсіретін қоныс жайға өзіндік салтпен қарады.

Туған жер - адамның өсіп-өнген кең жазира ортасы, әркімнің көкейінде жүрген атамекені, асылдан қымбат алтын бесігі. Атамекенді мөлдір бастау қайнарлар мен шалқар көлден, ұлан-ғайыр дала мен алып таулардан, жасыл желек жамылған орман-тоғайлар мен ыстығы аптаған шөлейт жерлерден бөле-жара елестете алмаймыз. Сол өсіп-өнген атажұрттың ерекшелігі алуан және таулары да мыңдаған.

Табиғаттың бөлек жерлерін жақсы білген, оны толық сезіне а нам қазақтар оларға сырлы, мәнді, қайталанбас атаулар таба білген. Республикамызда 85 мыңнан аса өзен аты, 50 мыңдай көл аты, жалпы 2,5 миллионға жуық жер атауы болса, осы атаулардың тарихы, дүниеге келу сыры қандай десеңізші. "Біздің қазақ жер аты, тау атын әманда сол ортаның сыр-сипатына қарай қоя білген кұрт, - дейді Мұхтар Әуезов. - Қайда, қандай бір өлкеге барсаң да жер, су, жапан дүзде кездескен кішкене бұлақ атының өзінде қаншама мән-мағына, шешілмеген құпия сыр жатады". Дәл де, тауып айтылған осы сөзден "жері байдың елі бай" деген халық мақалы еске түседі. Табиғатымыздағы тұнған байлық таңғажайып тарихқа ұйтқы болды. Табиғат көрінісіне халқымыздың тыныс-тірлігі, шаруашылығы мен кәсібі, тұрмыс күйі мен әдет-ғұрпы өшпес із қалдырды. Атаулардың көп болуына:

− кең байтақ кеңістіктегі мал шаруашылығы басым ықпал етті. Көшпелі өмір мал күтіміне сай жердің ой-қырын, шөбінің мүмкіндігін, суының ащы-тұщысын, қорған болар тауының биік-аласалығын, көшіп-қонар жер жағдайының ыңғайлығын білуді талап етті;

− хандық биліктің алмасуы атамекеннің тарихи қойнауын тереңдетті. Қазақстанда ежелгі сақтар (б.д.д. IV ғ.), Үйсін мемлекеті (б.д.д. ІІІ-ІІ ғғ.), Қаңлы мемлекеті (б.д.д ІV-ІІ ғғ.), Батыс түркі қағанаты (VI-VIII ғғ.), Қарлұқ мемлекеті (ІХ-Х ғғ.), Оғыз мемлекеті (Х-ХІ ғғ.), Қыпшақ одағы (ХІ-ХІІІ ғғ.), Монгол империясы (XIII-XIV ғғ.) үстемдік етті. Олардың билігі мен мәдениеті жергілікті халықтың тілі мен ел аттарына әрқалай ықпал етті. Тіпті сауда-саттықтың күретамыры болған Жібек жолы да жер атауларын толықтырғаны даусыз;

− әр өлкеде өмір сүрген халықтың тынысынан, наным-сенімінен туындаған атаулар. Сонымен, қазақ жері мен мекеніндегі атаулар көне дәуірден басталды, орта ғасырда жалғасты, жаңа дәуірде жаңарып толықтырылды. Атаулар әр дәуірдің, түрлі халықтар дәстүрі мен тіл ерекшелігін білдіретін жайлар. Ондай дәлелдер қисапсыз. Біздің айтпағымыз, атаулар тарихи мұра ғана емес, халқымыздың әдет-ғұрпын, салт-санасын, дүниеге көзқарасын толықтыратын негіздер мен болмыс бағыттары, атадан балаға жалғасып келе жатқан тарихи оқиғалар. Атаулар табиғатқа деген ілтипатты, туған жерге деген ыстық сезімді, ортаға бейімделудің белгісін, жергілікті ел-жұрттың пайымшыл қабілетін қабаттап білдіретін тірі шежіре, ұлттық мінез-құлық пен наным-сенімнің куәсіндей. Атаулар - ұрпақтар тарихы мен тағдыры, ойлану мәдениетінің мәйегі, есте қалған мұралардың керегі. Атауларға үңілген сайын, оның қазақтанудың көне қосжағы, басты бір арнасы екенін мойындаймыз.

Халқымыздың топонимикалық атауларына оралсақ, тарихшылардың назарынан тыс қалып, дұрыстап санатқа алынбай, тіпті мән берілмей, содан кейбір тарихи оқиғаларды талдауда жаңсақтыққа ұшырап жатқан жайымыз әлі де кезігеді. Жер-су атын - ел тарихы, ал халық тарихы - адам мен қоршаған ортаның өзара үндесетін қимыл-әрекет көрінісі десек, осы қағида қаншалықты ұстанымға айналған?

Қазақ тарихы, дейді көрнекті ғалым Б. Аспандияров, "көп жағдайда барынша шектеліп, тар шеңберде, бір жақты, жеткіліксіз және тарихи оқиғалардың халық өмір сүрген дәуірлердегі географиялық орта мен мәдени-шаруашылық үдерістермен қабыспай, көшелі дерек-дәйексіз, ат үсті қаралып келе жатқаны алаңдатарлық құбылыс... Қазақ тарихының көптеген маңызды бастаулары есте жоқ ескі кезеңдер қоймасында көмулі күйде". Бұрынғы дерексымақты таптаурын көзқарастар мен тарихи бағдарлар "қазақ тарихына ешқашан да оң қабақпен қарамай, қайта қазақ халқы жөнінде ақиқаттан алыс, ала-құла көзқарас қалыптасуына дәнекер болғаны әлімсақтан белгілі"4. Бұл - ғасыр бұрын берілген баға.

Атауларды берген халық. Онда да ел арасында жердің тілін білген, табиғаттың үнін естіген, туған өлкенің байлығын жадында сақтаған көзі қарақты, көңілі сергек тұрғындар жергілікті ортаға үйлесімді, қонымды, нақты атаулар берген, ойлап тапқан. Сондықтан қазақ халқы жер-суға ат қоюға келгенде білгір, тапқыр болған, топырақтың түріне, орман-таудың, өзен-көлдің ішкі қасиеттеріне, сыртқы көріністеріне қарай дөп басып, бірімен-бірі еш уақытта алмастыра алмайтындай лайықты ат тауып қоюға шеберлік танытты. Жер-су мен ел-жұрттың байырғы атауларын жаңғыртып жүйелесек тарихымызды ғана емес, мәдениетімізді де мәйектей түспексіз. Атаулар сонау түпкі тарихымызбен үздіксіз жалғастыратынын ескерсек, олардың бүгінгі және болашақ ұрпақтар үшін ерекше танымдық-тәлімдік мәні бар екеніне күмәнданбаймыз.

Атауларда халықтық философияның қайнар көзі жатқаны даусыз. Оған бір мысал келтірелік. Ежелгі мәлімет-хабарда "қимақтар" мен "гуздар" түрік тайпаларына жататыны, жаз жайлаулары және қыс қыстаулары Ертісте, яғни Жайық пен Ембінің бойларында болғаны айтылады. Бастапқыда қимақтар мен гуздар белгілі бір аймақтағы географиялық атаулар болған. Б. Аспандияров оған мынандай түсіндірме береді, "Қимақ" атауы "құм" деген сөзден шыққан. Одан құмдақ, құмды дегенді аңғартатын "құмақ" сөзі туындайды. "Құмақ" бұрмаланып "қимақ" болған. "Құмақ" географиялық атау ретінде Қазақстанның кей жерлерінде осы уақытқа дейін ұшырасады... "Қимақ" сөзінің түпкі мәнін білмейтін баз бір тарихшылар оны бір жақты қабылдап, өздерінше этникалық атау деп ойлайды. Солақай көзқарастарын тіпті кітапқа енгізіп, орнықтырып жіберуге сәл қалды.

"Гуз" - бұрмаланған "құз" сөзінен шыққан. Орысшадан аударғанда - ойпаң, аңғар, шатқал, шұңқыр, ойдым. "Құз" сөзінің кең мағынасы - биік, тік жартас, түбі - апан, құрдым. Қазақтың фольклорлық жыр-дастан, этникалық ән, аңыз-ертегілерінде де сол (қорқынышты) мағынада қолданылады. Атауы айтып тұрғандай, алғашында ол да пәс, төмен, терең деген ұғымдарды білдіретін жалпы сөз болған. Біртіндеп тау (таулық) емес, төменгі жайық, ойпат, аңғарды мекендеушілер дегенді аңғартатын географиялық атауға айналған"5.

Мұның өзі белгілі бір өңірдің топониміне қарап, сол өңірді мекен еткен ұрпақтың тарихы туралы, тіршілік көзі жайында, ой-өресі хақында, тіптен сезім-сұлулығына дейін хабардар болып, белгілі бір қорытынды жасауға мүмкіндік береді. Себепсіз, кездейсоқ, мән-мағынасыз қойыла салатын географиялық атау болмайды. Жер-судың түріне, топырағына, жаратылыс қасиетіне қойылған атаулардың бәрі сол жердің географиялық, биологиялық ерекшелігінен хабар беріп тұрады. Мұның өзін сыртқы әсерді жан дүниесімен сезініп, жүрегіне жақын қабылдайтындардың өміршең өнері дерлік. Өміршең атаулар - өткен тарихымыздағы бабалар даналығының нақты куәсі. Атау жердің тілі, сол елдің төсін мекен еткен ұрпақтардың ұғым-түсінігінен, тіршілік-тынысынан қалған мұра болып табылады. Елімізде "Алатау", "Ұлытау", "Қаратау", "Жауыртау", "Қостұра" деген атауларда заман тынысы, тарих беттері, көркемдік астарлары қабаттасқандай, "Аңыз соңы" жырында:

Бір тауда сұлу қыздың бөркі қалған,

Мөлтектеп терең көлде көркі қалған,

Бір тауда моншағы мен домбырасы,

Бірінде ел-жұртының реңкі қылған.

Бір суды жасы тамған "Ақкөл" депті,

Бір тауды камзол қалған "Мақпал" депті.

Бір көлді "Қанжығалы" деп атапты.

Бір суды "Терісаққан" өзен депті.

Мұнда қай жердің қандай себеппен қойылғаны айтылғандай. Тарихымызды сол кезеңдерде берілген атаулармен немесе мысалдармен түсіндірсек, ондай қисынмен ұлттық түсінік пен мәдениетімізді дұрыс, толығырақ ұғатынымыз даусыз.

Халық географиялық ортада кәсібін де, өмір салтын да қалыптастырды, табиғаттың белгілі бір заңдылықтарына негізделген қоғамдық-экономикалық даму жағдайларын да анықтады. Қазақтар шаруашылықты тиімді пайдалану үшін мекен еткен аумағындағы табиғат ерекшелігіне жіті көңіл аудара отырып, кең даланың табиғат ерекшеліктерін, әр сай-сала, төбе, жыраның өзіндік сипатын жете танып, оларды өз өміріндегі табиғат жағдайын анықтайтын белгі ретінде пайдаланып, соған сәйкес ат қойды. Қазақстанда шамамен 2,7-3 млн. шамасында әр түрлі географиялық атаулар болғаны есептеледі. Өкінішке орай, халықтың осы үлкен рухани байлығы қазіргі уақытқа дейін жинақталмаған. Ол географиялық атаулардан толық геоэкологиялық ақпарат алуға және ол ақпаратпен тек қазақ халқына тән ерекшеліктерді көруге болады. Осыдан келіп, қазақ топонимиясы (қазақтардың тіршілік ету ортасына ат қою дәстүрі) қазақтану ғылымының негізгі саласы екендігі туындайды6.

Бүкіл өмірін табиғат аясында өткізген ел өзін қоршаған әлем туралы білгісі келіп, сол объектінің ерекшелігін ескеріп немесе тіршілігінің қажеттілігіне байланысты, болмаса қиялға ерік беріп неше түрлі миф, әпсана, аңыз, нақыл сөздер шығарған. Белгілі бір мекен, жер-су, өзен-көл, тау-тас ерекшеліктері мен тарихын әңгімелейтін топонимикалық аңыздар да баршылық. Адам мен жерге байланысты ұғым, тіл, көркем әдебиет үшін алғашқы материалдар болды.

Дастандарда қаншама жер, өзен, көл атаулары кезігеді. Жерін, атамекенін бас мұра тұтқан қазақ туған өлкесіне кез келген атауды бере білмегені онсыз да айғақ. Енді олардың ұмытылғаны және сақталғаны бар. Солай екені рас. Бірақ еліміздегі өзендер мен көлшіктердің қаншасы атаусыз қалды, атауын өзгертті. Солардың бұрынғы және қазіргі ұқсастығы мен айырмашылығын кім зерттеп жатыр. Атаулардың тарихи жадымыз ғана емес, тіл мәдениетін, айта берсе ұлт мәдениетін жетілдіретін құрал екенін кейде ескере білмейміз.

Халық дүниетанымында лингвистикалық және географиялық атаулардың үйлесе бермейтіні кездейсоқ емес. Атаулардың жаңаруы өркенді елдің көрінісі. Өйткені "кідіріссіз дамудың белгілі бір деңгейінде адамдар тәжірибе жүзінде сыртқы әлемнен айқын айырып, көздері жеткен көптеген нәрсенің барлығына бір-ақ атау беретін болған". К. Маркстың бүл сөзі жоғарыдағы түйткілді мәселелерге оң жауап беруге көмектесері хақ.

Шығыс өркениетінің дүниетанымдық негіздері зороастризмнің Авеста", буддизмнің "Мхараппа", исламның "Құран" сияқты киелі кітаптарында және халықтың аңыздары мен дастандарында сипатталынады. Олардан көш кейін қалыптасқан батыстың дүниетанымы сүйенген басты қағидалар қандай? Олар:

− бұл "жарық дүниенің ақыры" идеясын артық уағыздады;

− адамның осы дүниедегі қимыл-әрекетін бәрінен жоғары қойды;

− күштілікті, күштілердің күресін қолдады. Шығыстық дүниетаным адамның өлімін өмірдің ақыры деп есептемейді. Мұсылмандар адамның "жалған дүниедегі" және "шын дүниедегі" өмірі деп, бір-бірімен жалғастыра қарайды. Ежелгі қытай философиясында дүние мен өмірдің екі қарама-қарсы бастаулары мен себептері - Ян және Инъ көрсетіледі. Ян - аспанға тараған, оны жетілдіретін рух, еркектің бастамасы, жағымды жарқын сәуле. Инь жердің рухы, әйелдік бастама, ай сияқты күңгірт тартатын сәуле. Бұл түсінік шығыстың халықтық медицинасы мен мұсылмандық рәсім-салтта өзінше жалғасын тапты.

Мысалға, қолымызды жайдық делік. Адам алдына, алысқа, тұңғиық дүниеге қарайды, сол тұтас жаратылысқа табынады, жалынады, мінәжат етеді. Сонда жайылған қолдың үстіңгі жағы, алақаны - ян сәулесін, яғни игілік пен әділеттілік нұрын жинайды немесе таратады, ал қолдың астыңғы жағы - инь, яғни зұлымдық пен наразылықтың нышанын білдіреді деген наным-сенім қалыптасқан. Бірі - өмірдің, бірі - өлімнің қызметін білдіреді. Содан тіршілік өзара тартыста үнемі жалғасын табады. Дүниенің тіршілігі үнемі айналып тұратындай мәңгі. Оған дәлел ретінде бес элементтің функциональды қызметіне жүгінеді. Олар: "қозғалыс", "тыныс", "тағам", "бөліну", "көбею". Бұл функциональды қызмет дөңгелек дүниенің барлық тірі ағзасына, соның ішінде адамға да топ. Бес элементте немесе фигурада шеңбер бойынша және өзара жеті түрлі байланыста болады. Ғылыми тілмен айтқанда: I клеткалық функционалдық байланыс, айналым; 2 - ағза деңгейіндегі айналым; 3 - нерв-психикалық, информациялық айналым; 4 тірі табиғаттағы (өсімдіктегі, жануар мен адам дүниесіндегі) индивидуальды айналым; 5 - популяциялық (орман және қауымдастық деңгейдегі) айналым; 6 - ғаламшар айналым; 7 - әлемдік айналым. Қазақ дүниетанымында әлемдік айналымның осы жеті түрлері бірдей ескерілді деп кесіп айтуға, сірә, бола қоймас. Әйтсе де, олардың түрлі оралымдары және шеңбер бойындағы бес жұлдыз өмірдің бес көріністері әрқалай ескерілгені аңғарылады. Өмірдің бір көрінісін басқасынан бөле-жара қарауға болмайды. Фигурадағы элементтер бір-бірінен бірдей қашықтықта орналасқан, бір-бірімен тең дәрежеде түрлі байланыста жаңғырады. Көне түріктер бүл айналымды "жеті қабат аспан" деп қысқа да дәл қайырған. Сонымен өмір көп сатылы, өтпелі, бірақ үзілмейтін жүйеден тұратын тұтас, тұрақты жаңғырып отыратын тіршілік ортасы деген жүйелі түсінік мұсылмандар арасында күмәнсіз қағида болғандай7. Жер, қоныс, ел атауы сол тарихи кезеңдегі мәдениетке байланысты, сол мәдениеттің көріністері мен деңгейінен туындағаны хақ. Археологтар б.д.д. екі мың жылға дейінгі кезге қатысты 600-ден артық археологиялық ескерткіштерді қазақ жерінен тапқан. Олар ру-тайпалы жұрттың көшпелі, жартылай отырықты тұрмыс салтына және шаруашылық түріне қатысты құрал-саймандардан, мүлік-жабдықтардан, қару-жарақтардан тұрады. Оңтүстік Қазақстан, Орталық Қазақстан, Солтүстік Қазақстан, Батыс Қазақстан өңірлеріндегі бұл жетістіктерді төрт топқа бөледі. Б.д.д. бір мың жылдықта бронза дәуірі басталады, яғни металды (мыс пен қалайыны) өңдеу, мал бағу шаруашылығы, соқамен жер өңдеу, егінмен, мал шаруашылығымен қатар шұғылдану, қол және тоқыма өнері, қонысты салу, патриархалдық отбасы-рулық қатынастар қалыптасады. Патриархалдық қауымдастықта отбасылық, соңына жеке меншік орнығады, мүліктік теңсіздік күшіне енеді, түрлі әлеуметтік топтар жетіледі. Қауымдастыққа жауынгерлердің, абыздардың, рәсім-салтты реттеушілердің ықпалы артады. Кең дала тұрғындары табиғатқа, бабалар аруағына, ал малшылар арасында - күнге, егіншілерде – жерге табыну рәсімі дағдыға айналады. Олардың түр-келбеті еуропалықтарға ұқсастау, тілі - үнді-иран тобына жатады деген болжам басым.

Ал б.д.д. VII-IV ғғ.тілі жағынан туысқан және мәдениеті жағынан бір-біріне жақын тайпалар - массагеттер, сарматтар және т.б. сақтар қазақ даласына орнығады, әрі этно-мәдени бірлік құрады. Олар көшпелі - төрт түлікпен шұғылданған, жартылай көшпелі мал мен егіншілікпен қатар, отырықты шаруашылықпен - егін, қол өнері және саудагерлікпен шұғылданған. Өздері "денелі", атқа "іс бейім, ширақ, аса мерген болғандай. Сақтар тары, сұлы, бидайды егіп, өнім жинаған. Қоныстардан дән, астық сақтайтын ұра, дәнүккіштер, бақша дақылдарын сақтайтын қыш кеспектер, балық аулау құралдары - шанышқылар, сүңгілер, қармақтар табылды. Олардың қол өнерінде - қанжар, пышақ, қылыш, садақтың ұшқырын жасау, аттың ері мен тоқым-жабдығын, әшекейлі тұрмыс бұйымдарын, айнаны, құмыраны жасау, ағаш пен тасты өңдеу кең дамыған. Ұлы Жібек жолы бойында көптеген елдермен сауда-саттыққа кең араласады. Сақтар негізінде, а) құдайдың қаулылары деп көсемдер мен патшаларға, ә) құдіретті күштің табиғаттағы көрінісі ретінде - күнге, желге, найзағайға, күннің күркіреуіне, б) ата-бабалардың аруағына табыну қатар орын алған. Сақтар негізінде шығыс-иран тілінде сөйлеген. Тіршіліктің және өмір сүрудің бұл түрлері сарматтарға да тән. Сарматтар үнді-иран тілін жиі пайдаланған. Кейін ғұн тайпалары сарматтарға араласқан заманнан түркі тілі қалыптасады және олар моңғол тектес келбетке өзгере бастайды. Этникалық келбеттер ел мен жер көреді, алыс-жақын араласады. Керуендер:

Шығыс пенен Батыстан барады екен,

Жыл басында бір қисап алады екен.

(Хикаят дастан Хатымтай, 50-6.)

Үлкен үш империяны басып өткен Ұлы Жібек жолының халықтық таным-түсінікті қалыптастыруға және жетілдіруге і игізген ықпалы зор болғаны айғақ. Ұлы Жібек өрісінде патшалық өнер мен әр мемлекеттегі әлеуметтік-саяси тұрақтылықтың күйі, табиғаттың маусымдық ауа-райы, сауда-саттық кеңістіктегі көлік қолының халі алуан жағдайда болды, жолдағыларға, олар болған елдердің мәдениетіне әрқалай ықпал етті, ыңғай жасады. Осы факторлардың арақатынасына орай Ұлы Жібек жолындағы дәстүрлі қарым-қатынасты үш кезеңге тегін бөлмеген секілді. Оның бірінші кезеңі, шамамен, б.д.д. II ғ. - II ғғ., екіншісі - VI ғ. - VIII ғғ. , үшіншісі - XII ғ. - XIV ғасырлар аралығын қамтиды. Бұл ұлы керуеннің бойындағы халықтардың мәдениеті мен танымдық-тәлімдік үлгісінің қандай болғанын біле бермейміз, оның салдарын дұрыс ескеріп жатқан жоқпыз. Қысқасы, күрделі де, қарқынды оқиғаның дүниетанымдық маңызын әлі де аша алмай келе жатырмыз.

Ортағасырлық дәуір басында оңтүстік өңірдегі тайпалар мал өсірумен бірге диқаншылықпен де айналысты. Металл өңдеу жоғары дәрежеге жетіп, алтын, күміс, жез, темір, қорғасын өндірілді. Қалаларда қолөнермен бірге тоқымашылық дамыды. Сауда-саттық кең өркендеді. Осы кезде Сүткент, Аргубаникент, Аққорған, Озгент, Ашнас, Баршынкент, Жанкент, Фараб, Исфиджаб, Кедр, Шауғар, Қарнақ, Сығанақ, Сауран, Жөлек, Баласағұн, Алмалық, Тараз т.б. қалалардың бәрі мейлінше гүлденіп, өсіп-өркендеді. Ұзындығы шамамен жеті мың шақырымнан астам жерді алып жатқан "Жібек жолы бойында орналасқандықтан бір жағы Үндістан, Жұңго, екінші жағы Византия, еуропалық мемлекеттерімен сауда осы жерлер арқылы өтті.8

Исфиджабтан солтүстікке қарай шыққан жол Қаратаудың терістік баурайындағы Құмкент, Бабата, Созақ қалаларына баратын. Бүл жерден әрі қарай Қимақ, Қыпшақ тайпалары мекендеген жаққа жол тартатын. Исфиджаб V-VII ғ. өзінде Византия мен араб жазбаларында сауда жолында жатқан бұл өңір халықтарының ірі экономикалық және әкімшілік қаласы ретінде белгілі болды. Исфиджабтан солтүстікке қарай Құмкент, Бабата, Созақ арқылы, ал батысқа қарай Отырар жаққа сауда жолдары кететін. Бүл қалаларға Үндістан, Персия, Жұңго, Византия мен Еуропа елдерінен саудагерлер ағылды. Қала шахристанында орталық базар, әкімшілік орталықтары орналасты. Қала өзінің әдемілігімен жиһанкездердің назарын аударады9.

Сонымен бүл түрлі де қомақты жетістіктер кең жазира даладағы көшпелілер өркениеті ғана емес және бүл кезеңдегі өркениет даланың шексіз аумағымен ғана шектелінбейді. Тіпті "дала өркениеті" дегеніміз жеке тайпалардың өмір-салтымен анықталынбайды. Бұл тұрақты мекен-жайда халықтық өркениеттің нышандары қалыптасты, оның түрлі тетіктері өнердің тәсілі болып өмірге енді.

Осы мыңдаған км. қашықтыққа созылған алып кеңістікте "Жібек жолы" аталған сауда керуені қаншама елдерді тауар, өмір өтіп, мәдениет айналымының алқабы мен арнасы ғасырлар бойы халықтарды бір-бірімен араластырды. Жібек жолы бойынан 30-дан артық қалалардың іргесі қаланғандығы туралы қазбалар табылды. Осы кезде өңірді иемдену, мал мен жерге жеке меншік белгілері, дөрекі болса да басқарудың бюрократиялық нышандары, салық салу, тәртіппен ел басқару қалыптасады. Сонда қазақ жерінде мемлекеттің құрылуының екі мыңнан артық тарихы бар деген болжамның тарихи шындығы айшықталуда.

Ескі мен жаңа дәуір шеңберінде үйсін, қаңлы, қыпшақ сияқты үлкен тайпалар өзінше әлеуметтік күшке айналады, өз мемлекеттерін жаңа әлеуметтік негізде құрады. III-V ғғ. үйсін, қаңлы, хунни тайпалары одақтасып, мемлекеттік деңгейге жетеді. Ру-тайпалар шұрайлы да сусымалы жерді жағалай қоныс тебеді. Үлкен қоныс негізінде қалалық өмір-салты қалыптасады. Қалалық өмірдің, сауда-саттықтың қарқындауына азиялық және еуропалық мәдениет, көшпелілер мен тұрақтылардың өмір сүру тәсілдері, даладағылар мен шағын қаладағылардың қарым-қатынастары, малшылардың, егіншілердің, қол өнершілерінің топтасуы, жалпы еңбек пен шаруа адамдарының "Жібек жолы" бойындағы өзара сауда-саттық байланысы әр аймақтың ыңғайына орай, әрбір тарихи кезеңде өзіндік сипат алды.

Қаңлылардың қарамағындағы түрлі аймақта мал шаруашылықтың үлес салмағы әр түрлі болған; тұрмыста құмыра, саптыаяқ, құмған тәріздес ыдыстар, таба, қыш кеспек, аяқ, кесе сияқты түрлі қыш ыдыстары қолданылған. Зергерлік бұйымдардан алтын сырғалар, қола сақиналар, түрлі-түсті тастардан жасалынған Бедерлі алтын қаптырмалар, түрліше моншақтар жасалынған. Б.д.д. ІІ-І ғ. түрлі кәсіптер, қол өнер, сауда және ақша айналысы дамиды. Қаланың тұрғын үйлері орама тәрізді орналасқан, шикі кірпіштен қаланып, қатарластыра енсіз үйлер салынған.

Қаңлылардың материалдық мәдениеті - бұл көбінесе отырықшы, егін салатын тайпалардың мәдениеті. Ежелгі қаңлы мәдениеті ірі-ірі кірпіш құрылыстарымен, сәулеті күрделі сарай үйлермен, қабырғалары мәнерлі оюланған көпшілік жиналатын мекен-орындармен сәнді болған. Мұның бәрі Түрік қағанаты кезінде (VI ғ.) кең етек алады. Бертін келе Батыс түрік қағанаты аумағында төрт бірдей құдіретті мемлекет - Хазар қағанаты, Оғыздар мемлекеті, Қимақ мемлекеті, Қарлұқтар мемлекеті құрылады. Сол мемлекеттерде түрлі этникалық-әлеуметтік бірлестік қалыптасады10. Көне түріктің әйгілі ғұламасы Махмуд Қашқари: "Түркі халықтары, негізінен, жиырма тайпа. Әрбір тайпаның бірталай ұсақ рулары бар" дейді. Олар көне түрік тілінде сөйлей бастайды. Түрік тілі -байланыстың кең таралған ортақ құралына айналады.

Сонымен еуроазиялық кең даладағы көшіп-қонды "салт атты Адам-Тәңірге жан-тәнімен тағзым еткен, рухы биік Адам орнықтырды және таратты. Осы үштіктің бірлігі мен тарихи типтері туралы пікірлерді төмендегідей жинақтауға болады:

1. Көшпелілер сегментарлық, тұлғалық ерекшеліктері бөлінбеген, ағза сипаттас тұтас қауымда ғана өмір сүре алады. "Батыста этностар ұқсас, ал адамдар бір-бірінен бөлек болса, Шығыста барлық адамдар бір-біріне ұқсас келеді".

2. Қазіргі номадологияда көшпелі қоғам кеңістік пен уақыттан, тарихтан тыс, олар тек отырып қозғалады, тамырсыз ризома рәмізінде бейнеленеді. Ризома деп орталығы жоқ (басқаша айтқанда, тоталитарлы, ұйымдастыру қабілетінсіз), кеңістікте қалқып жүретін түп тамырсыз (тереңдетілген тамыр тек отырықшыларда бар) әлеуметтік құрылымды айтады. Көшпелілер кеңістікті бөлмейді, өздері осы кеңістікте бөлінді.

3. Көшпелі тарихи мәдениет ерекшеліктерін отырықшы - аграрлық үлгілердің бұрмаланған түрі ретінде көрсету. Алайда бүл пікір негізсіз. Мүлдем оқшау "таза көшпелілер" деген тарихта болған емес. М.С. Орынбеков "нағыз көшпелі ғұндардың ежелгі атамекенінде ағаштан салынған үйлері болған", - дейді. Н. Масанов қазақ өркениеттілігінде отырықшы және көшпелі мәдениеттердің арасында сұхбат жағдайы, жартылай болса да бір-бірімен араласқан түрлерін атап өтеді.

Көшпелілік - кең аймақтағы және ұзақ мерзімдегі тарихи құбылыс, әлеуметтік қозғалыс, өркениеттің ықшамдалуы. Өркениеттің бүл жағдайында табиғатқа бейімделу - бас кәде, табиғатпен тілдесу - күнделік қажеттілік деген жалпы түсінік айқын. Расында, мал-жанымен бірге тұрып, бірге жүрген жұрт өмір бойы табиғилыққа тәнті болды. Табиғилыққа тәнтілік - өмір сүруге қолайлы мүмкіндіктен және атамекенге деген ынта-ықылас әрі сүйіспеншіліктен туындады, сондай ішкі ұстанымнан демеулік тапты.

Дала өркениетіндегі өмір сүруге қолайлы мүмкіндік дегеніміз қауымдық көшпелілік және қауымдастықтың бірлестігі. Маусымдық көшпелілік пен қауымдастық бірлестігі көбіне атамекенде орын алды. Атамекенді тарихи тұрғыдан қарасақ, оны: 1). әрбір ататектің немесе рудың өсіп-өнген, көшіп-қонған өрісі; 2) көшпелілердің көршілес елдермен, басқа мемлекеттермен шектес, шекаралас кеңістігі; 3) бабалар рухына деген рәсімнің серіктігі мағынасында қолданғанын аңғарамыз. Ыңғайлы табиғи ортадағы осы үш бірдей көріністегі, шеңбердегі көшіп қону, жылжымалы өмір сүру адамның атамекенге деген құбылмалы түсінігі емес. Қайта атамекенге, маусымдық көшпелілікке, қауымның бірлестігіне деген тұрақты, тиянақты түсінікті біртіндеп қалыптастырудың айғағы. Кеңістіктегі көшпелілік туған жерге, мал шаруашылығына, ағайын жұртқа деген әлеуметтік қатынас орнықты көзқарасты қалыптастырды. Көшпелілер қоныс ауыстыруға да, жорыққа да - ерекше өнер деп жауапкершілікпен қараған. Ғ. Мүсірепов ескерткендей, "еш қазақ көшке қамданғанда жолда түзелерміз деп тәуекелге бел бумаған, қайта тас түйін шықпаған ба; ..салақтықтың белгісі - бос белбеулік, өзін-өзі босқа жұбатушылық" көшті жолдан қалдырған, барып қонамын деген ісеріне жеткізе бермеген11. Сонымен жорық деген жаугершілікті, амалды асыруды, тәртіпке бағынуды, тәжірибеге табынуды, қолбасшыға жағынуды, жеңілістен арылуды білдіреді. Мұндай жорық қауымдастық пен қолбасшының мәртебесін үнемі ірілетті.

Жорық пен көшпелі салтта кіндік кескен жерін қорғауды бас парыз, туған жер үшін қан төгуді мәртебелік тұтқан рәсім қалыптасты. Жер мен елді қорғау үшін бас араздығын ығыстырып, ортақ ұранның ырқына еріп, бір тудың төңірегіне топтасқан, сап құрған. Бір ұранға, ортақ тәртіпке бағынған қауымдастықтан хандық-мемлекет құрылды. Арғы бір тегіміз Шумер мемлекетінің құрамында болғаны, енді бір түбіріміз - Хасақтар өз мемлекетін құрғаны туралы X ғ. Византия тарихшылары мәліметтер қалдырған.

Десек те, көшпелі және отырықшы әлеуметтік мәдениет пен менталитетте кереғар түсініктерде аз болмады. Тарихи тәжірибені дәстүрлі шаруашылық тәсілімен, этно-саяси тәртіппен, халықтық сана-сезіммен үйлестіру арқылы тереңірек түсінуге немесе түсіндіруге болады. Дәстүрлі шаруашылық дегенде алдымен көшпелілердің өмір сүру тәсілін еске аламыз. Сақ және түрік дәуірінде көшпелілер өркениеті өрісін кең жайды деген көзқарас айқын және басым. Осы дәуірлердегі этно-саяси тәжірибе ру-тайпалық қатынастардан құралды. Жартылай көшпелі және отырықшы орындарда тайпааралық қатынастар әр салада және әрқалай тамыр жаяды. Содан орта ғасырдағы Орталық Азияда этно-саяси тәжірибе ру-тайпалық қатынастармен шектелінді дейтін көзқарастар тарихқа тарлық етеді. Олай деуге екі негіз бар. Біріншісі, ру-тайпалық және тайпааралық қатынастар барысында бірлесіп өмір сүрудің халықтық сипаты мен халықтың рухы қалыптаса бастады, екіншісі, қазақтың халықтық табиғаты көшпелілікке өзіндік өрнек енгізді және көшпелі өркениетпен шектелмеді.

Көшпелі мәдениет - әлемді танудың дамыған үлгісін көрсететін құбылыс. Көшпелі өз танымының нәтижесінде табиғатқа және әлемге деген құрметтен махаббатқа ұласады. Ол үшін әлем - жанды, киелі ишараттар дүниесі. Осы ишараттар арқылы табиғатты ақиқатқа ұластыратын күш деп қарап, оны қорғауды, сақтауды парыз санайды. Табиғатпен тікелей араласқан, жүрегімен жарасқан адам оның байлығы мен кереметін таза эмоциялы -эстетикалық тұрғыдан қабылдады, дара идеялық - эстетикалық бітімді өзіне жанды эмоциялық әсермен дарытып жеткізді. Айналасын қоршаған болмыстың тегіне көз тіккен адам "сол болмыстың бітіміндегі көңіл тұшынарлық, ләззат аларлық қасиетіне құлшынды" (В.В. Радлов), оның тарихи-әлеуметтік орны мен рухани өмірдегі рөлін мейлінше кек дәл жеткізуге ықылас танытты. Осыдан көшпелі мәдениетті тек алғашқы ауызына мәдениетпен теңестірген тұйық дәстүр ыдырай бастады. Көшпелі мәдениетті "жазбаша мәдениеттің әсер-ықпалы дарымаған, таза ауызша туындылар" деу тар, бір жақты түсініктер. Көшпелі мәдениет ұзақ тарихи уақытпен, түрлі географиялық және мәдени-әлеуметтік кеңістікті қамтитын болғандықтан, онда ауызша және жазбаша туындылармен қатар, аралас мәдениет, жаңғырған, яғни жазбаша мәдениет ықпалымен дүниеге келген ауызша туындылар, тіпті дәнекерленген ауызша мәдениет араласып, қабаттасып жатады12.

Ауыз әдебиетінің арқауы - тілде. Қазақ тілін бай, астарлы, сырлы тілге жатқызады. Бейнелеп айта салған жалпы сөз емес. Ауыз әдебиеті, халықтық шығармашылығы, ойын-сауығы дамыған елдің бірден-бір тартымды құралы - ана тілі болды. Қазақ үшін ана тілі "тек ұлттардың қарым-қатынас құралы ғана емес, ол сонымен қатар оның бейнесі, мәні, дүние танымы, ойлау жүйесінің тереңдігі"13. Демек, көшпелі қоғам адамының рухы мен табиғат-ана арасында тілмен айтып жеткізе алмайтын дәрежеде үндестік, ұқсастық бар деген сөз. Сырлы әлем арасындағы тілмен жеткізе алмайтын байланыстарды олар символдық-образдық ойлау категориялары арқылы жеткізуге тырысқан.

Ал, символдық ойлаудың ерекшеліктерінің бірі - нақты ұғымдарға қарағанда құбылыстарға көп жүк артады. Бүл онсыз да құпиясы мол әлемді сырға бөктіретін ерекшелігі жағынан мистикалық натурфилософиялық немесе пантеистік дүниетанымның қалыптасуына алып келеді. Бұл - көшпелі қоғам адамының табиғатпен үздіксіз үндестікте, жоғарыдағы кеңістіктер мен уақыттар ішінде өтіп жатқан тіршілігін, өмір сүру, өлім құбылыстарын мәнге, рухани мазмұнға айналдыратын рухани-дүниетанымдық үдеріс.

Көшіп-қонудың бір талабы ауа райына, жыл басына байланысты. Әр жылдың жаңа күнін түріктер "ұлыстың ұлы күні", парсының "ноу-рыз" деген сөзімен атаған. Жалпы жыл күнтізбесі (латынның жаңа жылдың алғашқы күні дегені) жаңа тас дәуірінен бастау алады деген болжам бар. Қай дәуірде болмасын әрбір ұлыс жаңа жыл бастауын өзінің сән-салтанатын көрсететін қауым, ел болып өткенге салауат, болашаққа есеп беретін шақ ретінде ықшамдаған.

Кең далада жыл бойы көшіп-қонғандар табиғатпен жарастықта болды. 30-40 км-ден 600-700 км-ге дейінгі кеңістікте қоныс аударған қазақ туған жердің өрісін, өнімін жақсы білді, сол байлықты сақтай білді. Тек осы көшпелі кеңістіктің бәрін бірдей "дала" - кең, жазира, шексіз, мидай, біртекті тыныс тіршілігі деу дұрыс па? Қазақтар "дала" дегенді қандай мағынада қолданған?

Дала - әрине жайлау. Содан, "кең жайлау, қандай жақсы жайлағанға, биені топ-тобымен байлағанға". Ал жайылым - алдымен және көбінесе тауда болады. "Қойым семіз болсын деп тауға бақтым, Таудың сәні келсін деп сырнайлаттым". Таулы жердің ағашы қара барқын келеді. Содан "тау самалы жаныңды жадыратады". Қазақ "бір тау бар көз ұшында бұлбұл қаққан" деп, Алатау, Қаратау, Ұлытау, Алтай секілді тау бөктеріне, кейде өзен-көлге жағалай ығысты. Сонымен, таулы, көлді, орманды жерді қай мағынада дала деуге болады?

Дала тіршілігінде өлкелік ерекшелік бар. Өлкелік өңірде қазақ ауыл-ауыл болып топтаса, қауымдаса өмір сүрді. Өлке ерекшелігі - ауыл тұрмысынан, ауыл өмір салты - өлке тынысынан білініп жатты. Қазақ бірде: "Бұл өлке біздің ауыл жайлаған жер, Желіге асау құлын байлаған жер", енді бірде: "Қонғаны ауылымның жазық еді, ән-күйім көңілімнің азығы еді", тағы да: "Ауылым қонған жері ой болса екен, жайылған ойдан төмен қой болса екен" т.т. дейді. Кең байтақ кеңістіктің түрлі өлкесі осылайша суреттелінеді, өйткені сол өлкеге бейімделу, сол өлкеде өзінше тіршілік ету керек еді.

Бірақ "дала", "тау", "өлке" деп жатқанымыз, біріншіден, табиғат түрлері, туған жер, екіншіден, сол өңірдегі салт-дәстүрлер. Туған жер - ұрпақ өсіп-өнген экологиялық-әлеуметтік-мәдени орта, ойын-сауық, той-думан, қызық өлкесі. Қазақ туған жерде "дәулеті мол ырысты несібем деп теріп жеді"; өскен ортасына күнделікті көз тартты, көңіл аулап ой артты; бабалар дүниесі-дәстүрімен еңсе көтереді; сұлулыққа құмартып, сыйластыққа сүйеніп, ойын-сауық құрып өнері мен өрісін кеңейтті; өнер мен өрісте жарандар бас қосты, жақсылар бір-бірімен жақындасты. Сол өңірдегі тіршілік-тұрмыста адамдардың тұрақты мінез-құлқы, іс-әрекеттері, қарым-қатынастың рәсімі мен ережелері қалыптасты. Ұрпақтың бұл қасиеттері уақытпен бірге іріктелінді, сабақтасып жатты. Тұрмыстағы жарастық қазақ жерінде 7-8 мың жыл аралығында 10-15 миллион шақырымда біртіндеп қалыптасты, таралды. Көшпелілердің тіршілік мәдениеті - сол ұрпақтың салт-дәстүрін, яғни оларды бір-біріне жақындастыратын әдебі мен этикасын қалыптастырды. Осындай естілікте, ептілікте, еркіндікте, кеңдікте, келісімде қазақ ел болды, елдігі мен ерлігін арттырды. Сол елдікке, ерлікке, еркіндікке тоқтады.

Табиғаттың тазалығынан үлгі алды. Өздерінің жаны мен тәнін тазалықта сақтауға тырысты. Қазіргі археологиялық мәліметтерге қарағанда жазира далада көсілген жандар үнемі жуынып-шайынып өздерін тазалықта ұстаған. Тазалыққа ыстық судың, ыстық тастың, оның буының пайдасы зор екенін ұғынушылық тіпті біздің дәуірге дейін орын алғаны туралы дәлелдер қазба жұмыстарында аз емес. Ыстық буды қабылдаудың түрлі дәстүрлі және діни рәсім-салттары болғандай. Бәріне ортақ сипат - жуынып-шомылғанның ем болатынына арнайы мән берген. Ыстық судан күш-қуат жинап ширағандар ауру-сырқатына ем тапқан. Қуанышы мол шипагерлік көшпелілерге күш-қуат әкелетінін ертедегілер дұрыс сезініп, жақсы түсінгендей.

Даладағы көшпелілер табиғаттың тылсым және дүлей күштеріне қашанда болмасын тәуелді болды. Қырдың ауа-райы өзгеріп, көшпелі одан не өріс, не қоныс таппай қысылғанда, сол беймаза ортаға бейімделудің мезгілі мен амалдарын іздеді. Бейімделу -екі мәңгілікке (ай мен күнге), екі дүниеге (бүл дүние мен о дүниеге), үш жұртқа (өз жұрты-ағайынға, көрші жұртқа-нағашыларына, бөтен жұртқа - қайындарына) икемделуден, ықшамдалудан басталды. Бейімделудің рәсімі болды. Рәсім қалыптың негізіне және қозғалыстың ретіне сүйенді. Рәсім - дүние мен тұрмыстағы қайталанудың тәртібі, әдет-ғүрыпты реттеудің түрі, қалыптастырудың тәсілі. Рәсім көшіп-қонуда әркімнің қызметін анықтайтын қажеттіліктен туындаған рет, бәріне бірдей дәстүрдің және қарым-қатынастың түріне айналған келісім. Мұндай рәсім адам амал-әрекетін және адамгершілік көріністерін бірден және бірдей қамтымаса да, біртіндеп ептілік пен икемшіліктің өзіндік ерекшеліктерін жинақтады. Рәсім киелі түсініктен құралды. Киелілік тұрғын жанды бөтен және танымаған құбылысқа қыр каратты. Киелі рәсім туған жер мен өскен ортаның өмір сүру деңгейімен тектес, туындас. Рәсімдік дәстүрде кеңістіктегі қажеттік пен уақытқа қатысты парыздық ырық басымдау.

Кең далада көшіп қону үлкен оқиға, дәстүр-салтты жалғастыратын, жаңғыртатын елдіктің елеулі көріністері. "Көштің сәні болмайды түйесі жоқ" деген сөз бар (К. Әзірбаев). Көштің түйесін сомдау - қазақ салтындағы сәнді де, жауапты кезең болған. Қомдалатын түйелердің үстіне өрнекті кілемдер жабылған, құрдан жасалып, құндызбен көмкерілген ноқта кигізілген. Салпыншақтары қымбат тастармен, күміспен әшекейленген. Мұндай безендірілген көштің түйесіне елдегі беделді, белді, атаулы отбасының теңдері артылған. Көшпелінің рухы таза, аңғал, төзімді, жауынгер, өзгермелі жағдайға бейім, ұдайы қозғалысты сүйетін болғандықтан, оның рухындағы осы қасиеттер арқылы көшпелі мәдениетке, қауымға өте күшті динамизм дарыған. Сондықтан да жеке адамдар арасындағы құрмет, сүйіспеншілік те осы күшке негізделген болмысты бейнелейді.

"Көшпелілер күнделікті зәруліктерін өтеумен қанағаттанып, қосымша өнімді көбейтуге өнімін сата қоймаған. Бұл олардың арасында бірдейшілік (эгалитаризм) пен ұжымшылдықты (коллективизмді) орнықтырып, экономикалық қанағатшылдыққа баулыған. Планетада жер құнары мен ауа райына тікелей тәуелді болған аграрлық өндіріс кезеңінде құнарлы кеңістіктерден гөрі құнары аз кеңістіктер коп алған. Бұл адамзаттың басым бөлігінің аңшылық, балықшылық, терімшілікпен шұғылдануын ұзаққа созылтып жіберген....

Бақташылық шаруашылықта жұмыс қолдарының өз-өзінен артылып қалуы мен үзбей өріс жаңартып тұруға мәжбүрлік көші-қон іздеп күн-түн ат үстінен түспейтін аламандыққа ауыздандырып, жан-жағына тынымсыз жаугершілік дәурен кештірген".

"Тіршілік бар жерде, ырзық айыру тоқталмайды. Ол тәбетті, ал тәбет ашқарақтықты, ашқарақтық зорлықты, зорлық күш асыруды, күш асыру топтасуды, топтасу ұжымдық эгоизмді, ол басқаларды жек көруді өршітіп, өшпенділікті тіршіліктің басты қозғаушы күшіне айналдырып жібергендей. Екі аяқты нәсіл мұның бәріне жер шарына түгел таралу барысында үйренді...

Өздеріндей еместерді мойынсұнтқасын, енді өздеріңдейлерді де мойынсұнтуға кірісті. Оған да, әрине, әуелі табиғи мұқтаждықтар итермеледі. Мәселен, ескіше жыл санаудың тоғысындағы халықтардың ұлы көші-қоны әлемдік билікке ұмтылғандықтан туған жоқ еді. Үйреншікті тіршілік ету аясының тарыла бастауы әуелі ең жақын көршіге қол салғызды. Ол басына күн туған өзінен әлсіз басқа біреуге тап берді. Басқа көршіге де басынатындай басқа көрші табылды. Сөйтіп, одан әрі қарай өз-өзінен жалғасып кете барды. Бұдан басыну мен бағынушылық өрбіді"14.

Осы ишараттар арқылы табиғатты ақиқатқа ұластыратын күш деп қарап, оны қорғауды, сақтауды парыз санайды. Демек, көшпелі қоғам адамның рухы мен табиғат-ана арасында тілмен айтып жеткізе алмайтын дәрежедегі үндестік пен тұтастықты қалыптастырып қана қоймай, осы түсінікті киелі рәсімге айналдырды. Сондықтан да олар тілмен жеткізе алмайтын сырлы әлем арасындағы байланыстарын символдық-образдық ойлау категориялары арқылы жеткізуге тырысқан. Ал символдық, рәміздік ойлаудың ерекшеліктерінің бірі - нақты ұғымдарға қарағанда құбылыстарға көп жүк артады. Бұл онсыз да құпиясы мол әлемді сырға бөктіретін ерекшелігі жағынан мистикалық натурфилософиялық немесе пантеистік дүниетанымның қалыптасуына алып келеді. Бұл -көшпелі қоғам адамының табиғатпен үздіксіз үндестікте, жоғарыдағы кеңістіктер мен уақыттар ішінде өтіп жатқан тіршілігін, өмір сүру, өлім құбылыстарын мәнге, рухани мазмұнға айналдыратын үдеріс.

Көшпелінің қоғалысы уақытпен үндес. Ал философияда уақыт дегеніміз - қозғалыс. Бұл қозғалыс - кеңістік ішінде ритммен жүйелі қайталанып отыратын қозғалыс. Кеңістіктегі қозғалыс - уақытты мәдени-тарихи мазмұнмен толықтыратын, дала өркениетінің бастауы. Дала өркениетінде көшпелі кеңістікті кезді, кеңістікке енді, кеңістікте өсіп өнді. Дала өркениетінде төзімділік пен pyx, мал мен егін шаруашылығы бірін-бірі толықтырды, өздерінің тиімді деңгейін қалыптастырды. Содан көшпелілік дала табиғатың әрқалай ауа-райлық ортасына лайықты жинақы да орнықты .арнасын таба түсті. Көшпелінің санасы, тарихи жады үнемі қозғалыста, үнемі жаңғыру үстінде болды. Себебі ол уақыт пен кеңістік ішінде қозғалыс арқылы ата қоныс жайлауларын аралаумен болды, бір-бірімен тіл табысып жатты. Топтаса бірлесіп өмір сүрудің тәсілдері мен жолдарын жетілдірді. Дүниеге, адамға деген осындай кең көзқарас, тартымды түсінік, төзімді мінез-құлық -халықтың туыстық сезімталдығын ұштады, оның дәстүрлі мәдениетінің түп тамырын құрастырды15.

Қазақ қайда көшіп-қонып жүрмесін, табиғатқа деген қамқорлығын ұмытпаған, туған жермен, атамекенмен жарасымдылықта өмір сүруді бетке ұстады. Көшпелі өріске, жайлауға, атамекенге бейімделе отырып, оның мөлдірін, көкөрісін, бұлақтарын тазалықта ұстауға, табиғаттың жемісі мен берекесін аяқ асты шашып-төкпей, олардың түп тамырын сақтауға, біртіндеп байлықты "обал" деген талаппен пайдалануды дағдыға айналдырады. Өсіп-өнетін затқа, жәндікке, жануарға деген жанашырлық көшпелілердің жастайынан қанына сіңген, үнемі құлағына құйып отырған қағидатқа айналады. Ұрпақты табиғатпен тілдесе, үндесе білуге тәрбиеледі. Тәрбие адамның атамекендегі адамгершілігін арттыратын мәртебе тұрғысынан жүргізілді. Туған жерін жүрегімен қабылдаған жан, оның қайталанбас жақтарын дәріптесе, туған жердің парқын парасатқа салған ойшылдар табиғи кереметтің түп негізін қазбалады, өз ортасының ортақ ережелерін саралады. Көшпелілер табиғатқа деген қамқорлықта ұсақ-түйек болмайтынын дұрыс аңғарғандай. Қамқорлық олардың нақты ойынан, мінез-құлықтарынан, іс-әрекеттерінен құралады. Табиғатты өз үйіндей қарау, өз үйін атамекеннің өрнегіндей әшекейлеу - тірі затқа деген тәнтіліктен, ортамен үйлестікте болмақ ықыластан, сұлулықты сезінетін құмарлықтан туындаса керек. Сырт көз ел мен ұрпақтың табиғатқа деген жарастығын, олардың тектілігі мен берекесін бағаларлық үлгі тапты.

Қазақ әр нәрсенің "арғы тегін", "шыққан тегін" білуге үлкен мән берген-ді. Көшпелі үшін тұтас нәрсе - құдіретті күш, қастерлі құбылыс, құпиялы тылсым дүние, әсерлі де әдемі әлем. Осыдан арғы текке деген - Тәңірге, Ұмайға, Жер-Суға табынушылық (культтық өмір сүру), олардың арақатынасына ритуалдық (ғұрыптық) рәсім-салттар қалыптасты. Көшпелі жер кезіп, ел кезіп жүріп, бұрынғымен бүгінгінің бөгдемен жаңаның кәрімен жастың, көргенмен ойдағының арақатынасын білуге тәнті болған. Неге? Өйткені ол дүниені тұтас қабылдаған. Өмірге тура жолды іздеген. Адам болмысында оның жан дүниесі мен рухының ықпалын жоғары қойған. Адамның қабілет-қасиетін жетілдіруді ашық арна ретінде қарастырған. Аруақ пен адам рухын тіршіліктің мәңгі, лаулап тұрған қос қайнар көзіндей қабылдаған. Содан қазақ табиғатпен әр түрлі үндестікте болды.

Осыдан "қазақтың ата-тегінің болмыс шындығына тікелей жақын болуы - олардың бақылайтын, қабылданатын, дүниеге сезімдік тұрғыдан жақын болуы, бүл болмыспен тамырластығы уақытты, кеңістікті, адамның ішкі дүниесі, тіршілік етудің басқа да жақтарын, болмыс мәнін, ар-ождан бастауларын түсінуінен оз көрінісін тапты. Мұның бәрінің нақты өмірде нақты түп тамыры бар, осыдан келіп басқа ешбір дүние түсінігімен шатыстыруға болмайтын дүниенің ұлттық образы, дүниетанымы пайда болады". (Т. Әбжанов, Ә. Нысанбаев, 27-6.)

Қазақтың көшпелі өмір-салты туралы әңгіме қозғағанда, оның, а) әр түрлі дәстүр мен қарқында болғанын, ә) әлеуметтік қауымдастық пен рухани бітімге талпынғанын ашық айтқан абзал. Мұнда - заңдылық та, ерекшелік те бар. Заңдылық - ортаға және бір-біріне тірідей бейімделу бағытында, ал ерекшелік - осы қарым-қатынастардың төлтума құндылықтары мен оларды қолдану амалында. Көшіп-қонған жұрт өзін табиғаттың құрамдас бөлшегі ретінде қарастырды. Ол ортаны өзгерту немесе оған билік жүргізуді емес, оған бейімделу, оны тірі ағзадай қадір түту дәстүрін жақын тұтты. Жалпылама дүниетанымдық ағымда қауымдасу күш алды, адамдық өмірдің тұтас бейнесі қалыптасты, әрдайым түрленді. Қауымдасудың құндылықтары көшпелі жұрттың әлеуметтенуін, оның рухани негіздерін нығайтты. Көшпелі өмір сүрудің осы екі бірдей тәсілдері адамның сыйласу мәдениетін еркіндікте түптеді.

Көшпелі қазақ үш құдірет - Табиғатқа, Тәңірге, Тағдырға тәуелді, олардың құдіретіне табынды, үш жетістік - жарасымдылықты, жарқындықты, жақсылықты жақтады, осы тұрғыдан адамдағы осалдық пен олқылықты жігерлікпен тәпіштей талқылады.

Үш бірдей бүліндіруші сырт күштерден сақтанды, бөтендерді, бүлігендерді, болымсыздарды бірден іштен алды, бүкпентай мінез-құлыққа деген өздерінің батылдығын көрсетті. Табиғаттың барын өз байлығы деп ұққан, сондай үміттен туындаған жырлар қаншама:

Бір тау бар Тәңірі өзі жоталаған,

Көшпейсің қысы-жазы сол арадан,

Бақыты атамыздың сол емес пе,

Тайы туып, тайлағы боталаған

(Мың бір маржан, 153-6.).

Атамекенде мал шұбырып жайылады, ауылы шалғай болса да, көңілі жақын адамдар бір-бірінен күдер үзбей, бір-бірімен бауыр басып, бірге өскен құрбы-құрдастар көсіле тыныстады. "Қазақ халқының ұлттық мәдениеті, оның адамдық қасиеттері көшпелі өмір тәсілінің негізінде қалыптасты ғой. Халықтың негізгі байлығы мал болды емес пе? Көшпелілер үшін ол ішетін-жейтін асы, киетін киімі - адамға лайықты өмір сүрудің қайнар көзі. Сондықтан көшпелі халық өзімен бірге алып жүретін құндылықтарды ғана жасады... Ең керегі көшкенде-қонғанда, неше түрлі табиғаттың аяусыз қиыншылықтары кездескенде арка сүйейтін бір-ақ тірегі болды. Ол - қасындағы адамдар. Алладан кейінгі сүйенері солар. Сондықтан оларды имандылыққа, қайтпас-қайсарлыққа, сенімділікке, қайырымдылыққа тәрбиеледі. Қазақ үшін ең қымбат құндылық адамгершілік болды. Ар-ұят, бірсөзділік, өліп кетсе де шындықты айту, үлкенді құрметтеу, кішіні қолдау, жақсы сөйлеу, біреудің көңіліне тимеу ана сүтімен бірге қалыптасты. Сондықтан қазақ "жанымнан малым садаға" деп өсті ғой. Міне халқымыздың осы қасиеттерін оның нағыз перзенттері барлық байлықтан жоғары санап, оларды өздерінің туы етіп ұстамады ма?" -деген С.Темірбековтың ой саптауында үлкен шындық жатыр16 . Көшпелілердің тұлғалық қасиетінің қалыптасуына қауымдастық қатынастар, дәстүрлер ұйтқылық етті.





Өз дәстүрлерін сақтаған қазақи қауымдасудың немесе ел-жұрттың (көшпелі, жартылай көшпелі) құндылықтары деп нені айтамыз? Олардың: 1. Дүниеге келген адам - тарих көшінің жолаушысы, халықтың титтей бір бөлшегі деген түсінігін; 2. Жаратушы бір Аллаға (Тәңір, Құдай) иман келтіру - парыз деген салтын; 3. Туған жер, туған елдің қасиетін, кіндік кескен жұрттың аманатын өз тағдырымен өмір-бақи алып жүретінін; 4. Ананың ақ сүтін, атаның қанын ақтау үшін қызын қайда, кімге ұзатуды, ал ұлына кімді жар етуді кеңінен кеңесіп шешетін рәсім-салтын; 5. Жеті атаны білуге ерекше мән берген шартын, яғни шежірені тарату тәртібін; 6. Қан тазалығын сақтау, яғни күллі алаш ұрпағының мінсіз болу шартын сақтағанын; 7. Қара шаңырақ - дамудың түпкі тірегі деп ұғынуын; 8. Әйел - халықтың айнасы, жаны мен тәні, күллі тазалығы деп ұлғаттауын айтамыз17. Шығыс емгер-шежірешілері 7 буыннан асқаннан кейінгі үйленген жастардың өсіп-өнетініне көп дәлелдер келтірген. Осы кеңістік пен уақыт аралығында адам баласының төбесіндегі 7 қат Аспан, яғни 7 қабат ионосфера, 7 қат Жер, яғни 7 қабат геосфера, 7 қат Табиғат, яғни 7 қабат биосфера, адамның 7 қат қан айналымы да түбегейлі өзгеретінін еске салады. Сол аралықта ұрпақтар арасындағы қауымдастықта, бір-біріне деген сыйластық дәстүрі де түрленіп жаңарады. "Жеті аталық есеп - шежіре кестесі", әулет пен ұлысты көбейту тетігі. Осы аманатты бабаларымыз әрдайым орындап келді. Олардың құдіреттілігі де осында.

Ата-тек пен тұқым-тұқияны білу дегеніміз - шыққан тегіңмен, туыстық тармақтармен танысу, ата-бабалардан шыққан даналармен, батырлармен, ақын-жыраулармен, өнерлілермен табысу, жүрекке жақын дәстүр-салтты, жақсы да тату өмірге лайықты үлгі-үдерістерді іріктеуге жол ашу. Бабалар тектілерге құрметпен қол беріп амандасқан. Мұның танымдық та, тәлімдік те маңызы өте зор. Қазақта:

Жеті атасын білген ұл,

Жеті жұрттың қамын жер.

Өзін ғана білген ұл,

Құлағы мен жағын жер –

деген мәтел бар. Бұл сөз: "Өзіңде жоқты, тегіңнен тап. Әдебіңмен тегіңе жақ" деп өсер ұрпаққа арналған. Тегін тапқандарға сәлемімен бірге малын қоса берген. Тегін тізіп айталмағандар, есте жатталмағандар. Тегін білмегенге нана да бермеген, оның түбі жаман деген. Жамандық жүрмесін деп, тегін білмегендерге аманат артқан. Дала дәстүрінде аманатты орындау, татқан тұзды ақтау еді. Ата дәстүрін аттаған, қастандық ойлауға бар, дұшпандыққа жар болар деп ондайға күдіктене қараған. Елдегі "ескі құлақ" — тәлімдікке мөлдір бұлақ, көңілді көтерер құрақ екенін ұмытпаған. Түп тұқияны білу - болмыстағы тарихи үлгіні ілу деп ұққан.

Жамандықта көңілін сындырмаған көшпелінің рухы таза, аңғал, төзімді, жауынгер, өзгермелі жағдайға бейім болған. Рухы биіктің ұрпаққа деген тілегі таза және ілгері еді. "Ұлы-қызым - шырыным, Тілінен шықпа піріңнің. Жасыңнан әдеп үйренсең, Әркімнен озар білімің", деп өсиет қалдырды. ("Болат-жанат" дастаны). Жолаушы да, жауынгер де төзімді келген, ұдайы қозғалысты ұнатқан. Олар алыстан оралғанда сорлының емес, сомдалғанның амандығын сұраған, соңғылардың ерлігіне сүйсіне, елдікке деген сүйіспеншілікті қалдырған. Рухқа сүйенген қасиеттер көшпелі қауымға өте і күшті динамизм дарытты.

Қауымдасудың көне түріне рулық қатынас жатады. Оның негізінде ағайын, ел-жұрт қалыптасты. Бірақ қазақта "ел", "жұрт", қалық", "отан" "ағайын" деген ұғымдар рулық қатынастан кең мағынада қолданылады. Десек те, қазақ бір-біріне: "Сіз (сен), қай елденсіз?", "Руың кім болады?" деп жатады. Халқымызда бұрыннан қойылып, бір кезде ұмытылып, енді қайтадан жаңғырып келе жатқан дәстүрлі сұрақтар. Бұдан жұрт кімнің кім екенін білгісі келеді. Не себептен?

Көшпелі өмір мен рулық қатынас түптес. Екеуі де қауымдасудың қос негізі мен қолдауы. Енді рулық қатынастың табиғаты мен і үрлеріне, әлеуметтік қызметіне қысқаша тоқталық. Рулық қатынас дегеніміз:

− тектілікті тәрбиелеуге тетік, дәстүрді сақтауға демеулік етеді. Ол қазақ жұрты мен қауымының шежіресінің түп тамыры дерлік;

− қандас, туыстас адамдарды бір құндылықты саралауға және ортақ міндетті орындауға топтастырады, тіпті жұмылдырады;

− ұрпақтар сабақтастығын реттеудің әлеуметтік түрі мен қалыптасқан дәстүрі, деңгейі мен демеушісі;

− дәстүр шеңберінде құндылықты таңдауға береді, сол мүмкіндікті реттеуге бағытталған.

Бірақ жаңа дәуірде рулық қатынастың осы байырғы қызметі мен тәжірибесі түрлі қайшылыққа ұшырады. Рулық қатынас шеңберінде адамның тың әлеуметтік және саяси рөлін қиыстыру, үйлестіру үлкен қиыншылыққа ұшырады. Содан адамның қоғамдық және тұлғалық өмірінің арақатынасын саралау немесе реттеу назардан тыс қалған жай аз болмады. Мұндай рулық қатынастың азаматтар теңдігін орнықтыруға ықпалы шамалы, тіптен әлсіз. Оның үстіне, рулық қатынастың көрінісі мен қызметі әр түрлі аймақ пен ортада өзара үйлесімін таппады. Кейбір ортада рулық салт ұлттық дәстүрді жаңа талапқа бейімдеудің орнына, оны қайта тар мүддемен шектейді, сүйтіп көңілді де, әрекетті де жіктеп бөледі. Тартынған ортада өзара жарасудың орнына, өзара бөтенсіну, бір-бірінен жырақсыну әумесерлігі орныға түседі.

Көшпелі мәдениет - әлемді танудың көндікпе де кең таралған үлгісін жалғастырған жетістік, кең байтаққа көсіле таралған тармақты құбылыс. Көшпелі өзінің тұтас түсінігі мен танымдық пайымының барысында табиғатқа және әлемге деген құрметін әлпештегені соншалықты, ол тіпті ынтығы сөнбес, ыстығы басылмас тәнтілікке ұласады. Көшпелілікте қазақ біріне-бірі ұқсады, өзіндік тарихпен, айрықша мәдениетті иемденді. Көшпелі өз таңбасымен, өз талғамымен, өз таңдауымен, өз тілімен үлкен кеңістікте өмір сүрді, көршілермен түрлі қарым-қатынаста болды. Оның сыры мен себебін неден, қайдан іздейміз? Қоныс тепкен жерде қазақ елін сүйді, мекенін ұнатты. Ол үшін әлем жанды, киелі ишараттар дүниесіне бара-бар еді. Сүйкімді ортада жарасымды жан жақсылыққа ұмтылды, туған жердің тыныштығын тіледі, сол үшін ақ ниетті және ынтымақты қолдады.

Осыдан туындайтын тоқтам да айқын. Қазақ халқының өткен тарихи тәжірибесін және этникалық құрылымын объективті шындық тұрғысынан зерделеу - қоғамдық дамудың дұрыс жолын талдауға мүмкіндік ашады. Ал этникалық тарихты алдымен төл деректер -ауыз әдебиеті шығармалары, шежіре арқылы, содан кейін - этноним, ономастика, генеология, топонимика сияқты ғылым салалары арқылы тереңірек зерттеуге болады. Этникалық тарих дегенде бірнеше мыңжылдықтар бойы қалыптасқан түрлі ру-тайпалық және тайпааралық қатынастардың көріністері мен құрылымдарын айтамыз.

Қазіргі тарихшылар арасында қазақ ру-тайпаларының әлеуметтік-саяси тәжірибесі біртекті емес, әр заманда әрқалай қарқындаған, солай болса да олардың мәдени түп тамыры көне дәуірден нәр алады деген болжам басым қолдау табуда. Түрлі ру-тайпалардың нақты өмір сүру тәсілдері (көшпелі, жартылай көшпелі, тұрақты) және нақты қай тілде сөйлегені туралы мәліметтер тікелей сақтала бермеген. Сондықтан қосымша болжамдарға сүйенеміз. Е. Омаровтың мына батыл болжамына назар аударалық:

− Қазақ этносы VII ғасырда қалыптасты және басқа мемлекеттердің құрамында болды;

− Хазар қағанаты Қазақ мемлекетінің бұрынғы отанына жатады;

− VI-VII ғасырлардан бастап хазарлар өздерін қазақпыз деп атай бастады;

− Хазарлар мемлекетінің қойнауы тарих ғылымында осы уақытқа дейін көрсетілген көлемнен анағұрлым кең болған (сонда, 131). Біздер үшін бүл мәліметтер протоқазақтар мен қазақ болмысының дүниетанымының ұқсастығын және олардың көрінісі әр түрлі екендігін айқындай түсу үшін маңызды. Бірақ олардың қайсысы тарихи шындыққа жақын деген күдік айқындалмай қала бермек. Содан халқымыздың тарихына, мәдениетіне, болмысына деген тұтас түсінік пен жан-жақты көзқарас жетіспеуде. Бұл фактіні білмеушілер білсе де дұрыс ұқпаушылар, ұқса да оны жүзеге асыруды мақсат тұтпай жатқан мамандар баршылық. Олардың көзқарасы түсінігіне қазақ халқының дүниетанымы мен философиясының қуаты жетісе бермейді.

Мұндай сараптауда шарттылық бар. Қазақ халқының тарихы дегеніміз алдымен ру-тайпаларының тарихы. Қазақ халқы 42 тайпадан, оның ішінде Ұлы жүз - 11, Орта жүз - 6, Кіші жүз - 25 этно бірлестіктен тұрады. Ру-тайпалардың этно-әлеуметтік, этносаяси, этномәдени құрылымында, әлеуметтік-демографиялық тенденсиясында қазақтың тегі. ("Алаш", 2005, №2, 5-8-66.).

Әр ру-тайпалардың әйгілі тарихи тұлғалары - батырлары, би-шешендері, ақын-жыраулары болды. Тұлғалар ел-жұрттың тіректері, білектері және ту ұстары еді. Тарихи тұлғалар қоғамда қозғаушы рөл атқарды. Осыдан әрбір қазақ перзенті өз тегін білуі шарт еді. Содан"тегін білмеген - тексіз", "жеті атасын білген ер жеті жұрттың қамын жер", "жеті атасын білмеген ер жетім, жеті ғасыр тарихын білмеген ел жетім" деген аталы сөз қалды.

Десек те қазақ халқының тарихын рулық-тайпалық, этникалық мәселелерімен ұштастыра зерттейтін теориялық-әдіснамалық ұстаным, әдістемелік негіз, әлеуметтік сараптал бағдар жетіспейді.

Әзірге Қазақстанның елтану тарихындағы нақты рудың немесе тайпаның рөлі көрсетілмей келеді. Ата-бабаларымыздың әулеттік ұжымдасуға ұлттың өркендеуге қосқан үлесін айқындайтын, пайымдайтын кез келді. Атамекендегі әулеттік ұжымдасу, рулық жарасу, тайпалық ұйысу - өмірлік қажеттілік болды. Көшпелілердің осы өмір-салты этностың ру-тайпалық және тайпааралық жүйесін қалыптастырды. Ру-тайпалық өмірді реттеудің бірден-бір құралы немесе өрісі - шежірелік дәстүр, генеологияның аясы болды.

"Жаңаша жыл санауға дейінгі ІІ-І мыңжылдықтардың өзінде-ақ, - дейді А.Сейдімбек, көшпелі өмір-салтқа ойысып үлгерген Ұлы Дала тұрғындарының жүздеген, тіптен мыңдаған ру-тайпалық атауларының тарихи дерек көздеріне ілігуі, сөз жоқ, шежірешілдік дәстүрдің де байырғы замандарда-ақ орныға бастағанына айқын айғақ болып табылады. Себебі, ру-тайпалар атауы, ең алдымен, ел-жұрттың тел сипаты мен ішкі құрылымын бажайлауға мүмкіндік берсе, мұндай үдеріс өз кезегінде шежірелік ақпаратты, яғни шежірешілдік дәстүрді коғамдық өмірдің қажеттілігіне айналдыратыны да күмәнсіз"18. Шежіре ұрпақтан-ұрпаққа ауызша дәстүрмен, тарихнамалық пайымдаулармен және дерекнамалық сабақтастығымен таралды, этностың ұжымдық жадына айналды.

Шежірешілдік дәстүр - "түркілік төл жазба мәдениетін" құрайды және ол сақ жазуы, түркіге дейінгі жазу, руна жазуы, Орталық Азия рунасы, байырғы түркі руна жазуы, Орхон-Енесай жазуы, Талас руна жазуы, Солтүстік Кавказ руна жазуы сияқты атау-ұғымдарда жалғасын тапты. Түркілік төл мәдениеттің бүл атау-ұғымдары түркі тілдес халықтардың а) мыңдаған жылдық тарихы ұлы мәдениетін мойындатқызады, ә) сол түркі тілдес халықтардың этногенездік және мәдени-рухани біртұтастығын білдіреді. (А. Сейдімбек, сонда).

Дәстүр-салтты дәрежелеу, дәріптеу және сабақтау, дәстүрмен дәрежелену - тұлғалықтың тірегі мен тілегі. Түркілік біртұтастық "бітік" идеясынан нәр алған, "ырық бітік" таңбасында өрісін табады. Шежіренің танымдық және тәлімдік маңызы неде?

− ұрпақтардың тегімен, тарихымен, тағдырымен алдымен табысу арқылы жөнделу жолы мен сауаттану жобасын айқындау;

− өз түбірімен тілдесу және аталық тәжірибемен үндесу арқылы ұрпақ үлгісіне үңілу, тарихи-әлеуметтік тәжірибеден тәлім алу;

− мінез-құлық пен іс-әрекетке нұсқау ұстау арқылы өсіп-өнудің ерекше желісі және кеңістігін қамту;

− өткендермен үндесу, үлгіге ұмтылу, ұлағаттан тәрбие алу арқылы құндылықтармен қабаттасу және қасиеттермен жарасу. Қазақта шежіре алдымен ата-баба жолына орай екі түрде таратылған. Жеті ата тізбегін, бірде өзіне дейінгілерді - "бала-әке-ата-арғы ата-баба-түп ата-ататек" деп, бірде өзінен кейінгілерді - "әке-бала-немере-шөбере-немене, туажат, жекжат, жұрат, жұрағат, жүрежат, қаймана" деп тармақтаған және әр буынның өсіп-өнгенін біліп отырған. Өйткені, әр ұрпақ түбірін біліп, олардан тәлім-тәрбие ала отырып, бабалар дәстүріне сіңіседі, шаңырағында өркен жаяды. Ата-бабамыз кіші отау құруды, оның шаңырағын көтеруді елдің бірлігін ұстап қалумен, туып-өскен атамекенді жат қолында қалдырмаумен бірдей қарастырды, сол деңгейде бағалады. Ата-бабаларымыз осы құндылықтарды теңестіре білді, сөйтіп теңдік заңын шеберлікпен қолдана білді.

Сонымен, шежіре - ұрпақтардың өмірлік өткендері, өткелдері, өрістері, солардың айнасы мен айналасы іспетті. Ол үштікті - дәстүр-деңгей-демеуді түгендеу, толықтыру барысында ұрпақ арақатынасын нығайта және іріктей бермек. Талғам артқанда, адамның болашағына деген талабы да күшейе бермек. Бүгінде өмірлік тәртіп қандай, тәрбиелі жанкүйер қандай? Салт-дәстүр мен ана тілі әр ортада сауатты да, салауатты жандай тірілді ме?

Әйтсе де ескеретін жайлар баршылық. Шежірелік дәстүр әр түрлі атау-ұғымдармен берілді және олар Ұлы Даланың шалғайдағы диалектілік ерекшеліктерге орай бейімделу үдерісін бастан кешірді. Бұдан туындайтын ой: шежіре - тарихи толық дәйек емес, ол ата-баба жылнамасын біршама анықтап беретін тарихи дерек. Деректе рулық тарих пен ұлттық үлгілер туралы құнды мағлұматтармен қатар, олардың мазмұнын шатастыратын баламалар да кезігеді. Шежіредегі ру-тайпалық қатынастар туралы мағлұматтардағы олқы тұстарды тауып, ру-тайпалар тарихын тек шежіремен шектеуге болмайтынына да көзіміз жетеді. Қазақтың тілін, дінін, дәстүрін, мәдениетін осы ру-тайпалық қатынассыз дұрыс сипаттау, тура насихаттау күмәнді мәселеге айналмақ. Расында, этникалық мәлімет толық емес. Бірақ қазақ рулары мен тайпалары тарихын ғылыми зерттеуді рушылдықпен шатыстыруға болмайды. Рушылдық үлкен қателікке ұшырататын әлеуметтік дерт. Әйтсе де "рулар тарихын арнайы және тереңдетіп жазу әрбір қазақ азаматының ата-бабаның ерлік істерін, салт-дәстүрін, рухани-діни наным-сенімін құрметтеуіне жол ашады, оның ұлтын, елін, туып-өскен жерін жан жүрегімен сүйетін нағыз ұлтжанды болып қалыптасуына зор мүмкіндіктер береді"19. Көшпелі рулық-тайпалық қатынастар ауылдың мына туысқандық белгілерін нығайтты:

1. Генеалогиялық сегмантарлық құрылымдар. Ақсақалдар жеті атасын жатқа білуді жөн көрген;

2. Арғы текпен, аруақпен біріктірілген, шежірелерде баяндалған қауымдық сана. Ру мүшелерінің ортақ зираты, ұраны, таңбалары және иерархиялық туысқандық құрылымы (аға және іні рулар) бар.

Толық генеалогиялық арша - тарих, философия, лингвистика, медицина және басқа ғылыми зерттеулер бағыттарының негізі; өз халқының өзге халықтардан ерекшелігіне шолу жасауға бағыт. Табиғат жағдайларының қаталдығы, сыртқы дұшпандармен жүргізілген күрестер көшпеліге жауынгерлік рухпен қатал, әрі ұдайы қозғалысқа негізделген мінез дарытқан. Міне, осы себептерге байланысты материалдық, физикалық қуат көшпелі үшін тіршіліктегі ең маңызды құндылық ретінде мәнге ие болған. Шыншылдық, жомарттық, қамқорлық, ер жүректілік, адалдық, сүйіспеншілік пен достықты қастерлеу осы дәстүр төңірегінде қалыптасқан рухани құндылықтар болып табылады. Көшпелі қоғамдағы адамның ең жиіркенішті әдеті - жалған сөз, өтірік айту. Қауымдастықта өтірік пен жалғандыққа қатаң тыйым салынған.

Тегіміз туралы тарих талқысы - үлкен сын. Өткен оқиғалардан тағылым алмаған халықтың келешегі үмітсіз. Өйткені халықтың тарихи жады өшкенде, оның өзіне-өзі сыни көзбен қарауы мардымсыздыққа ұшырайды. Одан, біріншіден, халықтың рухани түлеуі әлсірейді, ұлттың рухани өмірі серпіле бермейді, екіншіден, елдің қоғамдық дамуындағы дәрменсіздікті тудырады. Мұндайда ойсоқтылықтан арылу, халықтың қасіретін жеткізетін көркемдік құралға деген рухани қажеттілік артады. Қажеттілік қазақ халқының тұрмыстық және рухани тарихын үйлестіру шеңбері мен құралына таралады. Содан тарихи-әлеуметтік кезеңдердің қалыптасуы туралы мәліметтерді жүйеге келтірудің маңызы артты. Керісінше, қазақтың атамекенін, тегін, ата кәсібін, ата мұрасын, халықтық салт-дәстүрін білу арқылы оның дүниетанымын дәлірек ұғындырды. Тоқтам түсініктер этникалық тұтастықты қалыптастыруға, мемлекетті нығайту тәжірибелерін жинақтауға ұйтқылық етті.

Сонымен қазақ феноменін белгілі дәуірден немесе қоғамдық кеңістіктің тұлғалануынан, адамның ел-жұрт пен атамекенде қауымдасуынан, яғни ұлыс пен халықтың әлеуметтік ортасынан ұлт пен мемлекеттің этносаяси мәдениетінен бөле-жара қарауға болмайды.

Қазақтың түбірі - тарихтың терең қойнауында, шығу тармағы кең әлеуметтік кеңістікте екені хақ. Қазақ халқының шығу тегі туралы әңгіме оның фольклорлық мұрасында (тарихи өлең-жырларда, шежірелік баяндарда, мақал-мәтелдерде және т.б.) әрқалай басталды. Солай десек те "тарихи шығармада құрғақ қиял өмір шындығынан, болмыстан тыс тұрып нәтижелі болмайтыны" күмән тудырмады. Шежіре - азаматтығымызды, адамның перзенттік рухын анықтайтын өлшем. Ол адамды туып өскен ортамен, өліммен бірге сараптайды.

Ғалымдар қандай мәліметтерге жүгінбесін, "қазақтың" атауы, шығу тегі туралы пікірталас мыңдаған тарихи кезеңді қамтиды. Бұрын-соңды қазақты, бірде "индивид — ұлыс — ел-жұрт — халық" тармағында, бірде ру-тайпа - елді мекен - иелік - ұлт - мемлекет" тармағында салалап, даралап қарастыру қалыптасты. Мұндай дәстүрлі көзқарастардың қалыптасуының себептері жоқ емес.

Отан тарихшылары, этнологтары, тіл мамандары, философтары бұл мәселе туралы ойларын бұрыннан ширатып келеді. "Қазақ" туралы тарихи-этнологиялық материалдар, әсіресе бізге анау айтарлық мәлім емес, көрші еліміз - Қытайдың деректері не дейді? Тілге тиек болатын жылнамалық, ғұмырнамалық еңбектер: I "Қытай тарихнамаларындағы қазаққа қатысты деректер" атты кітабы. Пекин. 1-2 кітап; 2. "Сыхай". Бір томдығы. Шаңқай сөздік баспасы, 1995; 3. "Сы-Иуан". Шаң-У кітап сарайы. 1989, Бейжиң. Бұл еңбектерде бұрынғы сақ, ғұн, қаңлы, үйсін, қыпшақ, алаң, түрік, керей, найман сияқты ұлыстардың тарихы, олардың қай » өңірді қашан мекендегені сөз болады және солардан қорыққаннан Ұлы Қорғанның салынғаны жасырылмайды. Енді кейбір мәліметтерге сілтеме жасап көрелік:

"Леузаң тәңірқүт тұсында (б.д.д. 174-161 жылдары) ғұндар нәтшені үш рет талқандайды. Нәтшелер амалсыз сақтарды ығыстырып, Іле алқабына ауады. Содан көп өтпей үйсіндерден жеңілген нәтшелер Іле өңірін тастап, Сырдариядан өтіп, Өксүс (Амудәрия) бойына кетеді..." "Үйсіндердің ішінде сақтардың да, нәтшелердің де нәсілі бар"20. "Қаңлы (арғы замандағы оқылуы:

Қаңғақ (Дұң Түңкы), Каңгу (Бернхард), Қаңғағ (Жоу Фагау), Қаңға (Уаң Ли), Каңга (Го Шилиаң), Кенгеріс немесе Қаңғар (Сиратори) - батыс өңірдегі ежелгі мемлекет. Жерінің шығыс шекарасы Үйсінмен, батыс бөлігі Аорыспен, оңтүстік өңірі ұл Нәтшемен, шығыс-оңтүстік шекарасы Дад-уанмен жапсарлас. Өркендеген кезінде қазіргі Балқаштан Арал теңізіне, оңтүстікте Әмударияның солтүстік алабына дейінгі жерлерді қамтыды" (2. 968 бет). "Үйсін, арғы замандағы дыбысталуы: Асуын (Дүң Түңхы), Өсүн (Берн- хард), Ағсүн (Жоу Фагау), Асуын (Го Шилиаң); Тұрпан мәтіндерінде: Ұйсұн, Асиен деп жазылған; кейінгі кездегі оқылуы; Ұсұн - ежелгі ұлыс әм этнос. Қазіргі зерттеу нәтижелеріне қарағанда, үйсіннің түп-тұқияны сонау Шаң, Жоу хандықтары заманындағы Гүнрей, Ғұннұм (Гұннұң) тайпалары - деп есептелуде. Зерттеушілердің көбі үйсін тілін Алтай тілдерінің түркі ұясына жатқызады"21.

Енді мына бір дерекке назар аударып көрелік. Құрбанғали Халиди "Тауарих қамса" кітабында (Қазан, Өрнек, 1910) "қазақ" атауы туралы ойын былайша түйіндейді:

1. "Қазақ" сөзі "қашақтан" түрленіп шыққан. Ноғай тілінде "қазақ" деген сөз "бойдақ, салт" деген ұғымда қолданылады.

2. "Қазақ" сөзі хайсақтан өзгерген. Мұңғүл тілінде шекара қорғаушы мағынасында. Бұл ел отырықшы елдің төңірегінде айналып жүргендіктен хайсақ атанып, одан қазаққа өзгерген делінеді".

3. "Қазақ" "хазлах" деген сөзден өзгерген... Түркилер қорғанның сыртына тасталғандықтан "түрік" атаныпты. Осы сыртта қалғандар бірталай тайпа болып, соның біреу "хазлах" екен.

4. "Қазақ" "қазаға" немесе "хазаха" деген сөзден өзгерген, бүл екі тайпа араб болады.

5. "Қазақ" "қыз" деген сөзбен "ақ" деген сөздің қосындысы" дейтіндер де бар".

6. "Енді біреулер "қазақ" деген есім "Қази-ақ" деген сөзден өзгерген дейді. Бұлай деушілер: "бүл елдің тегі татар-мүңғыл хандары Шыңғыс ханның ұрпағы".

Асылы, қазақ тегі туралы сөз қозғалса, оны "тарихтағы сақ, үйсін, қаңлы, алан, ғұн, түрік, түркеш, қарлұқ, қыпшақ, керей, үйсін, қаңлы, тамалардың және т.б. тайпалар одағы" деген болжам басым. Қазақстанның оңтүстігінде б.д.д. IV-III ғғ. сақ тайпаларының одағы ыдырап, оның орнына үш ірі тайпалық - үйсіндер, қаңлылар, аландар мемлекеттерінің құрылғаны белгілі. Ал б.д.д. ІІІ ғасырдан кейін ғұндарды басқа көршілері (?) осы өңірден ығыстырады. Ғұндардың бір бөлігі сол жердегі жаңа тайпаларға қосылып, сіңіп кетеді. IV ғ. дейінгі кезде осы тайпалардың бір-бірімен байланысы күшейіп, ақырында VI ғ. түркі деген ортақ атпен аталады. Бұл Түрік қағанатының дүниеге келу дәуірі еді22. Бұдан қазақтың бейнесі мен болмысы түрлі тарихи кезеңнен өтіп, алуан әлеуметтік және мәдени ортада қалыптасты деген ой туады. Десек те "қазақ" атауын тарихи және әлеуметтік-мәдени тұрғыдан қарастырсақ, ол жинақталынған ұғым.

Қазақтың шығу тегі туралы VIII ғасырдан бергі түрлі көзқарастарға шолуды Е. Омаровтың "Краткая история казахской цивилизации" кітабынан (А., 2005) табуға болады. Онда: скифтер, сақтар, ғұндар қазақ халқының негізін және қазақ өркениетінің базисін құрайды; б. д. д, XVIII ғасырда өмір сүрген касситтер, касогтар, і. і алар скифтердің, кассақтардың, массагеттердің ата тегі болып есептеледі; Б.д.д. VI ғасырындағы Бехистүи таңбасында кассактарды қазақтардың ескі атауы деген алғашқы мәлімет кезігеді; кассактар б.д.д. III ғ. иран-тибет картасында көрсетілген; каса, аса, алан и ру-тайпалары б.д.д. II ғ. әйгілі болған; кассак мемлекеті Әмудария мен Сырдария өзендері алқабына, тіпті қазіргі Қазақстанның оңтүстік аймағына таралған; "қазақтар" халқы VII ғ. құрылған және басқа мемлекеттердің қарауында болған; хазар қағанатын қазақ мемлекетінің алғашқы негізі деп қарау орынды; VI-VII ғасырларда хазарлар өздерін қазақпыз деп атай бастайды; қазақтардың негізгі тірегін қыпшақтар құрайды. Өйткені "қыпшақ" бір кезде рудың емес, мемлекеттің (хандықтың) аты болған. Оған өзбек, түрікмен, қарақалпақ, қырғыз, башқұрт, авар (Дағыстанда), алан (қазіргі осетиндер) елдерінің өздерін "қыпшақпыз" деуі тегін емес23.

Әңгіме о бастағы протүріктік тупотан және тұңғыш түріктік өркениет үлгісі жайында болуда. Бұл туралы белгілі ғалым I.Мырзахметұлының мына тың уәждеріне құлақ түрелік: VIII ғасырда "түрік халықтары тарихтың алғашқы алапат иірімінің тарту күшінен босанып қана қоймай, өзінің бүкіл рухани болмысындағы халықтық жадының болмысын толық сақтап шығуымен ерекшеленді. Түрік халықтарының тілін де, ұстанған дінін де, жазу таңбасы мен елді мекен жер атауын да ұлы ханидық, яғни қытайлық мәдениеттің еш белгісі эсер етпей бастапқы табиғи қалпында сақталып, өзгеріске түспей өз қалпында жетті". Тіпті қазақ әдебиетінің бастауы б.д.д. VI ғ. басталатыны, ал түрік халықтарының музыкалық өнері VIII ғ. қытайлықтарға эсер еткені анықталуда. Осыдан қазақтың этникалық түбірі мен оның тарихтағы әлеуметтік-саяси өмір сүру кезеңдерінің арақатынасы, астары әлі де айқын ашыла қойған жоқ деген күмәнді пікір бекер айтылмағандай.

Сонымен ғалымдарымыз: 1. "Қазақ" тарихтың терең түп тұқиянынан тамырланғанын, 2. түрік тармақтарына жататынын, 3. "қыпшақтың" бас бұтағы екендігін басымырақ ескертеді. Болжамдар ұқсас, тың түсініктемелер де тыйылған жоқ. Қазақтың тарихын б.д.д. өмір сүрген "Алаш" хандығындағы халықтардың ұрпақтарына балаушылық көзқарастар да баршылық. Әйтсе де, "Алаш" ұғымына деген түсініктеме біртекті емес. Қазақ "Алаш" дегенде: 1. Ежелгі қазақ тайпаларының ең алғаш қауым болып біріккен одағы "қазақ" деуіндей бұрынғы елдің жалпы аты; 2. Қазақ руларының ерте замандағы ұраны; 3. Көне "жау", дұшпан, жат, бөтен"; 4. Ел, халық, жұрт мәнісінде айтылады.

Алаш атауы қазақ ұлты арасында қалай сақталып қалды? "Оның жауабы қазақ халқы -ежелгі түрік қағанаттарының бірден-бір мұрагері. Бұны үш жақтан айғақтауға болады. Әуелі қазақ жері негізінен түрік халықтарымен ғана шекараласқан, яғни барлық түрік халықтарының бір шеті қазақ елімен астасып жатады. Бұл қазақтарды жат мәдениеттің әсіре ықпалынан қорғаған. Тарих сарынында қазақтық хандық жүйе, қандастық этникалық бірлік бірде күшейді, бірде быт-шыты шығып бүлінді. Алаш атауының данышпандығы мен даралығы неде? Олар адамды үш өлшемде - оның өткенін, бүгінін, болашағын, оның табиғи, елдік, рухани өмірін, оның перзенттік, кісілік, әулетжандық үлгілерін талдауымен, таңдауымен, татуластырумен тәнті.

Бұрын қандай ойлар айтылмасын, ендігі үш қағида мойындалынады:

− Орта Азияда көшпелі өмір сүрген ру-тайпалардың мекендеген жерлерінің басым көпшілігі қазақ халқының еншісіне тиген;

− бұрынғы көшпелілердің салт-санасы, әдет-ғұрпы, мінез-құлқы сияқты өзгешеліктерінің көбі қазақта молырақ;

− қазақ генеологиясында басқа ұлыстардың қаны аралас, кейбір мамандар қазақ қанының үштен бірі "бөтен" элементтен тұрады дейді. Бұл күрделі этносаяси ахуал. Этносаяси ахуалды ру-қатынас арқылы анықтау қалыптасуда, ал тайпааралық қатынас арнайы талданбай немесе мардымсыз талданып келе жатқаны мәлім. Арнайы әдебиеттерді арнайы талдай отырып, А. Сейдімбектің жасаған мына тоқтамының жаны бар: "Қазақ-өзбектің, қазақ-ноғайдың, қазақ-түрікменнің, қазақ-қарақалпақтың, қазақ-башқұрттың, қазақ-моғолдың этнодаралануының барысында Қазақ хандығының аясына топтасқан ру-тайпалардың генеологиялық құрамы мейлінше алашыбар болатын. Мұндай жағдайда, әрідегі исі түркілік ру-тайпа құрылымын былай қойғанда беріледі Алтын Орда кезіндегі ру-тайпалық құрылымды сол қалпында. Қазақ хандығын жасақтауға негіз етудің еш қисыны жоқ еді. Себебі бұл кезде іргесі сетінемеген бірде-бір тайпаны, шаңырағы шайқалмаған бірде-бір руды, бауыры бүтін бірде-бір атаны кездестіру мүмкін болмайтын"24. Тайпааралық қатынастар ру-тайпалардың этногенеологиялық жадын жаңғыртуға, түбі бір туысқандық сезімдерді оятуға ұйтқы болды, ел-жұрттың ру-тайпалық жүйесін реттей түсті. Содан табиғаттың байтақ кеңістігінде мәдениет тәжірибесі әрқалай іріктелінді.

Көшпелілік пен орнықтылықты үйлестірген мәдениет тәжірибесі жоғарыда тізілген факторлармен қатар, қозғалысқа қатысты құрал-саймандардан және орнықтылыққа қажетті шарттардан құралды. Сол факторлар мен шарттардың әлеуметтік рөлі, рухани маңызы әр сақтан талданды, сараланды, жинақталынды.

Сонымен қазақ феноменін зерттеуге қандай ізденістер қажет? Алдымен, генеологиялық-шежірелік, тарихи-археологиялық, тілдік-фольклорлық, географиялық-этникалық, саяси-әлеуметтік ізденістер мен көзқарастарды ортақ жүйеге келтірудің қажеті артуда. Ізденістерді нақты тәсілдік-тәжірибелік қадымдармен толықтырудың маңызы анағұрлым артуда. Олардың қатарында:

− қазақтың тұлғалық, қауымдастық және ұлттық қауіпсіздігі мен бақ-дәулетін орнықтырудың нақты әдіс-тәсілдеріне, олардың қолданысына тың рухани мән-мағына енгізу;

− жаңа шындық пен идеологияның талаптарын ортақ іс-әрекеттің сұранысымен үйлестіру;

− ұлыстар мен ұлттардың барлық өкілдерін отбасы мен ұлттық-мемлекеттік деңгейдегі келісімге келуге ыңғайластыру.

Екінші топ мәселе, қазақ мәдениетін дала кеңістігіндегі көшпелілер өркениетінің нәтижесі дейтін ой-пікірлерге байланысты. Әзірге мамандардың көзқарасын шектеп, олардың кәсіби тіліне тиек болған екі ерекшелікті атап өтелік:

− қазақ десе дала, дала десе көшпелілер деген ұғымдар бірінен-бірі туындайды дейтін ұстаным;

− саяси және әлеуметтік-этникалық факторлардың арақатынасын мемлекеттік басқару аясында талқылаумен шектелінеді.

Бұрын-соңды державалық, империялық режимде саяси фактордың рөлі әлеуметтік-этникалық жағдайдан жоғары қойылды, тіпті ол шешуші қызмет атқарады деген бір жақты мойындаушылық қалыптасты. Оған негіз бар еді. Мемлекет ішкі және сыртқы саясатқа, ал саясат мемлекеттік режимге, билік тәртібіне ғана қызмет етті. Мемлекеттік мүдде барлық құндылықтардан, тіпті адам құқығынан, әлеуметтік тендік пен әлеуметтік әріптестіктен жоғары қойылды. Бұл таптық күрестің, экспансиялық саясаттың бір жақты көрінісі, соның айғағы еді.

Мұндай саяси ұстанымда, саяси үстемдікте руханияттың алғышарттары: "дін-адам-қоғам-мемлекет" немесе әлеуметтіктің алғышарттары "дала-қала-халық-өркениет" жүйесі, оның түп тамыры - адам мәселесі, әлеуметтік бағдар қосалқы жағдайда қала берді, қалып қоя бермек. Мемлекет тек үстемдіктің құралы болып қабылданды, оның осы қызметі державалық ұстанымның арқауын ширатты. Империялық қысымда болған қазақ халқы бір жақтылықтың көп қысымдарын қанша мәрте басынан кешпеді дейсің. Сол қысым өткен тарихымыз бен тағдырымызды талдаудағы сана-сезімге қиғаштық енгізді. Сол тұйықтықтан арыла алмаудамыз.

Қысымдағы өткеніміз бен өткеліміз, соның ішінде қырық ру-тайпаның ішкі байланысы мен сыртқы көршілерімен қырғи-қабақ қатынасы қандай нәтижеге алып келді деген мәселелер назар тасасында қалып қойды. Біздің дәуірде ру-тайпалардың өмір сүруі біртекті болмаса, оның ерекшелігін немен айқындаймыз? Ғасырлар бойындағы өркениет өрісі тек далада, көшпелі жағдайда ғана өрбіді ме? Дала мен қала, көшпелі мен орнықтылық арақатынасы туралы жұмған ауыз неге баяу, сыңаржақ күйінде ашыла береді? Бір жақты көзқарас пен түсінік Ресей империясы кезінен бері қалыптасқанын білсек те, одан ұққанымыз не?

Жауап тұлғалық даму мен қоғамдық дамудың барысында табылды. Қазақ тарихындағы тұлғалық ізденіс-әрекеттер өмір ортасынан адам әлуетін, оның әлеуметтік кеңістігін, әлеуметтік байланысын іздеді, өз өрнегімен осы тіршілік аясын ажарлады. Тұлғалар адам болмысынан жойқын күш-қуатты, мақсаттың ауқымды мәселелерін шешу жөнін, жеке адам мүмкіншіліктерінің жиынтығын іздестірді, іріктеді. Оған адамның өмір сүретін табиғи және әлеуметтенген ортасы, индивид пен ел-жұрттың қоғамдағы орны туралы түсінігі ұйтқы болды. Қазақ туған жердегі бейімделген әлеуметтік кеңістікте өзінің үрім-бұтағының басын көбейтті. Туған жердегі бейімдеу - көбіне әлеуметтік байланысқа қатысты. Ғылыми әдебиетте, әлеуметтік байланысты - қауымдастыққа тән ортақ ережелерді орындау және қолдау; қауымдастық мүшелерінің ортақ мүддеге байланысты бір-біріне тәуелді болу; жеке адамның өзін қауымдастықпен бірігу деп жатады. Адам әлеуеті және әлеуметтік байланыс толық айқындалынбай, айқын түсінбей жатқанда еліктеушілік, ауытқушылық жиі қайталанады, қайталанатыны да хақ.

Ондайда қазақтың тағдыры мен тарихы туралы бұрын білмеген, толық ескермеген түрлі материалдардың ауқымы көбеюде. Тарихилыққа қисындылық жетіспейді. Оларды философиялық-әдістемелік тұрғыдан талқылап, өңдеп үлгерген жоқпыз. Үлгермегендік пен үйлеспегендік тарихты, халық мәдениетін бұрмалаулық асып кетпейді. Осындай бағдарламалық тұйықта қазақ философиясының идеялық негізі, әдістемелік бағыты кенжелеп, жүйесіз қалуда. Оған себеп, қазақ философиясының объектісі тарихи және мәдени-философиялық тұрғыдан айқын, анық еместігінде. Оны зерттеудің әдістемелік деңгейі қордаланған материалды толыққанды қамти бермейді, деңгей жаңа талапқа сәйкес өріс таппай жатыр. Қазақ философиясы қалыптасуының алғышарттары және үлгілері бар. Олар қаншалықты үйреншікті, үйлесімді, мамандардың сұранысына сәйкес келеді? Сондай дәстүрлі көзқарастарға не жетіспейді деген сауалдар ойды қайта-қайта себелеп тұрады. Тамшылаған түсініктер тұтастыққа тұрақтанбай жатқаны көбірек алаңдатады.

Тарихымыздың тірегі мен тігісін таппай, еліміздің тәуелсіздігін тұрақтандырмақ қызметте қазақтың болмысын, бейнесін, белсенділігін, беделін тарихи-мәдени тұрғыдан кеңірек, жүйелеп зерттейтін қажеттілік артуда. Кең мағынада қазақ дүниесі мен өркениетін екі өлшемсіз, қос ағымсыз түсіну қиын. Қазақтықтың бір өлшемі - жеке индивидтің белгілі бір мекен-жайдың тарихи-мәдени кеңістігі мен уақытындағы қазақтануы, тағы бір өлшемі ондағы қауымдастықтың - ру-тайпаның, ел-жұрттың, халықтың өз ұлтын танытуы. Қазақты тану мен оны ұлт ретінде таныту бірдей үдеріс пе, ол туралы халықтық философия неге меңзейді?

Қазақтың болмысы белгілі бір атамекенде, өз отанында материалдық, әлеуметтік, рухани құндылық ретінде қалыптасты.

Қазақ болмысының өрісі - оның қан мен тер төккен, төрт түлігін төлдеткен, азық-түлігін сепкен-еккен, ұрпағы өсіп-өнген тіршілік ортасы мен туыстық ордасы, осы. Әлеуметтік құрылым шеңберінде өpic тапты. Қазақ болмысының өлшемі - тіл, діл, діннің әлеуметтік қызметі мен ықпалында, оның өрісі - тұлғалық, ұрпақтық және халықтық іс-әрекеттердің серпілісінде. Осы қос ағым мен бағдарда қазақ болмысының тарихи, әлеуметтік және мәдени негіздері ширады.

Қазақтың бейнесі сезімдік-эмоциялық, көркемдік-мифологиялық, әлеуметтік-психологиялық, этикалық-философиялық тұрғыдан жасалынды. Этникалық бейне -көркемдік-сезімталдық танымның көрінісі және тұлғалықтың өрнегі. Бейненің мұндай қосалқы ерекшеліктері алуан. Бейне - болмыстан туындайды, бейненің ерекшелігі -болмыс субъектісінің талпынысына қатысты. Қазақтың бейнесі адамның өз атамекені мен ел-жұртындағы қимыл-әрекетінен туындады, сондағы қайраткер ойшылдар арқылы жаңғырды.

Қазақтың беделі ата-баба дәстүрімен, ата мұра құндылығы мен ата кәсіпке байланысты. Қазақ беделінің құндылығы - елдік пен ерліктің дәнекерінде, адамгершіліктің жоғары қасиетінде, рух пен намысында, салт-дәстүрінде. Елге қосылған қазақтың еңсесі көтерілді. Барлық қасиеттерді ата-баба дәстүрімен түйіндестіре алды. Оның әлеуметтік түйіні - қазақ ұрпағы мен қазақ қауымдастығының сауаттылығында, салауаттылығында, сабақтастығында. Ендігі оның тарихи-әлеуметтік арқауы екі бірдей өлшемде - тұлғалық өреде және елдік ауқымда бірдей бағасын ала алмай келе жатыр.

Қазақтың белсенділігі - шаруашылықтағы тәсілге, кісілік қасиеттерге, рухани байлыққа орай әрқалай қарқындады, әр бағытта ағым тапты. Қазақтың төлтума белсенділігі - оның өнер субъектісі ретіндегі өнегесінен, рухани бірлестігінен, рухани туыстығынан, бір сөзбен айтқанда, мәдени саулығынан күш-қуат алды, тірек тапты. Төлтуманың өрісі мен өнімі артқан сайын, қазақтың борыштық белсенділігі өсті, перзенттік өсудің кепілдігі артты. Осыдан рухани байлықты қолдана білу - халық белсенділігін қарқындалатын арна, ал қазақтың тұлғалығы мен тұтастығы - оның белсенділігіне кепілдік демекпіз.

Бүл төрт бағыт қазақ фольклоры мен өнерінде әрқалай және жеке-дара суреттелінді. Төрт бетбұрысты тұтас алмай-ақ, оның жеке бағыты туралы тұтас көзқарас пен түсінік әлі қалыптаса қойған жоқ. Этномәдениеттің осы торт көрінісі мен кезеңі қазақ халқы философиясының өлшеміне айналмағаны даусыз. Осы бетбұрыстардың мәдени құндылығын толығырақ қарастырмай және жүйелі ашып бермей, қазақтың дүниетанымдық-философиялық ізденісі мен тәлім-тәрбиелік істерінің іргесін қалау кенже қалмақ. Себебі қазақ болмысы атамекеніндегі ата кәсіп пен ата мұраға сүйеніп, өмір сүруді ғасырлар бойы бас бағыт және нұсқа ретінде қабылдаған. Мұндай нұсқаны бетке ұстағандар өз өлкесінде өмір сүргісі келген, оны сүйе білген, сақтай білген. Сақтағанды құдай сақтады, ағынан жарылғанды халықтың өзі ақтады деген қағида алдымен қазақ ауыз әдебиетінде туындағандай.

Қазақ - рухы биік халық. Оны неден аңғарамыз? Қазақтың қуатынанан, беделінен, берекесінен. Қазақтың қуаты, оның адами қасиетінде, моральдық фактордың ықпалдылығында демекпіз. Қазақтың қуаты - тұрақтылық, тұтастық идеясында, тұлғалық әрекетте. "Іргесі берік елді - жау алмас, Аузы бір елді - дау алмас" деп тереңінен көпті тоқыған халқымыз. "Алыс жолға шығар болсаң алдымен жолдасыңды сайла, жаудың алдын алар болсаң - алдымен қолбасыңды сайла" деген халықтың көрегендігін аңғарамыз.

Қазақтың беделі, оның батырлары мен би-шешендерінің белсенділігінде. Қазақ туған жерінде ұрпақты топтастыру әдетімен, туыстық сезімді биік ұстауымен әлеуметтік ықыласқа бөленді. Қазақ қауымдастығы ел арасындағы араздықты, қайшылықты алдымен қара күшпен, дөрекі қысыммен емес, бітіммен шешуге назар аударған, амалын салып баққан. Іштегі жанжалды ашық сұхбаттасу, келісім жүргізу сарынында тоқтамға, шешімге келмек әрекеттің өмірлік маңызы зор болды. Өйткені адамгершілік туралы түсінікпен құндылықтарды тұтас қарастырды, қабылдады.

Қазақтың берекесі, оның ел-жұрттық дәстүрі мен туыстық қатынасты демеулігінде. Сөзде, уәжде түру - қазақ ұрпағына тән сенім күші. Қазақтың атамекені мен өз өрісінде көршілеріне күш көрсетуге бара бермеуі тарихи естелік қана емес. Өзбек ағайындарында "қазақтан досың болса, жолыңнан адаспайсың" деген қанатты сөз бар. Бұрыннан айтылып келе жатқан және тегін айтылмайтын көсем сөз. Қазақ көркемсөзден кенже емес. Бірақ ол қандай межеге және неліктен арналған? Шешімі дайын емес мәселе.

Қазақтың болмысы, бейнесі, беделі, белсенділігі - оның халықтық даналығын құрастырды. Даналық осы өмірлік бастауға і алай қызмет етті? Қазақтың болмысына лайық бейнесін, қазақтың белсенділігіне лайық беделін аша алмасақ, онда қазақтың қалайша әлеуметтік жетекші күш болғанын өзіміз ұға бермейміз, өзгеге түсіндіре алмаймыз. Қазақ әлеуметтік күш ретінде қалыптасқан сайын өзінің халықтық даналығының алғы және басты шарттарын қалыптастырды. Халық шығармашылығының шарттары дегенде алдымен оның ауыз әдебиетін, ойын-сауығын, қол өнерін, халықтың шипагерлігін, жұлдызнамасын ескереміз. Қазақ болмысының бүл түрлері халық философиясын біртіндеп қалыптастырды және жетілдірді.

Бұл тоқтамнан туындайтын түйін - қазақтың болмысынан туындайтын дүниетанымды ауқымды қарастырмай, тереңірек ұқпай, қазақ философиясы туралы тиянақты да тың ой-пікірлер мен тоқтам-түйіндерді күту екіталай, тіпті күмәнді. Қазақ дүниетанымының ауқымы дегенде оның эволюциясы мен тарихи кезеңдерін еске аламыз. Дүниетаным -эволюциялы үдеріс. Оны көркем бейнелеуді кейіптеу, әсемдікті бейнелеу, батыл ерікті байыппен салмақтау, өмір мен өлім, ізгілік пен зұлымдық туралы толғанысты иірімдеу, қолбасшының қауқарын қолпаштау сияқты сатылы әрекеттер құрайды. Оның ұстанымы -бейнені адами қабілетпен байыту, озық ойды пайдаға асыру. Бұл бағыттағы ізденістер әлі тар тақырып шеңберінен шықпауда, содан келте қайырымдар басқа мамандарды, сырт оқырманды қанағаттандыра бермейді. Бағдарлық кемшіннен арылмай, келістік орнықпайды. Оны соңғы кездегі ізденістердің барысынан, деңгейінен аңғарамыз.

Қазақты біреулер халықтың тұлғалануынан, ал баз бірі - тұлғаның ұлттық сипат пен көрініске бөленуінен дейді. Пікірталаста қазақ феноменінің ішкі қалыптасу заңдылықтары мен сыртқы жағдайға тәуелділігі бірдей көрініс те, өріс те алған жоқ. Аласапыранда халықтық философия идеяның, ұрпақтық сана-сезімнің ұйтқысы боларлық дәрежеге жете бермеді. Тарихтағы және танымдағы аласапыранда философия халықтық сана-сезімнің дәнекерлігіне жарай бермеді. Бытыраңқы философиялық танымда қос бағытты қатар алып кететін, олардың өзара байланысын талдайтын, ашып беретін көзқарастар да кемшін. Содан алып қашты пікірлер қоздап жатты. Қазақты не үшін, кім үшін, қандай мақсатпен тану абзал деген сауал жауапсыз қалды.

Иә, қазақтың да қазағы бар. Десек те, қазақтық дегенде алдымен оның атамекендегі болмыстық тәсілді таңдау екенін, қазақ этносының төлтума болмысын сақтау және қорғау екенін, содан болашағы үшін бас қосып, ертеңнің қамымен есею екенін қай дәуірде, қандай себептерге орай ұға аламыз. Ендігі халқымыздың тарихына, мәдениетіне, салт-дәстүріне деген ықылас пен сүйіспеншілік қабаттаса артуда. Сүйіспеншілік пен сенім ауқымы дүниетанымдық бағдарды, философиялық танымды қалыптастырды. Мұны отан ғалымдары қазақ философиясы құрамына енгізуде. Оған қандай негіз бен дәйек бар?

Осы құндылықтарды ардақтайтын елдің бел азаматтарының қатары өсуде. Олай деп ұлттық мүддені көздейтін, оны басына көтеретін қажырлы да, таза қанды қазақтарды айтамыз. Халықтық мұрат пен мұраға оралған, елі мен жеріне оралған қазақтар да аяғына тұрып келеді. Бағдары дұрыс болса да, оған жол да, әдіс таба алмай жүрген қазақтар да баршылық. Қазақ болғысы келген үміттілер алыс-жақыннан белең алуда, қатарын түзеуде. Қазақ халқы өткеннің өтпелі де, төкпелі заманында кейбір құндылықтарының түп тамыры мен қызметінен көз жазып қалды. Бірақ ұлттық болмыстың төлтумалары өз халқының өресі туралы парасат-пайымын жоғалта қоймады. Тарихтың үйреткені не?

Қазақ болу қазақтың ғана қолынан келеді, онда да ұлттық болмыстың негізін сақтаған жайда ғана ынталылық артады. Қазақ халықтық рухты тұрмыстық тұйықтан жоғары ұстағанда ғана өзіндік этномәдениетті сабақтай алды. Олай болса халқымыздың этномәдени үлгісі мен арнасын дұрыс ұғып, дұрыс қабылдап, шешімін тауып қолдана білген Қазақстанның тұрғындары қазаққа жақындайды, қазақтықты жатсынбайды, қазақтықтың қадірлі қабілет-қасиеттерін қолдайды, оның адамзаттық құндылықтарына сүйене отырып, оларды оз төлтумасынан бөле-жара да, оған қарсы да қоймайды. Өйткені қазақтың ұлттық болмысы мен ұлттық рухының мақсат-бағдары ендігі үйлесуде. Ата заңымызда мемлекеттік биліктің бірден-бір бастауы халық болып табылады" деп жазылған. Шүкір, осы шындықты түсінетін және өмірлік құндылық ретінде құптайтындар басым.

Дүниетанымның материалдық, саяси-әлеуметтік, экономикалық, рухани негіздерін айқындау да, қоғамдық қатынастың экономикалық, әлеуметтік, саяси, рухани-мәдени факторларын саралау да күрделі мәселеге жатады. Тек осындай тарихи-мәдени кезеңінің өзіндік талабы мен үлгісін айқындамай, олармен і септеспей, қазақ әлемі мен табиғатын танып-білуді тұтас жүйеге келтіру екіұштылыққа ұшыратады.

Халықтың осы бағыттағы білімі мен тәжірибесін жинақтау, сол халықтың күш-қуатын қалыптастыруға, қолдауға пара-пар. Халықтық білім бітімге жаралған, халықтық тәжірибе тыныштық пен татулыққа қызмет еткен, бітім мен татулыққа үйреткен.

Халыққа тән осындай естілік пен ерлікке, жандәрмен мен тұлғалықты тәрбиелеуге кешенді көзқарас пен қамқорлық жетіспеуде. Онсыз, жан-жақты талқылаусыз, ішінара ішкі ізденістер үнемі жеткіліксіз болып қалады. Осы төрт бірдей құбыланы, қазынаны танымның ортақ мәселесі ретінде талқыламай, мәдениетіміздің мұндай оралымын тең белдеу ретінде қабылдамай, өзіміздің кім екенімізді, қайдан шығып, қайда баратынымызды айқындап, ажырата алмаймыз. Онсыз ортақ идеялық бағдарды ұстауға діт жетіспейді. Қазақ болмысын дұрыс ұқпай, қазақ белсенділігін дер кезінде қолдамай, Қазақстандық өркениеттің басты қозғаушы күші қалыптаспас. Онсыз көптеген тың бастаулар аяқсыз немесе елеусіз қала бермек.

Қазақ халқының философиясы - осы әлеуметтік қауымдастықтың ой-санасы, тарихи сезімі, танымдық талғамы мен толғауының арқауы. Арқау "өмірдің қыры мен сырын", дәстүр жалғасын құрайды. Мұндай биік рух қазақтың танымдық талғам-толғауының желісі мен жебесінен, оның әлді жан мен тән азығынан, халықтық шығармашыл өнегесінен қолдау тапты. Оның үстіне, халықтық философияны белгілі бір топтың, қауымдастықтың атынан "біздің" пайымдауымызша деп оқымай, бір тұлғаның болмысына топталып, "мен" - нің сұранысымен үйлестіріліп тоқылды. Халық философиясы - нақты көзқарастың құралы ғана емес, ойлану мен толғаныстың тұтас та, тұрақты арқауы. Ауыз әдебиеті шығармашылығындағы халық сөзі мен ойының, оның рухани өмірінің өміршеңдігінің ауқымы мен кеңдігін төмендегі мәтіннен пайымдаймыз.

II. Өмір қыры мен сыры

Аққа жаққан шырақты

Ақылсыз үрлеп өшіре алмайды.

Айтар сөзін білмесе,

Адамдықтан не пайда.

Артқан жүгін тартпаса,

Атандықтан не пайда.

Ұрлық қылып ас берсе,

Адалдықтан не пайда.

Алдымен анда,

Кейіннен таңда.

Алдыңа бір қарасаң,

Артыңа он қара.

Артық күлкі арыңды төгеді,

Жәркелештену барыңды төгеді.

Біреуге ор қазба,

Өзің түсерсің.

Біреуге от жақпа,

Өзің күйерсің.

Дүниенің ақ-қаралығын

Моншаға барғанда білерсің.

Жаңбыр күні ат таңдама,

Айт күні қыз таңдама.

Жерге түскен гүл болар,

Отқа түскен күл болар.

Бақ шыбын сияқты:

Бірде гүлге қонса,

Бірде көңге қонады.

Қасқыр мен ұры мінездес –

Екеуі де түнді аңдиды.

Бұлбұл мен гүл мінездес –

Екеуі де күнді аңдиды.

Соқыр көргенінен жазбас.

Жатты үйіңе жуытпа,

Жылы орныңды суытпа.

Жеңіл барып, ауыр қайт.

Жуас түйе жүндеуге жақсы,

Бұралқы сөз күлуге жақсы.

Қайрат - қыран,

Қайғы - жылан.

Наурыздың белгісі

Көк қарға он бесінде келер,

Жиырма екісінде

Күн мен түн теңелер.

Бүл кезде жыл есебі берілер.

Хамал мен сәуір

Отыз бір күннен келер,

Сәуір кіргенде бәбісек шақырар.

Жыл жақсы болса,

Он шақты күн бұрын шақырар.

Айдың алты жаңасында

Көрстанның аузы ашылар.

Он бесінде Хызыр, Ілияс

Қамшы сілтер күні болар.

Біреулер сәуірдің жиырмасында,

Біреулер сәуірдің он тоғызында

Үркер туар деп айтар.

Жәузада отыз бір күн болар,

Жәузада аты жоқ күс шақырар.

Ағаштардың жапырағы бүршік ашар,

Бұлан сонда бұзаулар.

Саратан, Әсет, Сүмбіле,

Отыз бір күннен келер.

Мұның бәрі алты мезгіл,

Саратан келсе,

Сарғалдақ құлпырар.

Он жаңасында үркер туар.

Ол кісіге көрінбес.

Айдың он жаңасында

Жаз Шілде түсер,

Күн қысқарып, түн ұзарар.

Жиырма сегізінде таразы туар.

Одан соң Әсет туар.

Әсетте отыз бір күн болар.

Әсетте жаз қаңтары кірер,

Қаңтар жаз ортасы болар.

Түн ұзарар,

Әсеттің жиырмасында

Жарық жұлдыз туар,

Ыстық күн жер астына түсер.

Одан соң Сүмбіле туар,

Сүмбіле отыз бір күн болар.

Оның бесінде күз тоқсан басы болар,

Қырғи келер, құс айырылар.

Құба жыл болар.

Үйрек ұшып, анасынан айырылар,

Жазтоқсаны осымен болар.

Оның он жетісінде

Қыркүйек кірер,

Мизанның кірген күні болар.

Мизан менен Ғақырап,

Отыз күннен келер.

Күн менен түн сонда теңелер.

Он бесінде Қазан кірер,

Мизан өтіп күн қысқарып,

Түн ұзара бастар.

Бұлан мұнда күйлесер.

Қауыс пенен Жәдия

Жиырма тоғыз күннен болар.

Қауыстың он бесінде тоқсан түспек,

Мұнан соң Жәди енбек.

Ол жиырма тоғыз күн болар.

Жәдидің онында Шілде кірер.

Күн қатты ысымақ болар.

Дәлу менен Құт,

Отыз күннен болар.

Дөлу кірген күні,

Өліараның жиырмасына

Шілде шығар.

Қаңтар демегіміз –

Шілденің ортасы болар.

Он бесінде аю айналар.

Шілде шыққан күні -

Ақман-бақман кірер,

Сұқсыр келер.

Дәлудің соңғы он күнін

"Дәмін" дерлер.

Одан соң Құт енер,

Ол отыз күн болар.

Құт кіргенде дәрия ішінде

Балықтар өрлі-төмен қозғалар.

Он бесінде қыс тоқсаны шығар.

Баһар тоқсанның басы болар.

Құттың он жетісінде

Әзіздер күні кірер.

Жеті кеш, жеті күнде

Ел-жұртқа ырыс-береке келер, -

Деген екен ескілер.

Мысалы, жыл басын арабтар

Мұхаррам айынан бастап есептер,

Ғажамдар Хамалдан бастап есептер.

Соңғы алты маусым,

Ілгері маусымдардан

Тоғыз күн кем.

Хамал, Сәуір, Жауза, -

Үш ай - көктем маусымы болар.

Саратан, Әсет, Сүмбіле, -

Бүл үшеуі бостан маусымы болар.

Мизан, Ғақырап,

Қауыс жаңбырлы болар.

Соңғы үшеуі - Жәди, Дәлу, Құт, -

Зымыстан маусымы болар.

Жаңа жылдың басы

Хамалдан есеп болар,

Ай есебімен үш жүз елу төрт күн болар.

Маусым есебімен үш жүз алпыс күн болар,

Маусым есебі бойынша ай есебінен

Бір жылда он бір күн артық болмақ.

Араб есебімен бір жыл -

Үш жүз алпыс күн болмақ,

Себебі, олар бір айды отыз күнге есептер.

Осыған қарағанда отыз үш жылда

Ай есебімен бір жыл артық болар...

Тарихтың жаңа жыл болып басталуы,

Оның Мұхаррам айынан басталғаны болар.

Мұхаррам айы жексенбіде енсе,

Бүл жыл жақсы болмас,

Ел іші ала ауыз болмақ.

Бүліншілікке толмақ.

Мұхаррам айы дүйсенбіге келсе,

Өсек-аяң ел ішіне толар.

Жұрт көңілі бір-бірінен қалар.

Мұхаррам сейсенбіге келсе,

Қыс қатты болғай.

Ит-құс елге толғай.

Жеміс-жидекке апат келгей.

Жұрт ішінде адам өлгей.

Мұхаррам сәрсенбіге келсе,

Егіншілік мол болғай,

Қыста қар қалың болғай.

Жаз кезі жаңбырлы болғай.

Ел-жұрт жақсы болғай.

Мұхарам бейсенбіге келсе,

Қыс қатты болғай.

Жаз қуаңшылық болғай.

Мұхаррам азына болса,

Қыс жайлы өткей,

Қар-жаңбыр кем болғай,

Халық ішінде өлім-жітім болғай.

Мұхаррам сенбіге келсе,

Қыс қатты болар,

Астық-жеміске апат болар.

"Уаллаһу ағлам" (101-105 бет.)

Қоян жылы келсе,

Ол жылы ырыс болғай,

Тоқшылық болғай.

Бұлақ суы мол болғай.

Ел ішінде жақсыларға

Өлім көп болғай.

Жамандар саламат болғай.

Бай малдарында берекет болғай.

Жауын-шашын мол болғай.

Қар қалың түсіп,

Қыс ете қатты болғай.

Керуендердің саудасы болғай.

Кездеме мен астық мол болғай.

Қыз алу мен некелесу көп болғай.

Жеміс-жидек ырғын болғай.

Кейбір жерде өлім көп болғай.

Зымыстан құрғақ болғай.

Егіс өнімсіз болғай.

Көктемде біршама жақсы болғай.

Шығыстан, батыстан

Жауын-шашын мол болғай.

Халық ішінде жалғандық мол болғай

Ел ішінде әкімдер семіз болғай.

Перзент жыл басында туса,

Істері сәтті болғай.

Жыл ортасында туса,

Терең ойлы, парасатты болғай.

Жыл аяғында туса,

Рахымсыздардан қашық болғай.

Балық жылы келсе,

Патшалар атқа қонғай.

Сарбаздар жорық тартқай.

Ұлыстардың күйі мүшкіл болғай.

Патшалар ортасы қырық пышақ болғай.

Бірін-бірі өлтіргей.

Қауіп-қатер көп болғай.

Мұсылмандар бір-біріне жат болғай.

Кейбірі күйік тартып,

Кейбірі көзіне жас алғай.

Өсек-өтірік жол алғай.

Қайырымдылық қалып,

Дұғалар бұрмаланғай.

Тәубе жолы байланғай.

Жаман істер көп болғай.

Тілегі орындалып,

Ғибадаты қабыл болғай.

Бұлақ көздері ашылғай.

Көк күркірегей.

Найзағайлар жарқылдағай.

Жауын-шашын көп болғай.

Қыс қатты болғай.

Арпа-бидай көп болғай.

Тары-қонақ аз болғай.

Ол жылдар қатын өлімі көп болғай.

Ұғыландарға қызылша көл шыққай.

Бірақ бүл жыл ырысты болғай.

Қыс суық, қар қалың, су мол болғай.

Аурулар көп өлгей.

Көшпелі елге ауыр күн туғай.

Күллі халықта шаттық болғай.

Қауіп-қатер көп болғай.

Адамдарға тоқшылық болғай.

Жылан-шаян, құрт-құмырсқа мол болғай.

Түркістан уалаятында,

Соғыс көп болғай.

Перзент жыл басында туса,

Ессіз, ақылсыз болғай.

Жыл ортасында туса,

Бейпіл ауыз, берекесіз болғай.

Жыл ақырында туса,

Жалған сөзді сұмырай болғай

Жылан жылы келсе,

Құрғақшылық болғай.

Ырыс кем болғай.

Қыc құрғақ, суық жел соққай.

Түркістан жағында,

Түйелерге апат келгей.

Халайықтарда ауру көп болғай.

Қуаңшылық болып,

Егін, жеміс-жидек аз болғай.

Қыс қатты болғай.

Жеміс ағаштарын үсік ұрғай.

Бауларда жүзім ғана қалғай.

Төрт аяқты сарбаздарға25апат келгей.

Ел ішінде ет-май мол болғай.

Күзде егін бітік шыққай.

Кенттер іші дау-дамай болғай.

Ер мен әйелде талақ болғай.

Ыстық жел көп болғай.

Бидай-тары көп болғай.

Жылан-шаян көп болғай.

Перзент жыл басында туса,

Жылы сөзді хажы болу нәсіп болғай.

Ортасында туса,

Есеп-қисапқа жүйрік болғай.

Жыл аяғында туса,

Мылжың болғай.

Жылқы жылы келсе,

Түркістан сарбазы

Жорықтарға аттанғай.

Көздеген жерін алғай.

Мәуреннахр патшасы

Жұртынан айырылып, қолға түскей.

Жеміс-жидек, астық қымбат болғай.

Қан көп төгілгей.

Қысы қатты болып,

Жылқыларға жұт болғай.

Дүниенің төрт тарабынан

Азық-түлік жинамақ болғай.

Аттар жауыр болғай.

Жауын-шашын көп болғай,

Шалғын шөп көп болғай.

Ел ұлысы тартысқай.

Малдылар малсыз болғай.

Малсыздар малды болғай.

Түркістан уалаятының

Солтүстік тауларында

Қан көп төгілгей.

Қыс ұзақ болғай.

Әкімдерге апат жеткей,

Арпа-бидай аз болғай.

Күн ыстық болғай,

Су мол болғай,

Жеміс-жидек төгілгей.

Тары-қонақ мол болғай.

Пенделерге өлім көп болғай.

Перзент жыл басында туса,

Еңбекқор болғай.

Жыл ортасында туса,

Сұлтандармен сыйлас болғай.

Жыл ақырында туса,

Уайымшыл, ашулы болғай.

Қой жылы келсе,

Қысы ұзақ, жазы кеш болғай.

Жеміс-жидекті суық ұрғай.

Жауын-шашын мол,

Сел көп болғай.

Ел аман болғай.

Жылқы, қой төлі жақсы болғай.

Ел іші тыныш болғай.

Қауіп-қатер болмағай.

Ағаш-теректер аптаптан

Аман қалса, жақсы болғай.

Елге-жұртқа ауырлық келгей,

Ұрыс-соғыстан қауіп болғай.

Халықтар жақсы істерге ниет қылғай.

Алайда іштей бір-біріне дұшпан болғай.

Көктемгі дұға қабыл болғай.

Садақаны берсе болғай.

Перзент жыл басында туса,

Жақсы, шырын сөзді болғай.

Перзент жыл ортасында туса,

Өсек-аяңға жақын болғай.

Перзент жыл аяғында туса,

Қам қайғылы болғай.

Алайда арты жақсы болғай.

Мешін жылы келсе,

Құрғақшылық болғай.

Үсік шалғай, миуа аз болғай.

Жылқыларға ауру келгей.

Биелер іш тастағай.

Ол жыл ырысты болғай.

Жазы ұзақ болғай.

Қысы қаттырақ болғай.

Төрт түлік малға жұт келгей.

Отын тапшы болғай.

Сабанды жаққай.

Азық-түлік шамалы болғай.

Ел азықсыз қалғай.

Ер мен әйел арасында

Суық жүріс мол болғай.

Жол-жөнекей ұры-қары көп болғай.

Бұршақ, күнбағар, қауын көп болғай.

Егінге зиянкестік жәндік мол болғай.

Апаттан апат келгей.

Жүзім кем болғай.

Патшалар арасында жаулық көп болғай

Қой-қозыға апат келгей.

Дәруіштерге қайыр қылса,

Береке келгей.

Перзент жыл басында туса,

Зерек-алғыр болғай.

Перзент жыл ортасында туса,

Ісі дұрыс, пайдакүнем болғай.

Перзент жыл аяғында туса,

Дәруіш болғай.

Тауық жылы келсе,

Сау-саламат болғай.

Ел егінсіз қалғай.

Арпа-бидай аз болғай.

Қауын-қарбыз көп болғай.

Қысы ұзын болғай.

Жүкті әйел аман босанғай.

Қысы ұзын болса да жақсы өткей.

Жауын-шашын көп болғай.

Саудагерлік жолы байланғай.

Ел іші аман болғай.

Патшалар әділ болып,

Пақыр-міскін тоқ болғай.

Дүние ісімен айналысқандардың

Өз ішінде жамандық істеп,

Көңіл-пейілі хош болғай.

Кедей-кепшік, әкімдерге апат келгей.

Төрт аяқты жануарға апат келгей.

Кейбір қауымда бақталас мол болғай.

Перзент жыл басында туса,

Қарау ойлы, тексіз болғай.

Перзент жыл ортасында туса,

Түсі жылы, дұшпаны көп болғай.

Перзент жыл аяғында туса,

Ақылды болғай.

Ит жылы келсе,

Құрғақшылық болғай.

Жылқы малына ауру келгей,

Жақсы аттарға көз тигей.

Қой малын арзанға алып,

Ет-майға қарық болғай.

Қысы суық, жазы ыстық болғай.

Халайықтар ішінде

Ауру-сырқау көп болғай.

Ақыры жақсы, хош болғай.

Суық тиіп, іш ауруы коп болғай.

Егінді ерте егу керек.

Ұрыс-соғыс көп болғай.

Зымыстан ұзақ болғай.

Арпа-бидай мол болғай.

Жауын-шашын көп болып,

Азық-түлік мол болғай.

Шаруаға ауру-сырқау аз болғай,

Қатындар ұғыландар туғай.

Теректердің басын күн шалғай,

Жүзім қаулап мол болғай.

Жылқыларға өлім қаупі аз болғай.

Ұры-қары бас көтергей.

Жолдардың бәрі тосылғай.

Қар аз жауып,

Ел ішінде ашаршылық болғай.

Перзент жыл басында туса,

Жалғаншы, абыройсыз болғай.

Перзент жыл ортасында туса,

Ол арам ниетті болғай.

Перзент жыл ақырында туса,

Кең пейіл, ренжімес болғай.

Доңыз жылы келсе,

Қыз балалар көп туғай.

Алайда әлжуаз болғай.

Сұлтандарға ауру келгей.

Бұл жылдың қары қалың болғай.

Қысы қатты болғай.

Адамдар садақаны көп бергей.

Садақа бермесе,

Шаншу-жөтел көп болғай.

Ұғыландарға шешек шыққай.

Ырыс-несібе қарда қалғай.

Ол жылы көші-қон коп болғай.

Қыстың ақыры, жаздың басында

Ішпек-жемек шырын болғай.

Ырыс-несібе таусылғай.

Елді қара түнек басқай.

Ашаршылық жүріп,

Ел-жұрт қоныс аударғай.

Шілде кезінде қорғанға кіргей,

Биік тауларда жан сақтағай.

Жол бойын қарақшы тоспақ.

Жақсы болар одан сақтанбақ.

Саяқ малдан айырылмақ.

Мал алып, ат семіртпек,

Өзара бірлесіп,

Елдің халін жақсартпақ,

Мал өсірмек көп болғай.

Арпа-бидай кем болғай.

Басқа астық жөн болмақ.

Ағын сулар кем болмақ.

Жаз аяғы тез болмақ,

Қыс аяғы ұзақ болмақ.

Көші-қон ауыр болмақ.

Мұсылман жайы қиын болмақ.

Перзент жыл басында туса,

Алдынан жаман істер тап болмақ.

Дүниені ол ойран қылмақ.

Перзент жыл ортасында туса,

Ақылсыз болғай.

Перзент жыл аяғында туса,

Зерек болып, әрі ісі орынды болғай.

"Уаллаһу ағлам.

Бирахматика иа архамар рахимин".

Бекасыл әулие.

Жұлдызнама. Астана. "Күлтегін " 2005. 111-118-6.

Ұлы Қорқыт бабамыздың ақ тілеуі

"Өзің еккен мәуелі ағаштың тамыры мәңгі қырқылмасын, өзің бауырын басқан бұйра тауларың мәңгі аласармасын, өзің суын ішкен кәусар бұлағың мәңгілік суалмасын. Өзіңе құдай берген үмітің үзілмесін, Ошағыңның оты өшпесін"!

Әумин!

* * *

Асың, асың, асыңа,

Бақыт қонсын басыңа!

Таң мезгілі болғанда,





Бөденедей жорғалап,

Қырғауылдай қорғалап,

Қызыр келсін қасыңа!

Денсаулығың зор болсын,

Дастарқаның мол болсын!

Қайда барсаң алдыңда,

Жақыраған жол болсын!

Армандарың алдыңнан

Саған шығып қол берсін!

Дұшпаның саған құл болсын,

Үйің толған ұл болсын!

* * *

Жас баланың күлкісін бер,

Ж ас ананың ұйқысын бер,

Жомарттың қолын бер,

Жортқыштың жолын бер!

Қыздың қылығын бер,

Судың тұнығын бер.

Асаудың арынын бер,

Түнгі оттың жарығын бер,

Асқар таудың паңдығын бер,

Бұлбұл құстың таңғы үнін бер

Даланың жазықтығын бер,

Гүлдің нәзіктігін бер!

Теңіздің тереңдігін бер,

Қыранның көрегендігін бер.

Ердің көңілін бер,

Бүркіттің өлімін бер!

Лашынның жүрегін бер,

Нағыз достың тілегін бер!

Ысқақов Қ.

Ақ бата. Алматы, 2000, 39-41-66.

Қарқабат

Бұрынғы өткен заманда,

Ілгері өткен адамда

Шаһарында Үрімнің

Патша өткен Қарқабат.

Әділдеп үкім жүргізген,

Болмаған ешкім заразат.

Жетім, жесір, міскінге

Көп қылған екен мархабат...

Халыққа патша боп еді,

Болған соң басым ақылы.

Тілеуі сол әркімнің,

Бәнденің болсын ақыры.

Тілеуін беріп патшаның,

Болыпты жүкті қатыны...

Жоруы келіп Дананың,

Патшаға ауру келгені.

Кеселінен шошынып,

Данаға хабар береді...

- Сенен басқа кісіге

Сенбеймін, Дана, - деп еді.

Жылап тұрып патшаның

Данаға айтқан сөзі еді.

"Көре алмай кеттім ұлды", - деп

Осыны айтып еңіреді.

"Кетпедім, - деп, - иіскеп",

Көзінің жасын төгеді.

"Ұл тапса мұны таққын", - деп,

Бес мысқал гауһар береді.

- Патша болдым Үрімге,

Тиген жоқ жанға залалым.

Мен болсам енді дүниеден,

Данажан, қайтып барамын.

Өзім болсам жалғыз ем,

Қызығын көрмей ағаның.

Не інім жоқ артымда,

Көрмедім рәтін баланың.

Данажан, сен де жалғыз ең,

Уәзір маған боғаның,

Көре алмай сен де бір перзент,

Қайғысын тарттың жараның.

Бабалар сөзі: 3-т, 42-41, 46-47, 59, 65, 70, 75-77, 90-91-66.

Қисса Таһир

Бұрынғы әділ өткен халифалар,

Әділ патша бейіштен орын алар.

Жақсы өткен дүниеден, жаман өткен,

Жақсының өзі өлсе аты қалар.

Жемістің түрлі-түрлі бәрі анда,

Жүреді адам ғаріп жаны болса.

Құданың таң қаламын құдіретіне,

Жаратқан қандай жерлер бұ жаһанда.

Топырағы жұпар, тастары інжу-маржан,

Һәр түрлі жемісі көп алуан-алуан.

Бұлбұлы, сандуғашы сайрап тұрған,

Алтындап ортасында сарай салған.

Бабалар сөзі: 3-т, Астана, 2004, 261, 292-293-66.

ТЕРМЕЛЕР

Жанқұттының қартайған шағында айтқандары

Бір сөз айтсаң жақсыға,

Аталы сөзге тоқтайды.

Бір сөз айтсаң жаманға,

Өмірінде ұқпайды.

Надандықтың белгісі –

Өзін-өзі мақтайды.

Көкірегі соқырға,

Өмірде таң атпайды.

Шешеннің сөзі - шын асыл,

Қап түбінде жатпайды.

* * *

Тон-бітпеске тон бітсе,

Қағуменен тоздырар.

Жаман болса алғаны,

Бір жігітті аздырар.

Жақсыменен сөйлессең,

Құмарыңды қандырар.

Жаманменен сөйлессең,

Көңіліңді қалдырар.

Кез болсаңыз суайтқа,

Өтірік айтып нандырар.

Өсекшімен сөйлессең,

Ұрмай-соқпай талдырар.

Жолдас болсаң сараңмен,

Жол үстінде қалдырар.

Жаман болса достарың,

Өзіңді жауға алдырар.

Жаман болса жақын - жау,

Шайпау болса қатын - жау,

Шабан болса атың - жау,

Тартыншақ болса түйең - жау,

Тебеген болса биең - жау,

Күнде келсе күйеу - жау,

Жымысқы болса жиен - жау,

Тіл алмаса ұлың - жау,

Арсыз болса қызың - жау.

Толғау

Ойламаңдар, жігіттер,

Баста дәурен тұрмайды.

Өтіп кеткен сұм жалған,

Қайтып мойын бұрмайды.

Адам қонақ өмірге,

Бір күні қолын бұлғайды.

Тірліктің түбі белгісіз,

Ағын бір судай зырлайды.

Опасыз мынау дүние

Тұтқа болған кімдерге.

Өмірдің соңы - өкініш,

Санамен ойлап білгенге.

Қадірі болмас адамның,

Ортаңда тірі жүргенде.

Орны қалар ойсырап,

Бір күні көрге кіргенде.

Асыл жырым тыңдалмас,

Ақылға салып білмесең.

Алтынға балап әр сөзін,

Құлағыңа ілмесең.

Жүрегіне нұр құяр,

Жақсы сөзді күндесең.

Түбінде қор боларсың,

Тағдырға кетер күнде есең

Той. Алматы, Өнер, 1993, 326-327,331-332-66.

ДІНИ-ФИЛОСОФИЯЛЫҚ БАСТАУ

ТҮБІРІ ТЕРЕҢ ТҮРІК ДҮНИЕТАНЫМЫ

Фольклордың бастауы - миф. Миф - діни-философиялық, дүниетанымның көне және кең таралған түрі. Мифте:

− адамның болмысы, оның өмір сүру уақыты мәңгі, әлемдік кеңістікте, қат-қабат сипатта, кейде жіктелінген мағынада өрбиді;

− Тәңір, Құдай, Алла атаулары құдіретті күш ретінде мойындалады, құдіретке табынудың өзіндік ырымы рәсімдік деңгейде , үміт отын өшірмей жалпылама көрсетіледі;

− күн мен түннің, суық пен жылылықтың бейнелі, арнайы мағынасы үнемі қайталанып сипатталынады. Осылайша болмыс кеңістігі өмірді қорғайтын, адамның жан-тәніне демеу болатын бағдарға айналды. Мұндай салттар дінде өзіндік талдауы мен қолдауын тапты.

Мифологиялық толғаныс-тебіреніске символдық, әсірелеушілдік, алмастырушылық, синкреттік, жандылық белгілер тән. Мифологияда жандызаттың және жеке тұлғаға табынушылық салты, адамның өзін және қоршаған ортаны бүкіл әлемнен бөле-жара қарамай, қайта әлеммен тұтастық пен үндестікте қарау дәстүрі бекем орнықты. Оның қызметі мен турлері әр алуан. Мифологиялық толғанысқа әлемдегі ырғақтық, табиғи айналымның қайталануы арқау болды деп атап өтудеміз. Ол шындықтың бір шебі мен шегі. Бірақ одан мифте, адамның ой-қиялында дүниедегі әр түрлі байланыс біртекті сипатталынды деген тоқтам туындамайды. Миф үнемі жаңарады. Өйткені мифология — тарихи-көркем құбылыс.

Мифтік аңыздар, магиялық жанрдың үлгілері, діни дастандар, тарихи жырлар, фольклорлық шығармалар мәтіндерінде топтасуға деген талпыныс, рухқа табыну рәсімі сақталған, жалғасын тапқан, жаңарған. Мұнда жыр ұйқасының түпнұсқалығы қалыптасқан және таралған.

Халықтық дүниетанымның бастаулары - шежіре, аңыз, жырларды әңгіме еткенде "Манас" эпосындағы кіріспеден мына бір сөздің ойға оралуы орынды:

Баяғының аңызы,

Айтса кірер маңызы.

Ежелгінің аңызы,

Ескергенге маңызды.

Кейі жалған, кейі шын,

Кейінгілер көңілі үшін.

Көбі өтірік, көбі шын,

Көпшіліктің көңілі үшін...

Тайталаса жарысып,

Бірге жасап келген сөз.

Баласына - атасы,

Мәңгі еншіге берген сөз.

Мөлдіретіп моншақтай,

Жұрт саралап терген сөз.

Өмірдің қызығы мен маңыздылығын іздеу, іріктеу - бұрынғы мен бүгінгінің тұтастығын тәптіштеудің тұрағы екені, осылайша сол кезде-ақ тілге тиек болады. Аңыз идеясымен, жақсы атауымен, хикаяға толы оқиғасымен тыңдаушыны баурап кетеді, қиялды ерітеді.

Месопотамияда б.д.д. V-IV мыңжылдықта туған шумер мәдениеті мынандай түйінді ойды адамзатқа тарту етті: "Знание рождает печаль" - "білім қайғы тудырады". Неге олай? Сол көне дәуірде-ақ адамдар ырысты, жайлы мекенді аңсайды, сондай жерұйықты суреттейді. Шумерліктер мәңгі өлместікті, мәңгілік өмірді алғаш арман етіп жырға қосқан26. Қиял ертегілердің ортақ идеясына айналады. "Сенің патшаң түсінде бала ұйықтап, байтал жусаған, кең заман көрді. Біреуге біреудің зорлығы жоқ(қа) барабарлық, заман көрді"27 .

Өлместік идеясы "Гильгамеш туралы эпоста" да жырланады. Мысалы, "Гильгамеш туралы эпос" былай басталынады:

Әлемнің шегіне дейін барлығын көрген туралы,

Теңіздерді танып, бар тауларды асқан туралы,

Досымен бірге жауларды бағындырған туралы,

Даналықты ұғынған, бәрін түйсінген туралы,

Асылды көрді ол, құпияны көрді,

Әкелді бізге хабар топан суға дейінгі күндер туралы...

Асқан ұлы ол бүкіл адамдардан,

Үштен екісі ол құдай, ал бірі - ол адам.

Иә, әңгіме адам бейнесі туралы. Оның тамаша бейнесі тұйық дененің сырт пішінімен шектелінбейді, қайта жаңа қайраткердің болмысымен толықтырып суреттелінеді. Мұны ауқымы кең, тасқыны ұшан "жаһанкезді" қарастыру, өз дәуірінің болмысындағы тіршілікті суретке нақыштай түсірген даналықты зерттеу, өзін төңірегінен аулақ, биік ұстаған адамның даналығына тағзым ету дерлік. Адам қайрат-қайсарымен құдайға ұқсамақ, ал құдай құдіретімен адамды өзіне ұқсатпақ. Екі келбеттің бір-біріне үңілуінде қуаныш та, қайғы да, үміт те әрқалай күшіне енді. Тұрақтанбаған сезім мәдениет аясында наным-сенімдік сипатқа иемденді, бірақ түрлі тілмен өмір идеясы жеткізілді. Содан: "өлместік -тәңір сыйы" деп қана қысқа қайырады.

Халықтың ауыз әдебиеті адамзат өркениетінің тұтастығын қамту үлгілерін қалдырған. Шумер мен қазақтың мына мақал-мәтелдерін салыстырудан да сондай ой туады. Сонымен салыстырып көрелік:

Брось тебя в воду - вода протухнет. Брось тебя в сад - все плоды сгниют. - Бір қүмалақ бір қарын майды шірітеді;

Бедняк съедает свое серебро. - Жаз киерін қыс қиіп, Кедей қайтіп байысын;

Сладок сон работающего. - Еңбекқор ұйқыдан ширап тұрады (Еріншек ұйқыдан қирап тұрады);

Он еще не поймал лисицу. А уже делает для нее колодку. - Тігілмеген етігіңді мақтама. Орылмаған тарыңды ақтама.

Адамзат өркениетінің дамуындағы мұндай сабақтастықты, ортақ желіні кеңістікпен не уақытпен шектеу мүмкін емес28.

Б.д.д. VII-IV ғ. адамзат өркениетіндегі "пайғамбарлар дәуірі". Осы тарихи аралықта Заратуштра, Будда, Кун фу-цзы, Платон, Аристотель сынды кемеңгерлер ғұмыр кешті. Ғайса мен Мұхаммедті осылардың рухани мұрагерлеріне жатқызуға болады. Аттары аңызға айналған бұл ғұламалардың ілімдері кейде әпсаналық көзқарастарымен үйлеседі. Құдіретке табын Заратуштра делінген "Авестада":

Қуатын ол арттырар,

Ер жігіттің қалаулы.

Сымбаттанып толысар,

Суын ішсе бойжеткен.

Суын ішіп, киелі қуанышқа бөленер,

Бала күткен аналар.

Қабын ұлы — даңқты суына,

Арнасына оның тең келмес.

Қолдасын бізді,

Кең жазық жайылымдары үшін

Қол үшін берсін бізге,

Жауымызды жайратып,

Рухымызды көтерсін.

Ар-намыс, бақыт үшін

Қолдасын бізді ол,

Құдіретті, жеңімпаз29 делінген.

Бұл дүниетанымдық бағдарда адамзат өркениетінің деңгейі көрініс тапты. Миф пен өлеңдердің ортақ нәрселері бар. Олар - таулар мен көк аспан, ортақ кейіпкерлері -жыландар, қарлығаштар, аюлар, пілдер. Алғашқы қытай философиясы мифологиялық және поэтикалық мәтіндердің негізінде қалыптасады. Жерде апат болғанда, су тасығанда жүздеген тайпалар тауға шығып құтылады.

Мифтердегі нағыз басқару туралы бағдарлама мен адамның нағыз мінез-құлық туралы нормалары біртіндеп философиялық трактаттардың негізін құрады. 100 мектептің тартысы кезінде мифологиялық түсініктер тарихи саралауға ұшырайды, олардың сюжеттері мен бейнелері адамдардың нақты іс-әрекеттерімен толықтырылды, шектелінді. Мифтің жалпы идеясы адамның рухына айналдырылды, мифтің қызметін рационалды тұрғыдан талдау, түсіндіру дәстүрі қалыптасады. "Алтын ғасыр" кезінде миф - қытай халқы тарихының құрамына айналды. Бұдан әр шығарманың тарихы тереңде, құрылымы ауқымды, коп салалы, солай болса да философиялық ойланудың қалыптасу қағидалары жинақталғанын аңғарамыз.

Индиядағы діни жүйенің табиғат пен адам, үлкен дүние мен шағын дүниенің ұқсастығы мен бірлестігі туралы түсіндірме әрқалай. Ежелгі діни толғаныстың ой желісі эмоционалды-сезімдік бейнеге негізделген, мифологиялық сарынға икемді, өтпелі денелік қасиетінен басқа, жоғарғы рухани күштердің басымдығын мойындады. Осы себептен адам мен әлемді, тірі жанды дүние мен құдайды тілдестіру мақсатынан мифологиялық әңгімелер туындады, ырым-жырымды "ерекше тілде" жеткізетін дәнекер-делдалдар пайда болды.

Діни дүниетанымның тағы бір ерекшелігі сол, ол жеке адамның ішкі дүниесіне бағытталған, әркімнің мақсатқа жетерлік өз жолын табуға айрықша мән береді. Ілім деп отырғаны - дін жолы да, Білім дегені - ғылым сарасы. Ілімнен қайғы шығатыны -қарттықтың жетуі, өмірдің ақыры таяуы, өлімнен қауіп қып қайғы-уайым жегендігі де, сүреңсіздік пен надандық, ашу-ыза тудыратындығы. Осы секемнен бүйірі қысылғанның тілінен ащы зәр төгіледі, "білім қайғы тудырады".

Мәселен, табиғатқа тәуелділік, ертегілік пен көшпелі желісі гректердің "Одиссей" поэмасында, қазақтың "Алпамыс" эпосында. Қорқыт атаның "Оғыздардың батырлық эпосында" бірдей кезігеді, солардың сюжеттік негізін құрайды. Қоршаған табиғат сырларының байыбын жете ұқпаған алғашқы адамның түсінігінде магиялық сарын (грекше - magia - дуалау, билеп әкету, сиқырлау деген мағынада) басым болды. Сырт күштен толық тәуелділікте адам өз болмысын дұрыс танымады, өзін оған жалынышты санады, өзінің ауыр күйін жеңілдету үшін жалбарынды, сол үшін түрлі әдет-ғүрыптар мен ырымдар жасады. Ортаның құбылыстарын өздерінше бейнелеген сайын, олар туралы жалпы түсінік, наным-сенім қалыптасты, түрлі аңыздар айтыла бастады. Еліктеген топ табиғатқа сиқырлы күштер арқылы эсер ету ниетімен тәңірлер мен құдайларға табынды, түрлі лирикалық әндер мен әнұрандар шығарды, оларды орындау салтанатын қалыптастырды.

Содан биге арналған ән (гректерде - гипохерма), жерлеу немесе тыныштандыру жырлары (гректе - френос), ер адамдарды марапаттау әні (гректерде - энкомий) тұрмыс-салт жырларына айналды және олар көшпелілер тұрмысымен тікелей байланысты. Көне дәуірдегі тұрмыс-салт жырлары қайда қалыптаспасын, онда тотемдік, мифтік ойлау, бақсылық ұғымдары мен діни әдет-ғұрыптар тұрғысында айтылатын өлең-жырлар, хикая-дастандар мол, оларды ел аралап орындайтын кезбе әншілер (гректерде - аэдтер) коп болған. Кезбе әнші-жыраулар ез жері мен елінің ән-жырын айтып қана қоймай, жекелей салт-дәстүрлерді таратып, өзге өнерлерді де көрсеткен. Олар арнайы әдеби дәстүр арқылы гректің өлең жырларын , өнерінің көркемдіктің поэтикалық сыр-сипатының түрленуіне жол салып берді30.

Гректердің аэдтері - жыраулары мен Қара теңіз жағалауларында өмір кешкен сақ тайпалары мен ежелгі түркі халықтарының жыршы-жыраулары бір-бірімен араласуы арқылы кейбір әдеби туындылары бір-біріне ауысқандай. Қазақ жырларында "Барар жерің Балқан тау, ол да біздің болған тау" деген тармақтың кездесуі тегін болмаса керек. Әлгіде айтылған мәдениеттік үйлестікте осы аймақта қоныстанған гректер мен скифтер тайпаларының өмір салтында ұқсастық болғанның куәсіндей. Скифтердің ежелгі гректермен сауда-саттық, мәдени байланыста болғаны туралы мәліметтер де баршылық. Геродот өзінің "Тарихында", скифтер алыстағы солтүстік-шығысқа шеккен сапарларында, өздерінің іс барыстарында жеті аудармашылар мен жеті тілді қолданады31. Гректер аэдтерін, көшпелілер жыршы-жырауларын аса құрмет тұтқан. Академик Ә. Марғұлан: "Жырау ру басы ақсақал, халықтың көкейтесті арманының мұңшысы, жыршысы ретінде өте қажетті тұстарда ғана болмаса, суырып салып жыр тудыра бермеген. Ел құрметіне бөленген жырауларға жұрт болашағына қауіптеніп, қалың бұқара жол таба алмай тығырыққа тығылған екіталай ауыр сағаттарда ғана ақыл салып, кеңес сұрайтын болған. Сонда ғана жыраулар халыққа күш-жігер беріп, осы оқиғаның немен тынарын болжап, тебірене жыр толғайтын болған"32.

Философиядағы мифологиялық-көркемдік, мифологиялық-діни, эмпириялық-нақты және абстрактілі-теориялық түрлердің өзара тоғысуын қарастыра отырып, оның а) рационалды сипатқа енгенін, ә) шығармашыл қызметтің саналы да, жүйелі түріне айналғанын, б) әлеуметтік-гуманитарлық бағдар мен ұстанымды бетке ұстағанын аңғарамыз. Әр заманда баламалы түсініктің әр саладағы танымдық қызметі қалыптасты, бірақ олардың мағынасы бірдей бола бермеді.

Қазақ аңызында өлең жанрының басым болуы, шамасы, оның образды тілінде ғана емес, танымдық ойлануды жандандыру мүмкіндігінде де болар. Өлең - толғаныс, тартыс, сырласу түрі және құралы. Өлең - сезімдік қабылдау мен қиялдың жемісі. Өлең табиғатының ерекшелігі сол, ол - (1) сезім мүшесі мен объектінің қатынасынан туындайтын, (2) ұғыммен жеткізе берілмейтін, (3) қателікке жібермейтін және (4) айқындылығы мәлім білімдарлықтың түрі. Өлеңдегі осындай қабат-қабат бейне -қозғалыста, әрі маусымдық уақытта алуан тіршілігін білдіреді. Өлеңдегі әрбір жағдай, көрініс тыңдаушы жағынан қозғалысты, әрекетті, қылықты қажет етеді.

Кең даладағы қазақ мифтерінің түрлері бірден қалыптасқан жоқ. Олардың қызметі де ел-жұртта біртүтас болмады. Көне дәуірде мифтің түрлері мен қызметі күрделі байланыс пен қайшылықта, олардың тарихи-әлеуметтік өңірдегі таралу жолдары ерекше болды. Қалай десекте, мифологиялық сезім-қиялдар мифологиялық бейнелердің "өзара тілдесуі", болашақ туралы аңсаған армандар діни салтқа да, философиялық дүниетанымға да әр қырынан әсер етті. Осылайша мифологиялық сезім мен бейнелер түркі дүниетанымында өз өрнегін құрады.

* * *

Әлқисса деп, түрік өркениеті туралы сөз бастасақ, оның түбірі тереңде, саласы әрқилы, десек те бағыты айқын ағым екеніне көзіміз жетеді. Оның қалыптасу кезеңдері баяу да ұзақ, жетілу жолдары мен кезеңдері қилы-қилы қайшылыққа толы болса да, даму сатысы сараланған жетістік. Содан оның болашағы зор. Үйренуге үлгісі мол осы тарихи тәжірибені жинақтаудың, өзара, жақындасудың тәсіл-тетіктерін реттеудің қажеті анағүрлым артуда. Мысалға, VI-VIII ғасырлар аралығында түрік - Ұлы даладағы түрлі тайпалардың басын біріктіруге ұйтқы болған шағын халықтардың аты, ал ІХ-ХІІ ғасырлар аралығында ол терістікті мекендейтін түрлі көшпелі жауынгер халықтардың жалпы аты дейтін ғалымдар (JI. Гумилев, Ә. Хайдаров, Қ. Салғараұлы) өз дәлелдерін жиі-жиі көтеруде. Сонымен қазіргі түрік тектес халықтар бір кезде "Түрік" деп аталған іргелі мемлекеттің құрамына кірген түрлі тайпалардың өсіп-өнген үрім-бұтақтары екенін пайымдау қиын емес.

Бір кезде түркі жері сонау Беринг бұғазынан Қара теңізге, Сібірден Тибетке созылған кең кеңістікке жеткен, сөйтіп көптеген күшті елдермен шекаралас болған. Түрік тектес ру-тайпалар осы кеңістік пен ондағы ауа-райы туралы түсінігі жоғары және төтенше болған дерлік. Оған себеп - олар климаттық жағдайға орай шаруашылығын жүргізді, жапон-шүршіт, қытай-малай, үнді түбіт, араб-парсы, тіпті ақ нәсілділерді өз көздерімен көріп, араласа алды. Жат елдермен сауда-саттық жасады, мал және тауармен қатар, ой алмастырды, сол орайда игіліктерге ие болды. Жаугершілікте олардың айла-тәсілін, күш-қуатын бағамдады. Сөйтіп, мәдениет алмасу дейтін ұлы барыс толассыз жүріп жатты. Кезінде Махмуд Қашқари арабтардың мынадай аңызын жазып алған екен: "Пайғамбарға Алла-тағала айтыпты: менің шығыс жақта түркілер деп аталатын көп қолым бар. Егер бір халыққа ашулансам, оған сол түркілерімді жіберем" депті. Өркениеттің өрісінде бүл тектен айтылмаған қағида секілді. Түркілер бірлігіне жүгінді, олардың жұмылған күштерінен көршілер жиырылды, кейде тіптен түңілді.

Көне қытай мәтіндеріне жүгінсек, ондағы "Сүй кітабында" және "Жыу кітабында" төрт дерек, төрт болжам айтылған. "Сүй кітабында" мынандай шежіре деректер кезігеді:

1. "Түріктің арғы атасы Пинлианда аралас-құралас (көшіп жүрген) хулардан еді. Оны Ашына деп атаған. Кейін Вей патшалығының Тай-ву патшасы (424-451 жж.) Жүйчүйді талқандағаннан соң, Ашына 500 үйлі жанды ертіп, Жу-жуға (Жыужәнға) қашып барады".

2. "Оның (түріктің) әуелдегі мемлекеті Сихэйдың (Батыс теңіздің)" жоғары жағында болған. (Кейін оны) көршілес мемлекет талқандады. Осы Ашынадан тараған ұрпақ кейін Түрік қағанатының негізін қалайды. Түрік рухын, түрік халқының мәдениетін толығырақ білу үшін, әлемнің әр түкпірінде, халқымыз айтпақшы төрт құбыласында шоғырланған байырғы түрік мұраларын, түрік халықтарының тарихын жан-жақты електен өткізіп, олардың ішкі сабақтастығын айқындау қажет. Бүл мәдениеттің үлкен кеңістігін қамтиды. Олардың қатарына Сібір-Енисей, Моңғолия-Орхон, Сэлэнгэ бойы, Шығыс Түркістан, яғни шығыс Қытай, араб әлемі, тіпті батыстағы көне қолжазбалар жатады.

3. "Жыу кітабында": "Түрік деген сиуңнудың бір тұқымы. Оның аты - Ашына. Олар өз алдына жеке тайпа (мемлекет) болған... Ашынаның ұрпағы Түрік қағанатының шаңырағын көтереді" делінген;

4. "Түріктің тегі сиуңнулардың теріскейіндегі Со мемлекетінен шыққан. Оның тайпа көсемін Абанбу деп атайды. Ол он жеті ағайынды еді. (Туріктер. А., 1999). Не демелік, VI ғасыр - түріктер заманы. Осындай көзқарастар соңғы жылдары мойындалуда және таралуда.

Жаңа көзқарастар генетикалық жаңалықты негізге алып, арғы алтай, түпкі түркілердің алғашқы атамекеніне қатысты мәліметтерді пайдаланып, Шумер мәдениетінің тілі мен түркі тілдері арасындағы ұқсастықтарды ескеріп, Арқайым аясына тән ескерткіштерді жүйелей отырып, арғы түркілік қауымдардың б.д.д V-III мыңжылдықтарда Енисей мен Днепр өзендері арасындағы еуразиялық аймақта өркен жайған дегенді алға тартады33. Тарих тереңге меңзейді, оны біз қалай елейміз?

Елейтін нәрсе, түріктердің топтасу, көршілерін өнерімен ығыстыру, өздеріне тарту, ықпалын арттыру мәселелері. Бұл - айтыс-тарыстағы, қайтпас күрестегі өмір, билік пен байлық үшін өнерін асыраған өңір. Қытай деректеріне жүгінелік: "Сүй Ианди заманы (Қытай патшалығы-Ж.М.) Даиенің 1-жылы (605) тамызда қытандар (жергілікті хандық -Ж.М.) Иыңжоуды шапты. Түрік қолын бастап, қытандарды жазалау жөнінде жебеңгер жарлауыл Уи Иунчиге жарлық түсті. Қымын қаған жиырма мың жасақ шығарды, бұларды Иүнчи басқарды. Уи Иүнчи бүл жасақты жиырма қосқа бөліп, төрт бағытпен бір мезгілде жорыққа аттандырды, қостар араласып кетпес үшін, әрбірі бір ли аралық тастап жүріп отырды. Олар дабыл үні естілгенде ілгерілеп, керней үні естілгенде тоқтайтын еді. Үкімет ісімен жүргендерден тыс, ешкімнің ат шаптыруына рұқсат етілмеді, жарлық түсіп, тапсырмалар беріліп болған соң ғана қосын қимыл жасайтын болды... Уи Иүнчи Қытан шегіне кіргеннен кейін түріктерге корейлермен сауда жасау үшін Лиучыңға бара жатырмыз дейсіңдер, құпиялықты әшкерелеушінің басы алынады деп і атаң тәртіп орнатты. Сондықтан қытандар әзірліксіз еді, олардың і.осына елу ли қалғанда, түріктер кенет лап қойды. Уи Иүнчи Қытанның тұтқынға түскен қырық мың адамының еркектерін түгел өлтіріп, қыз-қатындарын және малдарының тең жартысын түріктерге берді, одан қалғандарын өзі алып кетті. Бұған риза Гюлған Иаңди патша ұлықтарды шақырып: "Уи Иүнчи түрік қолына сүйеніп, қытандарды тыныштандырды. Бүл - қалам мен қаруы сай келген дарындылық. Мен бүгін оның мәртебесін жоғарылатамын", - деді. Сонымен Уи Иүнчи жандама төреші болып тағайындалды"34.

Түріктердің табиғи ортадай ашық, түрлі өркениетпен сабақтас болуы - бұл этникалық ерекшелік. Тұрандықтар арасында түрік тайпалары шығыс мәдениетімен, соның ішінде қытай мәдениетімен аралас құралас болған. Қытайдың "тэнъ" сөзі "Аспанастын" білдіретінін жоғарыда еске салғанбыз. Тұран жерінде "Тәңірге" табыну,құлшылық ету қалыптасты, соңғы рәсім-салттар арнайы дүниетанымдықты ашты. Пекинде "Қытай тарихнамаларында қазаққа қатысты деректер" арнайы жинақ басылып шығыпты. Мұндағы ресми тарихнамалар "24 тарих" делінген. Шежіре дерек бойынша қазіргі қытай аймағында Чин, Хан империясымен қатар Ғұн державасы өмір сүргенін, ал орта ғасырда Суй, Таң империясымен қатар Орталық Азияда Түрік қағанаты өмір сүргенін жеткізеді.

Тарихшылар "түрік" деген атаудың үш рет өңделгенін еске салады. Бірінші кезен, көне заман авторларының Түрікті кісінің аты етіп көрсетуінен нәр алады. Түрік атауының екінші рет тарих санасына шығуын - VI ғасырдың алғашқы жартысына балайды. "Түрік" деген сөз түңғыш рет 542 жылы қытай шежірелерінде кезігеді. Түркі тілдес халықтар, шамасы, 545 жылдары біріккен. "Сыр халқы" саны жағынан өсіп, байлығы молайып, қуаты толысқан кезде бөрі басы байрағын көтеріп, жеке хандық болып бөлініп шығады да, төңірегіне "Түрік" деген атпен танылады. Бумын қағанаты кезінде Түрік мемлекеті үшінші рет өмірге оралады. Елхан атанған Бумынның патшалығында (шамасы 545-552 жж.) Түрік жас мемлекеті құрылды және ол қытаймен қарым-қатынас орнатады, көрші теле, жужжань тайпаларын өзіне бағындырды. Жаңа түрік қағанаты, яғни алғашқы еуроазиялық дала империясы күшіне күш, кеңістікке кеңістік қосып қаһарын күшейтеді. Бүл кезең 535-744 жылдарды қамтиды.

Түріктер сол замандағы шаруашылықтың ешқайсысынан - мал, егін шаруашылығынан, қол өнерінен тыс, шет қалған ел емес. Оларда өскелең дәрежеде дамыған мал шаруашылығы болды. Түріктерде отырықшылық өмір құрған ру-тайпалар да аз емес. Түріктер ертедегі озық қатынас құралы - арбаның неше алуанын жасаған, тасатқыш (аба) құралдарын ойлап тапқан. Өз ұстанымына тұрақты түріктер ішкі туралыққа бет ұстады, қыңырларды қыштады. Өр кеуделер кезінде "патшаның жұрттан бөтен бұзығы жоқ" деген сөз қалған. Тұрмыстағы тұрақтылық тұтастықты нығайтты. Ондай тура жолда түсіністік те, тұлғалық та қалыптасты, қос бастау бір-біріне қабаттасты. Осыдан, "түркітану -"көшпелілерді" зерттеу ғана емес" деген тоқтам тарихи шындыққа жақын, оның танымдық маңызы зор35.

Түрік жасақтары ебдейлі де өткір қарулармен жарақталынған. Олардың шеберлері, жеңіл әрі берік дулыға-сауыт жасауда алдарына жан салмаған-ды. Түріктер шабуылға да, қорғануға да өте шебер болды. Амалын асырып қашанда жауды ойрандап, өздері аз шығындалған. Соғыс көп болса да, өз ұрпақтарын сақтай білген. Түріктер осындай ерлік пен парасат арқасында ұлы құрлықта да, немесе құмдақ жерде де, жасағы мол көршілерінің арасында жасай берді. Осылайша дара болмыс қалыптастырып, өзге елден бөлек, өзгеше өркениет жасай білді.

Түріктер ғасырлар бойы жеңімпаз халықтың қанатында болды. Неліктен? Себебі олардың ерліктері ақыл-парасатына сай болған. Олардың рухы биік, алты ай жорықта арымаған, алты күн аштықта мойымаған, жеті майдан жекеде жеңілмеген. Түріктердің әрекетінде осындай ерлік, ептілік, естілік тәрбиеленілді. Сонымен жорық деген жаугершілік, амалды асыру, тәртіпке бағыну, тәжірибеге табыну, қолбасшыға жағыну, сілкініп жеңілістен арылу. Топтасқан жорық үнемі ізденісте, ірілікте қауымдастың, қолбасшының мәртебесін көтерді. Мәртебелілік ертегілерде қайталанып, дастандарда әрдайым жырланды.

Түркілерде этникалық түп тамыр әлеуметтік қатынастардан алғаш басым және айқын болған. Оның басты себебі - көшпелілердің болмысында. Көшпелілер көшіп-қонып тіршілік етті, жыл бойы әр жерге ауысып, жер жағдайына қарай маусымдық жылжымалы өмір сүрді, табиғи жағдайда мал шаруашылығының экстенсивті, бір қалыпты тәсіліне сүйенді, шаруашылықтың натуралды әдістерімен қанағаттанды. Мұның өзі алдымен, қауымдасып, топтасып, туыстасып өмір сүру ыңғайын таратты, табиғат пен адам арасындағы тепе-теңдікті қажетіне жаратты, бертін келе, түркі дүниесінің ашық, әрқалай сомданудан өткен жүйесін қалыптастырды. Көшпелілердің өмір сүру тәсілі тілге, дінге, ділге, мемлекеттілікке сүйенген өркениеттілікті қалыптастырды, жалғастырды десек, онымыз тарихи ағымнан ауытқу емес.

Осыдан түрік дегенде халықтық атау, біртектес халықтардың этногенетикалық, саяси-әлеуметтік және мәдени-рухани біртұтастығы болғандығын мойындау орынды;

түркі халықтарының тарихы мен мәдениетін жалпы адамзаттық өркениет шеңберінде қарастыру қажет;

түркілік тұтастықты тайпалық қарым-қатынастармен ұштастыруды ұрпақтар санасында әрдайым жаңғыртудың маңызы артуда. Бабалар дәстүрінің дәрменділігі осында.

Мысалға тарихта "маңғұл", "моңғол", түрік, қалмақ туралы ойлар қатар қолданылғанымен, олардың арақатынасы туралы айқындылық біліне бермеді. Түрлі мәліметтер баршылық. Қазіргі моңголдардың араларында белгілі сандағы түрік текті рулардың қалдықтары да бар Моңғол сөзі... маңғұл атауынан келіп шыққан. Тек қана тіл ұқсастығына байланысты, азын-аулақ фонетикалық өзгеріске түскен. Ғалымдар моңғолдар мен түркілердің арғы тегі бір болуы мүмкін деп қарайды. Қазіргі моңғолдардың ай-күн, жер-көк және адам сияқты аса байырғы сөздік қорларының, соған сәйкес түркі сөздік қорларынан мүлде басқаша болуы осы халықтың шығу тегінің түркі халықтарынан басқа екенін көрсетеді. Ал олардың тіліндегі тәңірлік дінге, әскери істерге, әкімшілік құрылымға, мал және егін шаруашылығына қатысты сөздер мен қосымшалардың дыбыстық жағынан түркілердікімен ұқсас болуы моңғолдардың түрік мәдениетінің, соған ілесе түрік тілінің ықпалына терең ұшырағанын көрсетеді. Моңғол тілінің түрік тілінен көптеген сөз қабылдағанын моңғол ұлтынан шыққан ғалымдар да мойындайды"36. Қазақ түп тамыры моңғол әдет-әрекетімен шептес, кейде шектес болғандай.

Көне түріктің кең байтақ жерінде түрік, соғды, көне ұйғыр, шағатай жазулары, "бітік" қалыптасты. Осы "бітік" (алфавит), оның реткісі "қоғамдық жаңғыру кезеңіне сай, жаңаланып отырған" түркі әліппелік жазу көптеген құжаттардың мұра болып қалуына себепкер болды. Осы кезде әлемдегі "жеті кереметтің" бірі - Мұнтаз Махал кесенесі салынған. Қазақтың таңбалы өрнегі көне хаттаманың рөлін атқарғандай.

Сонымен түркі мәдениетінің қайнар көзі мен тарихы көне дегенде, біз мұнда, біріншіден, сол ежелгі дәуірде-ақ темірден жасалған бұйымдарды тұрмыс пен жасақта пайдаланғанын, өзіндік жазба таңбалары болғанын, мемлекет белгілері - өзіндік өңірі, әскер, шенеуніктер (тархандар, бектер, қағандар) өздерінің абсолюттік монархиясын жүргізгенін, екіншіден биліктің атадан балаға мұра болып қалу үдерісі сақталынғанын, үшіншіден дала мен тауда көшіп қонған, өзендер мен көл жағасында орныққан ел-жұртта түрлі өркениеттің жетекші күші болғанын ескереміз. Байыбына барсақ, тарихи санамыз тереңде, тек оны кім, қалай елеуде?

Көне Орхон-Енисей қолжазбаларының мәтіндеріне жүгінсек, түркі қағанаты ата-бабалар өсиетіне берік болған, қағанға адалдықпен қараған. Онда батыр-қағанға қажет міндет этикет ретінде ұсынғандай. Орхон жазбаларында "көктен жаратылған" құдірет:

− түркі халқының заңы мен мемлекетін құру және қолдаудан; дүниенің төрт бұрышындағы халықтармен қатынасты оңдаудан;

− дана және батыл қаған болу дәстүрінен құралады. Тарихи шындық, әрине, мәтіндердегі сипаттаудан анағүрлым бай және алуан түрлі.

Түркі мәдениеті ішкі шаруашылық пен өндірістік байланыста, сыртқы сауда-саттық өрісте тыныс алды, тұнықталды, жаңа шептен тартынбады. Түркі мәдениеті қарым-қатынастың жемісі, жиегі, жетекшісі. Оны тарихқа саяхат, көршіге сапар дерлік. Бірақ бұл жеңіс өздігінен де, сырттан да келген жоқ. Ол - елдік пен ерліктің біртұтас мұрасы. Көшпелілер қоныс ауыстыруға да, жорыққа да ерекше өнер деп жауапкершілікпен қараған. Кең дүниені кезген қазақ "Қыдыр" атты құт, бақ бағыштайтын жаратылыс болады деп сенді, осы болжамды үнемі таратты.

Құндылық болған жерде қоғамдасу бар. Адамның құндылық қою күші оның мәдени әлемінен туындайды. Тарихта сондай нағыз топтасқан әлеуметтік күштің бірі - түрік қауымдастығы, түрік халқы болды. Бір кезде "Көкте - тәңір, жерде - түрік" деп әлемге өзі туралы жар салған бүл халық өзінің күш-құдіретіне сүйеніп, сеніп айтқандай. Тіпті Мұхаммед пайғамбар айтыпты дейтін мынадай Хадис (аңыз) бар: "Өздері тиіспесе түркілерге соқтықпаңдар". Оған қандай негіз болған? Түркі әлемінің рухани құндылығы қандай қағидадан құралады?

Түркілер адамгершілікті тұтастықтың тірегі ретінде үлгі тұтты, батырлықты адамгершіліктің жоғары қасиеті ретінде бірауыздан бағалады, өз батырларын даңққа бөледі. Батыр болу көне түркі қоғамында ең жоғары өлшемдерді қанағаттандырды. Батылдық тұрғысынан атақты Күлтегін, Тоныкөк жазуларында татулық, бақыт, дәулет секілді рухани-этикалық нормаларға ерекше мән берілген. Л.Н.Гумилевтің: "Дәстүрлі түркілік дүниетаным материалдық құндылықтардан гөрі ата-бабалар өмірі мен олардың ерліктері туралы ұрпақтан-ұрпаққа берілген рухани құндылықтарға және сөзге негізделіп, сомдалған"37, - дегенінде шындық оралымы айқын.

Сонымен, түркі әлемінің дәстүрлі дүниетанымы неден және қалай қалыптасты деген сауалға тағы да оралалық. Дәстүрлі дүниетаным - біртұтастыққа бейімделудің басты бір шарты. Оны рухани мәдениеттің қалыптасуы және түлеу құбылысымен тікелей тұтастықта қарастыру - алдымен адамның да, қоғамның да ішкі қажеттіліктерінен туындады.

Дәстүрлі түркілік дүниетанымның негізгі ұстындары Тәңірлік діни танымнан бастау алған. "Түріктің Тәңірі" аталар жолын, дәстүрін, яғни дінін белгілеп берген. Түркілік ұстындарда Тәңір - ғарыштың "иесі" мен "киесі, ал "Тәңірлік бастама немесе Тәңірлік ақиқатқа" ұласудың кеңістігі - адамның кіндік қаны тамған туған жері. Дәстүрлі түрік өмір салтында туған жер - Тәңірлік жаратудың алғаш жүзеге асырылған уақыты мен кеңістігінің қайталанған ортасы, әрі Тәңір тарапынан берілген құт. Тәңір құтының шоғырланған жері - "Жерұйық". Ежелгі түрік аңыз-әпсаналарында Жерұйық "орталық, кіндік" мағынасындағы символдарымен берілген.

Бұл ойлаудың байырғы жүйесі бойынша көк аспан киелі, өйткені ол:

− Тәңірдің мекені әрі сипаты;

− "жер мен су" қасиетті, тіпті ол - Тәңірдің құты, несібесі;

− ел-халық қастерлі, олар - Тәңірдің жердегі аманаты;

− адам өз тағдырын өзгерту мүмкіндігіне осы дүниеде-ақ ие;

− қаған (хан) киелі, ол - Тәңірдің еркін білдіруші. "Тәңір" идеясы - қағида, заң, тәртіп, құдірет, кие және Ие ұғымында түркілік көзқарастарды топтастырды, толықтырды. Бүл жағдайда адам: "Тәңір-әлем-адам біртүтас әлемнің" маңызды бір бөлшегі ретінде оның тұтастығын сақтау міндетін қабылдап ұғына бастады. "Тәңірлік бастаманы" белгілі ритуалдық әрекеттер арқылы қайталау немесе еске алу ақиқат ретінде қабылдады. Әлем -Тәңірдің құты ретінде киелі, бақыттың көзі болып саналады.

Дәстүрлі түркілік дүниетанымдағы адамды қанаттандырып, "Тәңір-адам-әлем" немесе "дін-адам-қоғам" шеңберінде қалыптасқан құндылықтар мен құбылыстардың, ұғымдық ұстындардың формалық және мазмұндық тұрғыдан қалыптасу және түлеу үдерістері әлі де толық зерттелмей келе жатқан проблемалардың басында тұр. Бұл - дәстүрлі түркілік дүниетанымның қазақ мұсылмандық түсінігі негізінде қалай және қандай мазмұндық құбылыстар мен тәсілдер арқылы жаңғырғанын анықтаудың басты шарты болып табылады.

Көшпелі біртіндеп Тәңірден, Табиғаттан, Ел тағдырынан, Тұлға тәртібінен туындаған тұтастыққа тұрақтады. Тәңір адам ойында, көшпелі өмірінде киелікті қалыптастырды. Ұлы Тәңір - берік қандастық жүйеге негізделген түріктердің Жаратушысы, әрі иесі. Ұлы Тәңірдің елі де, қағаны да, жері де киелі әрі қуатты деп текке айтылмаған. Киелілік ислам діні мен дәстүрінде ықпалды рухани күшке айналды.

Дәстүрлі түркілік дүниетанымда Тәңір - ұлы, құдірет иесі. Ол , ұлыстың қорғаушысы. Киелілікті қабылдау және оған табыну еркі қандастық бірлікке берік болу, осы бірлікті қалыптастырған негізгі құндылықтарды тану және сүю арқылы мәңгілікпен , үндестікті орнату, сол үндестікте Жерұйық-отанын сақтау барысында аясын кеңейтті. Жерұйықтың үндестігін атап өтетін мерекелі күн қалыптасты. Ол - наурыз күндері. Мыңдаған жылдық тарихы бар бүл мерекенің өз дәстүрлері қалыптасты. Адамдар наурыздың әр күніне, сәтіне арнап әуендер мен әндер орындаған. Наурызда бір-біріне амандық, бірлік, сәттілік тілеген, бірін-бірі тазалыққа, туралыққа шақырған.

Киелілік бертін келе таңбаға, бейнеге, рәмізге айналды. Таңбалы бейне немесе рәмізді таңба қол өнеріне ұйтқылық етті, соның ішінде қыш жасау кәсібін тірілтті. Деректерге сүйенсек, қыш жасау кәсібі сақ-ғұн тайпаларында б.д.д. III мыңжылдық тұсында қолданысқа енген. Қыш ыдыстардағы өрнектерден ертеде өмір сүрген адамдардың дүниетанымы мен тұрмысын көруге болады. Мамандардың пікірінше, әрбір қыш бұйым технологиялық, этнографиялық, тарихи мәлімет болып табылады. Андрон мәдениетінің қола дәуіріндегі қыш бұйымдары өзінің нәзіктігімен, пішін әркелкілігімен, сол кезде өмір кешкен тайпалардың мифологиялық, діни, эстетикалық түсініктерін білдіретін тарақты көне тісті қалыппен түсірілген үшбұрыш, "меандр", "свастика" тәрізді өрнектерімен көз байлайды. Құм толтырылған, мата үлгісінде қалыпталған, көші-қонға қолайлы, жатаған, шар тәрізді шаралар, саптаяқтар, қазандар, құмыралар да сақ тайпаларының көшпелі тұрмысы жайлы сыр шертеді. Қыш отырықшы, егінші тайпалардың қалалық өмір салтының ерекшелігін білдіретін айғақ. Хұмшалар сияқты қышты ыдыстар астық, үн, су сақтау, тасымалдау үшін пайдаланылған.

Дәстүрлі түркілік дүниетанымда Тәңір де, адамның рухы да, табиғат та мәңгілік өлмес сипатқа ие болмыстар. Көне түрік дүниесіндегі адам үшін қоршаған орта - тек физикалық әлем ғана емес, Тәңір арқылы мәні ашылатын киелі әлемдер жүйесі болып табылады. Осындай "не мен кие сенімінің" қалыптасқан түрі, яғни Тәңірлік жаратылыс бастамаға ұластыру құбылысы арнайы образдық-символдық, ұғымдық-танымдық ойлау стилімен тікелей берілген. Осы "ақиқатқа қайта оралу" уақытын "циклдік уақыт" дейміз. Циклдік уақыт - дәстүрлі түркілік дүниетанымның басты ерекшеліктерінің бірі болып табылады. Уақыт (көне түрік тілінде уақыттың орнына "өт" сөзін қолданған) - мәңгілік қайталанулардан тұратын тыныштық, бақыт сыйлайтын киелі ұғым. Дәстүрлі дүниетанымдағы нақты тарихи уақытқа қарсы түру, о бастағы кезеңдік-циклдік "ұлы уақытқа" қайта оралу үшін жасалған ұмтылыс, ежелгі "уақыт ұғымына сыймайтын кезеңді аңсауды" білдіреді.

Түрік Тәңіріне табынғанда, шамасы, бүл әлемді адамның рухани тіршілігінің кеңістігі ретінде, ал кеңістікті әрдайым метафизикалық уақыт пен циклдық жаңару үстіндегі жанды болмыс ретінде сезінгендей. Тәңірдің еркін білдіретін қамдар мен қағандар әмбебаптық үндестікке сай әрекеті үшін дәстүрлі қоғам адамын алғыс-бата (алқыш) беру арқылы қолдап отырады. Аманаттың бүл кеңістігінде елдің иесі, сақтаушысы және т.б. киелілік қатары жалғасады.

Түркі жұрты бабалар әдет-ғұрпы мен салт-дәстүрлеріне үлкен құрметпен қарады, оларды ықылас-ынтамен жалғастырды. Әрі жолдан шыққан ұлысты жазалаушы, сонымен бірге жарылқаушы да. Тіршілік философиясында Тәңірдің белсенділігінің төмендеуі - қоғам өміріндегі хаостың, берекесіздіктің кеңінен етек алуы деген сөз.

Түркі жұрты "Ағзам мазхабын" тура жол деп қабылдады. Бүл мазхаб - суниттер төрт жолының бірі. Ол әр ұлыстың ерекшеліктерін тәркі етпеді, халықтық әдет-ғүрып пен салт-дәстүрге, тіпті байырғы наным-сенімге шет қақпайлық танытпады. Адамдардың ұлыстық әдет-ғұрпына төзімдік танытып, оны біртіндеп исламға, исламның этикалық талабы мен мемлекеттің құқықтық негіздерін бір-біріне үйлестірумен ерекшеленді. Сондықтан исламның осы жолы түркі жұртының жүрегіне ұялады, тыныштықта олардың арасына тез таралды.

Осы жолды сомдап, нақтылау үшін дәстүрлі қоғам адамы оз әлемін - құндылықтың және құбылыстың, рәсімдер мен ритуалдық салт-жораларды, сенімдік жүйе мен образдық -символдық ойлау стилін қалыптастырған болатын. Құдіретке табыну дәстүрінде ойлау мен тіл, мәдениет пен дүниетаным арасындағы өзара үндестік реттелінді. Содан ұлттық дүниетанымның образды тарихи типі ықпалын арттырды.

Шындығында, адам әлеммен тұтастықта болғанда ғана этникалық дүниетанымдық бағытқа жетеді. Сонымен қатар бұл тұтастық түркілік дүниетанымның мистикалық-натуралистік табиғатын да көрсетеді. Өйткені дәстүрлі қоғам мен көшпелі өркениеттегі адам дүниедегі бар мен жоқтың, бұрынғы мен бүгінгінің, бар мен үміттің арасында сыр ашады, сырласады. Түркі тілдес - Көроғлы, Адам хан, Дұрхан, Манас және Қорқыт эпостарында сырды жалаң сөзбен ғана емес, ұқсас музыкалық аспаптар арқылы жеткізеді. Бұл эпостарда эпикалық және музыкалық өнердің ортақ дәстүрі болғанын да арамыз.

Мәңгілік өмірді Қорқыт та іздеп шарқ ұрады, шартарапты кезеді. Армандағаны - өлмеске амал-шара іздеп ел-жұрт аралап безеді, сөйтіп ажалдан құтылмақ болады. Бірақ ол қай тарапқа барса да, әрбір тозбақ, өлмекті, құрып бітпектің, өшпектің елесін көз алдына келтіретін нәрсеге, көрініске тап болады. Ақыры өлімді Жерұйығында қарсы алу керектігін ұғар күйге келеді. Қорқыт - түркі халықтарының әуендік және музыкалық өнерінің дәстүрін қалыптастырушының бірі. Қорқыт сазы халықтың сол кездегі рухымен үндес, ал халықтың рухы дастан-жырлардың түрлерімен үкі ас. Қорқыт "бүкіл түркі дүниесі ақын-жырауларының, жыршылары мен күйшілерінің, бақсылары мен тәуіптерінің ұстазы болды" (акад.Б. Рахманқұл).

Осыдан айтарымыз, а) дала немесе көшпелілер өркениеті дегенде, тарихи-мәдени кезеңді, тұрмыс-салт пен шаруашылықтың басты салаларын ескеріп, соларды өзара салыстырып қарастыру орынды және қажеттілік; ә) тегі мен тарихы әрқалай, түп тамыры мен тұтас көрінісі түрлі өркениеттің арнасынан өткен халықтың болмысы мен бет алысын бір өлшеммен сипаттау тарихқа да, мәдениет заңдылығына да, заманның тұлғалануына да қиянаттық. Тарихи үдерісті тәсілдік мәтіннің шегімен шектемейік, керісінше, әдістемелік ізденісті дүниетанымдық аумаққа көтермелейік. Олай деуімізге себеп, жеке бағытты бір жақты үрлей перу, тарихтың терең иірімдері мен қайшылықтарын толық бойлай беру емес. Ашық айтылған бұл ой-тұжырым көшпелілер мәдениеті мен дала өркениетінің өзіндік және өмірлік құндылығын төмендетуге бағытталмайды.

Түркілік көне мұраға көз тіккендердің арасында "шоқынғандар" да, "шойылғандар" да, "алапестер" де, "алыпқаштылар" да аз болмады. Бұл күнә мен кінәдан тазару кімге болмасын, тіпті сауда-саттық сапарындағыларға да жеңіл түспеді. Тарихта, шежіреде, ұмыт қалған діл мен тіл түбірінде, әдейі бұрмаланған саясатта, сыңар жақ идеологияның үстем қыспалығында шатысу да, шатыстыру да аз болмады. Тұншығудың түп тамыры сонда. Бұдан мынандай болжам түйін жасауға болады:

− түркі тайпаларының тегін қалыптастырған алғашқы кезеңдер және олардың тарихта танылған үйлестігі мен үндестігінен сабақ алу қажет;

− түркі тайпалары этникалық түп тамырының біртұтастығымен бекем, мықты болған атамекенге деген сүйіспеншілікті, атажұрт дәстүріне деген мейірімділікті оңалту. Бұқара халық санасының танымалдылығы осында;

− түркі әлеміндегі терең ойлау мен қиялдаудың ұшқырлығы әрқалай түрленген тарихи-мәдени және саяси-әлеуметтік жағдайларға бейімделіп, соған орай жаңарған. Енді осы бірлестікті әр салада арттырудың сәті келді;

− тарихқа үңілу арқылы халықтық танымды меңгеру және сол мәдени құбылыстарды тудырған әлеуметтік қатынастарды сараптау керек. Ол жанға медет, үмітке тірек болатын арман мен рух қана емес, иманды да парасатты адамдардың өз ойын еркін және қарқынды жүзеге асыратын әріптестік. Өмірдегі бірлестік өнердегі әріптестікті, тәрбиедегі серіктестікті тудырды. Өнер жолы адамға жеңіл болмады.

Ойымызды ширатсақ, байырғы түркі дәстүрі - исламнан бұрынғы тарихи, мәдениеттік қабаттардағы тілдік, ділдік және ойлау құндылықтарының жиынтық болмысы. Онда ел болу, ел үшін ерлік көрсету түркі дүниетанымына үлкен бетбұрыс енгізді. Елдіктен тапқан пана - үлкен сана. Елдікті қастерлеуден білінген адамгершілік пен кісілік - исламның діни-этикалық тұжырымдамаларынан нәр алды. Ислам мұнда дүниетаным, адамгершілік туралы ілім, адамның өмір сүруінің таза да, сабақтас жүйесі ретінде қабылданды.

III. Діни бата

Ә, патша құдай, әуелі өз кәріңнен сақта,

Шайтанның шерінен сақта,

Қадамы қаттыдан сақта,

Дос болып қас болғаннан сақта,

Күле кіріп, күңірене шыққаннан сақта,

Тасқан судан сақта

Ұйтқып жанған өрттен сақта,

Ыңыранып жатқан дерттен сақта!

Аллаһу акбар!

* * *

Абырой бер, аман сақта,

Оттан, судан сақта.

Тілсіз жаудан сақта.

Күле кіріп,

Күңірене шыққан дұшпаннан сақта,

Дос болып қас болғаннан сақта,

Өсек, өтірік бәледен сақта,

Арамнан жиналған кәдеден сақта.

Ысқақов Қ. Ақ бата. Алматы, 2000, 45-6.

Сыршы молда

Керуенбасы сөйлейді ішкі сырын:

Қалмасын көңілінде, молда, кірің.

Жаны болса хан қызы дер едім мен,

Суреті-дүр құр жасалған жаман жерің...

Қуанып молда сөйлер тіл мен жақтан:

Сүріп, мейман, күтемін иман Хақтан,

ІІІаһарын не-дүр, керуен, жерің қайда,

Уә және келесіздер қай тараптан?

Әлқисса, Әбдімәлік керуенмен жүрмекші болып, шаһардан шыққан соң, атасына, ел-жұртына айтқан сөзі:

Қайран атам, жан атам,

Айырылмас едім, жан атам.

Басыма қайғы түскен-дүр,

Өрт болып ішім піскен-дүр.

Кетемін деп ойлап па ем,

Қоймады үйге бұ қапа.

Бұл суретке дос екен

Не Раббым-дүр, не шайтан.

Сурет тонға сызылған,

Керіп көңілім бұзылған.

Көріскенше күн жақсы,

Қош, аман бол, атажан.

Қай уақытта келермін,

Жүзіңді қашан көрермін.

Өзім туып көрмеген

Жерлерде, ата жүрермін.

Ата, аман бол көргенше,

Және айналып келгенше,

Жыл он екі ай болғанда

Бір хабарды берермін.

Алдында қырық өнерпаз бар жігіті,

Көрген адам ақылы қалмас тіпті.

Ханның ұғылын көрген соң, ханшаның

Ақылы қалмай басында сауал етті...

− Сүйеді һәркім өз елін,

Өз елімде гәзәлім.

Жақсыға жақсы әуес деп,

Шаһзадамды көрсін деп

Жасап едім, жақпаса,

Өшірейін, жоқ шарам...

Өзіне-өзі серт қылған,

Басына бәле салмайды.

Қатыннан еркек ұялмас,

Себебі не-дүр, неге алмас?

Серт екен мынау бек жаман,

Сырыңды бізге айтпасақ

Дертке түсер ғаріп бас.

Ұғылым болса ол менен кетер ме еді,

Орны құрып қалыпты бүгін енді.

Бір перзентім бар еді айырылдым мен,

Сүйермін қуаныш құрып енді кімді?...

Шаһзада қырық құл, қырық күң бәременен,

Сексен нар, алтын-күміс жасауларыменен,

Ойын-күлкі, сауықтың бәрін көріп,

Көңілінің келеділер нәріменен.

...Айналайын әке-екем!

Неге бердің кедейге? -

Қанша ақылды десең де,

Кедейді кедей демей ме?

Байға берсең, әкекем!

Қазысы қарыс айғырды,

Сүбесі сүйем қошқарды,

Ұлыс күні соймас па ем?

Тамам сорлы, тоймас па ең?

Жүз шырақ жағып қоймас па ем?

* * *

Ассалаумағалейкүм, ақтан келдік,

Күн шығып, айы туған жақтан келдік,

Із айтсақ, жарапазан - әдет ғұрып,

Пайғамбар жолын қуып атқа міндік.

Бай Мухаммед үмбетіне жарапазан,

Оразаң қабыл болсын ұстаған жан.

* * *

Мінгені пайғамбардың жирен, - дейді,

Бес намаз шамаң келсе, үйрен, - дейді.

Бес намаз шамаң келмей, үйренбесең,

Тіліңді темір істікпен түйрер, - дейді.

Жарапазан, жарапазан,

Мұхаммед үмбетіне жарапазан,

Алла-құдай, би рамазан.

Үйің, үйің, үй екен,

Үйдің көркі ши екен.

Саба көркі бие екен,

Сандық көркі түйе екен

Әшекейлеп сырлатқан,

Ақ сарайдай үйі бар,

Ақ бөкендей қойы бар,

Қара сақал, керме иық,

Қандай жанның үйі екен?

Бұлдыр-бұлдыр таулардан

Бұқа мініп біз келдік,

Кірсін дәулет есіктен,

Шықсын бейнет тесіктен.

Жарапазан, жарапазан,

Алла-құдай, би рамазан!

Уа, жамағат, жамағат,

Ісің болсын қанағат.

Ниетіңе нұр жаусын,

Пейіліңе бақ жаусын.

Жамандық біткен божырап,

Жоламасын отыңа,

Тәңірі сені қолдасын,

Қасірет-қайғы болмасын,

Жамандық тілек өшіккен,

Ниеті жаман оңбасын.

Құран сөзі қолдасын,

Дұғасымен оңдасын.

Оразаңды қабыл ет,

Жарылқасын ақ ниет!

* * *

Үйің-үйің үй екен,

Үйдің көркі ши екен,

Саба көркі бие екен,

Сандық көркі бие екен.

Әшекейлеп сырлаған,

Ақ сарайдай үйі бар,

Ақ бөкендей қойы бар,

Қара сақал, керме иық,

Қандай байдың үйі екен.

Мухаммед үмбетіне жарапазан!

Адыр-адыр таулардан

Айғыр мініп біз кездік...

Ауыздығы бой бермей,

Бай үйіне кез келдік.

Бұдыр-бұдыр таулардан

Бұқа мініп біз келдік.

Мұрындығы бой бермей,

Бай үйіне кез келдік.

Кірсін дәулет, шықсын бейнет!

Айтамын байлар сізге жарапазан!

Молдалар ертең ерте айтар азан!

Айтқанға жарапазан қайыр берсең,

Барғанда ақыретке болмас жазаң.

Айтамын жарапазан қожақайлап,

Жылайды қожа-молда түбін ойлап,

Тірлікте қайыр-зекет бермеген жан,

Тұрады ақиретте тайдай тулап.

Айтамын жарапазан еліңізге,

Байлаңыз жақсы орамал белімізге,

Кетеміз мақтай-мақтай елімізге,

Айтқанмен жарапазан тойған бар ма?

Әдетін бұрынғының қойған бар ма?

Әдетін бұрынғының қойып кетіп,

Барғанда ақыретке оңған бар ма?

Айтамын, байлар, саған жарапазан,

Айыпқа бұйырмаңыз есіткен жан,

Айтамын үмітпенен жарапазан,

Кәнеки, мырзалығың енді маған?

Айтқанның жарапазан сауабы бар,

Берсең де, бермесең де не қамын бар.

Астымда мінген атым, шу, жануар!

Айтамын жарапазан жапсарыңа,

Дарысын құт-береке бастарыңа,

Қонады кедей байғұс қастарыңа.

Айтамын жарапазан үйіңізге,

Ұстаған үй айнала шиіңізге,

Қой берсең, қозы берсең көпсінбеймін,

Келіпсіз биылғы жыл күйіңізге.

Ақ үйің айға қарап орда болсын,

Жиылып ұлы-қызың молда болсын.

Алғанда жау жағадан, бәрі - етектен,

Пайдасы молдалықтың сонда болсын.

Айтамын үйіңізге жарапазан,

Алып шық - жылдамырақ, жеңешежан!

Келгенде қайыр - зекет бере алмасаң,

Жібермес ақыретке менің назам!

Жарапазан айтамын мақтап қана,

Тұсыңа жетіп келдік ақтап қана,

Тұсыңа келгенімде, жатқан байлар,

Күтіп ал, мейманыңды мықтап қана

Мінгенім астымдағы жирен, - дейді,

Намазды бес уақыт үйрен, - дейді.

Намазды бес уақыт үйренбесең,

Шынжырлап дұзаққа сап сүйрер, - дейді.

Бабалар сөзі: 1-т. Астана, 2004, 30-35-66.

НАУРЫЗ ӨЛЕҢДЕРІ

Ұлыс күні қазан толса,

Ол жылы ақ мол болар,

Ұлы кісіден бата алсаң,

Сонда олжалы жол болар

Ұлыстың Ұлы күнінде,

Бай шығады балбырап,

Қасында жас жеткіншек,

Тұлымшағы салбырап.

Бәйбіше шығар балпиып,

Күндігі баста қақиып.

Келіншек шығар керіліп,

Сәукелесі саудырап.

Қыз шығады қылмиып,

Екі көзі жаудырап,

Ақ бөкендей сырқырап.

Құл құтылар құрықтан,

Күн құтылар сырықтан,

Кетік ыдыс шөміштің

Буы кетер бұрқырап.

* * *

...Амансыз ба?

Ұлыс оң-болсын!

Ақ мол болсын!

Қайда барса жол болсын

Ұлыс бақты болсын!

Төрт түлік ақты болсын!

Ұлыс береке берсін,

Бәле-жала жерге енсін!

Ұлыс күні кәрі-жас

Құшақтасып көріскен.

Жаңа ағытқан қозыдай,

Жамырасып өріскен.

"Сақтай гөр", - деп терістен,

"Кел таза, бақ, кел!" - десіп,

"Ием, тілек бер!" - десіп,

"Көш қайраған, көш!" - десіп,

"Көз көрместей, ош!' - десіп,

Шалдар бата беріскен.

* * *

Есік алды қара су бойлағаным,

Жалғанның қызығына тоймағаным,

Көмілсем де кетер ме көкейімнен,

Қалқаммен ұлыс күні ойнағаным!..

Наурызнама

Қожағали Термизи (р.ғ.) айтқан екен:

Құдай маған жүз жиырма жыл ғұмыр берді,

Он сегіз наурыздың кілтін аштым,

Оның сырын жұртқа шаштым,

Көп белгілер, нышандар қалдырдым –

Депті сол ғұлама.

Наурыз жексенбіге келсе,

Ол күн Шәмсі жұлдызына тән болар.

()л жыл тоқшылық болар.

Өсек-аяң аз болар.

Мақта көп болар.

Тауда шалғын мол болар.

Егін бітік шыққанмен,

Өнімі шамалы болар.

Жыл басы жақсы болар,

Ақыры қиын болар.

Алайда тез-тез өтпек.

Кей жерлерде ауру-апат болғай.

Ақыры жақсы болғай.

Егінді ерте еккен жөн болғай.

Наурыз дүйсенбіге келсе,

Ол күн Қамар жұлдызына тән болар.

Күн жаңбырлы, ел тоқ болар.

Әммә патшалар мүшкіл болар,

Кейбір елдің жәй-күйі төмен болар.

Мақта берекелі болар,

Тары, қонақ, зығыр майы мол болар.

Жылдың басы жаңбырлы болар.

Кейбір елге береке болар.

Бидай өнімді болар.

Саудасы жақсы болар.

Жас адамдар ауырып-сырқар,

Оларға өлім коп болар.

Базаршылық көп болғай.

Кәсіпшілер көп болғай.

"Уаллаһу ағлам

Наурыз сейсенбіге келсе,

Ол күн Маррихқа тән.

Аллаға аян,

Ол жыл ауырлау болғай.

Астық мол болғай.

Бірақ елден қайырымдылық,

Рахымдылық кетер.

Қан төгілгей.

Құл - қожасынан,

Қатын - ерінен,

Әке - баладан,

Қыз - анадан

Бірте-бірте кеткей.

Патша шығыста өлгей.

Мейір-шапағат кеткей.

Ерте егілген егін өнімді болғай.

Кеш егілген егін нашар болғай.

Жеміс-жидек аз болғай.

Қар жұқа түсіп, жауын аз болғай.

Жыл ақырында сел көп болғай.

Бейуақытта өрт көп болғай.

Жыл бойы құрғақшылық болар,

Әр жерде апат болар.

"Уаллаһу ағлам "

Наурыз сәрсенбіге келсе,

О л күн Ғитарудқа тән.

Ол жыл қауіп-қатерлі болғай.

Қан төгілгей, өсек-аяң көп болғай.

Дегенмен, ол тез өткей.

Қауын-қарбыз мол болғай.

Арпа-бидай қымбат болғай.

Бұршақ, қонақ, тары берекелі болғай.

Жылан-шаян көп болғай.

Құрт-құмырсқа мол болғай.

Өлім-жітім әлсіздерге көп келер.

Саудагерге еш нәрсе жоқ өкпелер.

Жыл аяғы жақсылыққа дөп келер.

"Уаллаһу ағлам ".

Наурыз бейсенбіге келсе,

Ол күн Мүштәриге тән.

Бұл жылдың ырысы кем болғай.

Кейбір жерде нашар,

Кейбір жерде мол болғай.

Жауын-шашын кем болғай.

Күн тұтылып түн болғай.

Ел арасында ауру-сырқат көп болғай.

Тез өтер, аяғы жақсы болғай.

Осы жылда ашаршылық болғай.





Одан амалмен сақтанғай.

Кейбір жерлерде сел көп болғай.

Мол өнім болғай.

Күнжұт жақсы болғай.

Зығыр жақсы болғай.

"Уаллаһу ағлам".

Наурыз азынаға келсе,

Ол күн Зухраға тән.

Патшадан залым-зұлымдық үстем болғай.

Жауын-шашын көп болғай.

Қыста суық қатты болғай.

Жыл соңында астық тапшы болғай.

Арпа-бидай арзан болғай.

Жерге егілген егін өнімді болғай.

Кеш егілген егін нашар болғай.

Патшалар сөзі өтпес болғай,

Базаршылардың жолы болмағай.

Құпия істер әшкере болғай.

"Уаллаһу ағлам".



Той. Алматы. 1993. 568-6.

МҰСЫЛМАНДЫҚ - ИМАНДЫЛЫҚҚА ҚАЗЫЛЫҚ

Дін туралы түсінікті заман талабы мен сұранысына орай нақтылау, яғни оның бұрын-соңды ашылмаған астарларын немесе бұрмалаған қағидаттарын адам болмысының түпнегізіне орай талқылау, тұжырымдау - бас қосар сұхбаттасудың арқалы арнасы. Рухани құндылықтарды өмірдің нақты тәжірибесімен үйлестіре жаңарту және толықтыру -өркениетті елдің қажеттілігі. Оған негіз де себеп те баршылық. Рухтың сол мызғымас негізін іріктеп қарамақпыз.

Дін - мәдениет пен мемлекеттің, адам мен қоғамның жалғастырушы факторына, ықпалды күшіне айналуда. Діннің өзінен туындайтын танымдық міндеттер қомақтануда. Олардың қатарында тәрбиелеу мәселесін зеректікпен реттеу, зейін-зеректі саналы мінез-құлықпен, іс-әрекетке арқау ету. Дін рухын шектеп түсіндіру орын алды. Содан діни дәстүрді сезінудегі бір жақтылық, қабылдау әдісінің жүдеулігі орын алды. Адамзаттық мәселені талқылауда, тарқатуда, түптеуде ислам мәдениетінің қосқан үлесі ерекше. Оның тәсілі мен тәжірибесі әлемді өзіне тұс-тұстан тартуда.

Ислам діні қазақ жеріне Оңтүстік және Солтүстік Батыстан енді. Иран мен Орта Азия қалаларында оқыған қожа-молдалар оңтүстік өңірге орнығып қалды. Кама өзені бойындағы Бұлғар хандығынан, кейінірек башқұрттар мен татарлардан исламды и уағыздаушылар солтүстік батыстан қазақ жеріне келді.

Исламның қазақ жерінде таралуы 751 жылғы Талас-Атлақ шайқасынан басталады деген тарихи дерек кең қолдау табуда. Бұдан, а) мұсылмандықтың қалыптасу тарихы тереңде, дәстүрі көне, рухани және әлеуметтік ықпалы әрқалай қарқында таралғанын білсек, ә) бейбітшілік пен бітімді бетке ұстаған Қазақстанда рухани жаңарудың осындай бастамаларына деген ықыластың серпіле түсуі тегін емес.

Діни идеялар әр түрлі. Оларды бір жақты талқылау әр түрлі шиеленіске ұшыратады. Дінге теологиялық, философиялық және өркениетті көзқарастар қалыптасқан. Олардың не объектісі, не мақсаты, не міндетті зерттеу тәсілдері бір-біріне ұқсай бермейді. Содан "дін-діл-дәуір", "адам-табиғат-табынушы", "сезімталдық- сараптаушылық-жүйелілік", "белгі-бағыт-бедел" "бастау-бетбұрыс-бедел" сияқты кешенді мәселелер бірінен соң бірі тізіледі. Оған "адам-ұрпақ-ел" жүйесі қосылса, әңгіме бағыты түрлене түседі.

Ислам - табиғаттан тыс құдіретті күш біреу деген монотеистік дін. Монотеистік дінге жататын буддизм үшін ондай құдірет - Атман, христиан үшін - Бог, мұсылмандар үшін -Алла, ежелгі түркі тайпалары үшін - Тәңірі. Құдай деген сөз Алла сөзінің парсы тіліндегі аудармасы екенін ескерсек, адамзат ғасырлар бойы бір ортақ құдіретке табынды. Бірақ әр халық өз әдет-ғұрпы мен ана тілі шеңберінде, заман ағымына орай табынды.

Ислам - пәктік діні. Оның шапағаты адамға болысады, адамды жамандықтан арашалайды. Ислам - қандай да бір шектен шығуға жол бермеуге арналған дін. "Ислам - салауатты өмірге шақыратын дін. Ислам - ғылым, қайырымдылық, иман, шапағат, мәдениет, өркениет... Ислам адамзатқа ортақ биік моральдық құндылықтарды, рухани пәктікті, имандылықты, салауаттылықты екті"38.

Дінді жаңғырту - адами қасиеттерді қастерлеу. Ислам діні адамды, тіпті адамзатты аздырудан, тоздырудан, шатасудан сақтайтын асыл құндылықтарға тұнып түр. Ислам -қандай да бір шектен шығуға жол бермеуге арналған дін.

Бұл дүниеде қандай жан зарланбаған,

Не зарлық болса дағы Құдай қылған.

(Қисса Шеризат)

Ислам Алла тағаланың берген игілігі мен ризығын артық пайдалануға тыйым салады. Егер адам мол байлыққа ие болып, оны соған мұқтаж болмаса да тек өз басының қамына ғана жұмсайтын болса, Ислам діні мұны ысырапшылдық деп атайды. Мұхаммед пайғамбар өз сахабаларын: "Алла тағала берген несібелеріңді ысырап қылмаңдар, өйткені ысырапшылдық ібілістің ісі", - деп ескерткен. Құрандағы өсиеттерді орындау - ізгіліктің бастамасы болған.

Құранда мұсылмандардың белсенді өмір сүруі керектігі және өмір шындығынан ауытқып кетпеуі жазылған. Ол үшін рухты шыңдай білуі, жасампаз болуға, өнер-білімге ұмтылуға, еңбек етуге, саяхат жасауға тиіс. Мұсылмандар Ислам дінінде тыйым салынбаған зайырлы ережелерді орындауға ұмтылуы тиіс. Зайырлық, иеге меңзейді?

Ол дүние бұл дүниеден қатты дейді,

Қызығы бұл дүниенің тәтті дейді.

(Ғаяр қатын, 102)

Дүниетанымның негізі ұстыны - мәдениеттің күретамыры. Адамның тіршілігі мен қалыптасуына қажетті құндылықтар жүйесін реттеуші күш - дін болып табылады. Мәдениеттің дүниетанымдық құндылықтары - Ұлы Тәңірмен үндестікте, тұрақты рухани құндылықтықты иемденуде. Осы құндылықтарды тұтастап реттеу, яғни үйлестіру қызметін діни институттар атқарады. Осы негізге сүйене отырып қазақ философиясының тарихи, мәдениеттік тілдік қабаттарын "исламнан бұрынғы және исламнан кейінгі" деп шартты түрде екі кезеңге бөліп қарастырамыз. Яғни дәстүрлі түркілік дүниетанымның ділдік негізі болып табылатын Тәңірлік щи исламнан бұрынғы қазақ халқының ойлау жүйесінің ұстындық желісі болып табылады. Осыған орай Д.Кішібеков: "...Қазақ тілінің қалыптасуының бірінші кезеңіне рулық сана, Тәңірлік сенім, тайпалық қарым-қатынас, әдет-ғүрып негізіндегі тіл, ауыз әдебиеті жатады, ал екінші кезеңіне болса, ислам діні енгеннен кейінгі Ақ Орда. Алтын Орда мемлекеттері қалыптасқан Қорқыт Ата, Жүсіп Баласағұн, Махмұт Қашқари, Қожа Ахмет Иасауи, Дулати, Кодекс Куманикус дәуірі жатады"39 - деп, жоғарыдағы ойымызды бекіте түседі. Ой-түйінге:

Мұрадым хасыл болмаса,

Өмірімді жойдым мен,

(Сыршы молда, 39)

деушілік ұйтқы.

Ислам діні мұсылмандардың мінез-құлқына арнайы, үнемі мән беріп, оларға екі жол көрсетті: бірі, "осылай бар" дейтін көркем пиғыл. Аят пен хадисте көркем пиғыл 78 түрлі жақсы құлықтардан тұрады. Жақсы құлықтардың түп төркіні жеті жағымды мінездерден туындайды. Олар - таза мінез, адал ниет, қайырлы іс, борыш, парыз, сауап-обал, құлшылық. Енді бірде жақсы құлықты жаманнан сақтандыратын мінезбен балайды. Соңғылардың қатарында - иман, әділет, ықылас, тауазы, насихат, сахауат, мәшруга. Бұл қылықтарды берік ұстау мұсылмандыққа меңзейді. Мұндай жақсыларды Алла жолына түскендер және оларға адамдардың ісі түсетін үмбеттер деген. Екіншісі "бүл жолға түспе", бұзықтықтан сақтан деген өсиет. Аят пен хадисте бұзықтыққа ұрындыратын 60 түрлі жаман мінездер аталынған. Адамды бұзатын бүл қылықтарға - бұзық пиғыл, сараңдық, күншілдік, кекшілдік, тәкаппарлық, ысырапшылдық, ұрлықшы, өтірікші жатады. Енді бірде жаман пиғылды басқаша топтастырады. Оған да жеті қылықты — кәпірлікті, дін бұзғышты, мансапқор менменді, екі жүзді қара ниетті, қызғаншақ күншілді, сараң ашкөзді, ысырапты жатқызады. Бұзық пиғылды жалған айтатын, уәдесінде тұрмайтын, аманатқа қиянат жасайтын екіжүзді сұрқия. Екіжүзді әдепсіз де сараң келетін құлқы жаманның бірегейі. Құлқы жаманның тіліне ерме дегенде, ондай жанның дінге жат қасиеттен арыла алмайтынын ескертеді.

Егер кімде-кім тәңірі хош көрмейтін бүл күнәларды құпия ретінде білместен үнсіз немесе әдейі іште сақтаса, онда сол тұйық сезімнің иесі әрдайым азап шегеді. Тұйықталған жан тығырықта шағымшыл, арызқой, өтірікші келеді. Жалған пиғыл ізгілікке ұйтқы болмай, жауыздықты ушықтырады. Біртіндеп тыныш елді бұзады. Өйткені тұйық жан шектеулі, адамшылық соқпағына ұрынады, сөйтіп жаман ойын дереу тәрк етпейді. Пиғылы жаман ұсақ-түйекке алданады, ұмытылған нәрсені еске салуды білмейді, не жөн көрмейді. Арамдық асқынған сайын еске түскен елеулі нәрсені жүзеге асыруға қол ұшын да бермейді. Өз кінәсін білгісі келмейтіндер тәкаппарлықпен сіреседі. Өз жамандығын жасырып бұзылғандар "адамдар бұзылып кетті" деуден тартынбайды. Жалақор ертелі-кеш бәлеге ұшырайтынын мойындағысы келмей пендешілікке ұрынады. Ондайды қасіретті қара өлім күтпек. Жала сөздің күнәсі көп, сауабы жоқ. Ал кейіннен ондай жағымсыз қылықтар әшкере етілсе, одан барлық ел азап шегеді. Оның үстіне адамның осындай ғамалының (әрекеттерінің) кесепаты бүл дүниеде айрықсыз болса да, олардың жамандығын ахиретте мәңгі қиналу барысында ұқпақ. Адам алданып адасса, Құдай асқақтап өзімен жарасады. Сондықтан:

Құдайым жалғыз қазы, әділ өзі,

Қатесіз бұрынғының айтқан сөзі, немесе

Көп жапалар залымдар маған қылды,

Тәңірден қорықпай бұлар жаман қылды,

(Хикаят Марғұба қатын, 113-6)

дейді.

Біріншісі - дұрыс жолға түсіп, екіншісі - теріс жолдан сақтанғанды мұсылман, яғни иманды жан дейді. Құранда: "кімнің ұяты жоқ болса, оның иманы жоқ" дейді. Иманның бөлімі - ұят, уәдеге берік болу. Халқымыз ұятсыз, имансыз деп бір мағынада айтылуы -түбірі осы қағидада. "Иман" ұғымы тіл мағынасында (арабша шаһадат) және шариғат мағынасында қолданылады. Шариғат мағынасында иман - исламның ақиқаттығына сену, Алла сөзінің растығына көңілмен сену, оған сиыну. Иманды - дінге сенетін момын, ұстамды жан. Иман үш түрлі: 1. Алла бұйрықтарын бекершілік демей кәміл, берік ұстаған иман; 2. Алланы ақылмен, дәлелмен ойлап біліп рас түту, Алла жалғыз екенін мойындау;

3. Өз ақылымен құдайды танымаса да ұқсап келе жатқан жол деп өзін наным-сенімге келтіргендердің иманы. Имандыға адам қымбат. Иманды қайырлы, сауапты істерді орындайды. Сол үшін қазақ:

Адамға гауһар иман-жан жолдас-ты,

Бергейсің ата-анаңа ықыласты,

(Ғаяр қатын, 102)

деп тілеген.

Имандылардың құрған сұхбаты бір-біріне аманат, Алланың аманатымен тарасады. Жақсы адам обал, сауапты, қайырлы істерді атқарады, күнәларына тәубе етеді. "Тәубешіл жан -сүйген құлы тәңірінің" (3,140). Құдай залымдарды емес, әділ адамдарды сүйеді. Осы талаптарды орындау - имандылық. Имандылықтың HI ІІІСІ адалдықтан, инабаттылықтан, ізеттіліктен, ізгіліктен білінеді. Имандылық - тәннің саулығы және салиқалық, адамның қос байлығының қайнар көзі.

Сауап деп отырғанымыз адамға, жануарға, табиғатқа жасалған жақсылық. Сауапшылық жасау - жақсы адамның қайырлы ісі және міндеті. Кімде-кім өз ісін игілік пен сауап үшін істесе, оған тәңірдің рахметі жаумақ. Құрандағы сауапты істерге жататындар: 1. Құлды азаттыққа шығаруға әрекеттену; 2. Осындай мақсатпен қожалық түзеу; 3. Шөл жерді гүлдендіру. Мұндай сауапты әрекетті Тәңірге шын сенетіндер жасайды. Сауаптың түрі көп. Десек те, сауап іс жасағаныңызға қуансаңыз, күнә іс жасағаныңызға қайғырып өкіне тілесеңіз - Құран тілімен айтқанда, сіз мұсылмансыз. Алладан медет тілеп, алақан жайып, дұға жасау - өзіміздегі күшті демеу.

Ешкімге күнә мен қиянат жасамау және басқаны одан сақтандыру да - сауап. Мухаммед пайғамбар апатқа апаратын жеті түрлі күнәдан сақтандырады. Олар:

1. Құдайдың құдіретіне шек келтіру;

2. Сиқыршылықпен (алдау-арбау) шұғылдану; 3. Біреуді нахақ өлтіру;

4. Пайдакүнемдік "өсімқорлыққа берілу; 5. Жетімнің малын жеу;

6. Күйеуіне адал, момын, әдепті, ибалы әйелді "жәлеп" деп сөгу;

7. Отанын қорғау жолындағы соғыстан қашу. Мұнда басыңқылықты - тонау көзі, бір жақтылықты - тоқыраудың өзі, делінген. Тоқыраудан сақтанудың көзі адамның өзінде:

Бізге де опа қылмас үшбу заман,

Иман берсін Құдайым ақыр заман,

(Қисса Таһир, 303)

деген тілекте. Күнәнің арқауы - күншілдікте, пайдалы істі адамнан кетуді тілейтін теріс пиғылдықта. Күншілдіктегі теріс пиғыл тоқтаусыз. Оны - жақсылыққа сараңдық, ысырапшылдыққа ырық беру, тәкаппарлыққа түрткілік деп жатады. Жеңіл жүріс, былапыт әрекет - ынсапсыз пенделік.

Пенде имам көрмейді харам болса,

Бейіштен иман арзан Алла десе.

(Ғаяр қатын 104).

Пендешілік ынсапсыздық. Ынсапсыздық болса, алауыздық басы. Ынсапсыз көптің ісін қолдай бермейді, озат қимылдан қалыс қалады. Өзін дұрыс ұстай алмайды. Ынсапсыз жалаға батады, пұшайман болады, қиямет күні азапқа түседі. Содан пайғамбарымыз: "Күншіл кісі жаннатқа кірмес. Күншілдік от отынды жойған реуішті. Бүл құлшылығыңда жойылады" деген. Құлшылық ету - адамның қажетінен туындаған қызығушылық аясы ғана емес, ұрпақты әдептілікке тәрбиелейтін ұлағаттылық үдерісі. Қателікті кешіре білген бақытсыздыққа сабырлылық танытады. Өзі пәле-жаладан аулақ жүреді.

Иман, сауап, обал, әділет, ықылас сияқты адамның мерейін үстем ететін және адам бойындағы бейшаралық пен пендешілікке қарсы тосқауыл. Осы құндылықтарды тұрақтатуды насихаттау - ислам дінінің бас парызы. Мухаммед пайғамбар хадис шарифтерінде "Дін - насихат" деген. Дін ілімі мен дәстүрлерін сабақтастыру - туралық-тұтастық-тұрақтылық. Діні бөлектің ділі бөлек екені күмәнсіз. Бірақ ділі бөлек қауымдастық немесе халық сол "туралық-тұтастық-тұрақтылық" өресінен шыға алады ма? деген сауалға жауап іздеушілер бұрын-соңды аз болмады. Мұсылман мұратына жеткенде:

Бұ іске таң қалады көп халайық,

Һәр мұсылман азбасын жолдан тайып,

(Қисса Таһир, 302)

деп бапкерліктің бабын таратты.

Ислам имандылық дәстүрімен, діни сауаттылығымен күшті. ҚАЗАҚ аруаққа жасампаз Тәңірдей, Тәңірді аруақтың жарығы деп табынған халық. Қазақ Алланы дүниенің бір Жаратушысы деп ұққан нанымшыл халық. Осы мәселенің түп мәніне бойламау -түсініспеушілікке, ал соңғысы - мұсылмандар ара-жігін ажыратуға душар етпек. Ислам қағидатын қабылдау мен ұғынудың өлшемі имандылық та, мұсылмандық бауырмалдық та, иманды ғибадат исламдық ақиқатты ұғынушылықта. Осы тұрғыдан алғанда, қазақы ұғымның арқауы - мұсылмандықтан нәр алады. Екі адам,екі жақ керісіп, келісімге келе алмағанда мұсылмандық дәстүрге жүгінді:

Екеуі адам болып қалды таңға,

Қарайды төңіректе мұсылманға.

Құданың һәрне қылса құдіреті кең,

Зауал жоқ деп ойлама ғаріп жанға.

(Қисса Таһир, 301)

Ислам жаратылыстың Ұлы үйлесімінің қалыптасу негіздері мен жолдарын түсіндіреді. Ислам сонысымен қуатты және мәңгі. Жаратылыстың негізі - Жаратушы мен жаратылғандардың тұтастығында, оған жетудің жолы - рухани үйлестікте. "Ол солай, Алла жеті аспанды қабат-қабат жаратқан. Рахманның жаратуында еш мүлтік көре алмайсың" (67-сүре, 3-аят). Рухты алсақ, ол ешқандай жер өлшеміне бағынбайды. Қазақ рух ретінде аруақты шақырады, оған табынады. Рухты шақыру - Алланы мойындау, Аланы шақыру, Жаратылыстың түбірін іздеу. Аруақ, қазақ үшін, тұтастық кілті, тұтастықтың арқауын түзеу. Аруақ шақыру - түйсіктік жүйе байыптау, рухтық үйлесімді сақтау немесе соған ниеттену. Оған "түбін білмеген тексіз" немесе "жеті атасын білмеген жетесіз" деген қазақтың аталы сөзі айғақ. Жеті атасын білген өз шежіресін, руының тегін ғана біліп қоймай, Ұлы үйлесімнің желісіне түсу. Аруаққа табынуда ұрпақтар сыртқы ықпалды сезінуге ынтығын жасырмайды, рухани үйлестікті қалайды.

Қазақтың дәстүріне сіңген әдет бойынша, а) өлген адам - аруақ, ІІ) аруақ дегеніміз рух, б) өліктің артын бір жыл бойы күтеді. Қазақ аруаққа арнап құран оқиды, өлгеннің рухына Алланың рақымы түсуін қалайды, содан өзінен бұрын өзгенің - туыстарының, аруақтың тілегін тілейді. Қазақтың имандылығы да осында. Құран Кәрімде: "Рух туралы сендерге аз мағлұмат берілді" делінген. Мағлұмат жоқ емес, толық та емес.

Әйтсе де, қазақ өзге ұлыстың илеуіне көне бермеген, өзгенің басымдығы мен үстемдігіне бағынбаған. Өйткені, қазақтың рухы биік болған. Рух биігі - ұлыстың кемелдігіне кепілдік. Кемелдің қорегі - рухани азықта, яғни ұлыстың тілі мен ділі арқылы келетін дәстүр-салтта. Тіл, діл, дін арқылы адами, яғни қазақи болмыс тамыр жаяды, өзгеріске түседі. Тіл, діл, дін арқылы адам болмысы біртұтастанады, өзгелерден жаттанады немесе оған жақындай, жанаса алады. Онсыз ұлттық болмыс өзіндік мәнін жоғалтады. Демек, мұсылман болу үшін исламға тән тілде иман келтіру, исламдық және ұлттық дәстүр-салтқа жүгіну - бекер емес, рухани қажеттілік. Дәлірек айтсақ, ол рухтық туыстықтың нышаны. Рухтық туыстық орнықпай, сын сағатта ең жақын деген адамдар бір-бірінен жалт бұрылып жатады, сөйтіп олардың бөтенсінуі әбден мүмкін. Мұсылмандықта рухани туыстық әке мен бала жақындығындай. Өйткені олардың қуаты тіл, діл, дін арқылы күш алады, ықпалын арттырады. Үштік үйлеспегенде адамдар да, олардың ділі мен діні де жат, олар бірін-бірі бөтенсінеді.

Сонымен бөтенсіну - жатсыну, түбірді құрдымға ұшырататын іштей күйреудің көрінісі. Рух жаттануы - көз алдымызда болып жатқан кереғарлық.

Бұ дүние әуелінде болар басшы,

Ақырында заһары удан ащы.

Азап анық, ғибадат қыла алмасаң,

Өлген менен ғибрат ал, біле алмасаң,

(Балықшы илә ғибрит қиссасы, 210-6.)

деп жаттық пен жетімдіктен сақтандырады. Қазақ "у ішсең - руыңмен" дегенде, өз нәсіліне, өз халқына адалдық танытқанын білдіреді. Халқын мәртебе тұтып, жоғары көтерген қазақ дін мен дәстүрді бөле-жара қарамады, Құран аятын тәркі ете алмады.

Дін адамды табиғи ортадан немесе этникалық шектеуліктен жоғары қояды. Дін - адамның рухани дүниесін байытады, оны рухани жетістікпен жарасымды етеді. Діннің ізгілік нұры осында. Діни құндылыққа сүйенген қоғам қырағы бола бастады. Қырағылық неден басталады, неден нәр алады? Әрине:

− татулық пен бірліктен, сондай қасиеттерді сақтайтын келісімнен;

− халықты адамгершілік тұрғыдан жаңғырту үшін күш қосудан;

− өз еліңде шындықтың, әділеттіліктің, сүйіспеншілік пен бостандықтың нығая түсуінен;

− өзіміздің азаматтық және кәсіби қызметімізге берілгендіктен, ізгіліктің ақыры салтанат құратынына бек сенетіндіктен әркім Жаратушыға өзінше сиынады, ниет-тілекте рухани қырағылық тамыр жайды. Қазақ обал, сауап, ырым дәстүрін ежелден қастерлеген сақтаған халық. Күнделікті тіршілікте: "Уағда - сөзге қазақ лебізбенен, бір сөзді екі кайта дегізбеген", деген қағиданы биік ұстаған. Содан имандылық жүрегінде орныққан.

Дін дәстүрін сыйлайтын сыпайы отырыс: "түсінік-таныстыру түсінісу-табысу". Сыпайылықтан ұлтымыздың зиялы қауымдарының өзара түсіністігі нақтыланды. "Дініміз басқа еді, әлде қалай арамыз кірігіп, дәнекерленіп кете ала ма?" деп күдіктенушілер де байқалмайды. Бірауыздылық пен татулықтың тәтті сөздері әркімді тұшындыруда. Бүл -мұсылмандық мейірдің жақсы нышаны.

Тәңірге табынған, Аллаға жүгінген, табиғатпен табысқан қазаққа үш құндылық іштей өріліп, жаңарудың бас ағымына айналады. Ол - жігер еркіндігі, пәк сезім мен жанның өшпейтіндігі, құдайға деген сүйіспеншіліктің мәңгілігі. Үш қасиет адамның ішкі дүниесін - тәнін, жанын, рухын тұтастырған, ірілеткен. Рухтанған адам осы жеке нәрсемен, осы дара затпен шектелмей, оқиғаның тірі көрінісін суреттесе де, адамның жан сезімін жеткізуге әрдайым көңіл бөлген, ерекше мән берген.

Жаратушы адамның бойына рух береді. Жаратушыға ниетімен жақындамақ жақсының шырағы сөнбейді. Жаратушы оқиғаны басқа дүниемен, о дүниемен ұштастырды. О дүние деп отырғанымыз, шамалы, АТА болмыс тылсымы. АТА болмыс - Адам-Тәңір-Алла" немесе "Алла-Табиғат-Адам". Бұл екінші, жоғарғы тылсым дүниені әркім өзінше ойлап таппайды. "Атаңа құлдық ету - Аллаға құлдық ету. Оның алдында күнә жасау - Алланың алдында күнә жасаумен пара-пар" деген ұлағатты сөз қалған. Бұдан Алла - дүниенің, Ата -адамдық қарым-қатынастың бастауы деген ой келеді. Бірақ тылсым дүниені әркім ойланбай, көз жұмып жақтайды деген тоқтам да туындамас. Тек ой тоқтамды жүзеге асырар тәсіл қандай, оның тәлімдік маңызы қандай деген сауал туындайды.

Құраннан үйренуді талап қылып үмітін тапқан мұсылмандар, әсіресе олардың ғұламалары, әулиелері, хакимдері, көңілі таза асарлары - исламның қазанатын құрайды. Десек те, діннің барлық белгілері, жемістері, жеңістері адам бойынан табыла бере ме екен? Кімнің мінез-құлқынан қалай табыла бермек?

Қазанаттың іргесін сауатты, білімді, рухани бапкерлікке лайықты ұстаздар, қызметкерлер қалайды. Олар жалғандықтан өздерін аулақ ұстап, қызғаншақтың сұғынан сақтанып, Алланың беделін паналауға тырысады. Олар өзгелерді қаһарланғандар мен адасқандардың емес, "өздері жақсылық жасаған жолға салады". Қазанат бапкерлері шарафат мәселелері мен міндеттерін талдайды, түсінік береді, олардың ерекшеліктерін ескертеді, аңғартады. Ендігі толғанысқа Қ. Мықтыбекұлының "Қағанат" кітабы (А., 2001) дәнекер болғанын еске саламын.

Құран (арабша "Құран" - оқылатын жазу) - құдай сөзі, мақсатқа жеткізетін тура жол. Талқылауға, сынауға болмайтын қасиетті де, киелі кітап. Негізгі кітапта 77934 сөз, 6204 аят бар. Олардың өмірлік маңызы Аллаға қызмет ету арқылы, тәлім-тәрбиелік мәні -адамның мінез-құлқынан, іс-әрекетінен білінеді. Құран Кәрімде "Алла" атауының 2697 жерде аталуы тегін болмас. Алла бәрінен де айбатты. Алла ғана жеңімпаз. Сондықтан "Алла тағала мақтауға мұқтаж емес, пенделері алланың өзіне тән аттарын айтып, жалбарынуға мәжбүр" (X. Алтай).

Құран - адамдық пен адалдықты көтермелейтін өсиеттер, адамгершілікті құндылықтардың тұрағы және тірегі ретінде еске сақтауды үйрететін жинақ. Басқа нәрселерді қай мағынада танып білу, келбеттіні анықтау - Құдайды танып білуге бағынышты. Өз қатемізді Құдайға жабуға болмайды. Әркім өз білімін толықтырудың жолын тыңғылықты ойлануы және ойластыруы керек.

Адамның әрекеті мен ерік-жігер еркіндігі, оның кемелділігін көтермелейтін қасиеттер. Қателіктер осы екі бағыттағы дағдыдан, кемшіліктерден туындайды. Қателік көзі - жалған нанымда, оны жадымыздан шығара алмауымызда; бұрыннан қалыптасқан пікір негізінде пікір айтуда. Өзіміздің ұйғарымымыз бен ұғымдарымызды оған сәйкес келмейтін сөздермен білдіру. Өзіміздің сезімімізге берілген нәрселерді мұқият қарастырмауда жалған жолға ұрындырады.

Білімді анықтау - қажет шешім, дұрыс ұйғарым. Қажеттілікті ұғынудың негізі мен тәсілі қандай? Анық ұғым шынайылыққа апарады. Одан күдік пен күйік сейіледі. Оның тұрақты және мәңгі бастауы - Алла, ал өзекті өрісі - адам, адамгершілік, тұлғалық болмыстар, кісілік қасиеттер. Құранда Алла тағала тарту еткен жер бетінде белсенді тірлік кешсін деп бұйырғаны үнемі айтылып отырады. Алла - даналығы артық Ұлы құдірет. Алланың ұлылығы мен даналығының арасында сәйкессіздік болмаса, онда өзара үйлесімділікке деген ізгі ерік бола қоймайды. Адамның ұлылығы сол, ол негізі бұлыңғыр және жарастыққа жат, кездейсоқ қара қысымынан адамның өзін сақтандырады. Құранда адамгершіліктің тұтқасы - жанашырлықта, сауаптылықта, жамандық пен қиянатшылықтан сақтана білуде екені үнемі баса көрсетілді. Адамдықтың ақиқатқа, адалдыққа, адамгершілікке бет бұруы, жолды айқындауы - Аллаға жүгінудің төл бастауы және өлшемі. Мұндай жанды үлкен-кішіге бірдей беделді - рухани тұлғалар, рухани бапкерлер деп құрмет тұтқан. Рухы биік жандар қарбаласта аруаққа сенген; жүректегі сеніміне ерген. Наным-сеніммен жүрегі жарқындар: Бұл іске жаман болған көңілім толмас.

Болғанда Тәңірі - қазы, Құран - жолдас,

(Ғаяр қатын, 113)

деп құлдық етерін қалт айтпаған.

Мұсылмандар хикаясында рухани құндылықтар Ислам дінімен, оның негізгі ұстанымдарымен, қағидаларымен байланыстырылады, соларға негізделеді. Мұсылмандық негіз - Хақ пен мұсылмандық парызда. Содан:

Жарандар, мұсылман бол Хақты танып,

Бақиға күнәны артып кетпе налып.

Ислам бес парызын заһир қылып,

Жазылды бүл жеріне көңілге алып,

(Хикаят дастан Хатымтай, 4-т. 178-6.)

деген уағыз қалған. Жыршылар болса, дастанды "жүректер солған үшін, қайғы-уайым көңілге толған үшін" жаздым деп уәждейді. Мұсылмандар өз дінін ғана нағыз ақиқат деп санады. Ешбір үкімет шексіз еркіндікке жол бермейді. Әрбір мұсылман өзінің басты борышы ретінде мынадай міндеттерді алға тартты:

− өзінің күш-қайратын ислам дінінің игілігіне жұмсау, оның кең таралып, салтанат құруына сарп ету. Ислам путқа, яғни көп құдайға табынушыларды "кәпірлер", өздерінің қас жаулары деп атады. Мұсылмандар басқа діндер өкілдеріне төзімділік және шыдамдылықпен қарады;

− төзімділік - түсіністік кілті, түсіну тұтқасы, түсінікке қызмет деп ұқты;

− бар және болатын нәрсеге байыптылықпен және байсалдылықпен қарауды; туралыққа тазалықты - сыртқы күштердің ықпалынан сақталына алатын ширақ күшке балады. Осылайша адамның жаны, жүрегі, еркі ақылға қонарлық мәселеге жұмылды, әрі ақ мәнге шоғырланды. Адам өз болмысымен, өз діні мен ділінің болмысымен іштей және сырттай жақындаса, жараса бастады. Жағымды қозғалыста сөз іспен, іс қозғалыспен ұласуда. Олар белгілі бір пайдалы да пайымды нәтижеге қол жеткізуде.

Мұсылмандық сабақ үлкен идеяда, тұрақты бастауда, тұтас қозғалыста. Мұсылмандық ілім мен мектептің бір үлгісі мен үдерісі - сопылықта.Сопылар үшін дүниетанымның бастысы - Құдай және адам дегеніміз не? Құдайды түсіну мүмкін бе? Адам өмірінде қандай мінез-құлықты басшылыққа алу керек?

Сопылар үшін құдайды тану - өмірдің мәні, болмыс тұтастығын пайымдау - басты қағида. Дүние тұтастығы үш деңгейде - абсолют, аттар (архетиптер) және феноменалдық, дүние арқылы көрініс береді. Абсолют дегеніміз құдай, ақиқат, тұтас жалқы шындық. Құдай -тұтас абсолют, мәңгі ақиқат, болмыстағы жалқы шындық. Дүние болса құдайдың көлеңкесі, ал олардың арасында атаулар (пайғамбарлар) тұр. Пайғамбарлар - абсолют пен көзге көрінетін материалдық болмыс араларын жалғастыратын түлғалы да белсенді күш.

Сопыға құдайдың мәнін ұғынудан, яғни ақиқаттан артық қасиет жоқ. Сопылық мінез-құлықтың басты ерекшелігін, кезінде шейх Абусайд Абулхайыр былай деп түсіндірген: "Басында не болса шығарып тастау, қолыңда не болса қолдан шығару және басқалардан саған қарап аздап жетсе ренжімеу".

Сопылық ислам діні мен мұсылмандық дәстүр негізінде "жетілген адамның" бейнесін құрады. Сопылық дәстүр "жетілген адам" идеясына орай, әркімнің өзіндік өмірлік тәжірибесіне, мистикалық талғамына сай жалғасын тапты. Сопының діттегені -тұтастыққа, табиғатқа деген рухани ұмтылыс, рух арқылы ақиқатты тікелей түйсінуге ұмтылу. Үміт адамның өз шегінен шығып, өзіндік дүниеге оралуға мүмкіндік ашты.

Дүниетанымдық мұндай бет алыс сопылық философияның жергілікті дәстүрге икемделуін тездетті. Содан мұсылмандық ағым Алла ілімін өз беттерінше талдап түсіндіруге мүмкіндік ашты. Егер қадисшілер мұсылмандық дін жолын Құран мен суннаның әрбір әрпіне сай уағыздаса, сопылар - пайғамбар сөздерінен өздерінің жеке көзқарастары мен шабыттарына үндес жасырын мән-мағынасын да іздеді. Қадисші теологтар құдай заңдарын жатқа білуді талап етті. Ал сопылар болса құдіретті құдайдың мәнін ұғынуға талпынды. Десек те, сопылық біртұтас дүниетанымдық бағыт емес екенін де ескеру жөн.

Қожа Ахмет Иасауи - хақты, руханилықты тануға ерекше мән берген халықтың қалаулысы. Оның өсиеті бойынша Тарихатты тану сегіз жүйеден - тәубешілдіктен, ғибадатшылықтан, махаббаттан, сабырлылықтан, шүкіршіліктен, ризашылықтан, заһидшілдіктен (анықтықтан), ғаріптіктен тұрады. Рухани тазалықтың бұл тіректері -кісілік қасиеттердің мұраты мен көрсеткішін, қуаныш көріністері мен адамның жоғары құндылықтарға іштей бейімделуін білдірді. Қатынастағы тазалық қуат әкелгенде: "Атамның ғазиз досы жаннан артық" деген сөз қанаттанды. Бұл қасиеттер іштей ынталылықты, ұқыптылықты, тәртіпті үйлестірді. Адамның өзіне бекемдігі мен сенімділігі, өзге көзқарастарға төзімділігі осы бастаулардан нәр алды және әдептік ұстанымдарға тірек болды.

Біздің әрекеттегі қателеріміздің себебі - Құдай емес. Құдай жоғары сатыдағы шынайылық. Құдай ақиқаттың киелілігін адамға сыйға тартты. Үндестік пен үйлестік үлгісі қандай?

Біздің рухани және қоғамдық қажетіміз өздігінен жаратылмады. Адамның өзіне қатысты қателік пен кемшілік қандай? Өз қателіктеріміздің шығу тегін, себебін анықтау арқылы жаңылу жолдарын терістеу артпақ. Жаратылған заттардың әрекеттегі себептерін зерттеу кеш қалуда.

Саясаткер мен бапкердің кемелділігі туралы әңгіме аз, ой тиянақсыз. Объективті кемелділік үстем емес. Рухани және саяси бапкерлердің кемелділігін анық түсіну де, түсіндіру де қажеттілік.

Көзің мен көңілден шықпайтынды анық деп, ақиқат деп айтуға тіл бұрылмайды. Қиындық пен қайшылықты шешудің өтімді қисынын таппай көңіл көншімейді, зерде-зейін тұрақтамайды. Ой тәртібін тани, ұғына отырып ілгері жылжу қажет-ақ. "Құранға еліктеу" деп аталатын А.С. Пушкиннің мына шумақтарына назар аударалық:

Қайыр берсең мүсіркеп шын жарлыға,

Есепті қой, ұмытпа мұнда арды да.

Шын жомарттық - қалауы ұлы

Алланың, Ертеңді ойла, өзіңе зиян етпе,

Жақсылығың қайтады қияметте,

Бір игі ісің - сауапты мың алғаның.

(Ауд. А. Бекбосын)

Ұлы ақын адамның үнемі әрекет үстінде болуын және бұл әрекеттің құдай тағаламен тығыз байланыста екендігін ескертеді. Діннің табиғи түрлері мен ықпалдарын талқылаудың өлшемдері пар. Ол қандай өлшемдер? Егер тіршілікте белсенділік танытпасаң, омда белгіленіп қойған жайттың өз мән-мағынасын жоғалтады. Бүл нәзік те, күрделі, бірақ өте қажетті уақыт ісі. Осыдан мұсылмандық рух қалыптасты, ұлттық рух күшіне енді.

Зайырлықтың тағы бір мақсаты - қоғамның біртұтас дамуына кері эсер ететін діни дүмшеліктен, фанатизмнен мұсылман әлемінің тазаруына қызмет ету. Әр дәстүрлі дін бүл қадамдарды өзінше, жеке қарастырушы еді. Енді көзқарас пен қимыл-әрекет жақындай түсті.

Ұлтаралық дүрдараздық, Ұлтаралық түсініспеушілік - қазақ жерінде бұрын-соңды белең алған жоқ. Бұл - жақсылық пен даналықтың белгісі, мемлекеттік саясатты ізгілендіру нышаны, әрі демократиялық желінің жемісі. Қоғамдық шаралардан дәстүрлі дін қағыс қалмады.

Діндар беделі мен санасы түсінікті ме? Діндарлық туралы ұғым неге бәрімізге бірдей түсінікті емес? Сана-сезімде жеткілікті ұғынылған нәрсе тілге тиек болған жоқ. Қабылданбаған бір жақтылықта біз таңдаған еркіндік пен Құдай белгілеп берген жазмышты келістіруге бола ма?

Діни дастандар халқымыздың тарихында рухани тәрбиелік және дүниетанымдық міндет атқарды. Діни дастандарда ел арасында тараған діни аңыз, әңгімелерге негізделген, онда көне мифтік, ертегілік желілер мен хикаялық сюжеттер кеңінен пайдаланылған. Олардың сюжеттері, мазмұны, шығу тарихы, таралу жолдары әрқалай болса да, идея жағынан олар исламдық руханиятты, олардың құндылықтарын насихаттайды, мұсылманшылық өмір сүрудің негізін түсіндіреді. Тек олардың танымдық жүйесі, философиялық маңызы қатар ашылмады.

Қазақ өз дәстүрін исламнан бөлек деп білмеген. Одан мұсылмандық бірлік демеулік тапты. Өмірдің рухани қажетін жатсынғандар арасында діни кілтипандар орын алды. Ол қандай кілтипан? Қ. Біләлдің пікірінше:

"Бірінші, исламды құрсап алған ұлттық дәстүрді жоққа шығару.

Екіншіден, бәлкім, бүл ең бастысы, қазақты Аллаға серік қосудан тыйып, кәпір болудан сақтап қалу.

Үшінші, зікірге басымдық беру.

Төртінші, бақсы-балгерлік жол.

Бесінші, радикалды-экстремистік бағыт.

Алтыншы, мемлекеттік Қазақстан Мұсылмандары діни басқарма ұстанымы"...

Бірінші топқа жататындар - ислам қағидаттарын қатаң басшылыққа алатын араб елдері. Олар дін мен дәстүрді бөле-жара қарайды. Екінші топқа - өзге ұлыстың сойылын соғушылар жатады. Радикалды-экстремистер қазақтың діни ұстанымын, соның ішінде аруаққа табыну дәстүрін түгелдей жоққа шығарады. Олар аруаққа ас беруді "жат әдетке" жатқызады. Экстремистер "Алла - Құран хадис және өзі" деген тұйықтан шыққысы, халықтық өмірдің талабын түгелдей ескергісі келмейді. Олардың мақсаты – ислам мәртебесін асқақтау емес, тек билік қана. Бүгінде Алланың зікірі мен зікіршілердің қылықтарын байыппен ажырататын кез келді. Базы, зікіршілер арасында шариғатқа қырын қараушылық белең алуда. Бақсы-балгерлік - дін емес, оны халықтық емшіліктің түрі немесе жолы деу, жөн болар. Осыдан Мұсылмандар діни басқармалары құзырынан тыс діни ұйымның ешқандай қажеті жоқ. Бұл жайттар Алланың қалауымен түзілген Ұлы үйлесім қолдап қошаметтей бермей, қайта рухтық үйлесімге нұқсан келтіреді40.

Автор атаған соңғы төрт кілтипан тозығы жеткен дәуірде түрлі талқыға ұшырады. Көзқарас көп болса да, түсінік тиянақты және ортақ болуы шарт. Ислам - қандай да бір шектен шығуға жол бермеуге арналған дін. Ислам Алла тағаланың берген игілігі мен ризығын артық пайдалануға тыйым салады. Егер адам молшылыққа ие болып, оны соған мұқтаж болмаса да тек өз басының қамына ғана жұмсайтын болса, Ислам діні мұны ысырапшылдық п и атайды. Мухаммед пайғамбар өз сахабаларына: "Алла тағала берген несібелеріңді ысырап қылмаңдар, өйткені ысырапшылдық ібілістің ісі" - деп арнайы ескертпе жасаған. Құрандағы өсиеттерді орындау - ізгіліктің бастамасы болмақ. Құранда мұсылмандардың белсенді өмір сүру керектігі және өмір шындығынан ауытқып кетпеуі жазылған. Ол үшін рухты шыңдай білуі, жасампаз болуға, өнер-білімге ұмтылуға, еңбек етуге, саяхат жасауға тиіс. Мұсылмандар Ислам дінінде тыйым салынбаған зайырлы ережелерді орындауға ұмтылуы тиіс болды. Оны парыз тұтты.

Жаратушының үмбеттері бейбітшілікке ашық үн қосуда, ұран тастауда, соған нақты үлгі көрсете бастады. Оларға қыспа тілек пен тіленшілік керек емес. Ислам шариғатын орнына келтірмекшілердің тілегі айқын:

Тізгінін шариғаттың ұста қолға,

Бейқұлық жаман ниет түспе жолға.

Айырылып ынсабыңнан тәкаппар боп,

Шайтанның тіліне азып әуре болма.

(Хикаят Тәжіміәлік, 185-6).

Асылы, Құдайым иман дінге де, имандыға да қуат берген. Қайраткерлердің мәдени және әлеуметтік міндетке деген жауапкершілігінде ой жарысы, үміт арнасы толықты. Көзқарастар кеңеюде, түсініктер тереңдеуде. Өткір мәселе мен меже тұрғысында бас қосу басталды. Топтасу, өзара түсінісу және сену басталды.

Рухани бапкерлердің беделі өз діні мен мәдениетінің, өз елі мен жерінің шеңберінен шығып, әлем мен мәдениеттің кең кеңістігіне тарала бастады. Адамның рухани болмысы, қоғамның рухани-діни мәдениеті діни-ғылыми-саяси кешенді мәселеге айналды. Келбетке деген құмартушылық пен салиқалы көзқарас өмір, құндылық, қарым-қатынастар туралы дұрыс мәлімет, жүйелі көзқарас қалыптастыруға өзіндік үлес қосты. Онда үміт сезіммен өрбіді. Ақылмен сенімді жұмыс істеу, жақсылықты ізгілікке бағыттау, сондай қызмет ету -мұсылмандықтың кепілдігі десек, бұл шарт көптің көңілінен шықты. Ұстанымнан шыққан тілек. Мәселені түсіндіріп қана қоймай, әрекетті болжай білудің, бірлестік бағытын жобалаудың маңызы арта түсті. Мұнда жүрек жылуы, ақыл ережесі, сенім серпілісі бірін-бірі толықтырып жатты. Осыдан өзара түсіністік нышаны айқындалынды.

Діни-рухани қажеттіліктің мәселелерін саяси қысымдық, әскери күштің әдістерімен шешуге болмайды. Діндар мәселелер мен міндеттер қоғамдық, мемлекеттік, жаһандық деңгейге көтерілді, сол деңгейде талқыланды. Міндеттер жалпы адамзаттық пен этникалық құндылықтар қиылысында тілге тиек болды, сондай шешімге ізденісті арттырды.

Діннің ымырашылдық ауқымын кеңейту, соның жолдарын ойлап табу және жетілдіру. Діндарлар үшін созылып керілу немесе теріс қарау кезеңі аяқталуда. Бос сөзге, көпірме сөзге, жалаң насихатқа сауатты халықтың, жақсылықты күткен ұрпақтың құлағы кереңдеу. Енді өзара тартылу қозғалысы аяққа тұруда. Бұл тұрғыда жеке ізденісті, дара әрекетті қанағат тұтпау, жергілікті дәстүрмен шектелмеу абзал. Бұрынғы таптық қоғамдағы немесе бақталастық дәстүрдегі біреудің басқаны жеңуі немесе оны өмірден ығыстыруы, енді тек жеңіл-желпі көзқарасты, үстірт түсініктерді, менменшілдікті, тіпті ырымшылдықты үдетеді. Өйткені адамилық пен дінилік бір-біріне қарсы қойылды. Онда күдік - жүйелі ізденіске, құмарлық - өткір де, өтімді талапқа ілеспеді.

Осы мәселені дамудың жаңа қарқыны мен жаһандану ауқымына, ағымына орай тереңірек түсіну немесе түсіндіру тіптен маңызды. Өтімділік - бірлікте, бірлесуде, қатар өмір сүруде. Ол үшін заңды іздеп табу, ашу және оны түсіндіру - білімге де, әрекетке де кызмет атқаруы қажет. Мұның өзі өмірдегі, өнердегі сәйкестілік пен сәйкессіздікті, бір жағы, түсіну және тану, бір жағы, екі ағымның аражігін таныту. Осындай ниетін діттеп, бірақ оған жете алмағанда:

Болжаусыз дүние шіркін өтер ме еді,

Аллаға қатты зарым жетер ме еді?!

Әуелде қор болмас деп ойлаушы едім,

Құдайым құдіретіңе жетер ме еді?!

(Мухаммед Қанапия, 290-6).

Хаққа сүйенгендер, Хақ жолында қорланбағандар бұрынғыны байыптап, ескіні ескеріп, жаңаны дұрысырақ түсінуге жол ашты. Ол үшін тың түсінікті, оралымды тәсілді, адамгершіл тәжірибені іздестiру қажет болды. Тәжірибеден үйлестікті іздестіру - өзіңді қалыптастырудың қолданысына жарады. Бұл - рухани шыңдалу жолдары. Оған жету үшін:

мінез-құлық пен іс-әрекеттердің негіздерін қарастыру, сол үшін оқиғаның себептерін білу;

әдеттегіден тыс дәстүрлердің қорғаушы күштерін сырттан іздестірмей, уайымға берілмей, болашақ туралы уәжге жүгіну;

әділеттілік ұстанымын заңдылыққа айналдыру шарт еді.

Әркім бұл бағыттың сәтті және табысты болуын қалайды. Ол үшін қиыншылықтағы кедергіні жеңу, жаттыққа жол бермеу, олқылықты өңдей білу қажет. Ол - біржақтылықтан арылудың бастамасы, алғашқы қадымдары. Оның үстіне кездейсоқ жағдай тәжірибеден тәуелділіктен арылу, оны саналы жүйеге қоя білу әбден өтімді. Рухани шыңдалудың шарттары - әділеттілікте, имандылықта, парасаттылықта. Олар бір-біріне қарсы келмейді; Бәрі де мағынасыздықтан арылудың нақты әрекеттері. Жаманшылықтан арылғанда алғыс сезімі айқын, анық. Алғыс сезімі келісімге жол ашады. Сенім - сезім өлшемі. Одан күдіктеріміз сейіледі. Күдіктен кім сейіледі? Егер адам:

− ренішті оңай кешіріп, көнгіштіктен өзара сыпайылыққа қол жеткізсе;

− бейтараптықта ешкім де өзіне төреші бола алмайтынын ұқса; төрешіге бағыну - ортақ нәрселерді тең қорғау екенін мойындаса;

− ниеттегі дәнекерлік - тіршілікті иеленудің дәрмегі екенін ескерсе;

− әділетсіздік мемлекеттің қиғаш қызметінен басталатынын білсе де, болашақ игілікті басшылыққа алу қажетін ұмытпаса;

− өркөкіректікке қарсы шығу - қорлауға, асқақтатушылыққа қарсы шығудың бастауы немесе түрі екенін бетке ұстаса, ондай белсендінің беделі арта бермек. Ел дастанында айтылғандай "Қор болмас күнәлі істен пенде қашса, Адамнан ақыл кетер қарны ашса". Ой толғанысы жігерлейтін немесе жігерлендіретін кез. Адамды жігерлендіретін күш-қуат бар. Ол - ар-ождан. Ар-ождан туа біткен қасиет, тұнық сананың бір көрінісі, ұлағатты ортада нәр алатын және мейірімділердің сенім тәжірибесін ұштайтын рух. Құран аяттары мен пайғамбар сөздерін негізге алатын мұсылмандық этика, біріншіден, адам бойындағы жақсы мен жаманды айыратын сезімдік қабілетті ұштады, екіншіден, білімге сүйенген сенімді жалғастырды. Екі қағида - келісім көзі, мәдениет арқауы. Қос құндылық киелілік пен өрелілерге қызмет етті.

Келісімдегі сенімділікте тіршілігімізге тірек болған қарапайым дейтін қағидаяттар жиі ойландыра бастайды. Осы сарында сұхбаттасу жиілейді. Сұхбаттасу мақсаты - діннің идеялық негізін бұрыннан қалыптасқан бір діннің дәстүрінен салааралық деңгейге көтеру; діннің жаңа дәстүрін қалыптастыруға ізденіс ауқымын кеңейту және соған қызмет ету.

Ой-толғау - мұң-мүдде, ниет-тілек, ортақ жүрек, бітім білек. Ой толғанысы - таңдау еркіндігін кеңейтуде емес, соған ие болу да? Ой толғау іштей тазаруға, өзін де, өзгені де түсінуге жол іздейді, жөн түзейді; жаңалықты сезінетін қабілетті ұштайды; ұлағаттылықты үйрететін ұйғарымға келеді, шешімді табады.

Ой толғаудың екі түрі - парасатты қабылдау және ерік-жігердің әрекеті маңызын арттыруда. Әркім өз пікірін сақтау және саптау үшін ақыл-парасат пен ерік-жігер қуатына сүйенеді. Парасат пен ерік-жігерді тең ұстауға тырысады. Саясат та ерік-жігер ауқымы кең, дінде - сезім толғанысы басым.

Анық та, айқын түйсіну деген не? Біз қалайша ұзақтық, тәртіп және санды анық түсінеміз? Адамның әрекеті мен ерік-жігер еркіндігі, оның кемелділігін көтермелейтін қасиеттер. Қателіктер осы екі бағыттағы дағдыдан, кемшіліктерден туындайды. Қателік көзі - жалған нанымда, оны жадымыздан шығара алмауымыз да; бұрыннан қалыптасқан пікір негізінде пікір айтуда. Өзіміздің ұйғарымымыз бен ұғымдарымызды оған сәйкес келмейтін сөздермен білдіру. Өзіміздің сезімімізге берілген нәрселерді мұқият қарастырмауда жалған жолға ұрындырады.

Көзің мен көңілден шықпайтынды анық деп, ақиқат деп айтуға тіл бұрылмайды. Қиындық пен қайшылықты шешудің өтімді қисынын таппай көңіл көншімейді, зерде-зейін тұрақтамайды. Ой тәртібін тани, ұғына отырып ілгері жылжу қажет-ақ.

Басқа нәрселерді қай мағынада танып білу Құдайды танып білуге бағынышты. Өз қатемізді Құдайға жабуға болмайды. Біздің әрекеттегі қателеріміздің себебі - Құдай емес. Құдай жоғары сатыдағы шынайылық. Құдай ақиқаттың киелілігін адамға сыйға тартты.

Адамгершіліктің осындай биік шоқтығынан билік пен дін арасындағы мақсатты бірліктің қазақстандық үлгісі паш етіле алады. Қазақстандағы үлгі бастама мен қызмет, біріншіден, конфессияаралық үнқатысуды үйлестірмек, екіншіден, билік пен діни қауымдастықты ынтымақтастыра түсетін тетік-тұтқаны жөнге қоймақ. Қазақстандағы көп ұлтты мемлекеттің тарихи тәжірибесі, халықтың дәстүрлі ұстамдылығы мен ұлағаттылығы діни фанатизм мен экстремизм секілді сырқаттарға қарсы қолданылатын үздік ем болмақ.

Діндарлар қазақ ділін, тілін, қазақ мәдениетін жалғастыруға, сақтауға дәнекер болып жатса, ол - тәуелсіз елдің қажеттілігі. Ислам діні Қазақстан халықтарын, соның ішінде қазақ халқын жалаң ұлтшылдықтан сақтайды. Жұмыла жұмыс істейтін орта ,ч»і ық идеологияның қалыптасуына және оның ұстанымын қолдайтын бағытты ашық қолдайды. Бүл - жанашырлықтың нақты көрінісі. Жанашырлықтың исламдық және ұлттық нышанын төмендегі үзінділерден аңғаруға болады.

Адам жақсаруының, ел-жұрт есеюінің ысылған қайнар көзі - тіл мен ділді қолдайтын дінде, дінін ардақтайтын елдің ділдік түрінде. Бауырмалдық пен отаншылдықты адамзат болмысының тірегіне, арқауына айналдыруға күш салып жатқан Қазақстан дін атаулының ортақ ордасына айналуда. Оған еліміздегі саясаттың сарабдалдығы, ұлтаралық ынтымақтың нығаюы, экономикалық реформаның қарқынды жүзеге асуы тікелей ықпал етуде. Қазақстан әлем діндарларының өз ой-пікірлерін бүкпесіз жайып салатын мінберіне айналып отыр. Діндар қауым, дінбасылар осы бетбұрыс пен табысты ықылас-пейілімен құптап, шынайылықпен қабылдауда. Жауабын мәтіндерден іздеңіз.

IV. Мұхаммед (ғ.с.) өсиеті

Қасиетті соғыс (жихад) дегеннің төрт түрі болады.

1. Әмір маруар (жақсы істерге жұмылдыру).

2. Нахи Мункар (жаман істерден қайтару).

3. Өзіңе зиян келетінін білсең де шындықты айту.

4. Пасық кісінің сөккеніне шыдау.

Үш түрлі іс бар: Кімде-кім оларды тәңірге шын сеніп, сауап үшін атқарса, оған тәңірдің рахметі жаумақ:

1. Құлды азаттыққа шығаруға әрекеттенсе.

2. Осындай мақсатпен қожалық түзсе (үйленсе).

3. Шөл жерді гүлдендірсе.

Апатқа апаратын жеті түрлі күнәдан сақтан:

1. Құдайдың құдіретіне шек келтіру.

2. Сиқыршылықпен (алдау-арбау) шұғылдану.

3. Біреуді нахақ өлтіру.

4. Пайдакүнемдік (өсімқорлық).

5. Жетімнің малын жеу.

6. Күйеуіне адал, момын, әдепті, ибалы әйелді "жәлеп" деп сөгу.

7. Отанын қорғау жолындағы соғыстан қашу.

Екі түрлі кісіге қиямет күні тәңірінің рақымы түспейді:

— Туған туысынан қол үзіп кеткендерге.

— Жаман көршіге.

Екі кісі бір кісіден жақсы, үш кісі екі кісіден, төрт кісі үш кісіден жақсы көппен бірге бол.

Екі жүзді сұрқияны қалай танимыз? Оның үш белгісі бар:

— Жалған айтады.

— Уәдесінде тұрмайды.

— Аманатқа қиянат жасайды.

Қыздарды тұрмысқа беру үшін әуелі анасымен ақылдас.

Адал және рұқсат етілген істердің ішінде тәңірінің хош көрмейтін ісі - талақ ету (әйелді).

Әкең өлсе де, оның көзі көргендерден қол үзбе. Қол үздің екен тәңірі абыройдан айырады.

Үмбеттерім үшін ең қатты қорқатын қылықтарым:

— Қарын салып семіріп кетпесе екен.

— Ұйқышыл еріншек болмаса екен.

— Даңғой болмаса екен.

Үш түрлі нәрсеге иманыммен кәміл сенемін:

— Садақа бергеннен ырыс ортаймайды.

— Ақ адал малың қолды болып кетсе, сабыр ет ("сабыр түбі сары алтын") Тәңірінің ізет-құрметі таусылмақ емес.

— Кімде-кім тіленші, сұраншақтықпен мал табуға кіріссе, оған тәңірінің дайындар сыйы - бейшаралық.

Үш түрлі адамдар - нағыз сорлылар, осылар:

— (Жаман) падишах, жетістігіңе шүкірлік етпейді, кемшілігіңді кешірмейді.

— (Жаман) көрші, сенен көрген жақсылығын жасырады, жамандығын асырады.

— (Жаман) әйел, бірге тұрсаң азар береді. Жоқ болсаң көзіңе шөп салады.

4. Досыңа көп сырыңды айта берме - күндердің-күнінде дұшпаның боп шықпасына кім кепіл. Дұшпаныңды да тым алшақ етпе - күндердің-күнінде досың болуы мүмкін ғой.

5. Диқаншылықпен шұғылданыңдар - береке сонда. Диқаншылық қоритын сақшыларды көбейтіңдер.

6. Екі жағының, екі аяғының ортасындағы ағзаларыңның нәпсісін тыйыңдар.

7. Әміршінің алған сауғасы - арам.

8. Қазының пара алуы - діннен шыққаны.

9. Аманат затты өз уақытында өтеңдер.

10. Сенің хақыңа қиянат жасаған адамға сен қиянат жасама.

11 Мүмкіндігінше адамдарды жоғары жазаға (ату, асу т.б.) кесуге әрекеттенбеңдер. Түгел тәрк те етпеңдер.

12. Адамдарды татуластыру үшін, араздасқандарды жарастыру үшін айтылған өтіріктің залалы жоқ.

13. Ашқа ауқат беріңдер, аурудан хал сұраңдар. Қарызға батқан адамның қарызын өтеңдер.

14. Мұсылмандардың өзара 6 құқы бар: I. Сәлем беру. II. Шақырса бару. III. Ақыл сұраса айту. IV. Түшкірсе жауап айту. V. Ауырса барып көңілін сұрау. VI. Өлсе жаназасына қатысу. Аурудың көңілін сұрауға бара жатқан адам өзін жаннаттың бағында жүрмін деп есептей берсін.

15. Кімде-кім бір момынды осы дүниедегі кейбір ауыртпалығынан құтқарса, алла оның ақыреттегі ауыртпалығын жеңілдетпек. Кімде-кім бейшара халге түсіп қалған кісіге жәрдем берсе, алла оған екі дүниеде де көмектеседі. Кімде-кім момынның айыбын жапса, алла оның екі дүниеде де айыбын жабады.

16. Екі мұсылман жолығысқан мезет бір-біріне қол беріп амандасса, сол жерде күнәләрі төгілмек.

17. Кімде-кім нақақ қастандық жаулық істерге жәрдем берсе, Алла тағаланың азабына ұшырайды.

I8. Адамдардың жақсылығын білуін білгенмен, ризашылық білдірмегендер алланың мейірім шапағатынан құр қалмақ.

19. Той-томалақтың ең жаманы - байлар шақырылып, жарлы-жақыбайлар ескерусіз қалған той-томалақ. Шақырмаған жерге бармаңдар. Аллаға және оның пайғамбарының алдында күнәкар болма.

20. Қызғаншақтықтан сақ болыңдар. Себебі, алау отынды қалай қусырса, қызғаншақтық та сізге бұйырған сауаптарды солай қусырып құрта бермек.

21. Бір-біріңді алланың азабын, яғни дозақ отын тілеп сөгуші болмаңдар.

22. Кім-кімді дос тұтса оны өзіне білдіріп қойған жөн.

23. Біреуді жақсы жолға түсірген адамның өзінде де осы жолға түскен адамға бұйырар сауап жазылады.

24. Кімде-кім үш қыз (перзент) өсіріп бағып, қағып, дұрыс тәрбие беріп, құтты орнына қондырса, оған алладан тиер сот - жаннат болмақ.

25. Жастықта алынған білім - тасқа қашаған нақышпен бірдей.

26. Екі байлық бар, коп адамдар соларға жете алмай қасірет шегеді. Бірі - тәннің саулығы, екіншісі - салиқалық.

27. Кімде-кім басына қиын іс түскен адамға жылы қабақ танытса, әлгі міскінге бұйырар сауап бұған да жазылмақ.

28. Ілім-білімді жұртпен құр бекерге жауласу үшін, не болмаса надандармен ерегісу үшін, не болмаса жұртты аузына қарату үшін үйренбе! Кімде-кім осындай мақсатпен оқыса, оның жайы - дозақ-дүр

29. Мүсәпірге қайыр берсеңіз, ол садақа боп есептеледі. Ал оны туған-туысқа үлестірсеңіз ол әрі адамгершілік.

30. Перзенттеріңізге ізет-құрмет жасай отырып, ақыл, әдеп үйрету керегін де ұмытпағайсыз.

31. Ешкім өзіне-өзі өлім тілемесін. Адам қымбат. Жақсы адам болса, обал, сауапты қайырлы істер атқарар, күнәлары көп болса, тәубә етуге орай табуы мүмкін.

32. Сөздің ең жаманы - өтірік. Әзілдесең де өтірік уәде етіп, оны орындамай қойып жүрмесін. Шыншыл - ізгілікке, ал ізгілік болса жұмаққа бастайды. Өтірікшілік -жауыздыққа, ал жауыздық болса жаһаннамаға бастайды.

33. Mac қылмайтын ішімдіктерді іше беріңдер. Mac қылатын ішімдіктің бәрі де - арам.

34. Алладан қорқыңдар. Жақсы және қайырлы істердің кішісі болмайды.

35. Алла тәкаппарлықты жаман көреді.

36. Егер сізді біреу сөксе де, тіпті жаптым жала, жақтым күйе-кінәсіз қараласа да, сіз оған дәл өзіне ұқсап жауап қайтарушы болмаңыз, сонда жала сөздің күнәсі оның өзіне, сауабы сізге жазылады.

37. Ғайыптан қиялыңызға әлде қандай жаман ой келе қалса, оны дереу тәрк етіңіз.

38. Егер күнә құпия сақталса, тек иесі азап шегеді: әшкере етілгенде, барлық ел азап шегеді.

39. Сауап іс жасағаныңызға қуансаңыз, күнә іс жасағаныңызға қайғырып өкіне білсеңіз -сіз нағыз мұсылмансыз.

40. Біреу сізге "Адамдар бұзылып кетті" десе, біліп қойыңыз, соны айтқан кісінің өзі бұзылған.

41 Қоңсыларыңыз сізді жақсы адам деп мақтайтын болса, сіз шынында жақсы адамсыз, ал жаман адам дейтін болса, расында да жаман адамсыз.

42. Ұрыс кезінде жау жақтан жанына сауға сұрап, сендерге өткен кісіні өлтіруші болмаңдар.

43. Қабырстанға зиярат қып барып тұрындар - ол сендерге дүниенің барын ойлатады. О дүниенің адамын сөгетін кісі бәлекетке ұшырайды (1).

44. Сапар шығып тұрыңдар - самат және ырыздықты боласыңдар.

45. Жыртқыш хайуандардың еті - арам.

46. Параны беретіндер де, алатындар да дозаққа барады.

47. Үш түрлі кісілердің дұғасын Алла қабылдамайды. 1) Бұдан ескі үйлердің ішіне дәрет сындырғаннын, 2) Жолдың ортасына дәрет сындырған адамдардың. 3) Ылау атын қараусыз бос қоя беріп, Алладан тағы оны сақтауды сұрайтын кещелердің.

48. Есте ұстаңдар, саудагер сауда-саттықта кісімен дұрыс сөйлесетіні жақсысы, қопал сәудегердің сөзі де түйеден түскендей. Міне, осы айтылған жақсы қасиеттердің ең болмаса біріне қол өткізуге тырысыңдар.

49. Әуелгі пайғамбарлар сөздерінен бүгінге жеткені: "Ұялмасаң, қалаған ісіңді істей бер".

50. Қашанда ел басқарушының арасына күдік туса олар бұзылады.

51. Қашанда ер кісі әйеліне, әйел еріне қараса, Алла да оларға рахмет назарымен қарайды. Бірінің алақанына екіншісі алақанын қойса, саусақтары арасынан күнәлары төгіледі.

52. Ұстамдылық - басқа бақытсыздық түскен кезде белгілі болады. Бақытты адам деген кім? Ол пәле-жаладан аулақ жүріп бақытсыздыққа сабырлылық танытатын адам.

53. Жеңіл жүріс, былапыт сөз - ынсапсыз адамдардікі.

54. Әйел адалдығы, пәктігі, сұлулығы үшін некеленеді. Сен де өз қасиетіңді біл, ей, береке тапқыр!

55. Тіленшілік төмендегі 3 түрлі кісінің біріне ғана рұқсат етіледі: 1) құн төлеушіге, 2) ауыр қарызға батқанға, 3) міскін-мүсәпірге.

56. Өлім қорқынышты оқиға. Қашанда табыт көрсеңіз, орындарыңыздан тұрыңыздар.

57. Қашанда жүрген ортаңда алауыздық шықса, көпшілік жаққа өтіп кетіңіз.

58. Иманды адам уәдеге берік болады.

59. Дінге сенушілер бір-бірінің басына түскен ауыртпалыққа ортақ болулары керек. Бұның мысалы бас ауырса бүкіл дене қоса ауыратыны секілді.

60. Кісінің малын нақаққа жеуге әуес адамдар қиямет күні дозаққа барады.

61. Дау-дамайда қара қылды қақ жарып, адал төрелік етіп, әділ шешім айтатындар - жақсы адамдар.

62. Сенде Аллаға және оның расулына (елшісіне, пайғамбарына) мақұл келетін 2 қасиет бар: 1) сыпайылық. 2) салиқалық.

63. Әрбір нәрсенің шегі бар. Бақыты келген адам өзін дұрыс ұстап, жақсы жүрсе одан жақсылық күтуге болады. Алда-жалда кеудесіне нан пісіп, менмендік таныта бастаса, оны дұрыс адамдар санатына қоспаңдар.

64. Жер жүзіндегі ғалымдар аспандағы жұлдыздарға ұқсайды. Жұрт жерде де, суда да соларға қарап жол табады. Жұлдыздар сөнсе, жолаушылар адасуы ықтимал.

65. Сөзде - сиқыр, өлеңде даналық бар.

66. Көрмеген түсін көргендей ғып айту - жалғанның жалғаны-дүр

67. Ысырапкершілік күнәсінен де ауыр күнә - дінге сенуші кісінің абыройын нахақ төгу.

68. Сіздер адамдарды байлықпен қызықтыра алмайсыздар, одан гөрі ашық жүз ақ ниеттеріңе сеніңдер. Шын қуаныш осы қасиеттерде.

69. Тек қана қайырлы, сауапты істерді орында.

70. Сіздерден бұрын өткен жұрт не үшін қаза болды? Себебі, олар игі жақсылар ұрпақ істесе кешірді де, жетім-жесір, ғаріп-ғасірді жазалап бақты.

71. Екі кісінің бірге отырып құрған сұхбаты бір-біріне аманат. Сұхбаттастар Алланың аманатымен тарасқай. Бір-бірінің сырын әшкере етуге тыйым салынсын.

72. Жүрек - дәйім өзгеріп тұратындықтан солай аталған. Ол бейне жапан түздегі жалғыз теректің бұтағына ілініп қалып, жел қалай соқса, солай қарай құлай беретін жапыраққа ұқсайды.

73. Жақсы адаммен бірге болып, сұхбаттасу - жұпардай эсер қалдырады. Жаманның жанында болу - теміршінің жанында жүргенмен бірдей. Жұпары бар кісіден қош иіс аңқиды. Сен оны досыңнан сатып алғың келеді, темірші жаныңда отырса, киіміңді бүлдіреді. Күлімсі иісі жүрегіңді айнытады.

74. Екі істі: яғни, жетімдер мен әйелдердің ақын жеуді сіздерге арам етемін.

75. Патша болу, ел басқару не екенін айтайын: ол біріншіден, жалаға қалу, екіншіден, пұшайман болу, үшіншіден қиямет күні азапқа тусу. Әрине, әділ патша туралы сөз басқа.

76. Бір нәрсеге мұқтаж боп, амалсыз біреуден сұрауға тура келсе, жақсы адамдарға барыңыз.

77. "Бір ауыртпалықтың екі жақсылығы бар".

78. Адамның үш түрлі күнәсі есепке алынбайды: 1) Соғыс кезіндегі айтқан жалған сөз, себебі, ұрыс айласыз болмайды. 2) Ерінің әйеліне татуласу үшін айтқан өтірігі. 3) Араздасқан екі адамды жарастыру ниетінде, яғни бітімге келу үшін айтқан өтірігі.

79. Дінге сенушінің бойында қиянатшылдық пен өтірікшіліктен өзге әр қандай кемшілік болуы мүмкін.

80. Әрбір жасаған жақсылығыңыз садақа-сауап.

81. Тамақ салынған табақтың шетінен ғана алып жеу керек. Ортасына қол жүгіртпе, неге дегенде береке - ортада тұрады.

82. Орнымен сөйлеп, сабыр сақтап, жөнсіз әңгімеден сақтанып, сау-саламат жүрген кісі тәңір рахметіне не болады.

83. Тілін түзеген кісіге Алланың рахметі жаусын.

84. Хатқа жауап жазу - сәлемге жауап жазудан әрмен қажетті іс.

85. Ата-ананың қартайғанда екеуінің де, екеуі болмаса біреуін риза етіп, ақ парызын адал өтемеген перзент бейшара болсын, бой шара болсын және де бейшара болсын.

86. Дүниені тәрк ету - тән мен жанды тыныштандырады. Дүниеге тым құштарлық - әлекке салады. Жұмысы жоқтық адамды тас бауырлыққа үйретеді.

87. Дінге сенуші кісіні сөгу - күнә, өлтіру - кәпірлік, өлтірген кісінің қаны да, малы да -арам.

88. Күншілдіктен сақтаныңдар! Күншілдік жалған сөздіктен туады. Бір-біріңді тексеріп-тергеп масқара болмаңдар.

89. Сауда-саттыққа көп аттанысудан сақтаныңдар. Оның алды жон болғанымен, арты - ор.

90. Дінге шамадан тыс беріліп кетпеңдер. Сендерден бұрын өткендер дінге бас-көзсіз берілемін деп опат болған.

91. Сарымсақ, пияз секілді ұнамсыз иісті өсімдікті жеп мешітке кірмеңіздер. Жесеңдер иісін өлтіріп, пісіріп жеңдер.

92. Уа, адамдар, Алладан қорқыңдар. Ризық - несібені адал жолмен табуға талпыныңдар. Сондықтан тіршілікте оң жолда жүріп, адалдыққа ұмтылыңдар, арамдықтан аулақ жүріңдер.

93. Үйдің қаржы-қаражатын ысырап етпей, үнеммен пайдалану тіршіліктің жарымына тең. Адамдармен достасу - ақылдың жарымына тең Сауал қойып, ақыл, әдеп үйрену - білімнің жартысына тең.

94. Ислам, яғни мұсылманшылық жалпыға жария нәрсе, ал иман болса, әркімнің өз жүрегінде.

95. Тағамның берекесі - одан алдын және кейін қолды жууда.

96. Қарапайым киінудің өзі де иманға қатысты әдет.

97. Жақсылық - ескірмейді, күнә - ұмытылмайды, Жазалаушы (Алла) өлмейді. Қалаған ісіңді істе, адалдығың қандай болса, жазаң сондай болады.

98. Алланың әрбір дінге сенушідегі хақы: жеті күнде бір рет тұла бойына түгел жуып тазалануында.

99. Ащы шөптің балды бұзғаны секілді, қызғаншақтық иманды бұзады.

100. Ұят пен салиқалық - иманның екі бөлімі. Ұятсыздық пен көпсөзділік - сұрқиялықтың екі бөлімі.

101. Дінге сенушіде мына екі қасиет болмау керек: I. сараңдық. II. әдепсіздік.

102. Әйелдің жақсысы - ерінің көңіліне мақтанып, көзіне нұр боп әмірін орындаса, ол жақтыратын нәрсені ұнатып, ол жақтырмайтын нәрсені ұнатпайтын әйел.

103. Жастардың жақсысы - өзін үлкен кісідей салмақты ұстайтындар. Үлкен кісілердің жамандары - жас баладай жеңілтектері.

104. Дінге сенушілердің жақсылары - оның ісі мен тілінен өзгелер азар көрмейтіндер.

105. Достардың жақсысы - Алланың дәйім еске алып, құлшылық етіп отыруға жәрдемі тиетін және ұмытқан нәрсені еске түсіретіндер.

106. Адамдардың жақсысы - адамдарға пайдалылары.

107. Сіздердің жақсыларыңыз - өз үй іштеріңе мейірім-шапағат ізет-құрметпен қарайтындарыңыз. Үй-ішіне қатал, қайырымсыз адамдар - жаман адамдар.

108. Дүние - тұнып тұрған сұлулық. Кімде-кім ынсап-қанағаттан безіп тойымсыздықпен сұғынса, қиямет күні дозақтан өзге жерге бармайды.

109. Адам шау тартып денесі қартайғанмен көңілі қартаймайды. Тағы да өмір сүре беруге, мал-дүние жинауға жас адамдай қызығады.

110. Қарызын өтемей көз жұмған адам, сол қарызы өтелмейінше, көрде кісенделіп жатады.

111. Шақырым сый-сияпат көрсетудің мерзімі - үш күн. Үш күннен артығы садақа боп есептеледі. Біреуге істеген жақсылығыңның бәрі де - садақа.

112. Атаңа құлдық ету - Аллаға құлдық ету. Оның алдында күнә жасау - Алланың алдында күнә жасаумен пара-пар.

113. Жомарттың берген тамағы - ем. Сараңның берген асы - дерт.

114. Неке тойда бір күн қонақ күту - сүннат. Екі күндігі - мәрттік, ал үш күннен өтіп кетсе - ысырапкершілік, даңғойлық іс.

115. Адам денесіне тиісті он іс бар: 1) мұртты қысқартып түру. 2) сақал қою. 3) мәсуек (тіс тазалағыш) ұстау. 4) мұрынға су алып, тазалау. 5) тырнақты алу. 6) буын-буынның бәрін су тигізіп жуу. 7) қолтықтың жүнін алу. 8) кіндік асты жүндерін тазарту. 9) дәретке отыратын орынды таза ұстау. 10) сүндетке отырғызу.

116. Балаларды суда жүзуге және аң атуға үйретіңдер. Дінді қиындатпай оңай етіп көрсетіңдер. Адамдар сүйсінетін сөздерді айтыңдар. Оларды түрлі бәлені айтып қорқытпаңдар. Ашу келген мезет бір уақ үнсіз қалыңыз.

117. Әрбір істе ұстамдылық керек. Тіпті, дінде де құлшылық етуге қатты беріліп кеткен адам, барып-барып өзі жеңіліп қалады.

I 18. Білім - құлшылық еткеннен жақсы, тақуалық - діннің ұстыны.

119. Біреуге тіленіп қор болғаннан гөрі шаруаңның бітпей қалғаны жақсы.

120. Кімде-кім ашу-ызасы келген мезет сабырлық көрсетсін.

121. Басқа жұрттың үлкен кісісі келсе, оны өз үлкендеріңді кұрметтегендей сыйлаңдар.

122. Кімде-кім жүрегін иман үшін, көзін жақсылық үшін, тілін шындық үшін ұстаса, өзін салиқалы тұтса, мінез-құлқы орнықты, кеп тыңдап, аз сөйлейтін болса, - ол бақытты адам.

123. Аз болса да бұйырған несібеге шүкірлік ету байлықты қанағат тұтқаннан жақсы.

124. Есіткен нәрсенің бәрін айта беру кісіні күнәға батырады.

125. "Ақымды қайтсем де өндіріп аламын" дейтін кісі өте сараң кісі.

126. Жамандығыңды адамдардан аулақ ұстасаң, соның өзі де садақа бергенің боп есептеледі.

127. Кімде-кім өзінен гөрі дәулеттірек, ақылдырақ біреуді көргенде, бүл дүниеде өзінен гөрі кембағалдау, ақылы аздау адамдар барын еске алсын.

128. Бұл өмірден өтіп кеткендердің тек қана жақсы қасиеттерін айтыңдар. Жаман жақтарын тілге алушы болмаңдар.

129. Егер бір жерде үш кісі отырсаңдар, екеуің өзді-өзі сыбырласып оңашалана бермеңдер, үшінші адам ренжиді.

130. Бес түрлі нәрсені (қасиетті) берік ұстауға кепіл болыңыздар, мен де сендер үшін жаннатқа кепілдік етейін: 1) мұра бөліскенде бір-біріңе жауыздық, қиянат жасамаңдар. 2) адамдардың істеріне өздеріңше шүкіршілік етіңдер, 3) ата жаумен айқасқанда қорқақтық көрсетпеңдер, 4) олжа бөліскенде әділ болыңдар. 5) зорлық-зомбылық жасаушылардан жоқ-жітіктің адал ақысын өндіріп беріңдер.

131. Кімде-кім Алланың алдында өзін кіші тұтса, оның мәртебесі өсіп, абыройы аспақ.

132. Қарыз сұрай келгеннің меселін қайтарма.

133. Кездескенде кім бірінші сәлем берсе, сол адам тәңір алдында да ибалы адам.

134. Әулет, ағайын-тумаларыңды жақсы танып алыңдар. Туған-туыспен байланысты үзбеңдер. Өзі жақын болғанмен өзара татулығы болмаса оның жақындығынан пайда жоқ. Өзі алыста жатқанмен тату-тәтті, тілектес болса, оның ұзақтығынан залал жоқ.

135. Аллаға иман келтіруден кейінгі істердің жақсысы - адамдармен достасу.

136. Иманның жақсысы - сабырлылық, кең пейілділік.

137. Садақаның абзалы - дінге сенуші адамның білім үйреніп, оны өзгелерге де үйретуінде.

138. Дінге сенушілердің абзалы - мінез-құлқы жақсылар.

139. Байлардың үйіне көп келе бермеңдер, әйтпесе тәңірдің сізге берген ризығына қанағат тұтпаған боп шығасыздар.

140. Өте кеткен күнәсі болмаса, абыройлы кісілердің қате-кемшіліктеріне кешіріммен қараңдар.

141. Тәубеңе келтіретін сәтті (өлім) көп ойлаңдар. Кімде-кім кедей кезінде өлімді көп ойласа, бай болады. Бай адам өлімді аз ойласа, кедейліктің ауылы алыс емес.

142. Өзіңе қара. Сен қызыл немесе қара тәнді адамдардан артық емессің, Алладан қорқуың және құлшылық етуіңмен ғана мерейің үстем болуы мүмкін.

143. Өсиетімді тыңда, құпия, жария жағдайдың екеуін де құдайдан қорық, егер жаман іс жасап қойсаң, ізін ала сауапты іс жаса. Біреуден ештеңе сұрама, аманатты ұстама. Екі кісінің арасынан үкім шығарушы болма.

144. Көршіңмен сыйлас!

145. Неке тойында соңғы тоқтыңды сойсаң да той жаса!

146. Сіздерге құлшылық етудің әрі жеңіл, әрі оңай жолын айтсам ол ойшылдық және мәрт мінездік.

147. Ораза, намаз, садақа беруден де абзал істің не екенін айтайын ба? Ол - ұрысқан екі кісіні татуластыру. Ал екі араға от салу дін үшін қырғынға пара-пар.

148. Бүлдіріп алып, кейін кешірім сұрауға мәжбүр ететін істен сақтан. Құлаққа түрпідей тиетін сөзден сақтан.

149. Білімі жетпеген нәрсеге билік айтқан адам сол нәрсені жасаған адамның күнәсін өз мойнына қосып алады. Кімде-кім ақиқатын біліп тұрып, біреуге нақұрыс мәслихат берсе, демек әлгі міскінге қиянат жасағаны.

150. Ғылымның бес түрі бар. Олардың мәнін Алладан өзге ешкім білмейді: 1) Алладан өзге ешкім ертең не боларын білмейді. 2.) Алладан өзге ешкім екіқабат әйелдің ішінде қандай бала барын білмейді. 3) Ақырзаман болатынын да Алладан өзге ешкім білмейді. 4) Ешбір адам өзінің қай жерде өлетінін білмейді. 5) Қашан жаңбыр жауатынын (аспан туралы айтып отыр) Алладан өзге ешкім білмейді.

151. Егер кімде-кім ғалымдарға қыр көрсетіп, надандармен шуласу үшін, не болмаса жұртты өзіне қарату үшін білім үйренсе, оның жайы тозақта.

152. Ілімді өзі үйреніп, өзгелерге үйретпеу - мал дүниені жинап алып, пайдаланудың орнына, жерге көміп қойғанмен пара-пар.

153. Өзі білімсіз бола тұрып, түрлі зиялы істерге жөнсіз араласа беретін адам райынан қайтқанша Алланың азабында болады.

154. Адал еңбек етіп, шаршап көп ұйықтаған адамды күнәсі жуылып ұйықтап жатыр деп есептеңіз.

155. Бір сағат ілім үйрену бір түн құлшылық етуден жақсы, бір күн дәріс алу - үш ай нәпіл ораза тұтқаннан пайдалы.

156. Білімнің тажалы - ұмытшақтық және антта - ықыласы жоқ адамды оқытам деп ілімді заяламақ.

157. Әуелі анаңа, тағы да анаңа сосын тағы да анаңа, кейін барып атаңа жақсылық жаса!

158. Өзімнен кейінгі қалатын ұрпақтарымды ойласам үш нәрседен қорқамын: 1) Құлқынының құлы боп жолдан таюдан. 2) Нәпсіқұмарлыққа салынып, лас істерге ұрынудан. 3) Ілім-білімі мол бола тұрып қараңғы наданның ісін істеуден.

159. Төрт түрлі адамдарды Алла жаман көреді: 1) өтірікші саудагерді. 2) кердең кедейді. 3) зинақор кексе кісіні. 4) залым ел басқарушыны.

160. Бес нәрседен бұрын бес нәрсені олжа деп біліңдер: 1) Өлімнен бұрын тірі жүруді. 2) Аурудан бұрын денсаулықты. 3) Мұратсыздықтан бұрын бос уақытты. 4) Қарттықтан бұрын жастықты. 5) Кедейліктен бұрын байлықты.

161. Бақытсыздық үш нәрседе: атта, қатында, аулада (шабан ат, жаман қатын, жаман көрші мағынасында).

162. Үш түрлі қасиет бар, міне осы үшеуіне ие болған адамдарға Алла қиямет күні мейіріммен қарап жаннатқа кіргізеді: 1) Тату-тәтті тұрған жұбайлар. 2) Ата-анасына мейірімді болғандар. 3) Қол астындағыларға қадірлі болғандарға.

163. Үш түрлі адамдар бар, оларға пейіштің есігі жабық.

1) Ата-анасының қарғысына ұшырағандар. 2) Ішкілікке мүлде салынып кеткендер. 3) Берген қайыр-садақасын, не жақсылығын міндет қылушылар.

164. Үш түрлі кісілер бар, қиямет күні оларға Алланың назары түспейді: 1) Ата-анасын наразы етіп олардан теріс айналған кісі.

2) Өзін (киімін, жүріс-тұрысын) еркектерше ұстайтын әйел (еркекшора әйел). 3) Өзінің әйелін қызғанбайтын еркек.

165. Үш түрлі адамдар бар. Алла о дүниеге барғанда олармен сөйлеспейді, рахымы да түспейді. Күнәларын да кешпейді және аямай азаптайды. 1) Қу медиен шөлде келе жатқан жолаушыға артық ауыз суы бола тұрып, бермеген адам. 2) Намаздыгерден соңыра келетін қасиетті уақытта өз дүниесін мынанша ақшаға сатып алғанмын деп Алланың атын айтып, өтірік ант су ішіп сатқан адам. 3) Өз патшасымен өмір бойы тату-тәтті өмір сүруге серт байласып алып, пайда көрсе, сертінде тұрып, пайда көрмесе, қиянат іс жасайтын адам.

166. Сегіз түрлі кісілер бар. Қиямет күні олар Алланың ең жаман пенделері боп есептеледі: 1) Өтірікшілер. 2) Тәкаппарлар. 3) Жүрегінде жарлы-жақыбайға деген рахымы болғанмен оларды көргенде теріс айналып кеткендер. 4) Құдай мен пайғамбардың бұйрықтарын шабан орындап, шайтанның бұйрығын орындауға келгенде алдына жан салмайтындар. 5) Өтірік ант-су ішіп, қулық-сұмдықпен дүние жиятындар. 6) Арызқойлар. 7) Тату достардың арасына от салушылар. 8) Күнәсіз адамға жала жабатындар, осы күнәһарларға дозақ оты дайын.

167. Әлем төрт түрлі адамдар үшін жаратылған: 1) Алла дәулет пен білімді тең дарытқан пенделер болады. Сол адам байлықты өзі ғана пайдаланбай, ағайын-туыс, алыс-жақынмен бірдей бөлісіп, білімін Алла ақын өтеуге жұмсаса, сауаптың үлкені осы. 2) Ал енді бір тайпа адамдарға ілім қонады да, мал-дүние бұйырмайды. Ондай адамдар: "Мен де дәулетті болсам, оны пәленше секілді жақсы істерге жұмсар едім деп ақ ниетімен айтса, сол ниетімен ақ ол сақи байдың сауабына ие болады. 3) Егер мал-дүние бұйырып, білімнен мақұрым қалған адам, туған-туысқа қайырымсыз болып білімін Алла ақын өтеуге сарп етпесе ең жаман нәрсе осы. 4) Білім де, байлық та бұйырмаған адам: "Менде осының екеуі де болса ғой, пәленшелерге ұқсап тәуір істерге жұмсар едім" деп армандаса, сол арманның сауабы ілімге де, байлыққа да татиды.

168. Үш түрлі дуа бар, олар ешқашан тек кетпейді: 1) Ата-ананың қарғыс дуасы. 2) Мүсәпірдің дуасы. 3) Аш, жалаңаш, азап шегіп ашынған адамның дуасы.

169. Кімде-кім біреудің мінін көріп, соған күлсе, өзі де сондай тілге ұшырамайынша жаны шықпайды.

170. Кімде-кім мұсылман мемлекетінде тұратын басқа дін өкілін төгіп жаман сөз айтса, қиямет күні ол адам оттан өрілген қамшымен дүреленеді.

171. Өзі көріп білген жайтқа куә болудан бас тартқан адам, өтірік куәлікке жүргенмен бірдей.

172. Рақым етпегенге рахым жасалмайды. Кешпеген кешірілмейді және біреудің кешірімін қабыл алмаған адамның тәубесі қабыл болмайды.

173. Достық та, қастық та - ұрпақтан-ұрпаққа мирас боп қалар қасиеттер.

174. Аманатқа қиянат жасаушыда - иман жоқ, уәдеде тұрмайтындарда - ұят жоқ.

175. Сәлем беріп кірмеген адамды көзге ілмеуге де болады.

176. Өмірде көп қателескен және көп тәжірибе жинаған адамдар момын һәм мейірбан болады.

177. Біреуге зиян келтірме, өзіңе біреудің залал жасауына жол берме - мұның екеуі де исламда жоқ.

178. Үш күннен артық араздасып жүру исламда жоқ.

179. Жөнсіз сөйлей бермей, жайына жүрген және сөйлейтін орнын анық білетін кісіге алланың рахметі жаусын.

180. Ауырып жатқаныңда келіп халіңді білмеген кісіден де сен барып халін сұрағын.

181. Ер адамның әйелінің алдында мынадай борыштары бар: өзі тамақтанып, әйелі аш қалмасын. Өзі жаңа киім алғанда, әйелін де киіндірсін. Әйелдің бетіне ұрмау керек. Әйелді сөгіп - боқтамау керек. Ренжісіп қалғанда алысқа кетіп қалмауы керек. Бөлек жатам десе, өзі білсін.

182. Үш түрлі кәсіп бар - ең оңбаған кәсіп осылар: 1) Құмар ойнау. 2) Ойнас жасау. 3) Кептерпаздық.

183. Шыншыл, әділ саудагерлер пайғамбарлармен, қасиетті шейіттермен қатар жүрмек.

184. Үш түрлі қасиет бар - оларға ие болғандарға Алла оң көзбен қарап жаннатқа кіргізбек: 1) Сені талап кеткендерге қайыр-садақа беруің (Таспен ұрғанды аспен үр мағынасында). 2) Саған жамандық жасағандарға сенің кешірімді болуың. 3) Туған-туыс, ағайын-жекжатпен тату-тәтті болуың.

185. Дана сөз - дінге сенушінің іздеп жүрген жоғы. Оны қайдан тапса да, иемденуге қақы бар.

186. Жеңдер, ішіңдер, садақа беріңдер, тек ысырапшылыққа, даңғойлыққа ұрынбаңдар.

187. Пайғамбар жазатайым жас балалардың жанынан өте қалса оларға өзі сәлем береді екен.

188. Қабырдың үстіне отырғаннан шоқтың үстіне отырып, киіміңді күйдіріп алған жақсы.

189. Бақытсыздыққа ұшырағанда бетін тырнап, киімін жыртып, өзін-өзі қарғап, жылайтындарға тәңірінің лағынеті жаусын.

190. Әрбір нәрсенің тажалы бар. Діннің тажалы - жауыз ел басқарушылар.

191. Әрбір нәрсенің кілті бар. Жаннаттың кілті - міскін-мүсәпірлерге деген сүйіспеншілікте.

192. Жаяуға - атты кісі, отырғанға - тұрған кісі, көпшілікке - азшылық сәлем берсін. Сәлемді әлік алса, әрине жақсы, алмаған күннің өзінде оның залалы жоқ.

193. Күреске түсіп жыққан адам емес, ашуы келгенде өзін-өзі баса алған кісі күшті кісі.

194. Ораза дегеніміз - тек ішіп жеуден сақтану емес, сондай-ақ былапыт, лас, мағынасыз сөздерден аулақ болу. Егер біреу-міреу сені сөгіп жатса, сен оған: "Мен ризамын" деп жауап бер.

195. Байлық мал-дүниенің көптігімен емес, нәпсі көзінің жоқтығымен өлшенбек.

196. Адамдарды бітістіру үшін арада жүріп, өтірік айтқан адам өтірікшілер қатарына кірмейді.

197. Дінге сенуші көпке жақын жүреді. Оны шетке қақпайды. Жұртқа пайдасы көбірек тиетін адам - адал, асыл адам.

198. Мәслихат сұрай келген адам - аманат иесі. Оған өзіңе айтар ақылыңды айт, түзу жол сілте.

199. Ата-анасының ризалығын алған адам қандай жақсы. Алла оның өмір жасын ұзартады41 (9)

Қисса Зейне Зайуб

Мұратқа иманды адам шапшаң жетті,

Құдайым сүйген құлын пендем депті.

Байбатша салтанатты адам екен,

Хан қызы үйде отырып көңіл етті.

Хан қызы үйде отырып көңілі кетіп,

Әйнектен бір нәрсені тастайды енді.

Өзі алар өзі берген аманатты,

Һәp жерде қорлық көрмес қолқанатты.

Білмейді не екенін ол нәрсенің,

Қойнына салып алып үйге қайтты.

Жарасар мұсылманға Алла десе,

Қор болмас ақыреттің қамын жесе.

Қойындағы нәрсені қолына алса,

Алтыннан қақпағы бар асыл кесе.

Адамға гауһар иман - жан жолдасты,

Бергейсің ата-анаңа ықыласты.

"Байбатша не асыл, не жасық емессіз", - деп,

Көрісіп Зейне Зайуб амандасты.

Шаһарың алыс емес күнде барсаң,

Жаһанда дәулетің мол жұрт аларсың.

Жаһанда дәулетің мол жаннан асқан,

Сүйегің асыл, жасық емессіз арсаң-сарсаң.

Мұратқа сабыр қылған сонда жетті,

Құдайым сүйген құлын пендем депті.

Кәрісін Зейне Зайуб тұрғанында,

Ашуы шынашақтың сонда кетті.

Жігітке екі келмес жалған дүние,

Ғашық қылып шайтан салды мұндай күйге.

Қырық қыздар құрмет етіп өлең айтып,

Кіргізді күйеулетіп оңаша үйге.

Ол дүние бұл дүниеден қатты дейді,

Қызығы бұл дүниенің тәтті дейді.

Екеуі ғашық болып қосылған соң,

Екеуі түске дейін жатты дейді.

— Пенде иман көрмейді харам болса,

Бейіштен иман арзан Алла десе.

Біреуің қайда десе, біз не дейміз,

Дұшпанның тыста жүрген бірі көрсе.

Ғаріп болып жатырмын сөйлеспестен,





Ғаріп адам жатады көңілі өлместен.

Бір тасты жерге тастап үш теп тағы,

Бері қайт онан басқа тілдеспестен.

Адамдар аты бірге болады адас,

Жігіттер, халал болсаң дінге талас.

Халалдайын, харамнан татып жүр ме,

Кей адам өзін надан етіп жүр ме.

Бейнеттен құтылады бұрын қашса,

Ажалдан құтылмайды малын шашса.

— Бұл іске жаман болған көңілім толмас,

Болғанда тәңірі - қазы, Құран - жолдас.

Бады Султан бір іске ренжіп еді,

Нәрсе емес ондай үлкен, болар-болмас.

Адам әділ болмайды жалған бір сөз болғанда,

Қисық ағаш жатпайды керулі тез болғанда.

Осы қылды ғой деп келеді көңіліме,

Айтқан сөз уағдаға кез болғанда.

Бабалар сөзі, 1-т. 94-95, 110-111-бб.

Жетім Көдек

− Айырдың өзің беріп, Құдірет Кәрім,

Зарлана менде айттым арзы-халім.

Балаларды өзің беріп тірі айырдың,

Жылаттың ақырында, Перуардәрім.

Ғаламды он сегіз мың жаратқан

Ақ, Көп беріп біреуге мал, біреуге бақ.

Біреуді ғалым етіп, біреуді залым,

Жараттың біреуді мұңды, біреуді шат.

Тамаша аспан менен жері қандай,

Зеңгір тау, дария шалқар көлі қандай.

Гүлденген орман, тоғай, бақшалары,

Соларды пайдаланған елі қандай.

Таласқан аспанменен таулар биік,

Мекендер аю, қасқыр, марал, киік.

Ұжмақтың шашмасындай бұлағына

Кеткендей қарап тұрсаң іштей күйік.

Аспандай ай мен жұлдыз күні қандай,

Қалғыған мұнарланып түні қандай.

Көлде құс, суда балық, тоғайда аңдар

Шулаған неше түрлі үні қандай.

Сықырлап келіп қалған қысы қандай,

Қар жауып су қатырған мұзы қандай.

Берген соң Алла қуат жан сақтарлық,

Жүреді-ау мақұлықтар үсік алмай.

Деді де Қыдыр кетті өз жолымен,

Алаша асаменен Қыдыр берген.

"Жеріңе ойыңа алған жеткізер" - деп,

Балаға Қыдыр баба кезі келген.

Aт қылып бала ойнады бұл асаны,

Үстіне алашаны жапты оның.

"Көтер, - деп, - е, алаша" дегенінде,

Аспанға көтеріп ап ұшты оны.

Бабалар сөзі: 1-т. 133-136, 156-157-66.

Қу бас

Пайғамбар дұға қылып тіленіпті,

Аспаннан құлағына дауыс келіпті...

− Қарның ашса Аллаға жыла, - дейді,

Тәубе жүрмес тоқтықта, сірә, - дейді.

Құдай сүйер досы, тақсыр Ғайса,

Қу бастан қажетіңді сұра, - дейді.

Ықыласымен сұраса, иман берер,

Темір үйге кірсең де, Аллаң көрер.

Тақсыр Ғайса, қу баспен енді сөйлессең,

Не сұрасаң, сөзіңе жауап берер.

Ол бас айтты: - Ғайса, тыңда, - деді,

Халімді естіп масқара қылма, - деді.

Алланың сен де сүйер бір досысың,

Құдайдан мені тілеп жыла, - деді.

Иә, Ғайса, өткен іске күйме, - деді,

Көрсең де жаман істі білме, - деді.

Көзім көрген ісімді мен айтайын,

Сен (енді) құлақ салып тыңда, - деді.

Ренжімей күтіңіз Құдай ісін,

Кім жаман болсын дейді қылған ісін.

Қу басқа тіл біткен соң сұрап Ғайса:

− Иә, қу бас, қатынбысың, еркекпісің?

- Мен, Ғайса, қатын емес, еркек едім,

Тірлікте бір кісідей жомарт едім.

Алланың әмірінен мұндай болдым,

Шам шәрін билеген падиша едім.

Төрт мың құлым бар еді, бәрі бірдей зор,

Құдайға ісі жақпаған болады қор.

Он алты мың құлым бар еді сатып алған,

Бәрінің арыстандай денесі зор.

Әуелі мен жұрт биледім падиша боп,

Дін күткен жаныңа еш ғазабы жоқ.

Дәулетім, қайырым сондай үлкен еді,

Ойладым қайырым (көп), ақыретте қор болман, - деп.

Қайтейін, қайтейін, дүние боқ!

Ғазапты көп тарттым күнәкар боп.

Бар еді қызметкер құлым он алты мың,

Өзге жұрт құлымның есебі жоқ...

Алланың әмірімен тұрдым, - деді,

Сізбенен кеңесімді құрдым, - деді.

Салтанатпен жұрт билеп тұрғанымда

Торт жүз жыл падишалық құрдым, - деді.

Алдыма пақыр, мүсәпір көп келуші еді.

Бір нәрсе керек болса алушы еді.

Айбатты, бетім нұрлы падиша едім,

Ниетім көрген жамандар тоюшы еді...

Үш мың жыл қысым көріп ғазап тарттым,

Бір өліп, бір тіріліп жанып жаттым.

Басымды сүріп тастағанда,

Домаланып мыңда келіп құмға баттым.

Ғайса айтты: - Дұға қылып, сен тірілдің,

Құлағыма сіңгендей кеңес қылдың.

Қой, енді, тірлікте қылғаныңды,

Жұмжұма, өлім жайын қандай білдің?

− Мен сонда өлгеннен соң ғазап көрдім,

Ғазаптан қорыққанымнан бек сандалдым.

Ақыреттің ғазабын бұрын білсем,

Әлім келсе, шешемнен тумас едім.

Санасам, жеті тамұқ болды, - деді,

Бәрінің де ғазабын көрдім, - деді. Әуелде

Аужа деген тамұқ көрдім,

Ораза, намазсыздың орны еді.

Екінші, Шақыт деген тамұқ көрдім,

Ұрлық пенен зинақордың орнын көрдім.

Үшінші, Нақбыр деген тамұқ көрдім,

Әке-шешесін ренжіткеннің орнын көрдім.

Төртінші, Расыт деген тамұқ еді,

Сыртынан ғайбатшылық айтқан кісінің орны еді.

Бесінші, Лазит деген тамұқ еді,

Бақсы мен жамандардың орны еді.

Алтыншы, Катим деген тамұқ көрдім,

Еріншек бейнамаздың орнын көрдім.

Жетінші Жаһаннам деген тамұқ көрдім,

Санасыз кәпірлердің орнын көрдім.

Аралап сол дозақта біраз жүрдім,

Отыз түрлі ғазапты адам көрдім.

Сол қу бас ақыреттен ғазап көрді,

Құдайым Ғайсамен сөйлестірді.

Дұға қылды Құдайының досы Ғайса,

Және тағы сексен жыл өмір сүрді.

Бабалар сөзі: 10-т. 88-92, 95-66.

КӨРКЕМ ШЫҒАРМАНЫҢ ХАЛЫҚТЫҚ – ФИЛОСОФИЯЛЫҚ АРҚАУЫ

Халықтың дәстүрлі ой-танымының қалыптасуы - сол халықтың реалистік көзқарасы мен көркемдік санасының тілдік сипатта қалыптасуының нышаны, сондай-ақ көзқарастағы образдың рухани біртектес болуының айғағы. Халықтық сана-сезімнің алғашқы і үрлері мифтен, фольклордан, діни наным-сенімнен нәр алды. Оны жоғарыда келтірген үзінділерден аңғаруға болады.

Образдық-поэтикалық тұрғыдан алсақ мифтің, фольклордың, діни наным-сенімнің құрылымдық, стильдік ұқсастығын оңай пайымдаймыз. Тарихи-мазмұндық тұрғыдан қарастырсақ, фольклорлық жанрлардың мифтен бір табан бергі кезде қалыптасқанын мамандар еске салады. Мифті тудырған көшпелі салттың ырым-рәсімі. Мифтің өрісі -әлімсақ, уақыты - мәңгі, кейіпкері - өмір мен өлім кеңістігінде шектеусіз көсіледі. Ал фольклорға тән ерекшелік қандай? Фольклор дегеніміз:

— халықтың мифтен кейінгі әдеби-эстетикалық биік белесі; халық шаруашылығы аясы мен нәтижесінде қалыптасты;

— этникалық топтың "еңбек-дәстүр-өнер" синкреттік өмір салтынан туындайды, оған адамдық өлшем ендіреді;

— өмірге деген сезім құштарлығын образдық ойлау арқылы жеткізу, өмір шындығын көтеретін үміттің ұстамды бағыт-бағдары;

— уақыт пен ұрпақтың тәжірибесін ана тілде жинақтау, кейіпкерлерді практикалық міндет төңірегінде топтастырудың амал-әрекеті. Мұндай ұстанымдар мен ұғымдарды ұзақ зерттеу жұмыстары ақсап келеді.

Фольклорда талдау зердесі стихиялы түсініктен гөрі тұтас көркемдік санаға айналып, алдымен ұрпақ пен тайпаның даналығын және біртіндеп халықтың әдеби-философиялық мұрасын құрайды. Халықтың жақсы қасиеттері фольклордың тақырыбына айналған, жырына қосылған. Фольклор халықтың наным-сеніміне, дәстүріне шоғырланған. Ескеретін тағы бір жай бар. Фольклордың мазмұны халқымыздың тарихи зердесін толықтырады. Оның сюжетінде, стилінде ұқсастық айқын білінеді. Ұқсастықтың түбірі -сол тайпаның, сол елдің бір кеңістікте, бір уақытта өмір сүруін ғана білдірмейді. Сондай-ақ олардың әдет-ғүрып, рәсім-салт, дәстүрінің, бір сөзбен айтқанда, алдымен ділінің, соңына дінінің ұқсастығын аңғартады.

Ел-жұрт арасында діл мен діннің ықпалы біртекті, бірқарқында болмады. Сондықтан бір дастанның түрлі бағытта өрбуі және таралуы табиғи көрінеді. Мамандардың назарынан тыс қалып келе жатқан тағы бір жай - тіл мәселесі. Қазақ болмысы мен ділі түрлі мәдениет тоғысында қалыптасты, таралды. Бүл - тарихи шындық. Олай болса қазақ фольклорының түрінің көп болуына тіл факторы да ықпал еткен-ді. Әрбір фольклорды, әсіресе дастанның сөздік қоры түрлі тілдердің түбірінен құралғанын мамандар жасырмайды. Мәселе неде? Дастандардың, олардың варианттарының сөздік қоры, оның құрылымы арнайы талқыланбауында. Дамыған тілдердің 40 пайызына жуығы кірме сөздерден тұрады деген ғылыми пікірлер бар. Әйтсе де, дастандардағы кірме сөздердің, сілтеме ұғымдардың қанша екенін болжауға арналған ізденістерді көрмеппіз.

Қазақтың фольклоры - халық ділінің, тарихының, тілінің, дінінің айнасы. Құлаққа қанық тоқтам. Бірақ сол фольклор не дастандағы сөздің қорына, тілдің стиліне қарап, оның шығу тарихын, тарихи кезеңін анықтауға болатынын ескермейміз немесе сол түп негізді ғылыми дәйек ретінде қолдануды құнттамаймыз. Содан фольклордың қай түрі немесе дастанның қайсысы бұрын дүниеге келді деген орынды сұрау туындайды. Бұл сұраққа "Бабалар сөзінің" 16 томын қарастырғанда жауап іздедім. Бірақ таба алмадым. Өйткені томдарды құрастырудың басты принципін айқындай алмадық.

Әйтсе де, жинақталынған, жиналмақ ықыластан білімге, шындыққа, даналыққа деген құштарлық маздап оталмақ, оталды да. Мәнді де, мәнерлі ықылас әсерлі зат пен құбылысқа шоғырланып, олардың адамға оң, жағымды немесе теріс, зиян жақтарын айқара ашып, халықтық сана-сезімді оятты. Фольклор әр елдің өмір-салтымен, рухани болмысымен, көркемдік мәдениетімен, тілімен тығыз байланысты. Осындай түсінік, талғам, талдау қалыптасқан кезде, көкірегі ояу сауаттылар:

Қолыма қалам алып жаздым нұсқа,

Лұғат, сөзді білмейді зейіні қысқа.

Тәртіптен кітап сөзін тәржіме еттім,

Алтынды араластырмай жез бен мысқа,

Хикаят дастан Хатымтай, 18-6.

деген аталы сөзді нұсқа ретінде қалдырған.

Ауыз әдебиетіне деген ғылыми-философиялық саралау жұмыстары қарқындап келеді. Өйткені ауыз әдебиеті - халық шығармашылығының нәтижесі және халықтың рухани байлығының берік қоймасы. Халықтың осындай талпынысы мен тәжірибесінің барысында фольклортанудың құрылымы жасалынып, оның қазіргі жанрлық кестесінің жобасы ұсынылуда. Фольклор ағылшын тілінен (folkland) аударғанда халық шығармашылығының ауызша шығармасы - аңыз-әңгімелер, ертегілер, нақыл-өсиет сөздер және т.б. жиынтығы. Фольклордың шығу тегі - тарихтың терең түбірінде, таралу кеңістігі - аумақпен шектелінбеген, танымдық ықпалы - әрқалай және жалпылама сипатта. Әр дәуірде фольклордың қолдауы кемтар емес жанры өзіндік өріс тапты, көңілден шықты. Фольклорлық жанр қандай тарихи және әлеуметтік-психологиялық жағдайда, қандай қажеттіліктен өріс тапты және оның қайсысы неліктен көңілден шықты?

Фольклор - дүниетанымның көне, ерекшелігі ортақ түрі. Ол ауызекі шығармашылыққа жатады, ертегілік және көшпелілік желілер арқауында таралады, тұрғындардың ырымдары мен рәсім-салтын уағыздады. Фольклордың жалпы сипаты - тағы да ортақ тақырыптан, ұқсас бейнелеу түрлері мен түсінік-үғымдардан құралды. Бүл заңдылық ежелгі шығыс және антика әдебиетіне де үйлес. Фольклордың кең таралуы, оның дүниетанымдық шеңберінің артуы - біздің дәуірге дейінгі өркениеттілікпен үйлес келетіні, сол өркениет сұраныстарымен үндес болғаны тегін емес. Фольклор заманның құдіреттілеріне арналған, ал дәуірдің ғұламалары аңыз-әңгімелердің нысанына айналған.

Фольклор көріп сезінген заттың, дененің, құбылыстың сыртқы көрінісін, жалпы сипатын белгілейді, бір қыры мен сырын көркемдік тұрғыдан бейнелейді, түсініктің байырғы көне түріне жүгінеді. Фольклор өмір сүретін ортаның өтпелі де төкпелі кезеңін суреттей, бір жақты бейнелей отырып, сол ортаға бейімделудің жөнін аңғартады. Сырт қарағанда, қазақ фольклоры өмір сүретін ортаға — табиғи, адами, рухани ортаға тікелей, жанамалай, бір жақты бейімделу түрлерін құрайтындай көрінеді. Ортаға бейімделу тарихи-эволюциялық кезеңнен өткені де күмәнсіз. Бірақ фольклор күрделі көркемдік-этникалық құбылыс болғандықтан, оның түрлері адамды осы ортаға сырттай да, іштей де бейімдейді және олардың қызметі салт-дәстүрлерге қатысты. Қазақи аңыз-әңгімедегі бейімдеу оқиғадағы жекені, құбылысты, кейіпкерді әсірелеумен, өткеннің жетістігін, бардың болашағын қиялдай армандауымен, алысты жақындататын жолға үміттенуімен ықпалды. Фольклордың артықшылығы - ол дүниенің тұтас бірлігі мен құбылмалы жақтарын салыстырады, әлемдік озат ой-пікір үздіксіз жалғасын тапты.

Оның үстіне, қазақ фольклорында халықтың мінез-құлқы, әдет-ғұрпы, достығы бейнелік-эмоционалды және поэтикалық тұрғыдан айқын суреттелінді, әрі жыр тілімен жеткізілді. Оның түрі де, атқаратын қызметі де алуан. Фольклордың қай түрі болмасын, әсіресе дастан өмір мен қиялдағы әрекеттердің бейнелі суреттемесін толықтырды;

бейнелі суреттемені, көркем тілді өнер ретінде қабылдап, өнерді өмірдің озық үлгісі ретінде таниды; ондағы қимыл-әрекетті кейіпкер өз бейнесі мен белсенділігінің бастауын іздеп, ойы мен ниетін, мінезі мен әдетін үйлестіру қисынын іріктейді;

көркемдік-эстетикалық қабілетті жетілдіріп, оны әлеуметтік сұраныспен үндестіретін өрісті кеңейтті. Фольклор адамның қауымдастық өмірімен, әлеуметтену нышанын жағымды және жағымсыз жағынан бейнеледі, түрлі кейіпкердің бейнесін айшықтады. Фольклорда оқиғалы образ, бейнелі оқиға әр қырынан, түрлі шиеленісте өрбіді.

Фольклордың жалпы адамзаттық тақырыбы, шығыстық желісі бар. Тақырыптық сюжет, дәстүрлік сипаттау мен тілдік үйлестіктің аясында фольклордың идеялық ұқсастығы сақталынған. Түркі тілі мен рәсімінің түп төркіні және қайнар бұлағы хун тілі, ғұндардың тотемі - көк бұқа, бөрі, марал болғанын Ю. Блеер, Ә. Марғұлан анықтап берген42. Сонымен, аңыз-әңгімелердің, соның ішінде қазақ аңыздарының түп тамыры көшпелілер дәуіріндегі өмірмен, қиял-арманмен байланысты, сол заманның айқын да көмескі түсінік-талғамдарын қалыптастырды. Ауызша өнер қауымдастықтарды бас мұратқа шоғырландырды, тайпалық тәжірибені жергілікті салттың нышаны ретінде уағыздады, сондай ділдік ұстанымға негізделінді. Адам аңыздық көзқарастармен өзін сыртқы дүниемен пайымдауға, өз бейнесін салыстыру мүмкіндігін арттырды. Содан адамның өмір ортасына деген тұтас көзқарастары қалыптаса түсті, көпті қаратар кейіпкерді бейнелеуді, ал бейнеде жан дүниесінің түсінігі мен тәжірибесінің арақатынасын түрлендіру артты.

Қазақ елі аңыз-әңгімеге бай, сондықтан ол - дана халық, ал дана халықтың аңыз-әңгімесі ұшан-теңіз. "Қазақ фольклоры - халық даналығынан туған гуманизм мектебі", гуманистік дүниетаным, адамдық сипаты мен сапасын іздеу43. Фольклордың танымдық, этикалық, гуманистік маңызы, оның тіл байлығынан білінеді. Тіл - фольклордағы тіршіліктің күре тамыры. Қазақ фольклорының байлығы - тіл байлығын құрайды және керісінше деуге де болады. "Халық байлығы - тіл. Өркениеттілік пен мәдениетті дамыту жолы да тіл. Ұлттық сана - ұлттық тілмен қалыптасқан" (Н. Назарбаев). Ерлік те, елдік те тіл арқылы жырланды, жүректің үні мен серпілісі де тіл арқылы жеткізілді.

Ана тілі арқылы адам отбасын, туысын, атамекенін, отанын өз жүрегіне ұялатты, кісіні құрметтеуді үйренді, ұлтжандылыққа тәрбиеленді. Содан тілді сананың, мәдениеттің, тарихтың түп тамыры десек, солай деуге мынадай негіз бар. "Тәңірінің де адам баласына жасаған үлкен сыйы - тіл. Ол қасиетті де, қастерлі тарихтың кілті. Оның бойында өзекті жанды өзіне тартып тұратын керемет күш бар. Тілде бүкіл тіршілік тынысы тұрғандай. Тіл - ұрпақтан-ұрпаққа мура болып келе жатқан мол қазына". Асылы Осман біздің рухани байлығымыз бен ұрпақ тәрбиесінің пәрменді құралына осылайша терең түсінік береді44. Сонымен фольклордың образға бай тілі ортақ поэтикалық формалардың, бертін келе ұлттық идеяның қалыптасуына ұйтқы болады. Фольклордың қос тамыры мен қос саласы бар. Олар - философия және поэзия. Философиялық таным фольклорда,ы түрлі ұғым, түсінік, қағидаларды байыптайды, ал әдебиет пен поэзия тіршілікті көркемдік тәсілдер арқылы бейнелейді, өмір шындығын көркем образдар арқылы көрсетеді.

Фольклорда осы екі қызметті қатар алып келе жатқан оңтайлы құралға қара өлең жатады. Қара өлең - шындықты көркемдік тәсілдер арқылы халық шығармашылығында игерудің шынайы үлгісі. Қара өлең — зердемен қабысатын халықтық мәдениеттің көрінісі. Оның құдірет күші неде? Қара өлең әр дәуірдегі әдеби жанрлардың көркемдік тәсілдерін ұрымтал пайдаланып, бір жағы өзінің натуралистік-шыншыл және реалистік-әрекетшіл болмысын танытты, бір жағы, қоғамдық өмірді реттейтін әрекетшіл функциясымен дараланады45. Халқымыз қашанда өлеңге тәнті. Себебі, қара өлең философиясы - өмір танудың, өмір сүрудің сыннан өткен шаппа-шап тәсілдері. Қара өлеңде адам мен табиғатқа қатысты өмір-тіршіліктің жағдайы - әрекет, сезім, мақсат, мал-жан, үй-жай, ауыл-аймақ, ел-жұрт, мекен-жай және т.б. көрнекі құрал ретінде ой-санаға көлденең тартады. Қара өлеңнің қаруы - айтқыштығы ғана емес, нандырғыштығы.

Халықтың қара өлеңі - жеке тұлғаның тапқырлығымен, даналығымен қатар, халық талғамынан туындайтын өмір шындығы. Мұндай тоқтамға қандай дәлел келтіруге болады? "Қара өлең" - дейді С. Ақатаев, телегей терең зердемен қабысады. Заттар мен құбылыстардың шығу тегі, адам өмірінің мәні мен мақсаты, тіршілік заңдылықтары, қозғалыс пен тоқырау, даму мен сему, баяндылық пен өткіншілік, кеңістік пен уақыт ағымы секілді іргелі сауалдардың үдесінен шығады. Осы сұрақтарды мәселе ретінде қозғап, оларға жауап беру үстінде өлеңнің шартты авторы ұлттың қолы жеткен барлық рухани игіліктерді мейлінше айқын айғақтайды. Қара өлең - халықтық мәдениеттің көрінісі. Адамның ақыл-ойы жететін тұңғиықта осы өлең жүреді. Оның назары түспейтін болмыстың шеті де, шегі де жоқ, қозғаған мәселесі дүниені басқа аян болған заңдылықтарымен катар қойылып, сыры мен қыры, мәні мен сәні, ортақтығы мен дербестігі, саны мен сапасы, тегі мен ұқсастығы шендестіріле шешімін табады. Заттар мен құбылыстардың жаппай ара байланысын, оның өрбу, тоқырау, әлде сему қуатын іздемей, ішкі болмысынан табу - қара өлеңнің ең машық қасиеті. Қозғалыс пен өзгеріс бірегей заңдылық ретінде қаралып, заттардың төл қасиетінде тіршіліктің қайнар көзі тасаланып жатқанын мегзеп отыру, осыны тұспалдап түсіндіру - қара өлеңнің негізгі мазмұны.

Дүниені осылайша сұңғыла зердемен тінткілеу - философиялық ойдың басты белгісі екені кәміл. Қара өлең, сондықтан, қазақ фольклорының әдеби-философиялық мұрасы46. Қара өлең көпке арналған.

Халықтың қара сөзі өзі тіршілік ететін жер-су, зат-мүліктеріне арналады, сөзді өмірімен үйлестіре отырып, кез келген атауларды дәстүрлі мәні бар ұғымдарға айналдырады. Қазақтың қара өлеңі - халқымыздың тарихи - көркем таным-түсінігіне образды айғақ, сондықтан ол көңіл-күйде "тырмаланған" субъективті идеяға алданбайды. Өйткені, қара өлеңде халық коп болып күліп-ойнап, ойланып-толғанады, коп болып мұңаяды. Оның көркемдік-бейнелі тәсілдері үлкен-кішінің бәріне де түсінікті, тартымды. Білімді анықталу - қажет шешім, дұрыс ұйғарым. Қажеттілікті ұғынудың негізі тәсілі қандай? Анық ұғым шынайылыққа апарады. Ондайда күдік пен күйік сейіледі.

Халық шығармашылығы көркемдік тәсілдерімен ғана тартымды емес. Әдебиеттің көркемдік философиясы халықтың тарихи шендегі өмір салтының шындық болмысын бейнелейді, соның .әлеуметтік мұратына негізделеді. "Оның бастау алар негізі, мазаны мен идеясы, эстетикалық бітімі, - дейді А. Сейдімбек, - тарихи-әлеуметтік шындық, содан туындайтын көл-көсір рухани ағын. Қара өлеңнің ой-тұжырымы нақтылы өмір аясындағы деректі шыншылдықты бейнелеуден, махаббат пен ғадауат тартысының сырын ашудан тұрады да, тікелей әрекет үстінде өмір сүреді. сондықтан да қара өлең халыққа әсер-ықпал етуге келгенде философиядан ілкімділеу, оңтайлылау соғып отырады. Өйткені қара өлең сол тыңдаушы жұртшылықтың өзі сұрыптаған норма мен шектеудің сойылын соғады"47.

Халқымызда өлең туралы түрлі түсінік пен түсіндірме бар. Кейбірін тізіп көрелік. "Өлең деген немене ой емес пе", "Өлеңді айтқан өмірде өнер екен", "Өлеңменен ер жігіт ер жетеді, Жақсы өлең көңілді тербетеді", "Өлең деген қиын ба өнерпазға, Өлең тұрмақ сөз қиын ақылы азға", "Өлең айтқан кісіні шіркін дейміз", "Өлең қайдан шығады сөз болмаса, Кім жетелеп жүреді көз болмаса", "Пайдасы өлеңіңнің тойда тиер, Басыңды есіктегі төрге сүйрер", "Ендеше өлең де өнер, өнер де өнер, Жүйрік ат өрге шапса өршеленер. Өлеңім өлеңіңе сай келмесе, Бәйгені жүйрік аттай ал да жөнел". Өлең көңілді сырға толтырады, сырды қымбатына арттырады, жеңіл мінезден сақтандырады, шабытты адамды ойландырады, адамды - өнерлімен, өнерліні - көппен жақындатады.

Поэтика өмір суреті мен өмір сүрудің тәртібін еш уақытта зорлап таңбайды, сондықтан ол көпвариантты болуы әбден мүмкін. Сөйте отырып, ол қоғамның реттеуші және ағартушылық-тәрбиелік функциясын атқарады, қиысқан ұйқастарды халықтық танымның үлгісі ретінде ұсынады. Көркем образ жаңа идеямен қауышып, халықтың талғамын әрқалай сусындатады, тіпті жаңғыртады. Фольклордағы халықтың көркемдік талғамы мен демократияшыл сипаты ұлттық идеяны, оның қисынын қалыптастыруға оттық болады. Тілдегі, сөздегі, ойдағы ұтқырлық қазақтың өнерін ұлттық деңгейде өрбітті. Ұлттық идея қандай жағдайда, қандай бағытта үстемдік етті? Ойымызды қайырып айтсақ, халық сана-сезімі:

— этносты топтастыруға, бейімдеуге, бірлестіруге демеулік еткенде;

— жаңа жағдай мен жоғарғы межеге бағыттауда, ұмтылдыруда;

— өзге, көршілес елдермен терезені тең ұстатқызуда, мүмкіндік пен деңгейді, бағдар мен қарқынды теңестіруге талпындырғанда;

— халық пен қоғамды тұтас бір жасампаз күш ретінде өзін-өзі белсенді ұстауға бейімдеуде, өзін-өзі басқара алатын дайындыққа жеткізуде:

— Тәңірге табынып, оны сүйе білгенде;

— табиғатқа бейімделіп, туған жер байлығын сақтай және қастерлей білгенде;

— ерге ере біліп, адамға жол тапқанда әлеуметтік қолдау тапты, өркениет үдерісімен үйлесті. Осы бағдар мен деңгейде ұлттық идеяның философиялық арқауы ширатылды.

Содан көшпелілердің табиғатпен тілдесіп өмір сүру салтымен оны қабылдау түрлерінің алшақтығынан аңғаруға болады. Көшпелілердің ерекшелігі сол, олар қоғамдық тіршілікте, экономикалық жүйеде табиғатпен үндесіп, астасып жатты. Табиғат жағдайларының қаталдығы, сыртқы дұшпандармен жүргізілген күрестер көшпеліге жауынгерлік рух пен қатал әрі ұдайы қозғалысқа негізделген мінез дарытқан. Міне, осы себептерге байланысты материалдық, физикалық қуат көшпелі үшін тіршіліктегі ең маңызды құндылық ретінде мәнге ие болған.

Халық шығармашылығында кең таралған "аңыз" сөзі екі мағынада қолданылатыны мәлім. Аңыз: 1. фольклорлық проза жанры; 2. дәнді дақылдарды орып, жинап алғаннан соң қалған егіс орны. Біз "аңыз" сөзін бірінші мағынада, яғни:

— халық қиялынан туған ғажайып, қызық оқиға, әңгіме желісінде;

— дәуір шындығы, елестету үдерісі, ойланудың тосын қыры, рухани келісім астарында қолданамыз. Аңыздың арқауын тарихи оқиғалар, табиғи кеңістік және жер-су атаулары құрайды. Бұдан аңыз-әңгіменің жалпы санының коп, оның әрбір түрінің түрлі көріністерінің бар екендігін білдіреді. Аңыз коп қызметті, коп мақсатты. Соның бірі -көңілді ертерек үйіріп әкететін идеядан туындауы, белгілі бір үмітті мақсат ретінде орындауға бағытталуы. Аңызға құштарлық - сөзге құштарлық. Әдебиет сөз өнері. Бұдан оның мән-мағынасы әрқалай қалыптасқанын және мұратына орай ойдың, ойына лайық тілдің, тіліне сәйкес стилъдің күшіне енетінін аңғарамыз. Аңыздың жағымды немесе жағымсыз болуы бас кейіпкердің іс-әрекетінен білінеді, ал аңыздың кең таралуы ондағы мұраттың, тілдің, стильдің айқындылығына, идеялық аумағына, тіршіліктің жаршысы болар мүмкіндігіне байланысты. Бүл бастаулардың түбірі тереңде. Иә, аңыз дүниетанымдық бағдардың көне бір түріне және кең таралған құралына жатады.

Ойымызды ғылыми тілде жинақтасақ, аңыз - фольклорда "елдің, тайпа, рудың шыққан тегі, кешкен жолы хақындағы немесе тарихта болған әйгілі адамдар - хан, батыр, би, шешендер жайындағы, сондай-ақ нақтылы бір жер-су, сол жерде өткен оқиғалар турасындағы тарихи шындыққа негізделген, халықтың тарихи жадында сақталған, әйтсе де уақыт өте өңделіп, көркемдік сипат алған оқиғалар баяндалады. Тарихи тұлғалар қатысқан оқиғалардың баяндалуы, оқиға өткен уақыт тегі, жер атауының көрсетілуі, ретроспективтік сипат, белгілі дәрежедегі аймақтық шектеушілік (яғни, әр жерде, негізінен, сол өңірде жасаған адамдар, болған оқиғалар туралы аңыздар көбірек танылады), сюжеттік-композициялық шарттылықтың сақтала бермеуі - аңыздың жанр ретіндегі ерекшеліктері".

Аңызда тарихи тұлғалар қатысқан оқиғалар, оқиға өткен уақыт шегі, жер атауы нақтылы көрсетіледі. Оқиғаның болымды жағын да жадында сақтамақ және сол қиялды көркем тілмен өңдеген - әңгімелер аңыздың негізін құрды. Қиялдар өтімді оқиғадан туындады, елеулі өңірде түрленді. Тақырыптың тартымдылығы мен сипатына қарай аңызды тарихи және топонимикалық деп бөліп жатты.

Тарихи тақырыпқа арналған аңызда кейіпкер өткеннің өнегесін көкседі, ертеңнің ернегін аңсады. Аңызда бір-біріне оралымды немесе қасарысқан қилы-қилы еліктеуші бейнелер кезігеді. Еліктеуіш бейнелердің бір-бірінің артықшылығы, әл-Фараби сөзімен айтсақ, мынада: "бұлардың біреулері қиялға анағүрлым берік орнаған және анағүрлым жетілген, басқалары қиялда онша жетілмеген, біреулері шындыққа жақындау, басқалары -қашықтау, біреулерінде даулы жерлер аздау кездеседі немесе ол жерлер анағұрлым айқын, не болмаса оңай дауласып, оңай әшкерелеуге болады". Еліктеу сапасы адамның қайырымды әрекетінен, бақыт жолына түсірер ісінен білінеді. Егер адам "бақытқа және оның сатыларына еліктесе", онда ол жетілген бейне және бірімен-бірі келіседі48. Жаны таза асқақ, тәні сұлу әсемдікке еліктеді, әрі оны әрқалай жасады.

Біртіндеп көркемдік сюжетке жеті ғалам - шығыс, батыс, оңтүстік, солтүстік, аспан (жоғарғы ғалам), жер (орта ғалам), жер асты (төменгі ғалам); жеті қазына - ер жігіт, сұлу әйел, ақыл, жүйрік ат, қыран бүркіт, берен мылтық, жүйрік тазы; тіпті жеті құт -құрғақшылық, жұт, өрт, оба (ауру), соғыс, топан су, зілзала айналады. Ғаламға, қазынаға, жұтқа жіті қазақ жеті жоқтың - жерде өлшеуіштік аспанда тіреуіштің, таста тамырдың тасбақада талақтың, Аллада бауырдың, аққуда сүттің, жылқыда өттің жоқтығын еске салады, сол жоқшылықпен есептесті; жеті амалдан - күннің тоқырауынан, қарашаның қайтуынан, үркердің батуынан, мұздың қатуынан, киіктің матауынан, қыс тоқсаннан, ай тоғамынан сақтандырды; жеті атасын - баласын, әкесін, атасын, арғы атасын, бабасын, түп атасын, тек атасын еске алды. Содан адамның жеті жетекшісіне - адамның басшысы -ақылға, жетекшісі - талапқа, жолаушысы - ойға, жолдасы - кәсіпке, қорғаны - сабырға, қорғаушысы - мінезге, сынаушысы - халыққа (Саққүлақ би) әрдайым жүгінді, бойдағы сол күш-қуатты алға тартты. Аңыздағы осы сюжеттер әсірелене әңгімеленіп жатқанда, олардың мән-жайы біртіндеп әпсанаға айналады.

Еліктеуіш бейнелердің арасында қолғабыс жасаушылардан бөлек мансапқорлар мен қанқұмарлар, аңқаулар мен айлакерлер қатарласып жатады. Олардың қайсыбірі үстемдікті зорлыққа немесе қаталдыққа негізделген деп біледі, қайсыбірі қарсыласын күш асырып жеңуге тырысады, қайсыбірі басқаларды жеңу үшін біріне-бірі кедергі жасамайды. Бұлардың ұстаған әдет-ғұрпы, жүріс-тұрысы басқаларды жеңуге мейлінше бейімделген. Бұлар коп жеңіске не болуды немесе жеңісінің зор болғанын қалайтындар. Мұндай табандылық қолдағы құрал-сайманды, бойдағы айла-амалдар қабілетін, қысқасы, сондай өркениет жетістігін пайдалану мүмкіндігін кеңейтеді. Қолғабыс пен бағындыруда түрлі қабілет-қасиеттер қалыптасады, әрқалай өзара сабақтасады. Олардың санатында -табандылық, тайсалмаушылық, өр кеуделік, аяусыз қаталдық, ішіп-жеуге мешкейлік, құштарлық, қанағатсыздық, бәрін жеңуге талпынушылық.

Адамның құпиясы мен құдіреті неге жыр тілімен суреттелінді? Шота Руставели тілімен айтқанда, жырдың екі қасиеті бар: біріншісі - оның асқақтығы мен құлашының кеңдігі; екіншісі - сол алып қырдың таза аспанмен тілдесе алатын таза махаббатты жырлай өтуі. Махаббаттың тәңірісі - жыр, жыр құдіреті - махаббат. Махаббатта - өмірге деген тәнтілік, ой-сезімдегі әсірелеу, адам болашағын армандау, тұтастықпен тілдесу, үміттің самғау сарыны басымдау. Жыр жорығы махаббаттан бастау алды, өнердің арқауына айналды, өзінің идеялық-көркемдік сипатын тапты.

Иә, әсірелеу, армандау, үміттену - халықтық сезімнің ыстық ықыласының айғағы. Халықтық сезім ұнатқанын әсіреледі, ашық аспанның жаңа шуағына үмітін артты. Ол шындықты әр сырынан бейнеледі, оған түрлі мән-мағына енгізді. Сондықтан ол дүниені қабылдауда, түсіндіруде фольклордың түрлі амалдарына жүгінді. Фольклор осындай өрнегімен, таңбасымен, функциясымен а) анамның наным-сенімін қалыптастырды, ә) адамды топтастыратын идеяға айналды, б) рәсім-салтымызға енді, в) оған деген танымдық қажеттілікті әлсіретпеді. Фольклор - көңілдегі көріктілік, сұлулық пен тазалық баламасы, сана-сезім сергектігі, болмыстың жөнін әдетке айналдыруға ұйтқылық, жарамдылыққа жанасуды көксеушілік.

Сонымен фольклорды салтқа қатысты және салтқа қатыссыз деп екі топқа бөлуде. Тақырыбына қарай салтқа қатысты фольклор. 1. Тұрмыс-салт жырлары (төрт түлік туралы өлеңдер, аңшылық пен егіншілік кәсіпке байланысты жырлар, наурыз, жарапазан); 2. Сәбиге арналған салт өлеңдер (бесік жыры, уату өлеңдері, ырым өлеңдер); 3. Үйлену салт өлеңдері (той бастар, той тарқар, жар-жар, сыңсу, жұбату, беташар, құттықтау); 4. Жерлеу салтына байланысты өлеңдер (естірту, көңіл айту, жоқтау, дұға ); 5. Әдет-ғұрып өлеңдері (алғыс, қарғыс, бата, амандасу, қоштасу, көрісу, аңсау); 6. Наным-сенімдерге байланысты өлеңдер (бәдік, арбау-байлау, жалбарыну, бақсылар сарыны, дуалау, бал ашу, түс жору, ұшықтау, аластау, құрт көшіру, жын шақыру) деп бөлінеді.

II. Ал салтқа қатыссыз фольклорға эпикалық прозалық жанрлар:

І.Ертегілер (хайуанаттар туралы, қиял-ғажайып, батырлық, новеллалык-тұрмыстық, сатиралық, анекдоттар); 2. Аңыздар (тарихи, мекендік, күй аңызы); 3. Әпсана (тарихи-мекендік, діни, утопиялық, күй әпсанасы); 4. Хикаялар (себептік, космогониялық); 6. Шежіре (жалпы шежіре, рулар шежіресі, тайпалар шежіресі, жеке адамдар шежіресі, қоша, тама шежіресі); 7. Әңгімелер (меморат, күлдіргі әңгімелер, тұрмыстық әңгімелер);

III. Эпикалық жанрлар (көне эпос, батырлар жыры, лиро-эпос, қисса-дастандар, тарихи жырлар, реалды-тарихи эпос);

IV. Кіші жанрлар (мақалдар, мәтелдер, нақыл сөз, жұмбақтар, жаңылтпаштар);

V. Шешендік сөздер (шешендік толғау, шешендік арнау, шешендік дау);

VI. Мысал (мысал, апалог, тәмсіл);

VII. Лирикалық өлеңдер (қара өлең, ән өлең, тарихи өлең, хат өлең);

VIII. Нақыл-өсиет (философиялық-дидактикалық) өлеңдер (арнау, толғау, терме, желдірме, мадақтау, өсиет өлеңдер);

IX. Айтыс (ақындар айтысы, жұмбақ айтыс, дін айтысы);

X. Драмалық фольклор ( айтыс ойындары, қайым айтыс, бәдік айтыс, жар-жар айтысы, диалогтар, драмалық іс-әрекеттер ойын¬дары, үйшік ойыны, қуыршақ ойыны);

XI. Балалар фольклоры ( балалар жыры - тақпақ, мазақтау, қорқыту, арнау-тілек, өтірік өлеңдер; балалар ертегісі; ойын жыры - санама, сұрама, қаламақ, ойындар; ауызша есептер)49.

Фольклор жанрларының осы кестесін келтіре отырып, біз оны сараптаудың дұрыс-бұрысына немесе қайсысының бұрын-кейін қалыптасуына мән беріп жатқан жоқпыз. Біз қазақ фольклорының бағдар-парқы әрқалай да, құрылымының күрделі, оның дүниетанымдық тамырының терең және көркемдік стилінің әрқилы екендігіне назар аударып отырмыз. Айтпағымыз - мыңдаған жылдар бойы қалыптасқан фольклордың жанрлық түрлері әрқалай және кездейсоқ қалыптасты десек, онымыз аңыз-әңгімелер жанрлары сапалық ерекшеліктен тұрады және олар әр деңгейде, қарқында, үлгіде жетілді дегенді білдіреді. Ойымызды ширатып көрелік.

Фольклор жанрлары түрлі тарихи оқиғаларды, адамдардың және ел-жұрттың түрлі өмір-салтын, алуан жер, мекен-жай атауларын қамтиды. Ол дегеніміз фольклор түрлері бір тайпаның, бір этностың дәстүрі немесе мәдениетімен шектелінбейді. Әйтсе де, фольклор, біріншіден, ұрпақ сана-сезімін қалыптастыруға, ұрпақ сабақтастығын жеткізуге ұйтқы болды, екіншіден, тарихи сана мен тәлімнің айнасындай, олардың үлгілерін жинақтап жеткізді, үшіншіден, заманының тұлғалық бейнелерін іріктеді, төртіншіден, өмірге деген адамдық өлшемнің өнегелерін таратты. Фольклорда адам, ұрпақ, заман болмысы әрқалай ширатылды.

Фольклордың жаңғыруы оның материалдық негізі мен құрамына да байланысты. Аңыз-әңгімелердің сөздік қоры бір тайпаның тілдік қорымен шектелінбейді. Ондағы сөздердің і үбірлерінен түрлі халықтың тілдік байлығынан енген терминдерді немесе ұғымдарды байқаймыз. Ауыз әдебиеті тілді құрмет тұтты, тіл ырғағын қалыптаcтырды, тіл ықпалына бағынды. Ауыз әдебиетінің жанрларынан тіл эволюциясының тетігін, оның қозғаушы күштерін, осы қос фактордың әлеуметтік ортадан тәуелді екенін аңғарамыз. Ауыз әдебиеті тілдік факторлардың бір - біріне қатынасының, сөйлеуші мен тыңдаушы мәдениетінің, ұлағатты ортаның қалыптасуына демеулік етті. Мұның бәрі қазақи ой мен тіл айқындылығын жүйеледі. Халық шығармашылығындағы осындай түрлі түсінік пен көзқарастардың түп тамыры мен байлығына тарихи-көркемдік, этнолингвистикалық тұрғыдан талдау жетіспейді. Бүл - көзқарастағы үлкен олқылық. Сондай олқылықта ауыз әдебиетін жаңғырту дәстүрі бірде ұмытылып, көбінесе өзінің халықтық деңгейіне жете алмауда. Тарихтан оқығанымыз, этнопедагогикалық және этнопсихологиялық мәселелерді дұрыс ұғыну мен шешуде мұндай талғамды талдаудың маңызы зор.

Әр жанрдағы кездейсоқтық дегеніміз тақырыпты күтпеген жағдайда, лезде таңдау, оның шешімі де кенеттен келіп жатады. Тіпті оқиғаның, сюжеттің (ертегі де) қайталануы да күтпеген жайда болып жатады. Кірмелі сөздер қашан, қалай енді? Мұның заңдылықтарын айқындау күрделі мәселе. Әр фольклор жанрында түрлі бейнелеу тәсілдері мен түсіндіру стильдері, тіпті түрлі терминдер (синонимдік немесе ононимдік сипаттағы) пайдаланылады. Әр жанрдың өз образы, стилі, түсінікті типтеу бағдары болғандықтан, олардың өзара үйлестігі белгілі бір жүйеге немесе заңдылыққа сүйенуден гөрі, нақты оқиғаға бағдар ұстауы кенеттен білініп жатады. Сапалықтан туындайтын таным үдерісіндегі мұндай шырмауық пен қым-қуыт жағдайлар бұрын да, қазір де күрделі мәселенің қатарына жатады. Фольклордағы күрделілік теориялық талдауын күтуде.

Сапалық ерекшелік - а) кең алқаптағы өмір, рух, ерік-жігер, намыс мәселелерін көтеруден туындады, ә) адамның еркіндік, естілік идеясын қозғаудан айқындала түсті, б) ұғымдық бейнені кең және еркін қолданудан аңғарылады. Фольклордағы әр жанрдың табиғаты мен өзіндік қызметін дара, сала бойынша қарастырсақ та, одан қазақ дүниетанымының сапалық ерекшелігі анықтала бермейтіні айғақ. Халықтық осындай танымда өмірдің де, өнердің де ескі және жаңа элементтерін қатар, бір-біріне қабаттай қарастыру етек алады. Бірақ жүйелік әдістеменің қуатын қолданбай, бұл тоқыраудан шыға алмайтынымыз, онсыз да күмән тудырмайды.

Қарқын деңгейі - ел-жұрттың іштей бірігуіне, мәдениеттің өзге қызметін қисындауына қатысты еді. Көркемдік өнердің бүл түрлері адамның көңіл күйіне, ел-жұрттың сана-сезіміне қатты эсер етті. Оларда болашаққа деген болжам-қиял басым, арман арта берді. Содан жалпы идеялар жиі ұсынылды, ал оларға деген сұраныс жаңа амал-әрекетке деген мұқтаждықты ұшқындатты. Мұқтаждық қауымдастық түсінік деңгейінде сөз желісін әрқалай өрді. Сөз дүниенің жиегін кеңейтеді, адамның өмір сүретін ортасын реттейді деген наным-сенім күшейді. Көркемдік өнерде сөз де, қауымдастық түсінікте нақты заттан, оқиғадан нәр алды, сөйте тұрып, қиялдағы бейне арқылы түсінік әлемін бірсыдырғы кеңейте түседі. Тіпті екі бастау да өмірлік қуатты жинақтап, аңыз-әңгіменің бейнелерін келбеттей түсті.

Аңыз-әңгіме - көркем шығарманың стилі, образы, мазмұны жағынан көне және жиі қайталанатын түрі. Аңыз-әңгімені жасайтын және тарататын топтар да (әйгілі ақын-жыраулар, белгісіз ертегішілер және т.б.) коп болды, олар бір-бірімен тығыз байланыста бола бермеді. Танымдық деңгей мен таратушы ортаның алуандылығынан өмірдің құпиясы нақты ашыла бермесе де, жалпы шығармашылық қозғалыс ізгілік пен ертеңгі жарық күнге деген сенімділікті күшейтті, халықтық шығармашылық өмірдің алдыңғы шебін кеңейтті. Осы тарихи-мәдени кезде, шамасы, "нәсір сөз қисса екен, көзім түсті" деген ой түйіні ауызша шығармашылыққа, әсіресе жыраулыққа жол ашқандай.

Сарқылмас ынта-ықыласта тіршілік еткен қазақ фольклоры кең далада танымдық қызметтің мәртебесін көтерді, оны қауымдық өнердің түріне, сөз өнеріне айналдырды. Онда заттың белгісі мен бейнесі сөзбен жасалды, қабылданған нәрсе сөзбен жалпы толықтырылды. Әр атауда нақты мән, жалпы да жалаң мағына қабаттасып жатты. Жыршы мен ақынның танымдық қабілетіне, оның қиялы мен пайымдауына шектеулік қойылмады. Жыршы өзінше ойнады, образдайды, ойланады. Жыршы оқиғаны өзінше тірілтеді, онымен түрлі қатынаста болады, өзінше әрқалай өрбітеді. Жыршы - ақын, ақын тілі -өлеңде. Жыршы-ақындар неліктен өлеңді таңдаған? Өлеңге тәнтіліктің арқауы мынада:

Өнерліге біздің халық бас иед,

Өлең жырдан естімекші өсиет.

Сөз өнері еріккеннен шықпайды,

Әуел баста бойға біткен қасиет.

Өнердің киын түрі өлең деген,

Тудырар тума талант көлемді өлең

Өлеңді кәсіп қылу мирас емес,

"Өнерді үйрен дағы жирен" деген.

(P. Өтесінов)

Олардың қастерлегені - өмір, өндіріс, өнер, өлең. Содан жыршы-айтушы арқылы аңыз-әңгіме, (1) өнер мен ойынның ауызша арнайы түріне айналады, (2) әпсаналық санамен етене араласып, танымдық түрлі көрініс табады. Жыршы реалды және қияли дүниемен қатынаста болады, құнды қатынасты орнатады.

Қауымдастық әпсана жақсылық пен жаманшылықты, ізгілік пен зұлымдықты, енжарлық пен ақымақтықты ажырата түсті. Онда жақсы - әрқашанда жақсы, жаман - әрқашанда жаман деп көрсетілді. Қарама-қарсы күштердің аражігі құбылмалы, құпиясы мол тылсымдыққа толы екені бірде айқын, бірде бұлыңғыр көрініс тапты. Содан көне дәуірде, адам санасы сабақталмағанда үрей мен күдік ойды әр саққа жүгіртті, ал шешуі жоқ мәселелер тізбектелініп қана қоймай, тыңдарманның өзіне тоқтам жасауға мүмкіндікті арттырды. Содан уақытты - оқиғадан, оқиғаны - кеңістіктен бөле-жара қараушылық дағдыға айналады. Ой оқиғадан туындады, сол түрлі тәжірибелік деңгейде қалыптасты. Аңыз-әңгіме кейіпкері уақытты мәңгі деп қабылдайды, бір қылықты әр уақытта бірдей қайталай беруге болатындығына күмән келтірмейді. Мұндай бірсарындылықта өмірдің де, шығарманың да даму заңдылықтары арнайы талқыланбайды.

Десек те, фольклорда қазақтың түрлі бейнесі жасалынды, оның беделі бірде асқақтатылды, бірде аяқ асты етілді. Танымда қарапайым да айқын және күрделі де қиын жағдайлар астасып қатады. Таным желісіне түрлі жүйелер тартылады. Аңыз-әңгімеде сезімдік танымның, тәжірибелік қабылдаудың және оқиғалардың арасында айырмашылық жоқ. Аспан мен жердегі, нақты және магиялық өмір бір-біріне қарама-қарсы көрініс деп қарастырылмай, олар біртекті тұрғыдан талқыланды. Кейіпкер біртектілікте өз өмірін, тіршіліктегі өз әрекетін іздейді. Жалпы дүниедегі қара өмір бір-бірінен тәуелсіз көрсетіледі. Бірақ кейіпкер әрекеті ортақ құдіреттен тәуелді етіп көрсетілді. Содан нақты қимыл-әрекет пен көне жалпы түсініктің, нақты оқиға мен жалпы құбылыстың арасында тұтастық орнығады. Әлеуметтік өзгеріс те, кейіпкер әрекетінде осы тұтастық әрқалай бұзылады, қайта қаралады. Содан идея мен сұраныстың мәселелерін ауызша шешу жолдары өзара үйлесе бермеді. Бірақ одан болмыстың шындығын көркемдік жолмен көрсету өнері әлсіреді деген келте қайыру туындамау керек.

Адам түсінігі таңбаланған сайын өткенді тану немесе түсіндіру жұмысы тездеді. Сондай бетбұрыстың барысында құпиялы, жалған, жалаң түсініктің орнына бірде реалистік, дұрыс, тәжірибелік түсініктер, енді бірде өткенді аңсаушылық, алдыңғыларға жалтақтаушылық айқын қалыптасты. Аңызда мәлімет те дерек, оқиға да дерек. Дерек сыртқы және ішкі құбылыстардың үйлестігінен құралды. Үйлестік дүниенің тұтастығы ғана емес, жаратушы жасаған дүниенің мәңгілігі де. Үйлестікті тапқан әрекеттенуші әрдайым оны құрастырды. Фольклордағы әрекеттенуші дегеніміз уақыттан биік, кеңістікте шектелінбейтін кейіпкер. Ондай кейіпкер, а) шығарманың иесі немесе оқиғаға қатысушы, ә) дүниенің тұтастығына және оның жаратушысы бар екеніне кәміл сенетін келбетті бейне. Содан әрекеттегі кейіпкерлердің алуан бейнелері жасалынды. Үлкен шығармада (айтыс, дастан, бабалар сөзінде) кейіпкердің қимыл-әрекеті мен мінез-құлқындағы себеп-салдар байланысы айқындалынды. Көне қауымдық түсінікте заттың сыртқы көрінісінен, оқиғаны сырттай суреттеуден гөрі, олардың ішкі астарына үңілу қалыптаса түседі. Ұқсастықты іздестіру, ұқсастықтан көмек күту - адамдарда жанашырлық сезімін оятты. Әпсанадағы жалпыламалық жеке адамның ақылынан тыс қалыптаса түсті. Жеке адамның ақылы, қайта, қоғамдағы ортақ пікір мен түсініктен тәуелділігін арттырды. Бейнелеу мен қиялдан осылайша құралатын көне дәуірдегі фольклорда көркемдік өнерді "адамның жан азығы ", халықтың "рухани азығы " деп үнемі және жалпылама мәнерлеп жатты.

Сөйтіп бас құдірет пен басшыны мойындау - фольклордың рухани азығына, дәстүрлі бағдарына айналды. Бет алысты анықтамақ сұрақтар көп. Фольклор жанрында қандай мәселелер көтерілді, оларды сипаттаулар мен тұжырымдауда қандай стильдерге сүйенді, қандай тәсілдерді арқау тұтты? Фольклор жанрында қандай жағымды немесе жағымсыз бейнелер жасалынды? Сонда көркем және эстетикалық шеберліктің қандай белгілері белең алды? Жауап қысқа. Көркем өнердің идеялық және дәстүрлі бастауы - фольклорда.

Тарихымызға табынсақ, қазақ жаратылысының жарасымды болуы - оның жарқын да өткір жүзінде, ашық та қуатты сөзінде, адамның жан дүниесіне деген көрегендігі мен кемелділігінде. Елі мен жері, ұрпағы мен мұрасы үшін күресте ел түзелді, адамгершілік қалыптаса түсті. Әрқалай құбылып жатқан ағымдарда - .адам болу және ел-жұрт болу мұрат-мақсаттары жүйеленді. Адам болу адамның өзін-өзі тәрбиелеу тәсілдерін жүзеге асыру;

мәдениет тәсілдеріне сүйенетін индивидуальды қабілет-қасиеттерді ұштау;

әлеуметтік тәжірибенің тәсілдерін арнайы қолдана білу. Адамның осындай қасиеттері мен жоғарғы кемелділігі оның әрекет еркіндігі мен әрекетінен білінеді.

Ел-жұрт болу - қоғам мен дәуірдің материалдық, рухани, интеллектуалдық, эмоционалдық ерекшеліктерін, кешенді мәселе ретінде қарастыру. Адамды еліне, елін еріне жақындатқызатын киелі қасиет бар. Ол - бауырмашылдық пен отаншылдық. Нағыз бауырмашыл әр ортаның күтері, құтты адамы. Өйткені ол жүріс-тұрысымен өзі кішік, ойы биік, ісі ізгі жақсылардың санатын кетілдіреді, көбейтеді. Онсыз ел жүдейді, пенде жетімсірейді. Рухани жүдеген ел, жетімсіреп оқшауланған пенде отаншыл бола алмайтыны онсыз да айғақ.

Отаншылдың ыстық сезімі - елдік пен ерлікте, оның есею және осу жолында шыңдалмақ. Отаншылдың жүгінетіні де, жарасатыны да үш қағида - борыш, сауап, обал. Отаншыл бауырмашылығымен озады. Оның серті - жақынды жараламау, алысты қараламау, адамды сырт көрінісімен алаламау. Отаншыл - ынтымақты. Ынтымақты ел ыдырамайды, ынтымақшыл адам жалғыздыққа ұрынып жүдемейді. Ол бірлікке сеніммен қарайды, бірлесу үшін серт береді. Өзіне сенімділер мен сертіне берік тұратындар ғана ана ортақ мұрат-мақсат үшін бас қосады. Сонымен, белділер, белсенділер, беделділер ғана бас қоса алады, ортадағы жалтақтарды жәбірлемей, қайта жетелейді. Жаңғырудың көркемдік қуатын енді сезініп көріңіз.

V. Ғаяр қатын

Айтайын ақылымды, - депті, - саған,

Базарқан, бері келші, жалғыз балам!

Ие боп мұрасына тұра алмасаң,

Қорлығы замананың болар жаман.

Атаңның дәулетінен айырылған соң,

Бола алмас бес тиындық елге баған,

Мүлкіңді патша болып, күтіп ұста,

Алланың ақ өлімі келсе маған.

Жан сақтау қиын болып бара жатыр,

Айтпалық сырымызды ағайынға.

− Табылған табылғанда мынау ақыл,

Бәрінен жан сақтасақ бәрі мақұл.

Әуелі жан сақтамақ парыз деген,

Болады сен кетпесең, - деді, - мақұл!

Сұлудың сымбаты да биік еді,

Бұралса тал шыбық боп иіледі.

Теңінен таза-таза асыл киім

Аңқытып әтір майлап киінеді...

Айдай болған беті бар,

Қардай болған еті бар.

Сондай қатын, бозбала,

Талабың болса етіп ал!

Бабалар сөзі: 1-т. 59, 62-63, 90-91-66.

Қисса Зейне Зайуб

Нәсіпке кімдер берген кімдер тасқан,

Пенде иман сақтаса күн жарасқан.

Ғалам деген падишаның заманында

Бір байбатша болыпты дәулеті асқан.

Жігіттің жиырма бес деген шағы,

Сөйлейді бұлбұл адам тіл мен жағы.

Шаһарында оған жетер жан болмады,

Тәңірі о да болса берген бағы.

Патшаның әділ екен жұртқа сөзі,

Халқына жағады екен һәр мінезі.

Көрсетпей тірі жанға сақтайтұғын

Патшаның Зейне Зайуб жалғыз қызы.

Зейненің сөзі тәтті шекер балдай,

Тұрады көрген жанның сабыры қалмай.

Көркін көрген жандар кетер емес,

Нұры-дүр он төртінші туған айдай.

Ақырында ақиқат –

Анық шыны табады.

Бес арқан отын жиғызып,

Әділдігін білгізіп,

Бесеуін де жағады.

Бұзылған өңкей бұзықтың

Өкпесін, - деп, - өркені"

Бесеуін де Дәлел хан

Отқа жағып өртеді.

Кімі тентек, кім мақұл?

Осылай бітер ертегі.

Бабалар сөзі: 1-т. 97-98-66.

Орқа – Күлше

Бар еді ақыл дана бір уәзірі,

Халқына хабар беріп айтты мұны.

Орқаға таң атқан соң қағаз алып,

Біздерден елші болып барсын бірі.

Арада дұшпандықтың бәрін қойып,

Бұралық бұдан кейін тату болып.

Тағына патшаларды отырталық,

Тоқтатпай қолымызға қайтып беріп.

Жүргенше осы түрлі сөз естіп,

Өлгенім көп жақсы еді ажал жетіп.

Бұл жерден кетпей тұрып бір амал тап,

Орқаны өлтірелік ылаж етіп.

Бұл сөзге ақыл таппай уәзір, сардар,

Бастарын төмен салып отырдылар.

Бас уәзір ақыл дана бас көтеріп,

Деп айтты: - Сөзім тыңда, ей, шаһариар.

Майданнан терең қылып ор қаздырсақ,

Дұшпанға білдірместен бетін жапсақ.

Соғысқа ертеменен дабыл ұрып,

Майданға ат ойнатып және барсақ.

Шақырса "жекпе-жек" деп біреу барып,

Сол уақта Орқа шығар ашуланып.

Жақындап келген уақта қайта қашса,

Қуам дем Орқа құлар орға барып...

Баршасы "дұрыс, - деді, - осы ақыл",

Патша да көп қуанып көрді мақұл.

Ор қазып майдан жерден түніменен,

Білдірмей айналамен жапты ақыр.

Ұзыны қырық кез болды, ені - он кез,

Таң атпай асығыспен бітірді тез.

Алысқа топырағын тасып кетті,

Ор бар деп ойламас-ты көрмеген көз.

Саудагер жердің жүзін қаптап жүрген,

Түйемен шөл даланы таптап жүрген.

Әр шаһардың ханына сыйлық беріп,

Жолын ақтап дүниесін сақтап жүрген.

Патшасы Шам шаһардың Мәлік Мақсан,

Білімі, ғылым да жаннан асқан.

Қырық-елу керуен басы саудагерлер,

Мақсанға сыйлық тартып болды мейман.

Патша айтты: - Саудагерлер, құлақ салғын,

Дүниенің көп кезесіз шаһарларын.

Түркия, Иран, Тұран, ажам, Парсы,

Саудамен аралайсыз соның бәрін.

Айтыңдар әр халықтың сұлу қызын,

Аралап жүресіңдер жердің жүзін.

Сыртынан жалған мақтап айтпаңыздар,

Өздерің ақиқаттап көрмей көзің.

Қара пейіл, ақ пейіл ойлы қырлы,

Адам ұлы бөлінер әр мінезге. –

Мен көрген қыз артық, - деп таласады,

Сұлу жоқ, - деп, - е, тақсыр-ау, бұдан өзге.

Қалдырмай саудагерлер айтылар тез,

Қай сұлу қай шаһарда болғанын кез.

Атақты дүниедегі шаһарлардың,

Мәжілісте бәрін айтты қоймай әр кез.

Бір жігіт отыр еді болып бірге,

Өзіне кезек келген мезгілінде

Патшадан түрегеліп жауап сұрап,

Содан соң мына сөзді алды тілге.

Арабта Нәби Шайбан бір қышлақ бар,

Ол халықтың Қалел, Қамам бегі болар.

Күлше деп ат қойылған Қалел қызы,

Бұл күнде балағатқа жетіп тұрар.

Сұлулық мәртебеде мысал адам,

Тең емес ол піріге бәрі тамам.

Жүзінің сұлулығы күн секілді,

Болмаса он төртінші мәһи әлем.

Кірпігі оқ, қамзасы шоқ, көзі нәркес,

Ай мысал жаңа туған қиылған қас.

Лағыл ләб, ауызы ғұнша, белі қыпша.

Дүниеде еш адам жоқ оған ұқсас.

Ақтығы денесінің жауған қарша,

Жіңішке денесінің қылдан анша.

Ішінен ішкен асы көрінеді.

Әр кісі тамағына назар салса.

Құмар көз, оймақ ауыз, мұрны пісте,

Суретін жасай алмас ешбір ұста.

Сипаттап порымының оннан бірін,

Келтіріп айта алмаймын, тілім қысқа.

Жүресің мұсылмандық ләпін ұрып,

Тұтпайсың шариғатты біліп тұрып.

Құдайдан қорықпай, ұялмай адамдардан,

Екі ерге қалай бердің неке қиып?

Қай оймен, қай пиғылмен қылдың мұны,

Бүл істі кәпір қылмас, басқа діні.

Қырық күндей қой өлігін күзеттіріп,

Кеуліңнің менде бар ма дұшпандығы?!

Бабалар сөзі, 1-т. 221,223, 226-228, 257-258-66

Өмірдің қыр-сыры жайында

Ескіні жамағанның

Есі кетеді.

Ашу үстінде ант жүрмейді.

Озбайтын өмір жоқ,

Тозбайтын темір жоқ.

Жоқшылық жүдетеді,

Тіршілік түзетеді.

Кергіген кері кетер,

Кесірі түбіне жетер.

Жақсы көреді екен деп бара берме,

Береді екен деп ала берме.

Жолдан адасу айып емес,

Жол жүрмеу - айып.

Көрген жоқ болса,

Есіткен - куә.

Не тәтті - өмір тәтті,

Не ащы - өмір ащы.

Ұстаз ұқтырмағанды

Өмір ұқтырады.

Іздегенге - сұраған,

Қиыстырғанға - құраған.

Болар адам Он бесінде бас болар.

Болмас адам Отыз бесінде жас болар.

Ерте оңбаған кеш те оңбас,

Кеш оңбаған - еш оңбас.

Кімнің отын оттасаң,

Соның суын ішерсің.

Қолынан берген

Аяғымен іздейді.

Ән - сазымен,

Қыз - назымен.

Бауыры бүтін пенде жоқ,

Қайғысыз жан елде жоқ.

Есептеспей бай болмас,

Сіз-біз деспей жай болмас.

От көрінген жаққа жүрме,

Ит үрген жаққа жүр.

У ішкеннің іші білер.

Артық дәулет –

Басқа бейнет.

Мың қайғы

Бір борышты өтемейді.

Мен не деймін,

Қобызым не дейді.

Жетесінде жоқ –

Жете сыйламайды.

Басыңа бақ қонғанда,

Жұрттан асқан данасың.

Басыңнан бақ қайтқанда,

Қалыбыңа барасың.

Көзі көрместің

Көңілі сезбес.

Жаяу,

Жаяудың көңілі қаяу.

Құда базына айтады,

Құдағи назын айтады.

Біреуден екеу жақсы,

Құр қолдан көсеу жақсы.

Жүректің сырын

Көздің нұры паш етер.

Аз сөз - ишарат,

Көп сөз - кінәрат.

Артық сөйле, кем сөйле,

Таразылай тең сөйле.

Артында баласы қалса,

Көзі қалды де.

Артында сөзі қалса,

Өзі қалды де.

Елшіге өлім жоқ,

Өлеңшіге өкім жоқ.

Аяғың сауда - билеп қал,

Аузың сауда - сөйлеп қал.

Көз - нұрдың үясы,

Көңіл - сырдың үясы,

Сезім - жырдың ұясы.

Ел арасын сөз бұзар,

Жол арасын сел бұзар.

Тілің бар болса,

Жауым жоқ деме.

Қайғысы жоқ кісіге

Екі аяғы атпен тең.

Мың адам салған көпірді

Бір адам бұзады.

Бір адамның жаққан отына

Мың адам жылынады.

Әркімнің өзі шығар биігі бар.

Пәрменсіз адам болса да,

Армансыз адам болмайды.

Күйесіз қазан жоқ,

Қайғысыз адам жоқ.

Дүниеде тас қатты,

Тастан да бас қатты.

Бас аман болса,

Бөрік табылады.

Түстік өмірің болса,

Кештік мал жи.

Тау мен тау кездеспейді,

Адам мен адам кездеседі.

Дұшпаныңа өлім тілегенше.

Өзіңе өмір тіле.

Ақырын жүрсең - мал аяқ,

Қатты жүрсең қу аяқ дейді.

Әркім қылығынан табар,

Пейілінен жазар.

Адам - тастан қатты,

Гүлден нәзік.

Жүрместен бұрын жолыңды байқа,

Киместен бұрын тоныңды байқа.

Алыс сапар

Алғашқы қадамнан басталады.

Жол сұраған кісі адаспайды,

Жөн сұраған кісі жаңылыспайды.

Жолаушыны жол сынайды.

Арбалыға жорғалы жолдас болмас.

Асыққанның жолы

Алыстап кетеді.

Жолда жүрген май ішер,

Үйде қалған қан ішер.

Жолаушының азығы жолында.

Әңгіме жолды қысқартар,

Жоқшылық қолды қысқартар.

Жаңылтпаштар, жұмбақтар

Шуақтаған ботамды,

Шуға апарып шуладым.

Шудалаған шудасын,

Суға салдым,

Судан алдым,

Суға малдым.

* * *

Ай, ай, Айдарбай,

Иір мүйіз сиырды

Үйіне айдай бар.

* * *

Қарамайлы қарағайды

Кесейін бе, кеспейін бе?

Қазықтағы қара тайды

Шешейін бе, шешпейін бе?

* * *

Суда сең келеді,

Сегіз серке тең келеді.

Суға сақалын мала, сілке,

Суға сақалын мала, сілке.

* * *

Әсет ағам ет асатар,

Ет асатса, бес асатар

* * *

Жаңбыр жауып келеді қар аралас,

Бір топ кемпір келеді шал аралас.

Тауға қайың бітеді тал аралас,

Бір топ сиыр келеді тана аралас.

* * *

Атам томағаламаған бүркітті,

Мен томағаламағанда, кім томағалайды.

* * *

Беріп тай, лақты,

Алдым тайлақты.

Беріп тайлақты,

Алдым тай, лақты.

* * *

Қамаштан көріп қалашты,

Қалашқа Жарас таласты.

Бөлінсін десең, қалаш тең,

Таласпа, Жарас, Қамашпен.

* * *

Топ бала, топ бала,

Ойнап жүр топтала.

Зымырап допты ала,

Қуады көп бала.

Таңмен көзін ашады,

Әлемге нұрын шашады.

(Күн)

Қабат-қабат қаттама,

Ақылың болса, аттама.

(Кітап)

Көзіңе көрінбейді,

Қаңғуға ерінбейді.

Шалғынды жапырады,

Жол бойын сыпырады.

(Жел)

Қол созсаң, ақ күміс

Алақанға толады.

Ашып-жұмсаң, із-түссіз

Лезде жоқ болады?

(Қар)

Жылт-жылт етеді,

Жылғадан өтеді.

(Су)

Аяқтарым қалтылдап,

Қос тай міндім жалтылдақ.

Шапса, жұбын жазбайды,

Бір-бірінен озбайды.

(Коньки)

Шелек қалпақ басында,

Сәбіз екен танауы.

Қыста қардан туатын,

Тауып көрші, сен оны.

(Аққала)

Басында екі таяғы бар,

Төрт аяғы бар,

Сегіз тұяғы бар,

Иегінде сақалы бар.

(Ешкі)

Көкке шаншып құйрығын,

Келеді шауып жүйрігім?

(Құлыншақ)

Тілі бар, үні жоқ,

Өзін адам түсінген.

Жүрегі бар да, қаны жоқ,

Сөйлеп тұрған ішінен.

(Кітап)

Үй үстінде алтын тас,

Алайын десем табылмас.

(Жұлдыз)

Қимылдаса қос шебер,

Қыруар-қыруар іс өнер

(Қол)

Қолы жоқ сурет салады,

Тісі жоқ тістеп алады.

(Аяз)

Шықпайды үйден,

Тоны - жібектен.

Күндіз ұйықтайды,

Түнде дамыл таппайды.

Аңға барады,

Сол аңды үйден табады.

(Мысық)





Басы тарақ, арты - орақ.

(Қораз)

Ерте тұрдым,

Екі айыр жолға түстім.

(Шалбар)

Тұрса, үйдей,

Жатса, қояндай.

(Ер-тоқым)

Айдалада ақ отау,

Аузы-мұрны жоқ отау.

(Жұмыртқа)

Той. Алматы.1993, 105-109-66.

ХАЛЫҚ ФИЛОСОФИЯСЫ - ДӘСТҮР МЕН САНА САБАҚТАСТЫҒЫ

Қазақ халқының философиясы оның этногенетикасынан, тарихи санасынан, тұрмыс-тіршілігінен тікелей тамыр тартады. Халықтың рухани байлығына дұрыс бойлауға "шежіренің" философиялық категория ретінде атқаратын танымдық қызметі зор. "Ауызша - жазбаша тарих - шежіре - қазақ ұлттық дүниетанымы мен философиясының қуатты бір тамыры... Қазақтар шексіз уақыт пен кеңістік бетінде атаны, руды, тайпаны, жүзді, ұлыс пен ұлтты анық білу арқылы көшпелі тарих бетінде өзін-өзі сақтап қала алды"50.

Ойымызды қорытсақ, жетіспеушіліктің қилы-қилы түрлері мен кезеңдері халқымыздың тағдырына көлденең тұрды, тарихымызда қанша мәрте тар жол, тайғақ кешуге ұшыратты. Біз, алдымен, идеялық-рухани сабақтастықты, яғни дүниетанымдық бет алысты айтпақпыз, содан кейін, елдің әлеуметтік және дәстүрлік сабақтастығын, демек халық ойшылдарының бетбұрысын ескермекпіз. Халықтың әлеуметтік жады мен есін жию, оның саяси-шаруашылық сабақтастығының субъектісі ретінде қалыптасу кезеңіне көбірек және тікелей қатысты. Сабақтастың жетекші күші, субъектісі - халық. Халық адамзат өркениетінің өшпес, ұмытылмас жетістігі. Халықтықты ақтау керек, халықтықты әр салада, әр сарында жалғастыру керек, халықтық өлшем арқылы рухани бірлестікті жетілдіру қажет, әдебиет пен өнерді философиялық дүниетаным және рухани мәдениеттің құрамдас бөлшегі ретінде дамыту қажет.

"Қазақ тілінің түсіндірме сөздігінде" (А.,1986. 10 т.,) "халық" терминінің: 1. "Белгілі бір елді, мемлекетті мекендейтін адамдардың жалпы жиыны"; 2. "Ел-жұрт, бұқара, көпшілік" деген мағынасы көрсетілген. Содан "ел мүддесіне тән, соған лайық" іс-әрекет пен құндылықты "халықтық" деп, "шаруалар қауымын көксеген бағытты" - "халықшылдық", "халықшылдық ағымының жолын ұстаған, соны қолдаушыларды" - "халықшыл" деген түсінік қалыптасқан. Мұны әлеуметтік-лингвистикалық тұрғыдан берілген түсіндірме дерлік. Қазақ тілінде "халық" кейде "халайық" деген сөзбен қатар қолданылады. Сөздікте "халайық" - "бір араға жинаған көпшілік, дүйім жұрт" деп көрсетілген. Сонымен, бір ортаға, бір орынға, бір араға жиналайық деп үн тастаған халайық, сондай ұйымдасқан күйге жеткен және өз мекенін қорғай алатын күшке айналған қауымдастық ерекше әлеуметтік топқа, халыққа айналады. Қазақтың өзіне тән жағымды және жағымсыз ерекшеліктері қазақ тілінің сөздігінде 36-37 ұғыммен сипатталынады. Бұл - өзіндік түсініктің аумақты, қилы көріністері. Әйтсе де, "халықтықтың" әлеуметтік мән жайы үш нәрседен - қазақ өмірінің өрісінен, қол өнерінің өрнегінен, фольклор түрлерінен нәр алады.

"Халықтық" дәстүр мен халықтық сана-сезімнің қалыптасуы жалпы пайымдаудың баяу бет алысынан, бірақ салауатты әлеуметтердің бекем де, беделді толғаныстарынан туындайды. Философиялық толғаныстан туындайтын "халықтық" ұғымы үш бірдей мағынаны білдіреді. Атап айтқанда, халық - шығармашылығының өнерге деген әлеуметтік сипаттамасы; жеке тұлғаның әлеуметтік-психологиялық жетістіктегі үлгі-үдерісі; дүниеге көзқарастың рухахи-философиялық және әлеуметтік-саяси үйлестігінің ауқымы мен бағдары.

Сонымен, "халықтық" ойлану үдерісі дегеніміз не және оны олай түсінеміз? Көнеліктің ерекшелігі сол, халқымыз ақыл-ойын күнделікті тәжірибе тұрғысынан пайдаланды. Халқымыз көшпелі және басқа қандай күйде болмасын, дүниеде өзінше топтасып, біріге ондағы жарасты болмысын іздеген, іріктеген. Сол өзіндік болмыстың борышын өтеуге әрқалай тырысып бақты. Болмысының уақыты мен кеңістігін бір нүктеге, нақты оқиғаға шоғырландырады. Онда адам дүниесі не үйлес, не үйлеспес көрініске айналды. Сөзден ойды, адамның мінез-құлқынан әдетті анықтау басталды. Сыртқы топтасу мен ішкі бірлесу әрдайым сабақтас бола пермеді. Ойдағы жалпыны - жалқыға, әрекеттегі жалқыны - жалпыға үйлестіре салу, тіпті дәстүрге айналды.

Халықтық - кең мағыналы, аумақты ағым, көп сатылы бағдар. Оның қалыптасуының идеялық-мәдени жағдайлары мен саяси-әлеуметтік факторлары әрқалай, тіпті олардың кері ықпалы артуда.

Ру-тайпалардың жаңа этникалық деңгейге көтерілуіне, яғни "халық" болып топтасуына шаруашылықтың түрлері мен олардың іріленуі, сауда-саттықтың жетілуі мен аумақтануы, отырықты өмірдің, соның ішінде қаланың қалыптасуы мен көбеюі, сыртқы жаулардың қысымдары мен қауіптерінің жиіленуі тікелей және әрқалай эсер етеді. Түп тамырына үңілген, болашағына топтаса үміттенген, сол үмітіне бірлесе ұмтылған әлеумет халықтық бастау мен қозғалысқа демеулік етті, оның қозғаушы күшіне айналды. Халық болып қалыптасу - тарихтай ашық іріктеулі және кезеңді үдеріс, қоғамдай жапсарлы және көпсатылы жинақылық.

Ру-тайпалар қатынасы "халық" құрамына біртіндеп енді, бірақ жойылып кетпеді. Ру-тайпалардың рәсім-салтындағы, әдет-ғұрпындағы және тілдік пен сөйлесудегі ерекшеліктер көп уақыт бойы сақталынды, ықпалын сақтады. Ел "тар жол тайғақ кешкенде" қауымдасудың қуаты айқын білінді, түрлі әлеуметтің топтасуға деген ұмтылысы дұрыс түсінушілік пен қолдаушылық тапты. Осыған орай, Ө. Жәнібековтың "Отырар қорғанысы" туралы айтқан мына бір түйінді ойы еске түседі: "Отырар тағдыры -осы жердің түп тамырлы тұрғындары болған ата-бабаларымыздың тағдыры, қазақтың алғаш рет халық болып қалыптаса (біз сыздық - Ж.М.) бастаған алтын бесігінің тағдыры" (Отырар энциклопедиясы, 306-бет). Иә, қазақ туған жері мен елінде, сол өсіп-өнетін орта мен құндылықтар үшін іс-әрекеттер өресі мен күресінде ғана халықтық деңгейге көтерілді, халықтық түсінікті қабылдады.

Байыбына барсақ, халық ұйымдасқан топ, біртүтас күш қана емес, өмірлік идеяны жұптайтын, ақылмен жалғастыратын және адам жанындағы түрлі танымдық, таза эмоционалды үдерістерді жинақтайтын, сараптайтын қазылар алқасы. Мәдени тұрғыдан алсақ, халық - өз өнерін, ойын-сауығын, салауаттылығын сақтайтын және осы құндылықтарды өз болмысымен үйлестіре, ұйымдастыра алатын күш. Осы тұрғыдан алсақ, "халықтық" - қандас адамдардың әр түрлі кеңістік пен уақыттағы іс-әрекеттерін, мінез-құлықтарын ортақ идеяға немесе мүддеге бағыттауда өзін тұтас күш-қуат ретінде көрсететін әлеуметтік қозғалыстың және рухани тұтастықтың бірлестігі. Халықтық -мәдени өмірге бейімделудің және оны бейімдеудің іріктелінген, тұрақталынған деңгейі. Тіршілікке бейімделуде ойды келісім шартына, талпыныс талабына икемдеу айқындалынды. Өркениетті бейімдейтін өмірлік тәжірибеде "біз" бен болашақ байланысы, болашаққа деген үміт үзілмеді. Бүл - халықтық ойлауға деген құштарлықтың нышаны. Ол дегеніміз идеялық сабақтастықты жалғастыру және жаңғырту, оның өмірлік өрісін айқындай түсетін әрекетті дәстүрдің деңгейіне көтермелеу екенін аңғартады.

Халықтың мәдени мұрасында өмір мәселесі жоғары қойылды, адамды жетілдіруге үлкен мән берілді. Ұрпақ өмірінің бүгінгі мән-жайын ашып беруде мәдени мұраның атқарар қызметі зор. Халық мұрасында озат идеяны, жүректен шыққан ілтипатты, елім-жерім деген қимыл-әрекетті қолдайтын, қарқындатуға ықпал ететін тетіктер мол. Оларды іске қосатын қажеттілік артуда.

Социологиялық тұрғыдан, "халықтық" - адамдардың тілдік, өңірлік, экономикалық және әлеуметтік-мәдени ұқсастығының тарихи бірлестігін білдіреді. Халықтық - ру-тайпалардан кейінгі этикалық эволюцияның толастаған нәтижесі, көрінісі және құнарлы. Халықтықтың ру-тайпалардан айырмашылығы, онда рулық қатынастан жоғары тіл, фольклорлы мәдениет (аңыз-әңгімелері, рәсім-салты, билік институттары), діни-рухани өмір, әлеуметтік жіктелу, жеке меншіктік қатынастар қалыптасады. Осы тарихи құбылыстардың тоғысуы - халықтың біртұтас бастамаға, жетекші күшке айналуына байланысты. Халықтың қоғамдық өмірде біртұтас та, жетекші күшке айналуы, оның субъективті сипатын арттырады.

Әлеуметтік субъектінің қалыптасуы мен жетілуі тұлғалық тіктұрыстан білінеді, демеу табады. Тұлғалық тіктұрыс қарама-қарсы болмыстың өзіне тиісті ықпалы мен үлесін, басқа күштің әрекетшіл себебін анықтап, сол жағдай мен оқиғаға орай өздерін қозғалысқа келтіруден құралады және қолдау табады. Үлкен үмітте ерік күшіне негізделген әрекет ең жоғары кәмелетке - бақ-әулетіне ұмтылады, сол үшін бірігеді және қауымдастықпен қауышады. Өзара біріккен адам және бір-біріне көмек көрсеткен қауымдастық, әл-Фараби сөзімен айтқанда, "ұлы, орташа және шағын қоғамдарды" құрады. Сөйтіп ондай адам өз болмысын сақтауға тырысады, іштей ынта-ықыласта басқа тұлға, субъект үшін өмір сүре алады.

Әңгіме халық шығармашылығы туралы болғандықтан сол "Сөздіктен" "шығарма", "шығармашылық", "шығарушылық" деген ұғымдарды және олардың "көркем туынды", "әдеби шығарма", "оқушы шығармасы", "ән шығарушылық", "ақша жасап шығарушылық" деген мағыналарын табамыз51. Мұнда өнер объектісінен және алмасу сұранысынан туындайтын шығармашылықтың байырғы, түрлі, сыртқы көріністері аталынған.

Халықтықтың жасампаздығы - қауымдастықтың ішкі кәмелеттілігінен, рухани келбетінен туындайтын талантта, талапта, тоқтамда. Талантта, талапта, тоқтамда жеке көзқарас, субъективті дербес бастаулар бөлсе алады. Шығармашылықтың бұл түрлеріне тарихи көзқарас, мәдени талғам қажет-ақ. Онсыз тұлға да, топ та бұрын-соңды өзін тура ұстай алмаған.

Қазақтың мұндай тұлғалық, тарихи және қауымдастық құндылығын танытуы және таратуы бертін келе қалыптасқан ұлттық-мәдени сабақтастықтың деңгей-дәрежесіне байланысты. Ұлттық-мәдени сабақтастықтың ендігі өзекті тірегі - қазақтың тұлғалануы мен әлеуметтену дәрежесін тануы, саяси-әлеуметтік және этномәдени белсенділікте өзін танытуы. Бүл сарын мен ағымда қазақ өзін мәдениеттің субъектісі ретінде сезінеді. Сондай сенімде алыс-беріс қарқындайды, субъектінің саяси басшылығы мәдениет факторы ретінде халық санасында кеңінен жалғасын табады.

Елдің даму тарихы халықтық мұраның түрлері мен мән-мағынасын байытты. Халықтық мұраның тарихи кезеңдері де, рухани түп тамырлары да терең және әрқалай. Төлтума -халық болмысының өзіндік арнасы, айғағы және айнасы. Төлтума ұрпақ өміріне елдік сана-сезім деңгейіндегі сындарлы көзқарасты қалыптастырады. Оның тақырыбында табиғат, әлем, адам, төрт түлік мал, тәлім-тәрбие, тарихи баламалау, халықтың өмір сүру рәсім-салты, ойын-сауық, ою-өрнек мәселелері мәдениеттің көріністері ретінде араласып келіп отырады.

Төлтуманың сындарлы талғамын талдасақ, ол тарихи-қоғамдық тұрғыдан кейінгі, қазіргі ұрпақтың тынысын кеңейте бермек, рухани тіректі тұрақтатпақ. Халық шығармаларын философиялық тілге аудару міндеті енді қолға алынуда. Халықтық шығарманың маңызын бүгінгі ұрпақтың дүниетанымына аударудың тәжірибесі жеткіліксіз, ал ерекшелігі зор. Ерекшелік екі кезеңнен тұрады: шығармашылық мәдени мәтінді өзінің үйреншікті арнасынан басқа түрге ауыстыру; шығарманың өмірлік және танымдық желісін үйлестіре талдау, түсіндіру. Осы тұрғыдан халық зердесінде қалған, халық жадында жатталынған еңбектер ерен табыстар. Ол мұраға да, мұрагерлікке де көрсетілген үлкен құрмет, бабаларға деген алғыс сезімі.

Десек те, халқымыздың тарихи-мәдени толғағы тұтас ізденістің нысаны болған жоқ. Халқымыздың рухани болмысын тұтас мәдени құбылыс ретінде қабылдайтын танымдық тәсілде қалыптаспады.

Одан тарихи-әлеуметтік және мәдени өміріміздің шендесе өзгермейтіні айғақ. Содан да болар, қазақ халқының философиясы бар ма деген сауалды естіп те жатамыз. Сауалға көңіл аудармауға да болар еді. Бірақ халқымыздың рухани мұрасын толықтыру және мәдени сергектікті жан азығына айналдыру - бүгінгі күн тәртібінің өзекті мәселесіне айналуда. Әйтсе де қазақ философиясы халқымыздың тарихи құрамына және ұлттық мәдениеттің арқауына айналмай жатқаны тағы бар.

Содан дүдәмәл көңілдің жұбанышын қазақтың болмысынан, бейнесінен, беделінен, белсенділігінен табасың деп, ойды қысқаша қайыруға болады. Төрт өлшем - қазақтың қоғамдық тұрмысы мен тұлғалық өрісінің айғағы және аймағы, сондай-ақ қазақ халқы философиясының бастауы мен арқауы. Қоғамдағы тұлғалықтың, тұлғаның әлеуметтенуінің, әлеуметтіліктегі ұлттанудың дәнекерлері мен демеушілері дара да, жалқы емес. Олардың қатарында:

— дүниетанымдағы жаңа сөз, сырлы сөз, қадірлі сөз;

— тарихтың ішіне енетін сөз өнері мен ой өрісі;

— ойлы сөздің тіл құралы, тіл жұмсары болатын қызмет;

— халқымыздың тарихы мен тағдырындағы себептерді,

— шарттарды теретін тәсілдер;

— халқының үлгісін, салтын, жақсылығы мен жаманшылығын қинайтын жанрлар;

— ел мен ойшылды (ақын-жыраулар, би-шешендер, ел басшылары т.т.) туғызып отырған халықпен, ұлтымен сұхбаттасу үдерісі;

— төл ұлттың табиғаттағы тегін, атамекенмен қатынасын жинақтайтын үлгі-өнегелер;

— көрші халықтың берген үлесін, оның өнерінен келген әсерді .айыратын өлшемдер. Бүл мәселелер қазақ халқы философиясының заттық және мәдени аясын құрайды. Осы аяда қазақ дүниетанымы қалыптасты және соңғы бағдарлар өз елінің ішкі өміріне таралды.

Халықтың танымындағы гуманитарлық-мәдени дәстүрдің идеялық негізін, біріншіден, материя мен рухтың, өндіріс пен адамгершіліктің бірлігі туралы түсінік, екіншіден, Орта Азиядағы мәдениетке шумерлік, египет-вавилондық, қытайлық, кейіннен славияндық сияқты түрлі дүниетанымдық бағдарлар мен құндылықтар өзара ықпалдастық құрды.

Адам халықтық таным арқылы армандау мен қиялдауды үйренді, адалдыққа ұмтылды, мінезін ірілей түсті. Елге біртіндеп қамқорлық оралды. Бірлігін сақтаған ел жауынгер, батыр, намысқой келді. Бітімімен шираған, жауынгерлігімен шыныққан елге күш-қайрат оралды. Ел жайын жақсы ұққандар көптің қамын жоғары қойды. Осындай өтпелі-төкпелі кезде қорқақ, өтірікші ұсақ жандар да аз болмады. Ұсақтық сөзуарлық пен намыссыздықтан білінді, ондайлар еңбек жеушілер қатарына ілінді. Бірлігі бұзылған елде таршылық та, сүрінушілік те күшейді. Мұндайда халқымыз:

Тақыр жерде - тайғақ бар,

Тәңірім одан сақтасын.

Бату жерде - бәле бар,

Машайық одан сақтасын.

Шұңқыр жерде - сайтан бар,

Сақтаушы одан сақтасын, -

деп өзіне тыныштық тіледі.

Тар тәртіпсіздікте аңырап қалған жұрт біреуге сүйенді, не біреуге шоқпар болды, сөйтіп жіктелуді күшейтті. Жіктелушілік алыс-шабысты асқындырып, тынышсыздықты қоздырды, азды жуандатып, көпті жіңішкеледі. Ел-жұрттың қамын ойлағандар мен оны жоғары қойғандар арасында әділ билікке, епті саясатқа деген үміт сейілмеді. Халықтық таным гуманитарлық дәстүрмен үйлесті.

Түрлі мәдениет бір кеңістікте тоғысып, жаңарып Орта Азияда толыққанды өркениеттің қалыптасуына, серпілуіне іштей зор демеулік етті. Бүл азиялық-еуропалық дәстүр қазақ халқы философиясының күре тамырларына қан жүгіртті. Гуманистік арнадағы талпыныстар қазақтың тұлғалық және халықтық сипатын жетекші, субъективті күш ретінде қалыптастыру рәсімін жандандырды, осы бағыттағы тәлім-тәрбие мен оқу-білімге кең мүмкіндік ашуға ұйтқылық етті. Олардың тұрақты дәстүрлері мен жасампаз қуатын өзара келістіруге және келбеттеуге ерекше мән берді. Дүниетанымдағы бағдар халықтық болмыстағы гуманитарлық дәстүр мен мәдени жаңашылдықты жақындату мүмкіндігін кеңейтті.

Халықтық дүниетанымда мақсат-міндет межелі және бекем болса да, оларды жүзеге асырудың жолы түзу, мүмкіндігі біркелкі, түсінігі жеткілікті бола бермеді. Кең байтақ өңірдегі тарихи қысымдар, адамдық адасулар, халықтық танымның алуан түрлі алғашқы сатылары көне, архаикалық түсінікті тәм-тәмдап әрқалай таратты, тұрмыс қажетіне жаратты. Содан қазақ болмысын ақтайтын, әлпештейтін, әлдендіретін халықтың тарихи-көркемдік санасы бірден қалыптаса қоймады.

Халықтық сананың танымдық және гуманистік деңгейлері өмір талабына үйлесе бермеуінің тағы бір себебі бар. Ол халықтық дүниетанымның алғашқы танымдық кезеңдеріне байланысты.

Оған мифологиялық-әпсаналық сана, көркемдік сана, натурфилософиялық сана, сондай-ақ астрологиялық болжам сияқты дүниетанымның жалпы да жалаң түрлері жатады. Халықтың тарихы мен тағдырында қауымдастық сананың бүл түрлері мен олардың функциялары бір-біріне араласып, бір-бірімен алмасып жатты. Содан алдымен синхронды, яғни кезеңдік тәсіл бел алды, бертін келе диахронды, яғни тарихи сабақтастық зерттеу тәсілдері күш алды. Ойымызды қайырсақ, ауыз әдебиеті тарихын тануда сатылық айқындылық аңғарылады. Алғашында ауыз әдебиетінің жанрына лайықты ойлану түрі, оның арнайы тәсілдері біртіндеп белең алды. Олардың өзара шендесу барысында, өмір шындығын ширата жеткізетін реалистік таным өресі кеңейді.

Таным өресі көшпелілердің өмір салтынан туындаған ширақтық пен шымырлықтан нәрленді. Көшпелілердің қоғамдық-әлеуметтік тынысы ұдайы өзін-өзі тазартты. Демек, сол ортада туып, халықтың рухани қолқанатына айналған ой-сананың қызметі де жаңарды. Ол алдымен өсіп-өнер қандас қауымдастықтардың тұрақтылығы мен тұтастығын, орнықтылығы мен өнер озаттығын қамтиды, сол дәрежеде дәйектеледі. Өмірді жырлап, өмірді үйретуді көркемдік танымның қызметі реалистік және халықтық сипаты қатар өрбіді. Реалистік сипаттан аналитикалық зерде ұшқындады. Халықтық сипаттама жақсы адамды, жағымды бастаманы, жұғымды нәрсені нықтап, дәл көрсетіп беруді ашық сабаққа айналдырды. Халықтың ой жеткізу тәсілі сол халықтың көзі мен құлағына, ойы мен сана-сезіміне үйреншікті орта тудырған таңбалар, образдар, сюжеттер тілінде сөйлейді. Халықтық танымда кезігетін Тәңірі, Құдай, Алла, Жаратушы атаулары оның жалпы стихиялық түсінігінде әр мағынада жаңғыруын тапты. Алғашқы сананың әр түрінде Бұл түсінік табиғат, қара жер, әлем, кеңістік ретінде натурфиюсофиялық материяның жалпы атауын білдіреді. Осындай синкреттік түсінікте поэтикалық сымбат пен философиялық сыршылдық қамшы өріміндей жымдасып жатады. Оған бір мысал:

Дүние бір қисық жол бұраңдаған,

Бақ тайса мал менен бас құралмаған,

Күніне мың бір пәле көрсең-дағы,

Сонда да күдер үзбе бір Алладан,

дегенді келтірсек болғаны.

Мұнда үміт мағынасы айқын. "Қанша қиындық көрсең де өмірден үміт үзбе, тіршіліктен қымбат ештеңе жоқ!" деген шындық аңғарылады.

Сондай-ақ жаман пендені, жағымсыз мінезді, жұғымсыз қылықты тура, айналымды тұрғыдан көрсетеді. Жағымды мінез, кайтпас ер жүректік өздігінен қалыптаспайды. Бүл қасиеттер елдік ынтаға - оттық, азаматтық намысқа - әлеуметтік арна, елдік пен азаматтыққа келбетті кейіпкерді енгізеді. Кейіпкер - "батыл батыр ретінде, батыр - ел қамқоршысы ретінде", ал "сатқынды - сатқын ретінде, іштегі іріткі ретінде" өзін халықтық шығармашылықта бір жақты келбеттейді.

Халық адамды іс-әрекетте, ой саптауында, білек баптауында қарастырады, оқиғаға араласу барысында өз олқылығын, әлсіздігін жеңе білгендердің бейнесін жасады. Халық өз өкілінің тілегін қажетті заттармен тежеп қоймай, оны адамдық құрметпен жаңғыртады. Адамдық құрмет - жеңіс, өмірге ең қажетті нәрселерге, байлыққа, сауық-сайран мен сый құрметке ие боларлық ұмтылыс.

Мұндай жеңімпаз ұмтылыстың жемісі тартымды, сіңімді. Бірақ өмірдегі жеңіс зорлық-зомбылық арқылы келетінін де ұмытпалық. Ол көңілдегі тұрақты жеңіс емес. Құрметті болудың өз салмағы мен жауапкершілігі бар. Ол тәрбиелі текке жататынның болмысын анық білуге немесе болмыс бастамаларын танып білуге тырысады. Ұрпаққа үміт артқан халық. Жақынына жанын, досынан сыйын аямаған халық. Халық - тәрбиеге көңіл бөлген, тәрбиеден тәлім алып, "Жаманға мір, жастарға пір" тұтарлық талап қойған, қоя білген. Тарих пен тағдырдан жарасым іздеген, сол үшін барыс-келісті түзеген де - халық. Халықтық ой-санаға жаратылыс, адам дүниесі, оның жан мен тән өмірінің қызметі мен құпиясы, қауымдастық пен қоғамдасу шарттары мен қуаты арқау болып, ол туралы түсінік болмыс, ру, құдай ұғымдары арқылы ажыратылады.

Қазақ халқы мұрасына жүйелі түсінік пен көзқарас болмай, ізденіс пен жүрісіміздің жаңыла беретіні хақ. Халық мұрасының тарихын білмей, халық даналығын терең түсіне бермейміз. Халық даналығын ұқпай, оның өмірлік тәжірибесін бағалай алмаймыз. Халықтың рухани бапкерлік тәжірибесін игерген сайын, біз өзімізді өңдейтін, ортаны қайта жаңғыртатын тәсілдерді жинақтаймыз. Осы қажеттіліктің мән-жайы анағүрлым артуда. Халық философиясының кілтін фольклордан іздеп жатуымыз да осы мәнде. Тындырған және қолға алып жатқан шығармашылық істерді олқысынбасақ, оған місе тұтпауымыз осыдан.

Халықтық - данышпандықтың тұнығы, адамжандылық ынсабы, ал оның философиясы -дарындылық пен даналыққа ұмтылыс. Халық даналығының құрамы мен қызметі күрделі, бірақ бір-бірімен байланысты. Халықтық даналық мистикалық-діни, этникалық-дәстүрлі құндылықтар мен фольклорлық дәстүрден құралады. Халық даналығы болмыстың төрт бастауына: "зат "не", "неліктен" және "қалай" өмір сүреді - осының бәрінің мағынасы біреу ғана оның "неліктен" және "не үшін" өмір сүретіндігіне ұдайы назар аударды, мән берді. Біздің: "мұның болуы неліктен" деуіміздің іс әрекет етуші бастаманы көрсетуі де, тіпті материяны көрсетуі де мүмкін. Сондықтан, болмыстың себептері мен бастамалары төртеу болып шығады"52. Халықтық сана-сезім мен кәсіптің қайсысы өнерге айналды, халқымыздың мәдениетін қалыптастырды, ал қай қызметі сол деңгейге не себептен жете алмай жатыр? Бабалардың ескі де тура жолмен келе жатқан әркімнің осы тұрғыдан ойланатын, өзін-өзі сынайтын, халықтың бұрынғысы мен бүгінгісіне үңілетін содан алыс пен жақыннан үйренетін кезі келді. Қайрат қуанышы да, ақыл сүйініші де осында.

Аталар дәстүрі мен мінез-құлқы, бабалардан қалған сөзі дегенде, халқымыздың өткені туралы ойымызды үнемі бір жақты кесіп айтудан сақтанғанымыз абзал. Олардың мінезі мен құлқын, әдеті мен үлгісін, жақсылығы мен жамандығын, өнері мен кемшілігін зерделейтін, ақыл-парасат таразысына салатын кез келді. Мақсат - бұрынғы аталы қазақ пен бүгінгі балдәурен қазақтың арасында қандай айырым мен артықшылық, қандай кемшілік пен кеңістік бар, соны саралауда, салмақтауда және сомдауда. Осы орайда Мұхтар Әуезовтің 1922 жылы жазған ескертпесіне сілтеме Жасасақ, онымыз орынды болар:

"Ол күнгі қазақ "жарықтық" емес болатын. Өткеннің бәрі де әулие дегенің, өткен күнді көксегенің, бүгінгі күннің алысынан алақаныңды көрсетеді, келер күннен үмітіңнің қайтқандығын, қалғандығын көрсетеді. Өткен күн сондай-ақ жақсы ма еді. Сен ойлағандай "қой үстіне боз торғай жұмыртқалап" па еді. Оны көрерсің.

Өткен қазақты білімсіз, надан деп кемсітпе. Бүгінгі қазақ та жетісіп отырған жоқ. Оларды үлгісіз, өнерсіз деме, бүгінгі қазақ та "кемеліне келіп, кер торысына мініп" тұрған жоқ. Рас, айырмасы бар, ол неде? Айырмасының жоқ жері бар, ол неде?..

Кешегі арқаның ескек желі желдеткен ала тудың астына жиылған жер қайысқан қол қайда? Оның орнында бүл күнде күңгірт пішінді, қоңыр момын қазақ ақсақ-тоқсағын түртпектеп жүр.

Кешегі ұраншыл ел, аламаншыл батырдың орнына қараңғы түнді жамылып, ағайынның малын жетектеуді өнер қылған қорқақ ұры жүр.

Кешегі сарнаған қобыз, тамылжыған шерлі сыбызғы, күңіренген домбыра дауыстары қайда, о да өшкен. Бүл күнгі дала жым-жырт мұңды, жүдеу...

Кешегі сері жігіт, ерке ақын әнін тоқтатқан... даусын өшірген, тыңдаушы қазақ қаяуланған...

Кешегі тентек батырдың ойнағы болған жасыл пейілдер бүл күнде сарғайған... сағынышпен жүдеген. Енді сол заманнан қалған не?... Айнымаған не нәрсе?"53.

Мұны арманның аңсауы, армандаудың үдерісі дейміз бе, әлде қалай? "Елу жылда ел жаңа" дейді халқымыз. Бір ғасырдан кейін М. Әуезовтың әлгі ой-тоқтамы толық күшінде демесек те, мұндағы негізгі идеяның желісін сын оймен салмақтаудың қажеті күшін жойған жоқ, қайта оған деген сұраныс артып келеді. Сұраныс - өткенмен, елмен сырласа білу өнерінде. Елмен сырласу - халықтық мұра және тілмен табысу, мәдениеттің мәйегін жарайтын тетіктерді дұрыс іріктеудің жобасы. Елімен сырласқан өзінікін ғана дұрыс, өзгенікі бұрыс деп жатпайды, бұрынғы мен бүгінгіні жақындатуға күш салады.

Қазақтың өз еліне лайықты тұлғалы ұлтжанды болуы, жері мен еліне тірек болатын халықтық деңгейге көтерілуі, бір жағы, оның зиялылық ұстанымын бетке ұстағаны, сол деңгейге көтерілуі десек, бір жағы халықтың әлеуметтік ықпалының артқандығын білдіреді.

Қазақ қауымдастығы тарих сыны мен тұрмыс тәлкегінде өзін де, өмірді де ерекше түсінетін, қабылдайтын, білетін тұлғаларды тәрбиеледі, тұлғалар өзіміз деген топтарды демеді. Өрісте қиялшыл, қырда қырағы, жолда төзімді болған қауым қимыл-әрекетін бірлесе, ақылдаса істеді, көшіп-қонуда ұсақ-түйекті ақылға салып еңбектенді. Қауымдасқанда қауышқандар ісіне ғана емес, серіктесіне адал болды. Бірлестіктің, татулықтың қажеттілігін мойындап қана қоймай, оның мәселелерін ойланып-толғанып шешуді дағдыға айналдырып бақты. Тәрбиелігі жағынан таланттар бір-біріне ұқсас келді. Тәрбиелілердің тоқығаны:

Тарихқа жазылмайды бекер кеңес,

Білгендер тарих сөзін бекер демес.

Бет алып барған жерін алмай қайтпас,

Ешбір жан бұған қарсы тұрмақшы емес.

(Хикаят Тәжілмәлік, 173-6.)

Тарихта қазақ халқы көрші халықтың жерін тартып алмаған, қысым көрсеткен емес. Ондай ресми мәлімет жоқ. Басқадан үйренудің мәні, құлқындылардың қателіктерін қайталамаудан көрінді. Кең алқапта географиялық жағдайға орайласқан, өз салтымен жарасқан қауымдастық, тіршіліктің тұтқасы болатын адамдық қасиет, іс-әрекеттегі кәсіби деңгей, қоңсы қонған елдермен аралас-қоралас байланыс сол кездегі қоғамдық қатынастың ерекшелігін қалыптастырды. Оның үстіне, атақонысын қорғай білген, ел-жұрт жайлауын қорғай білген қауымдастар өздерін де қорғады. Игілікті қасиеті таусылмаған жандар бар құндылықты қорғай білді, қолдай білді. Қорғау мен қолдаудың іздерін ашып, іргесін қалап, ірілей түсті. Содан атамекеніндегі отырықшы ел өз жеріне, оның әулиелі жеріне, оқиғаға толы мекен-жайына үлкен ілтипатпен қарады, і ш ген оларға табынды. Туған жердегі қиял қанатты, сезім күшті болды, оған көптің көңілі де толды. Шабытты қиялдың қызметі і и палды, ықшамды келді. Қиял озаттардан туды, оң көзділерге жетті. Адал пиғылдан туындаған қиял адамгершілікке арналды. Құндылық пен өнер еркіндік кеңістігінде тоғысқанда, олардың мәселелерін талдайтын, жинақтайтын философиялық толғаныс қажет.

Содан қазақ даласында өркениеттің өзіндік сипаты мен деңгейі өріс алды, өзгелерден өзіндік үлесін еншіледі, өз еншісін иемденді. Ұйымшыл құдірет пен қуатқа бөленді, өзіндік және ортадағы кеңістікті кеңейтті. Ашық кеңістікте өзін еркін ұстағандар өмірдің жаңа салмағы мен жауапкершілігін жоғары деңгейде сезінді, сезініп қана қоймай, жаңа рөлдің мән-жайын түсіне бастады. Өзгенің қателерін, жаңа қабілеттен туындайтын қабілетті өз пайдасына жаратуды үйренді. Сонымен жаңа болмыс пен тың талпыныс өткен тәжірибеден ғана емес, бүгінгі сұраныстан да, болашақ мұраттан да туындай түсті. Болмыстың байлауына қарарлық өріс те, өлшем де көбейді.

Қазақ халқы философиясының түрлері коп, тарихтағы қалыптасу кезеңдері күрделі де сатылы. Мәдениеттегі халық философиясына деген көзқарастар да күрделі, құбылмалы. Бұдан туындайтын тоқтам: қазақ халқы философияның бір түрімен, бір орталығымен, бір мәдени ортасымен шектелуге болмайды. Байыбына барсақ, қазақ халқы философиясында жетістіктер мен олқылықтар оған деген көзқарастардың өтімділігі мен кем-кетіктері қатар өрбіді. Заман солай еді. Ұрпақтың үйірілуі оғаш та болса, қолайлы, оңай еді. Десек те, халық тарихына деген көне көзқарас түбірін жоя қойған жоқ. Көнекөз дәстүрлі түсінікті сақтады, оны мәңгілікпен үйлестірді. Содан көнекөз байырғы көсемдікті бүгінге жеткізді, көзқарасты болашаққа меңзеді.

Қазақ халқының философиясы дегенде, алдымен оның даналыққа құштарлығын, ақиқатқа жетпек ұмтылысын еске аламыз, осы құндылықтарды түсінуге ықылас танытамыз;

— "о дүниемен тілдесу", дүниенің "арғы жағына үңілу", бар нәрсенің болмысын ұқпақ талпынысты түсіну мен түсіндіруді медет тұтамыз;

— адам болмысының жетілу жолдары мен жетілдіру кезеңдерін саралау, ақыл-ой деңгейінде топтау, топтастыру;

— адамнан тыс табиғат тылсымы мен әлем құпиясы туралы наным-сенімдерді білімді жүйесіне келтіру;

— адамның мінез-құлқы мен жүріс-тұрысын, ел мен ұрпақтың әдет-ғұрпы мен рәсім-салтын жинақтау, бағалау. Қысқасы, қазақ халқы философиясының танымдық-құндылық маңызын ашып көрсету міндетін бетке ұстасақ, онда қазақтың наным-сенім әлемі, құндылықтар әлемі, менталъдық қабілеттер әлемі, білім әлемі оның тарихында қандай орын алды, олар қалай қалыптасты, қандай кезеңдерден өтті, қандай дәстүрлерді (не себептен) сақтап қалды деген сауалдар мұралық мақсаттың өзекті мәселелеріне айналады, тіпті олардың төңірегінде ой-пікірді ширата түсу - күн тәртібінен түспеуде. Өйткені адамгершіліктің, даналықтың, кісілік қасиеттердің қалыптасу нұсқалары мен үлгілерін сол халық шығармаларынан табамыз.

Қазақ халқының философиясы, түптей келгенде, данышпандықтың дарындылығы мен даналығын образдап іріктейді, олардың бейнесі мен үлгісін өрнектей саралайды, шектелмей жинақтайды. Ол рухани шығармашылықтың түрлі саласы мен аясын, құндылықтары мен көріністерін қамтиды. Бұдан айтпағымыз, халықтық философияның аясы кең, заттық бағдары мен мүддесі шексіз. Оның негізі де, шешпек мәселесінің аумағы да айқын емес, шексіз.

Халқымыздың ой-санасын көтермелеу үшін қазақ халқы философиясының объектісін, мақсат-міндеттерін анықтау абзал. Қазақ халқы философиясының объектісі дегеніміз -белгілі бір тарихи-әлеуметтік кеңістік пен уақытта өмір сүрген (сүретін) адам мен адамзаттың жасампаз тәжірибесінің мәдени мұрасы, оларды ұрпақтан-ұрпаққа таратудың амал-тәсіл жиынтығы. Оның мақсаты: ұлыстар мен ұлттардың рухани қазынасын тұлғалық тірек ретінде таратудың тәсіл-тәжірибелерін жүйелеу. Осы әлеуметтік-рухани бағдардан туындайтын мына мәселелерді қазақ халқы философиясының міндеттеріне балауға болады. Олар: халықтың мәдени кұндылықтарын адамның рухани өмірін жетілдірудің кепілдігі ретінде түйіндеу;

— тұлғалар мен әлеуметтік қауымдастықтың әлеуетін түрлендіретін жолдарды саралап бағалау, ел азаматын рухани қауіпсіздігіміздің кепілдігі ретінде қарастыру;

— халықтың өзіндік рухани-адамгершіл ерекшеліктерін сақтау, олардың тұтастығын қалыптастырудың өнегесін қолдау. Халықтық дәстүр-салт пен жасампаздықтың үдерісін үйлестірудің мүмкіндіктерін арттыру;

— қазақ болмысының тірегі - тілдің, ділдің, діннің белсенділігін бір бағытта арттыру, олардың мәдени құндылықтарын сақтаудың , п ілерін үйлестіру, табыстармен танысу;

— ұлттың мәдени мәртебесі мен әлеуметтік белсенділігін көтермелеудің үлгілерін сабақтастыру арқылы өз тегін құрметтейтін және құрмет еткізетін халықтық мұраның маржандарын еске сақтау, сонымен есептесу.

Осы тұрғыдан алғанда қазақ халқы философиясын екі ұстанымнан: бір жағы, шығыс пен батыстың гуманитарлық және мәдени дәстүрлерінен, тіпті классикалық философияның басты ағымдарынан бөле-жара қарастыруға, бір жағы, халықтық танымның рухани деңгейінен тыс қарауға бола қоймас. Халықтық философияның келелі сүбесін - тарихи танымдағы гуманитарлық-мәдени дәстүрлер, алдымен фольклорлық жанр құрайды.

Халық философиясы халықтың бақыты мен болашағын айшықтауға, мәдени молшылығын арттырып, оның тыныштығы мен рухани деңгейін көтеруге ықпал ететін таусылмас күш. Халықтық философияның мәні үш бағытта - адам болу, ел-жұрт болу, ұрпаққа тәлім-тәрбиені ендіру қамқорлығымен бірге ашылады, олардың әлеуметтік дәрежесімен ықпалын арттырады. Әрқайсысы көпвекторлы, көпфакторлы, әрқалай құбылып жатқан жүйелі ағымдар болғандықтан, олардың философияның халықтық сипатына тигізер ықпалы сатылы және сабақтас.

Халық философиясы қазақтың рухани келбетін қалыптастыруға, әлеуметтік мәртебесін көтермелеуге үлкен ұйтқылық жасады. Қазақ халқының философиясының қалыптасуы ел-жұрттық сананың жетілу жолына қатысты екені айғақ. Халық философиясы адамның өзіндік белсенділігі мен қорғаныс қабілетін сабақтастыратынын түптей келсек, оның рухани жетістігі күдік тудырмайды. Алуан пікірлер халық шығармашылығының кірісін, айналымын талқылағанда, оның маңызын сараламақ ізденістерден туындайды. Адамның туған жердегі өмірін келбеттеуде, атамекендегі бейнесін өрнектеуде, адам болмысының қазақи көрінісі мен қызметін сипаттауда шығармашылық айналымның әрқалай және оның кірісі бірдей айқын болмағаны рас.

Қазақтың халық философиясы - іргелі идея мен қолтаңбалы білімді, өмір салттағы нақты әдіс пен ұрпақтық, ұлыстық тәжірибені үйлестіруге, осы бағыттағы жасампаздықты қарқындатуға бағытталған. Халық философиясының ерекшелігіне кезеңімен, түр-түрімен көшелік.

Халық философиясының біртіндеп қалыптасуы, оның танымдық әлеуетіне және әлеуметтік құндылығына байланысты. Халық философиясының құндылығы:

— бітім-бірлігі бекінген елде, жетістігі мен жақсылығы орныққан жерде образды, жыраулы өнерге деген ынта-ықылас артады;

— талғамы мен таңдауын талабымен, арманымен үйлестірген ұрпақ пен тұлғада танымдық қабілет-қасиет жетіледі, зерделенеді;

— еңбекпен етене болған, өнерін өрген тұлға ой толғанысын көтермелейді;

— этномәдениеттегі тұрақты, тұтас, тура бағдарды жетілдіру - халықтың өзімен жақындасуға, өзін тануға үлкен қолдаушылық.

Халықтың ой-санасы оның ауызша шығармашылығы мен қара өлеңінен, ауыз әдебиетіндегі ойын-сауық пен қол өнерінде өріс тапты. Ауызша шығармашылықтың, аңыз-әңгімелердің, жыр-термелердің, нақыл және шешен сөздердің, тұрмыс-салт өлеңдерінің қисса-дастандардың халықтық сипатын, халықтық түсініктің дүниетанымдық және көркемдік деңгейін анықтау - халықтық ойлаудың табиғатына жақындаудың жолы және қадамы. Халықтық ойлау мен халық үнінің айғағы мен айдыны - оның ауыз әдебиетінде. Алдымен "әдебиет" сөзі туралы бірер ой-тоқтам. "Әдебиет" араб тілінен аударғанда асыл сөз дегенді, орыстың "литература" латын тілінде - әріп, жазу-сызу дегенді білдіреді. Әдебиет о баста халықтың сөз өнері ретінде, оның көркемдік-тарихи түсінігі ретінде қалыптасты. Әдебиетті жасайтын - халық. Ол - халықтың ауызша шығармашылығының тармақты түрі және қазынасы. Ауыз әдебиеті - халықтың тарихындағы шығармашылық өнердің байырғы, көне түрі. Ауыз әдебиетінің ерекшелігі неде? Халықтықтың танымдық-тәлімдік сипатында. Осы тұрғыдан қарастырсақ, ол:

— сезім, бақылау, түйсік, қиял-арман функцияларынан құралады;

— тілдік, сөздік, образдық қатынастардың, бейне мен ұғымның еркін де ерекше көріністері;

— ақыл асаулығы, әсерлік тұсаулығы ретіндегі жанның дәрісі, ардың ісі;

— ақ сөйлеудің, арнап сөйлеудің, бейнені өрнектеудің, тұлғаны сомдаудың, келбетке тағзым етудің діттегенге жетудің өрісі мен көрінісі;

жалпақ ел түгел түсінетін ескіліктен қалған сөз;

— ел ақындығының белгісі мен белесі, елдікті үйренетін, үйрететін өнер;

— халықтың асыл мұрасы, әрі оның пәк, таза, мөлдір бұлағы;

— бір жаққа беттеген арнаулы бағыты бола бермейтін мұра.

Бұл ерекшеліктердің бәрі де қазақ ауыз әдебиетіне тән. Онда сезімталдық пен дарындылық өзара үйлес. Содан қазақ ауыз әдебиеті шығармасын іштей жан-тәнімен ұққан, оған деген жауапкершілікті де жоғары тұтқан. Халықтың ауыз әдебиетіне әуесқойлар, сол арқылы әлденгендер оның рухани құндылығы мен жоқтығын ұққан, адамзат руханилығының өмірлік бетбұрысы мен бағдарын медеу тұтқан. Әдебиет пен өнерден тірек тапқандар өзін-өзі ұстай білуді үйренді, әлеуметтік бақылау түрін жандандырды, екі тәсілді үйлестіріп, өздерін халықтық дәстүрде тәрбиелеуді оң көрді. Бұл - өркениеттілік тетіктері.

Өркениеттілік арнасында ауыз әдебиетінің әр саласы мен бағытында, жалпы халықтық танымда жағымды, жетік өзгерістер болды. Олар бірін-бірі ғана емес, дүниетаным мен адамтануды толықтыра түсті. Танымдық жаңғыру мен тоғысуға адам өміріндегі өнеге, көптің қауымдасу қарқыны шешуші ықпал етті. Қауымдасқан топ, бірлескен әлеумет барымен шектелмей, болашағын ойластыра бастады. Болашақ - халықта. Халқының болашағын ойлағандар мен ойластырғандар адам өмірін өзінше бағалап қоймай, оның ертеңіне естілікпен үңілді, арманын жайып салды, болашақтан күтерін болжаммен бекітті. Бұл жеке саланың объектісі немесе жеке бастың ғана ісі емес.

Десек те, қазақтың ауыз әдебиеті көпке бірдей болып айтылатын жалпы әңгімелерден басталатындықтан, "бүкіл бір елдің жалпы дүниеге көзқарасы да, өткен өмірді түсінуі де бір-ақ түрде болады. Кейінгі буын өмірді түгелімен алдыңғыша түсініп, соларша тәрбиеленеді. Сондықтан ауызша әдебиеттің ішінде елдің белгілі ұғымын білдіретін, жалпы дүниеге көзқарасын сездіріп, өткенді қалай түсінуін көрсететін сөздің барлығы да бір-ақ адамға тиісті өнер емес, ол - көптің өнері. Жалпақ елдің сыбағасына тиетін өнер туындысы"54.

Халық ауыз әдебиетінен рухани сусындады, жан дүниесін уыздады. Халық аузы ертегіден қисса құрды. Халық әдебиетінен сөз терген ақын-жыраулар өмір мен өнер нұсқауынан ауытқып кетпеу үшін, көппен жиі хабарласты. Маржан сөз бен ой иелері тарихтың әділеттілігін іздеп, оның өткенін жоққа шығармады, қазақтың азаттығын ардақтай отырып, ұлт руханиятының тамыршысындай болды. Қайырымды шарапаттылар кең далада мұңлылардың қамын жеді, солардың белсенділігі арқасында жүрек жарды жандар басын қоса алды.

Ауыз әдебиетінің ерекшелігі мұнымен шектелінбейді. Ауыз әдебиетінде, - дейді А. Сейдімбек, - "қазақ халқының рухани әлемін барша жазықтығы мен тереңдігі айқын көрсетілген"; халықтың тарихи-әлеуметтік және мәдени-рухани болмысын реттейтін әрекетшіл міндет пен қасиет алдымен ауызға алынады. "Халқымыздың ақыл-ой қабілеті мен адамгершілік парасаты, өмір салты мен тарихи ғұмыр шежірелері барша бітім-болмысымен көрініс табады... Ауыз әдебиеті халықтың тарихи жады, өмірдің парқы мен нарқын орнықтырушы, еңбек пен әрекетке жұмылдырушы, салт-дәстүрін қалыптастырушы, адамгершілік биік парасатқа тәрбиелеуші болды"55.

Әдебиет тарихы - халық тарихымен түптес, тамырлас, тереңде жатыр. Қазақтың тарихи көші біртекті, бір бағыттағы қозғалыс ғана емес. Оның бұралаң, соқпақты және соқпақсыз, дұрыс және бұрыс жақтары жетіп жатыр. Десек те біздің халқымызға кеңдік пен кемелдік жақындау. Ол қазақтың болашағына көз тастап, көңілді тізгінде ұстады. Қазақтың төл әдебиеті - көне дәуірдегі сақ, соғды, парсы, түркі типтес мәдениет түрлерінен нәр алады, біртіндеп өз арнасын тапты. Қазақ әдебиетін - ел тарихынан, оның әлеуметтік және мәдени негізінен бөле-жара қарауға болмайды. Халқымыздың табанды тарихымен бірге қазақ әдебиеті өзінің өршіл рухын, өнегелі сипатын мейлінше сақтап қалды. Ерлік пен елдік, бодандықтан босану және бостандыққа жету идеялары қазақ әдебиетінің әрдайым арқауын құрады. Халқымыздың тарихы мен тағдырына орай ауыз әдебиеті де ширады, тіршіліктің түрлі саласынан нәр алды.

Қазақтың көне заманнан қорланып, сұрыптала жинақталған көл-көсір Фольклоры бар. Оның бір тобы авторы белгісіз болғандықтан халықтық деп аталып кеткен, басқа екіншісі - авторы белгілілер. Біріншісіне мақал-мәтел, тақпақ, жұмбақ, жаңылтпаш, ертегі, кейбір көне айтыстар сияқты ұсақ жанрлар жатады. Екіншісі батырлар жыры", "Ғашықтық жыры" сияқты күрделі шығармалармен түйінделеді. Жыршылар тұрмыс-салттағы барды мадақтар, әдет-ғүрыптардың үлгісін, олардың ұқсас мазмұны мен і үрлерін насихаттады. Бүл мәселелер төңірегіндегі ойымызды салмақтайтын, тоқтам-түйінді тиянақтайтын сәт келді.

Тұрғылықты адам өз тұрмыс-салтына ықпалын арттырған сайын, жырлардың түрлері де көбейді. Ә. Қоңыратбаевтың пайымдауынша, қазақтың көне әдебиетін: а) бақташылық жырлары (төрт түлік мал туралы); ә) діни әдет-ғүрыптар тудырған жырлар (жарапазан, бәдік); б) үйлену жырлары (той бастар, жар-жар, сыңсу, жұбату, беташар); в) ұлыс жырлары; д) жаназалау жырлары (естірту, қоштасу, жоқтау) және т.б. деп топтауға болады.56 Эпикалық айналым бүл түрлермен немесе көркемдік шеңбермен шектелінбес. Бірақ бүл жыраулардың оқиғалы-дидактикалық жанрда жазылғаны көңіл қоятын жайт. Халықтық шығармада Батырдың өмірі мен ерліктері қара сөзбен әңгімеленді де, ал шығарма кейіпкерлері немесе негізгі қаһарман сөйлегенде өлең-жыр жанры қолданылады. Тоқтам айқын сияқты. Іс-әрекеттің жетістіктері, жеңістері мен жеңілістері нақты бағаланған, тұжырымдалған, ал кейіпкердің ой әрекеті көркемделіне, образбен суреттелінеді. Нақты іске кіжініп сөйлемейді. Оны сезімді жүрек айтқызбай түсінеді дегендей. Тыңдарманды мінез байлығын, әрекет жетістігін құрметтеуге баулиды. Сонымен жыраулар тілін тарта, жауапкершілігін арта сөйлегендей. Әйтсе де, қазақ фольклоры, қазақ әдебиеті не себептен көл-көсір болды деген сауал тілге орала береді.

Фольклор халық тарихындағы маңызды оқиғаларды қамтиды, тарихи оқиғаларға әрқалай жанама байланыста болады, солардың негізінде жаңа шығармалар тудырады. Фольклор халықтың өзінің тарихқа қатысын, көзқарасын танытады. Сөйте отырып, қоғам өміріне сәйкес өзгеріп, тарихи өркениеттен өтіп отырады.

Фольклорды ауыз әдебиетінің кең таралған көне түрі десек, қазақтың ауыз әдебиеті көне заманнан кең таралған, көп жанрлы көркем шығарманың үндес түрлерінің жиынтығын құрайды. Қазақ ауыз әдебиеті - 40-тан астам турге бөлінетін халықтық қазына. Ауыз әдебиетінің төлтумасының үлгісі, үзіндісі, үйлестігі, бір жағы бабалар сөзі ретінде, бір жағы халықтық таным ретінде үстемелей түседі. Осы тұрғыдан қазақ фольклорының ерекшелігі неде? Фольклордың дамуынан, біріншіден, қазақ сөз өнерін қасиет тұтқан ел, екіншіден, әдет-ғұрпы мен салт-дәстүрі жетілген әлеуетті де бақуатты халық, үшіншіден, қазақ тілінің қуатты, құнарлы, құдіретті екенін аңғарамыз.

Фольклор табиғатында идея көркемдік әсірелеумен образдарын тауып, содан оқиға келбеттенетін бастаулар білінеді. Әйтсе де, ауыз әдебиетінде тұлғалық шығармашылықты қамту дәстүрі бірден қалыптаспады. Оның кейіпкерлері халықтық деңгейге тең келе бермеді. Өйткені қасіреті мол тарихқа, оның кертартпа күштеріне қарсы тұру, оларға үлкен үміт биігінен шолу жасау - тұлғалық кейіпкерді баптайтын қимыл-әрекеттер жүйесіне айналмады. Ақиқаты мен әділдігі қатар ашылмаған күнделікті тұрмыстағы әрекет адамды өмірлік ізденістің құпиясы мен кезеңіне қайта-қайта оралтқызды. Желісі мен жүйесі сабақтаса бермеген көмбеде, тұлғалыққа тіреніш құндылықтар күшіне ене бермеді. Содан тарих бұрмаланды, әдебін таппаған қиғаштық халық жадына, санасына дерт байлады. Халқымыздың қысылтаяң кездерінде көненің көзін ашқан, көркемдікті қуаттаған, көш пен сөз бастап шыныққан, шындық үшін шімірікпеген тұлғалар болды. Олардың өнегесін бабалар сөзінен табамыз.

Халық қазынасын әрлендіре түсу үшін, а) халық мұрасының ежелден және кең таралған түрі - ауыз әдебиетін қазақ халқы мәдениетінің құрамдас бөлшегі, өзекті арқауы ретінде зерттеу мен жүйелеудің маңызы артуда; ә) халықтың әдеби мұрасының мәртебесін жаңа биікке көтеру үшін оған деген философиялық-әдістемелік міндеттерді айқындай түсуіміз де шарт; б) кешенді міндеттер - әдебиеттану жүйесін жетілдіріп, оны мәдениеттанудың құрамы және құралы ретіндегі қызметін жіті көрсету, әдебиеттану мен мәдениеттанудың ғылыми негізін жүйелеу, олардың халықтық қызметі мен философиялық-дүниетанымдық дәрежесін толығырақ айқындаудың маңызы артуда; в) осы бағыттарда орын алып отырған кемшіліктердің өрісін тарылтып, оларды түбегейлі, ірі мақсаттарға жұмылдыратын тәсілдермен толықтыру. Әйтеуір алға озған заманда, тылсым күштер ықпалы артқанда, әпсана кең таралғанда, ел жадында тарихи тұлға көмескі тартады, тарихи оқиға елеске айнала бастайды. Осындай жаңғыруда әуелдегі әңгіме халықтың көркемдік танымын толықтырды. Халық қазынасының ықпалын сараптап көр, оқырман!

VI. Жарапазан баталар

Маң-маң басқан, маң басқан,

Шудаларын шаң басқан,

Торт аяғын тең басқан,

Бура бассын үйіңді.

Шыңғыр, шыңғыр кісінескен,

Құлыншақтың атасы –

Айғыр бассын үйіңді.

Желге қарап қаптаған,

Қошақанның атасы –

Қошқар бассын үйіңді.

Бай үйіне берекет,

Қаша берсін бәлекет,

Кірсін дәулет есіктен,

Шықсын бейнет тесіктен.

Жарапазан жарықтық,

Жақсы дейді есіткен.

Үйің-үйің үй екен,

Үйдің іші ши екен.

Саба көркі бие екен,

Сандық көркі түйе екен.

Қарағай найза қаптаған,

Басына темір саптаған,

Ұшы болат қырлатқан,

Жауға білек сайлатқан,

Белдеуге бедеу байлатқан,

Қайсы бір байдың үйі екен?

Адыр-адыр таулардан

Айғыр мініп мен келдім.

Ауыздығы бой бермей,

Сіздің үйге кез келдім.

Бұжыр-бұжыр таулардан

Бұқа мініп мен келдім,

Мұрындығы бой бермей,

Сіздің үйге кез келдім...

Мінгені пайғамбардың қара қасқа,

Жанында Мүсір қылыш, бауы басқа,

Ашуланып шабады қара тасқа,

Қара тас қақ айырылар екі басқа.

Мінгені пайғамбардың кер демісің,

Аққаны кекілінен тер демісің?

Оразаң былтыр кеткен биыл келді,

Бітірін жылдамырақ бермейсің?

Ораза жыл он екі ай бір-ақ келер,

Баласын мұсылманның жинап келер.

Айтқанға жарапазан жылқы берсе,

Ғарасат майданында пырақ берер.

Дегенге, жарапазан, жарапазан!

Келеді таудан құлап жарық қазан.

Белдеуден ұстап кемпір түзге отырар,

Алып шық жылдамырақ, жеңеше жан.

Астымдағы танады,

Жатайын деп барады.

Құдайдың күні еңкейіп, -

Батайын деп барады.

Қасымдағы бала еді,

Қайтайын - деп барады.

Аяқ-табақ сылдырап,

Құрт бергелі жатыр ма?

Аузы-басы жылтырап,

Май бергелі жатыр ма?

Сары аяққа салып бер,

Сары майға малып бер,

Қыздар берме, өзің бер,

Қыздың қолы сұғанақ,

Жеп қойды ғой бағаны-ақ...

Шаңырағы осы үйдің шап-шақ қана,

Осы үйдегі жеңешем аппақ қана.

Сақалығын көрген соң ырза болып,

Жеңешемді жүремін мақтап қана!

Жарапазан айта келдім есігіңе,

Қошқардай қос ұл берсін бесігіңе,

Қошқардай қос ұл берсе бесігіңе,

Жауға шауып, батыр болсын несібіне.

Байдың көңілі жай болсын,

Мың жылқылы бай болсын.

Алдағаны қой болсын,

Шайнағаны май болсын.

Азын-аулақ дәулеті,

Күнде өзіңе той болсын.

Жұртта қалған жұрыны,

Домалап келіп қой болсын.

Жұртта қалған тулағы,

Тулап келіп тай болсын.

Тай болсын да туласын,

Бip тамыры сұрасын,

Сұраса да бермесін.

Атың-атың ату бол,

Ағайынмен тату бол.

Жаз кигенің құлпы бол,

Қыс кигенің түлкі бол.

Бағаналы таудай бол,

Шағалалы көлдей бол,

Үстіңнен қаз қаңқылдап өтпесін.

Бұрма темір сом алтын,

Суға салса батпасын,

Тәңір берген несібең,

Тепкілесе кетпесін.

Желінің о шеті мен бүл шетіне,

Оқ шырқаса жетпесін,

Сенен байлық өтпесін.

Есігіңнің алдында,

Елу інген боздасын,

Қораңда бес жүз саулық қоздасын,

Қойшыңды мықтап салғайсың,

Күн бұлт болғанда,

Адырлы жерге жайғанда,

Қойдан айырылып қалмасын.

Қасқырға қой бермесін,

Сөйтіп құдай оңдасын,

Жылқың сенің мың болсын.

Жылқы деген жақсы мал,

Бес өлкеге бақтырып,

Бес айдыннан суарып,

Бетегелі тауға жаба сап,

Сиырың сенің мың болсын,

Қысың қатты болғанда,

Қамысты жерге айдап сал,

Біссіміллә, Аллаһу әкбар!

Жарапазан айтушылар осылай жырлап, өлеңдетіп, ауыл-ауылды аралайтын болған. Ораза ұстаған жандар.

Той. Алматы, 1993, 549-551-66.

Болат, Жанат

Өзің де нанба дұшпанға,

Замана түбі жаман-ды.

Тағы кетші дайындап

Болат пенен Жанатқа,

Жүрмесін жаман талапта.

Аман-есен келерсің

Жүре бер, ерім, тарапқа!

...Қастық ойлар көп адам,

Ойыңа мұны ал, - деді.

Адамды шайтан азғырса,

Ақылы болар дал, - деді.

Ойламаспын қиянат,

Кеудемде тұрса жан, - деді...

- Арызым бар, жұбайым,

Тыңдасаң, арыз қылайын.

Сыртым - бүтін, ішім - шоқ,

Көкірегім тола уайым.

Шабамын десең, шабыңыз,

Кінәм болса табыңыз.

Тарқасын, тақсыр, құмарың,

Өлтірсең де сізге жоқ,

Менен барар обалым.

Шолақ деген шаһарым,

Ноғайлы деген ел еді,

Айхай, дүние-ай, қайтейін,

Өсіп-өнген жер еді.

Әкемнің аты - Мақалбай,

Шәрден-шәрге қыдырған

Саудагерлік өнері...

Рас па, өтірік пе, келгенім-ай,

Бос жылда қайран жерді көргенім-ай.

Қуаныш - хан орнында, хан тағында,

Аман ба, әділетті бектерім-ай.

Пәлеге неше түрлі жолықсам да,

Сонда да ажалым жоқ, өлмедім-ай.

Түсемін әлде болса қандай күйге,

Қайтейін, бұ дүниеге сенбедім-ай.

Көріндің көзіме ыстық, өскен жерім,

Кір жуып, кіндігімді кескен жерім.

Мысалы түрлі гауһар шам-шырақтай,

Наламен су сепкендей өшкен жерім.

Амал жоқ, пешенеме жазған екен,

Қайдағы дұшпан болды дос көргенім.

Есебін өзің маған тапсырмасаң,

Мәнісін таба алмадым ештеменің.

Қарғып тұрып қараса, әкесі екен. Әкесіне қарап таз-батшаның жасаған өлеңі еді.

Е, жан ата, бет алдына тебе берме,

Бір нәрсең жоғалмаса сөге берме.

Кетеді темір ағып, күміс шіріп,

Жатса да алтын жерде көгере ме?!

Төрелік талай жанға берген едің,

Әсілі, шынын айтса, ұры өле ме?!

Ақты Құдай нақ қылмас деген қайда,

Ақ төл тұрып қараны жібере ме? –

деп, көшені кезіп жүре берді. Кешке бай дүкенін жапқан соң,

Бұ күнде ишан бар ма, қожа бар ма,

Нәпсісі сахатты таза бар ма?

Көрсетер жеті тозақ қожа-молда,

Әр түрлі ұшыратар жазаларға.

Қожа мен ишандардың ебі тисе,

Арақ пен арам дейді бозалар да.

Зекетін адалдайды малы барлар.

Кім айтса соған нанған имандылар.

Жаһит қылу бізге керек халал малдан,

Көз жұмып кетпеген соң бұ жаһаннан.

Сауап көп түзу жүрсек бұ дүнияда,

Бұ сөздер ұнаулы-дүр көп заманадан.

Керек бізге һәр істе ғибрат алмақ,

Кісінің айыбын не керек көзге салмақ.

Кісіден айып көріп, өзімізден көрмесек біз,

Қиын-дүр самұрықтай бізге ойламақ.

Насихат айтқан құлақ сал атаңызға,

Тәубе қыл өткен күнәң, қатаңызға.

Бұ кітапта сөз бар-дүр ғибрат алсақ,

Болады мақұл және қатаңызға.

Үлкеннің аға болуы жас жүзінен,

Кісінің аға болуы жақсы сөзден.

Арамызда бар-дүр неше қарындастар,

Жамандық кісіде жоқ, көр өзіңнен.

Бабалар сөзі 6-т. 10-11, 14, 48, 63-66.

Қисса Жәмшид

Әлқиеса, Жәмшид баланың "қандай өнер адамға пайдалы?" деп ойлап айтқан сөзі:

Он екі жасқа келіп отыр ойлап,

Сабақ тастап өмірі кетпес ойнап.

"Батырлық - бір дәреже ер жігітке,

Дұшпанға қылыш шапсам қанға бойлап.

Найза сап, садақ тартсам, сауыт киіп,

Мың-мыңнан әскер бастап шықсам жайнап.

Тұлпардың қапталынан қан кештіріп,

Қырғында қалың жауды шықсам айдап.

Батырлық - ел қорғаны, ел ырысы,

Елін келіп жау алса, қайнайды іші.

Алтын тақ, аймақ, қала, сұлу қыздар

Батырдікі емес пе, келсе күші?!

Бурадай қаңтардағы қарсы шауып,

Қайралып бір-біріне азу тісі.

Екінші, өнермен де жолдас болсам,

Сыбызғы, домбыраны мен үйренсем.

Күй тартсам дутармен неше түрлі,

Жігіт болсаң, болыңдар сегіз қырлы.

Дос-дұшпаннан ақырын бірдей сақтан,

Адамға айтылмасын іштен сырың.

Сыбызғы, сырнай тартсам ыңқылдатып,

Халайық тамашаға тұрса батып.

Мәжіліс, ұлы думан болған жерде

Мастанып қыз-бозбала қалса жатып.

Өмірдің ұлы - мен бір жыл құсы,

Дүниеде әлі келсе есер кісі.

Тарқатар қасіретін қай-қайдағы,

Кірлесе бір себептен адам есі.

Қайғы деген адамның нағыз жауы,

Сарғаяр запырандай оның түсі.

Жауға қолдан жолдасын ешкім бермес,

Ажыратар әркімнің келсе күші.

Барлығы ғылымменен табылады,

Білімнен түрлі өнер ағылады.

Жаның жас, өзің жалғыз болсаң дағы,

Білімсіз кәрі, жастар бағынады.

Ол дағы бір өнерге жатпас па екен,

Құмар ойнап мал тапсам неғылады?

Нәсілім қалмақ болар, шәрім - Иран,

Атамыз саудаменен дүние қуған.

Бабамыз жүз елуге жасы келіп,

Мен едім жалғыз бала сонан туған.

Кәсібін қартайған соң маған беріп,

"Өзіңше сауда қыл" деп бұйрық қылған.

Шаһарға Фишам Қайран бармақ едім,

Мал салып кемемізге дария судан.

Кемені толқын айдап ықтиярсыз,

Аман-сау бүл күндерде шықтым мұнан.

Бабалар сөзі. 6-т. 95, 101, 189-66.

Алтын балық

- Айтайын, тыңдасаңыз, жақсы кеңес,

Жақсы адам жетімдердің хақын жемес.

- Балықты аулау маған қиын емес,

Біздерге қарап жүру орын емес.

Патшаға енді қызмет мен қылайын,

Ер жігіт мал табуға уайым жемес.

- Қызметке жарамайсың, балам, - деді,

Көңілің һәр нәрсеге алаң, - деді.

Бес жасыңнан қолыңнан не келеді,

Ау құруға келмейді шамаң, - деді.

"Қой балам" деп кәрі шал үш айтады,

Бұ бала қайтеді деп іш тартады.

Бүл баланы қолынан ұстап алып,

Патшаға "жарай ма?" деп байқатады.

Патша айтты: - Бұл бала жарар, - деді,

Шамасы келсе жүріп қарар, - деді.

Бір-екі жыл өткен соң осы бала

Бір кісідей қайратты болар, - деді.

Жалғызым, саған айтайын

Ішімдегі барымды.

Енді бізге жарық жоқ,

Сорлы атаңда қайғы көп.

Кімге опа қылады

Пайдасы жоқ дүние боқ.

Елде жүрсең, жалғызым,

Сорлы атаңның көңілі тоқ.

Көрінбей жүрген көзіме,

Жарық дүние жүзінде,

Ішімде менің жайнайды

Оттан бетер қызыл шоқ.

Артыңда сенің інің жоқ,

Сенсіз менің күнім жоқ.

Кімді отқа салмайды

Мынау жалған дүние боқ.

Балалы жанның көңілі тоқ

Баласызға тисін оқ.

Жанған отқа түсерсің,

Сыртың жалын, ішің шоқ.

Бабалар сөзі: 6-т. 262,270, 272, 274-66.

Әбуғалисина, Әбілхарис

Бұл ертек - "Ибн Сина, Әбілхарис",

Жайылып заманында шашқан дабыс.

Тарихта бес жүз сексен бесінші жыл,

Ол заман мың төрт [жүз] жыл бұдан алыс.

Күндерден бір күндері екеуі ойлап,

Алдық деп дін ғылымын терең бойлап.

Дүниялық өнер-білім табу үшін,

Мәслихат етті екеуі кеңнен жайлап.

Тамамдап дін ғылымын оқып біттік,

Исламның мұсылмандық жолын тұттық.

Бар дейді өнер ғылымы, соны іздейік,

Себеп біз кең дүнияға туып шықтық.

Келісіп дүния жүзін кетті кезіп,

Ғылымның өнер-білім барын сезіп.

Қабірін әулиелер[дің] зияраттап,

Бейнетке ауыр, жеңіл шықты төзіп.

Батыстық мемлекеттің кезіп бәрін,

Аралап әр түрлі елдің қалаларын.

Күннің дәл батар жері - бір шаһарға,

Екеуі кездестірді жол сапарын.

Дүниядан өтетінін анық біліп,

Ғылыммен тау үңгірін жарық қылып.

Оқыған барлық ғылым кітаптарын,

Жайлаған тау ғарына салып тығып.

Ғылыммен қарауылдар қойған сайлап,

Тамаша тағдырларын кеткен байлап.

Сонымен олар да өткен дүниядан,

Керуендей кезекпенен басқан қадам.

Айқайлап жар шақырған себебі сол,

Талапкер жазып алар білген адам.

Кірген жан ол қуысқа сөйлемейді,

Сақтайды сақ боп өте тіл-көмейді.

Тамаша тазалығын сақтамаса,

Өледі, кім болса ол болсын мейлі.

Көп елдің өздері де білген тілін,

Сол білген тіл күшімен алды ғылым.

Зейіннің алған білім арқасында,

Ашылар тау үңгірі білді жылын....

Іс бітіп ишаратпен, үндемейді,

Тіл ашып сөйлемейді, дәм жемейді.

Шығарды жеті күнде монша жасап,

Көргендер қайран қалып "Қалай?" - дейді.

Көп елдің өздері де білген тілін,

Сол білген тіл күшімен алды ғылым.

Зейіннің алған білім арқасында,

Ашылар тау үңгірі білді жылын.

Іс бітіп ишаратпен, үндемейді,

Тіл ашып сөйлемейді, дәм жемейді.

Шығарды жеті күнде монша жасап,

Көргендер қайран қалып "Қалай?" - дейді.

Мың түрлі дертке шипа онда дәрі,

Жазылған науқасы бар жанның бәрі.

Не керек, бір түскенде сол моншаға

Сыярлық алпыс төрт мың адам саны.

Жасалған ғылым жолмен онда тәртіп,

Моншадан басқа айтқанда мың есе артық.

Қызметкер жігіттері асқан көркем,

Алғандай алтын айдан сәуле тартып.

Ер болсын, әйел болсын көз көрген жан,

Тұрғандай торт күн жатып мас боп балқып.

Бағдатта қанша ер, әйел келіп түссе,

Шарықтап бір жыл жүрер шат боп шалқып.

Мың түрлі дертке шипа онда дәрі,

Жазылған науқасы бар жанның бәрі.

Не керек, бір түскенде сол моншаға

Сыярлық алпыс төрт мың адам саны.

Жасалған ғылым жолмен онда тәртіп,

Моншадан басқа айтқанда мың есе артық.

Қызметкер жігіттері асқан көркем,

Алғандай алтын айдан сәуле тартып.

Ер болсын, әйел болсын көз көрген жан,

Тұрғандай төрт күн жатып мас боп балқып.

Бағдатта қанша ер, әйел келіп түссе,

Шарықтап бір жыл жүрер шат боп шалқып...

Ғылымның кереметтей күшіменен,

Байқады барлық сыртын ішіменен.

Қалайда жәрдемдессем жарайды-ау деп,

Көзінің көздеп тұрды ұшыменен...

Білімнің белгісі бар жүзіңізде,

Зерттеп, іздеп таптым, ізіңізге.

Себебін сөйлесерміз кеңшілікпен,

Мейман бол үйге жүріп бүгін бізге...

Патша айтты: - Жігіт өзі етсе қабыл,

Тілесе мақсат етіп үйін кәміл.

Көрістір анасына ақ сүт берген,

Жетіссін арманына ол мүсәпір.

Деді: - Бақшам, баста бақыт жемісім,

Түп-түгелмін, бітті барлық кемісім.

Ғылым құдірет шын керемет деуші еді,

Шек-шүбәм жоқ, күмәнім жоқ ол үшін...

Нақыл бар: "Қыздың жолы қылдан нәзік",

Абырой ақыл кілті - алтын қазық.

Паш болып сыртқа сырым шықпай тұрып,

Анама сездірейін хатқа жазып...

Бабалар сөзі: 7-т. 12, 16-17, 21-23 27, 42-43, 133-66.

Ахау, керім

Айналайын, қарағым, алтыным-ай,

Ақ жүзіңді көргенде балқыдым-ай.

Көрмегелі көп айдың жүзі болды,

Есен-аман жүрмісің, жарқыным-ай.

Ахау, керім, бұраң белім,

Күнде жиын, күнде той

Жүрген жерің.

Ризамын, жан қалқа, сертке жетсең,

Қиын-қыстау жерлерден аман өтсең.

Бір шыбындай жанымды құрбан етем,

Ғашығыңды өзің біл зар еңіретсең.

Аяй сарым, Сәуле жаным.

Сағынғанда қайда едің,

Ғашық жарым.

Ахау, керім, бұраң белім,

Күнде жиын, күнде той

Жүрген жерің.

Жеңеше

Айдап салдым жылқымды тепсең жерге,

Сіздей адам табылмас ексем жерге.

Намаздігер, намазшам арасында

Асыққанан тимейді өкшем жерге.

А-а-ай, жеңеше-ай,

Мінезің сенің өзгеше-ай.

Айдап салдым жылқымды ошағанға,

Салсам құрық жетпейді қашағанға.

Ауылың шалғай кеткенде, беу, қарағым,

Нендей медет етейін жасағанға.

Қайырмасы:

Шынар-ай

Қаратаудың басынан арша ап жүрмін,

Көтере алмай аршамды шаршап жүрмін.

ІІІынар-ай, әркім бір сізге құмар-ай,

Қайткенде көңілім тынар-ай.

Кішкентайдан бірге өскен қарағым-ай,

Көре алмастан жүзіңді аңсап жүрмін.

Қайырмасы:

Айналайын, қарағым, орта бойлым,

Сары майдан айырып торта қойдым.

Қайырмасы:

Жаңа ғана жүзіңді көрсем-дағы,

Күлімкөз деп атыңды жорта қойдым.

Шынар-ай, әркім бір сізге құмар -

Қайткенде көңілің тынар-ай.

Зибаш-ай,





Қасыңның қара қиғаш-ай

Құрбыңды, сәулем

Сайлашы-ай.

Қарағым-ай

Қара тайға жарасқан қара терлік,

Жараспайды жігітке төтен ерлік.

Жамандардың жабыққан ісі дейді,

Өлең айтып қөңілді көтерелік.

Қарағым-ай,

Қырға шығып

Жолыңа қарадым-ай.

Аузыңды ашсаң, көрінер маржан тісің

Не демейді сыртыңнан дұшпан кісің.

Десе десін сыртыңнан дұшпан кісің,

Білінбей ме досына еткен ісің.

Қайырмасы:

Әдемі қыз

Ақ көйлек, қызыл бешпет әдемі қыз,

Тиген жоқ әлі ешкімге, әдемі-ау, әлегіміз

Бірге өскен кішкентайдан құрбым едің,

Өзіңнен әлі күнге, әдемі-ау, дәмеліміз.

Сәулелі алтын айымсың,

Бақытым сенсің, барымсың.

Дариға, мына жалғанда,

Таңдап бір сүйген жарымсың.

Ақ көйлек, қара камзол, белін буған,

Жан едің қатарыңнан, әдемі-ау, артық туған.

Мен саған ғашықтықтан сөз айтамын,

Ар жағын өзің шешіп, әдемі-ау, өзің ойлан.

Қайырмасы:

Бекзатым

Қара нар жүк көтермес бел кеткен соң,

Ен Жайлау құлазиды ел кеткен соң

Жолыққанша,

Аман бол, амал қанша.

Бірге өскен кішкентайдан құрбым едің,

Ойнаймын енді кіммен, сен кеткен соң,

Жолыққанша,

Аман бол, амал қанша.

Кекілін кескен кері атым-ай,

Титтейден бірге өскен бекзатым-ай.

Жанымда бірге жүрген жайдарлым-ай,

Жаутаңдаған көзіңнен айналдым-ай.

Сыртыңнан ауылымның өттің, кеттің,

Үкісін тақияңның бермей кеттің.

Жолыққанша,

Аман бол, амал қанша.

Сол үкің азар болса жүз теңгелік,

Қалдырдың көңілімді мың теңгелік.

Қайырмасы

Той. Алматы,1993, 175-177, 286-288-66.

АТАЛЫ, БАТАЛЫ СӨЗДІҢ МҰРАСЫ

Халықтық танымдағы дерт пен серт фольклор шеңберінде бір-біріне тығыз байланысты қазақи дүниетанымы мен ауыз әдебиетінің бастауы мен бағыттарын құрайды. Халықтық таным - бабалар сөзіне ортақ мән-мағына және халықтық сипат ендірген ауыз әдебиетінің көне де, кең таралған түрі;

— халқымыздың сезімдік, көркемдік, рухани өресінің тереңдігі мен кеңістігін көрсететін синтетикалық шығармашылық;

— тәуелділікке қарсы шыққан рухтық көтеріліс, басы бүтін таршылық пен кемшілікке қарсы оқиғаға рухани бекіну. Қазақтың халықтық дүниетанымын ашып көрсететін мұра мен серттің түріне - аталы сөздер, нақыл сөздер, мақал-мәтелдер жатады. Ғасырлар бойы адам болмысына тамыр жайған адасу мен азғындаудан арылудың жөн-жобасын іздеген, адам санасына ендірген - бабалар сөзі болды. Бабалар - рухани данышпандарымыз. Олардың сөзі мен халықтық танымның алғашқы түрі - фольклор. Бабалар сөзі осы талпынысқа елдік, жалпыхалықтық сипат енгізді. Өйткені бабаларға үш тіреніш пен сүйеніш - мұрағатты бағдар, рухани жігер, әлеуметтік жауапкершілік тән.

Бабалардың мұрағатты бағдары - шығыс, түрік, қазақ мәдениетінің ортақ мұралық байлығы, адам ой-санасының құрағы, ұлттық мәдениеттің құрамы және құралы. Оның арқауын тарихи талдау, тарихи талғам және таным тоқтамы құрайды. Бабалар сөзі -мұрағат, құдірет көзі, әрі ақыл-кеңес қуаты. Мұрағатқа "ата-ананың сөзі - ақыл-кеңес көзі", ерікті елдің тілегі және есті ердің тірегі жатады. Ақыл-кеңес қуатының бастауы -бітімге жеткізер сөз өнерінде, келісім қисынында. Бабалар сөзі халықтық мұраны жалғастырады, дұғалы ауыздан туады, яғни ол - халықтың шығармашылық пен тұлғалы ойдың жемісі. Өмірге, тағдырға жолсапар - киелі қасиет пен сертті ерттеді.

Бабалардың рухани жігері олардың сөзінің құдіретінен білінеді. сөз құдіреті - оның ашық алғырлығында, дархан даналығында, дастандық жанрында, мұрагерлік межесінде. Бабалардың салт-дәстүрі - өмірдің үлгілі де ашық сабағы. Сөз бастаушының, сөзін ұстаушының жүзі жарқын, иманы айқын болмаса, рухани жігердегі адамгершіліктің адалдығын ұқпай қаламыз. Бабалар беделі - рухты сезімнің нәзіктігінде, сөздің өтімділігінде, ойдың ұшқырлығында, еріктің мықтылығында, рухты жанның кішіктігінде, бір сөзбен айтқанда, әлеуметтік жауапкершілігінде. Олар ғибрат арқылы кемелденді. Ата-бабаларда ғибадат иен иман өзара үйлесте болды. Олар ақ ниетімен, жақсы ісімен періште көрінді, иманды ісімен ниеті ақты жолдас тұтты. Бабаларда ғибадат пен имандылық өлшемі кең болды, солардың үйлестігімен өмірлері мәнге толды.

Бабалар сөздерінің әлеуметтік жауапкершілігін үш деңгейде - философиялық, рухани және азаматтың тұрғыдан талдау, әрі қолдану қалыптасқан. Бабалар сөзінің философиялық маңызы, оның адам өмірін ардақтайтын, болмыстың сол шындығына жеткізетін жолынан, ақиқатын ақтайтын, жақтайтын тәсілінен білінеді. Бабалар сөзінің рухани құндылығы - тұлғаның адамгершілік қасиеттерін ардақтайтын өнегесінен, әділеттілік пен әдептілік көріністерінен аңғарылды. Бабалардың азаматтық жауапкершілігі елдік пен ерлікті, достық пен бірлікті сақтайтын, туған жерде туыстық пен тұтастықты ту ететін үлгілі әрекеттерінен білінді.

Біз сөзді екі түрде пайдаланамыз. Біріншісі, сөзді есте сақтау қабілетімізге көмек беру үшін, біздің меншікті ойларымызды нақтылаудан тұрады; екіншісі, біздің ойларымызды басқаларға сөздің көмегі арқылы жеткізуден тұрады. Сөздегі естілік неден құралады, неден тұрады? Сөздегі естілік дегеніміз - адамның естігенін, көргенін, білгенін ойда сақтау қабілеті және ақыл-ойға сүйеніш, медеу, серік болатын, қысқасы ес жиғызатын демеулік. Бабалар іс-әрекеттің мәнін ашу үшін сөз саптады, адамның мінез-құлқын баптау үшін ойын саралады, әдептің оңы мен солын айқындау үшін сөздің бақылау, реттеу қызметін жүйеледі. Осыдан:

Бір сөз айтам өзіңді сынағалы,

Жағдайыңды екінші сұрағалы,

Бұйырғанын біреудің біреу алмас,

Табиғатқа болады ұнағаны,

деген қисынды сөз ел аузында қалған.

Жүйесін тапқан осындай бабалар сөзі, біріншіден, халқымыздың қарым-қатынас құралы болды, қарым-қатынастағы саналылық айғағын құрастырды; екіншіден, дәстүрлі тәлім-тәрбиенің рәсімді үлгілерін үгіттеді. Ақ сөз нақты іс-әрекетпен үндесуі, тұтас мінез-құлыққа тұрақтауы, шынайы әдепті әлдендіруі, ұлттық дәстүрді ұлағаттауы шарт екен. Бүл бірдің ғана емес, бітімі бекем елдің міндеті.

Рақым етіп сөзге бақ,

Көп сөзден өрнек тап,

(Ғаяр қатын, 101)

ұлағатын алға тартты.

Бірлікті бетке ұстаған жеке ойшыл да, ел-жұрт та, біртүтас халық та осы естілікті, өздерінің жасампаздығын жүзеге асырды. Сөз сүйектен өтеді. Әйтсе де: Адам әділ болмайды жалған бір сөз болғанда,

Қисық ағаш жатпайды керулі тез болғанда.

(Ғаяр қатын, 113).

Айтылмаған да, тыңдалмаған да сөз жетім.

Қазақтың олай деуіне:

Ғаріп болып жатырмын сөйлеспестен,

Ғаріп адам жатады кеңілі өлместен,

(Ғаяр қатын, 105)

деген шындық жатыр. Бабалар сөзінің әлеуметтік қуаты мен қызметі осы уәжге тұрғанында. Сөздің әлеуметтік қуаты мен ықпалы әр заманда әрқалай, құндылығы бірден оңай қабылданбады. Сонымен бабалар сөзі дегенде дарынды да қайраткер ойшылдың, бітімі артық ел-жұрттың, сенімі айқын халықтың, ертеңіне ықыласты ұлттың ділмәр ой-санасының шоқтығы мен жиынтығын айтамыз. Оның рухани байлығы - сөздің естілігінде, еркіндігінде, икемділігінде, елдігінде. Оның мәдени арқауы қалай қалыптасты?

Бабалар сез бен сөйлесудің қисынын тауып, коп пікір мен қарсы пікірлердің астарын ашып, сол ойлардың шындығын саптаған. Адал ниетті олар өзгенің ақылын, адамгершілігін қабылдауға, оған құлақ түруге бейім болды;

өзгеден үйрену қабілетін қараусыз қалдырмай, пайымшылдықты тәрбиеледі;

сөз бен мәтіннің әлеуметтік мән-жайын ашып беруге арнайы назар аударады;

ділмәрлықтың тәсілін халықтық тәжірибемен толықтыру барысында, көркем шығарманың түрлі желісі мен жемісін ортақ мақсатқа жұмылдырды.

Шешендік тетік пен тұтқаның құндылығын көрсете алған бабалар дәстүрінен екі тоқтам-түйін сұранып түр. Сөйлеудің ережелерін саптаудың, сөзді бабымен қолданудың қисынын тауып тексере білу - әлеуметтік-гуманитарлық ізденістің ұстанымы десек, ал шешендік өнерді жинақтау арқылы адам санасының аясын кеңейту - философиялық толғаныс пен халықтық танымның тәртібіне жатады. Естіліктің ережелерін құрмет тұту және көтермелеу, олардың ақиқаттығын іс жүзінде жалғастыру - рухани-адамгершіл әрекеттің аясы, ер-азаматтың парызы. Сөз саптау мен жарасу ережелерін өмірде жөнімен қолдану – азаматтық іс-әрекетке демеушілік, азаматтықтың айғағы.

Осындай ережені дұрыс жүзеге асыру - әр ортаның ерлігі. Бабаларымыз "ер" дегенде еркек азаматты, оның ішінде жау жүрек пен ер көңілдіні, ер сымбаттымен бірге жүретіндерді саралап та, қомақтап та айтады. Мұнан айтпағымыз, бабалар әрбір сөздің тарихи астарына, танымдық-тілдік арқауына үлкен сақтықпен көне білгірлікпен қараған. Бабалар сөзінің бұлжытпас айқындығы сол, әрбір сөзді орнымен, сұранысқа орай, адамын біліп қолдана білуінде. Олардың адамгершілікке арналған түйінді сөздерін білімге де, ілімге де жатқыза аламыз. Тек құрғақ сөз қумай, аталы сөздің мән-мағынасын қауымдастықтың қажеті тұрғысынан ой елегінен өткізу - тіл мен ділдің өтімділігін арттырды. Тіл мен ділге білгірлер сөзуарлықтан жиренді, әр нәрсенің өз атауын іздестірді, көп білем деп ісінбеді. Бүл - терең философиялық толғаныстың жетістігі, әрі даналардың көрегендігінің байлауы еді. Байлаудың ізілігі жай мәліметтен қымбат.

Бабалар ойлы, ұлағатты сөздерімен адам жанының күрделі қыр-сырларын айшықтады. Олардың ой-танымының күштілігі өлең өлшемінде, ұйқасында ерекшеленді. Бабалар жаратушысы жаратқан даланың өзіндік өрнегі мен үнін жанына тартты, жыр-толғауларында халықтың арман-мүдделерін, болашаққа ұмтылысын паш етті.

Бабалардың философиялық толғанысы неден қуат алады? Бабалар сөзі, біріншіден, нақты затпен және оқиғамен астасып, ой және тілмен үйлесіп жатады. Бабалар сөзі арқылы адам өз ойының мән-жайын айқындай түсті, болған оқиғаның маңызын тереңдетті, болатын және болса деген үмітін айшықтады. Екіншісі, сыйластық дәстүрінен. Халқымыз сыйластықты адамгершілікті ыңғайластырудың жоғарғы түрі, қарым-қатынасты қолайлы арнаға бағыттайтын мәдени құрал ретінде қабылдайды және қолданады. Сыйласқан адамдар арасында саналылық, тиімділік, жеке мүдделілік емін-еркін араласады. Бірдей еркіндік пен бірдей жауапкершілікті ұстағандар дәстүрдің өмірлік құндылығын айшықтайды, өзара құрмет пен бақылауды дағдыға айналдырады. Сыйласу - адам ойын, ниетін, мінез-құлқын, қимыл-әрекетін адам үшін жүйелеу, оларды бірін-бірі толықтыратын тұтас күйге келтіру. Жағымды қарым-қатынаста ой мен ниет мәнді. Бүл -адамдықты құрметтеудің көріністері. Сыйлы адам өз ортасында туыстықтың туын тігеді, халқының намысын қорғайды, дәстүрін жетік сауатылықпен қолдана алады.

Осындай нағыз толғаныс пен ойдағы ойнау үдерісінен өтпегендер ойын сауықтыра бермейді. Мұндай талап пен ережені ұқпаған көпшілік үш бірдей ойшыл қайраткерлердің - билердің шешендердің, ақын-жыраулардың үнін қатар, бірімен-бірі сабақтастырудан кенже қалады. Одан, бір жағы, философтарды рухани бапкердің және саясаткерлер үндерінің ырғағы мен ықпалы әлсірейді, бір жағы, олардың ықыластары бір-бірімен үйлесе бермейді. Осыдан жұмбақтап, тақпақтап сөйлеу құзыры күшейеді. Іштей ынжық, танымдық тұйықтықта қандай жағдайлар ескеріле бермейді?

Халықтың таным сезім мен тәжірибеге басымырақ сүйенеді. Күнделікті өмірде адам алдымен дүниенің түрлі сыртқы көрініс мен күйін бейнелеп сипаттайды, оның жеке белгілерін тізіп береді. Сыртқы көрініспен шектелінген таным, оның белгілерін даралап бейнелейді. Оюдың атын атап, түсін түстеп отырған ой шындықты көбінесе жанамалайды. Қазақ халқының танымы фольклорды сүйенеді. Фольклор коп салалы, көп түрлі. Олардың бәрін қосақтап - бабалар сөзі деп алудамыз. Бабалар сөзі дегеніміз қазақ фольклорын тұтас, оның басты түрлері мен нұсқауларын қамтиды. Бабалар сөзі көркемдік талдауы жағынан халықтық философияның құрылымын құрайды. Десекте, фольклордың да, бабалар сөзінің де бар түрлері мен қалыптасу кезеңдері бүл томның объектісі ретінде қарастырылмайды.

Дүниеде уақыттың әмірі жүрмейтін бір құдірет болса, ол өнер. Адамның өмірі шектеулі болса да, оның өнері - мәңгі. Ұрпақ пен ұрпақты сөз жалғастырады, өнер байланыстырады. Өнердің қанаты - талант. "Талант - аса сирек құбылыс. Оны аса сақтықпен және дәйектілікпен қолдай білу керек" (В.И. Ленин). Өнерлік идеялық тереңдік, азаматтық белсенділік, кемел шеберлік керек Осы екі мәнді тезисті халық даналығынан табамыз. Халық бірлігін, достығын, тілектестігін сақтай білсе және сондай қасиеттерді көтере алса, оны өмірдің де, өнердің де өрісі кең дерлік.

Қазаққа көшпелі халық деген айғақ тағылса да, оның өмір салты өтпелі, анау айтарлық өзгермелі емес. Қазақтың өзі көшпелі болса да, оның ойы өрісті, төкпелі, тартымды. Атамекенінде көшіп-қонып, әркім өз бетінше "шашырап" жүрген бабаларымыз сөзіне тұрақты, уәжге ұқыпты болған. Бабалар сөзі тыңдаушыны сергітті, қиялын серпітті, оның сенімін ширатты. Мұның сыры неде? Оның негізгі мәселесі неде, адамның ойын ұйытып әкетер құпиясы неде?

Бабалардың құралы - шындық, ұраны - иман еді. Шындық көркемсөзден, жүрек жарды сөзден нәр алды. Көркемдік - жан сөзі. Жан сөзінде жанашырлық айқын. Жанашырлықтың нышаны - көркемсөзде, тапқыр сөзде, емдер сөзде, жұбатар сөзде, жігерлі сөзде, жарастырар сөзде. Байыптай түссек, бабалар сөзі астарымен көрікті, тапқырлығымен қуатты, шуақты, халық рухына бекем де мызғымас. Бабалар сөзі - қазақ рухын сіңірген, ұлттық сөз өнерінің үлгісі.

Бабалар дегенде өнердегі тұлғалықты, халықтық сипатты айтамыз, олардың жеке нақыл сөздерінен, қисса-дастандар сияқты шығармашылық жемістерді ескереміз. Оқшауланған адам жалғызсырап өмір ләззатын толық сезіне алмады. Өзгенің тұрмыс тіршілігін қысымдау - қолдағы құндылыққа қанағаттанушылық емес еді.

Не демелік, бабалар сыры - өткен өнегенің қыры мен шындығы деп іріктейміз, бірде аталар сөзі - ақылдың өзі де, көзі деп қабылдаймыз, енді бірде халықтық сана-сезім тезі деп ұлықтап жатамыз. Оған негіз табылады. Негіз - елі мен жеріне деген сүйіспеншілік тереңдігінде; азаматтық ой-мазмұнда, іштей түлегеніміздің сапалы серпілісінде. Ерік-жігер - пікірге оттық, ақыл - ой-пікір шоқтығы. Ерік-жігер әрекет ету ауқымы парасатымыздың әрекет ауқымынан кең, сондықтан ерік-жігер қателіктің кәдуілгі себебіне жатқызылады.

Бабалар сөзі өнегеліге орала беретін ізбастылығымен құнды. Халықтық үнде үлкен ант, үлкен арман жапсарлас. Халық санаттылықты сабақтайды, адамдықты ардақтайды. Санатты сөз - қанатты да қабатты білімділіктің айғағы. Санатты сөз сезімді - оймен, ойды - іспен оңдайды, қос құндылықты кызметке баптайды:

Білімдіні несіне жек көрейік,

Ақтан тауып несібе жеп көрейік,

Артық ақыл ойланып таба қалсаң,

Алыспай-ақ біреуге тек берейік,

деп баптаушылар халықтыққа иелік жасады, өздері даналығымен ер мен елді биледі.

Бабалар шығармашылығы - адамды өзі үшін де, өзге үшін де өмір сүруді үйрететін ақыл азығы, көшті түзейтін өнеге үлгісі. Тәптіштей берсек, "сөз өнері - әлеуметтік өмірді суреттеуі мен бейнелеуі тұрғысынан, қоғамдық құбылыстарды бақайшағына дейін шағып көрсетуі мен түйсіндіруі, тұңғиық тереңіне бойлата ендіруі мен даралық, тұтастық белгілерді айшықты ашуы, қомақты қозғауы, тамырландыра таратуы жағынан өзге өнер салаларынан оқ бойы озық түр... Сөз өнерінің мұндай жетістігінің басты себебі -биогенетикалық негізі - ұлтымыздың тумысында ;ақын, жаратылысында жыршы, өмірінде өлеңші, шығандаған шешен, ақберен айтқыш халық екендігінде"57. Иә, елдің керегесін і кеңейтіп, көсегесін көгерткен құйма тұлғалардың, шымыр .алыптардың қазақ даласында көп болуы, таусылмауы тегін бе, тектен бе? Асылы, ұлылар - уақыт тамыршысы, заманының барометрі, ұрпақ өмірінің көреген ақылшысы, қаймықпас қас шебер суреткерлері болғандар.

Бабалар өнеріндегі бүл дәстүр оқу жүйесінде, тәрбиелік жұмыста, ғылыми-философиялық ізденісте өзіне лайықты орнын тапқан жоқ. Алдағы ұлы асулар мен белсенді белестерден туындайтын ұлы міндет бар. Тілге орала беретін мәселелер мыналар:

— халық ой-сезімінің ортақ қазық, таусылмас қазына екенін дәлелдей түсу;

— азаматтық көзқарас пен жауапкершілікті үйлестіру - ұлттық игілік екенін көрсету;

— берешегі мол асылдар халқымыздың рухани байлығы, осы рухани қазынаны жасайтын шығармашылық - кемелдену кезеңдері екенін айшықтау. Осындай табысымызға бірге қуанар, кемшілігімізді бірге сынасар көреген өнерлі азаматтарымыз ортамызда аз емес. Тұнық ойлы жандар беделінің емес, белсенділігінің аздығынан сырт қалып қояды. Азаматтық белсенділік халық өнерінен тыныс табатынын ескере бермейміз.

Нақыл сөздер - халықта өткір, ділмәр, мәнді сөзді, ордалы да оралымды ойдың түйіні деп жатады. Нақыл - өнегелі өсиеттің, аталы сөздің тұнығы. Нақыл сөздің құндылығы, оның, біріншіден, өсиетінде, өрнекті өрісінде, өміршеңдігінде, екіншіден, оның дәлдігінде, айқындылығында, деректілігінде. Сонысымен ол ескіні еске алдырады, көнені көз алдыңа елестетеді, әсемдікті әсірелейді. Нақыл сөз - "өмір тәжірибесіне, даналық тұжырымға, логикалық қисын мен ғибратты өнегеге негізделген терең ойлы, түйінді сөз" (Қазақстан. Ұлттық энциклопедия. 7-т, Алматы, 2005, 11-бет). Нақ сөздің, яғни уәждің мінсіздігі де осында.

Нақыл сөздердің өміршеңдігі - олардың шындығы мен шеберлігінде, тәсіл айқындылығы мен ұстаным тазалығында, қысқасы, бірлік пен бітім үшін қажетті саналылық пен даналықта. Нақыл сөздер туралыққа, тұлғалыққа, тұтастыққа, тұрақтылыққа шақырады, сондай ұлағаттылыққа қызмет етеді. Онда елі мен ері үшін, жері мен атамекені үшін тиімді қимыл-әрекеттің нәтижесі көтермеленеді. Нақыл сөздер сол құндылығымен құтты, қуатты, шуақты. Адам ақыл-парасатының еңбегі, естілігі, еңсесі, екпінділігі осы саналылық пен даналық бірлестігінен нәр алады, бітім табады. Оның арқауын - сана-сезім мен ерікті оптимистік рухта саралай түссек, онда, біріншіден, батыл да тиімді әрекеттің бет алысы айшықтанады, екіншіден, тиімді әрекет, оптимпстік рух жеке адамды да, тұтас ұрпақты да, тіпті бар халықты да жаңсақтықтан сақтандырады. Бұдан нақыл сөздерді адамның сыртқы дүниемен қарым-қатынасының тұнық та терең арнасы деген түсінік тұрақтайды.

Нақыл сөздің тартымдылығы мен ерекшелігі неде? Нақыл сөз, - біріншіден, тілімен қанатты, мәнімен астарлы, ойымен тартымды, шыншылдығымен және құндылығымен толғандырады;

— екіншіден, хақиқатты болжайды. Оған берілген шындық жолын іріктейді, соңғы жолын іздестіреді;

— үшіншіден, халықтық шығарманың шоқтығы, билер мен ойшылдарымыздың оттығы, саулығы мықты естінің қасиеті;

— төртіншіден, онда ғасырлар ғажабы мен беттері, адам өмірінің құпиясы мен сырлары, екі жақтың мән-жайы аса ұқыптылықпен ақтарылады, айрықша өрнектелінеді. Нақыл сөз - жүйелі білімнің нұсқасы, өткір сезімталдықтың интеллектуалды эстетикасы. Адамзаттың көркемдік қабілетінің тетігі, міне осында.

Нақыл сөздің енді бір өрісі, оның тақырыбында. Тарихи-әлеуметтік тұрғыдан тұжырымдасақ, нақыл сөздер:

— Отан мен халыққа, дәуірге қатысты;

— оқу-білім-ғылым-өнерге бағытталған;

— ақыл-парасат пен арман-тілекке, адамдық мұрат пен ұлттық том а арналған;

— мінез ерекшеліктері мен адамгершілік қасиеттерге сүйенеді; достық пен махаббатқа, ұрпақ сабақтастығына байланысты. Қоғамдық өмір мен адам болмысы жетілген сайын нақыл сөздердің тақырыбы да, қызметі де, құрылымы да кеңейеді. Сырласу мен әлеуметтік серіктестікті ұлағаттайтын өсиетті сөздің өресі де, мәселесі де осы шеңберде қарастырылады.

Қазақтың нақыл сөзі - адам өміріне шоғырланған толғаныс қуаты ой мен көзқарас белсенділігінің нышаны іспетті. Тыңдай білген жанға - нақыл сөздің мағынасы кең, мәні дәл де терең Түсінгенге сөз өнері нәрлі, сәнді, өнегелі. Келісті сөз - қазына, қазынаға лайықты салмақты, әрі сан алуан келеді. Халқымыз тауып айтылған, мезгілінде арнап айтылған сөзді емге, демге, жеңге, кеңге деп ісі ін баламаған. Ағынан жарылып, ашық айтылған соз, алдымен адамның өзіне ем. Расында, шындықты айтып, шындықты тапқан бір серпіледі. Келісті сөз зейінділік пен қайырлы іске сүйенеді, соларға қызмет етеді. Бұдан туар ой: ақылдың күш-қуаты зейіннің зерделі парқы, өткір ойдың нарқы.

Ғұлама әл-Фарабидің тұжырымдауынша, нақыл сөздер "әрекетшіл себепті іздестіреді, қарама-қарсы болмыстың өзіне тиісті үлесін алуға үйретеді". Нақыл сөздерде ақыл-парасат әрекетте, ал Оларда "әрекетшіл ақыл-парасаттың иесі - адам тегі ширатылады". Әл Фараби тоқтамы бойынша, нақыл соз - ақыл-парасат әрекеті, қарама-қарсы тартылыс күшінің сөлі, мақсат-мұратқа толы рухтың өңірі.

Негізгі мәселе - мінездің де, істің де, кісіліктің де құнын көтермелеу. Нақыл сөз адамның өз күшін қуаттайды, адамды шындық Жолында шыңдайды, адалдыққа шақырады. Сол үшін оны адамның жанын да, жігерін де жанитын құдірет деп қабылдаған. Иә, нақыл сөз -мақсаткерлігімен, нақтылығымен құпиялы құдірет. Құдіреттің бас құпиясы мынада: ақылдың - адамға, нақылдың - ұрпаққа серік болатындығында. Адамгершіл серіктестікте тірлік қосақталынады. Адам іс-әрекетін иемденген сайын, халық туған жерін игерген сайын сөз өнерін арттырады. Өнерлі әлеуметтің өсиеті әлді, әсерлі келеді. Өсер елдің өсиеті адам күш-қуатын, ынта-ықыласын және үмітін ұрпақ өмірінің нақты бағдарына шоғырландырады, бағыт-бағдарды толғаныс торабына және қамқорлық аясына айналдырады.

Атаң айтқан сөзінен аспа, балам,

Атаңның жауабын екі қылма,

Ата-анаға бек жақсы қызмет қыл.

Бұл - талап, өлшем. Осы құндылық тұрғысынан жасқа, әсіресе қыз-келіншекке қарсы, әр орта өзінше мінез-құлықты бағалайды (Хикаят Сәлімжан, 5-т. 39-6).

Осы ерекшеліктерге лайықты талаптар да қойылады. Нақылды, алдымен, тілді ақыл, табиғат тынысын, өмір тынысын - адам ырысына айналдыратын ақыл ретінде қабылдайды содан кейін сөз бостандығының айғағына балайды. Тілді ақыл көп нәрсені берді, береді де. Ол ана тілін жасайды, жасартады. Тілдің қызметін біліп айту, көпшілік пен дәстүр сұранысына орай саралап тауып айту - ол туралы ақыл-кеңесті іске жөнімен, жүйесімен жаратумен бірдей. Нақыл сөз осындай танымдық қызметімен құнды.

Тіл таса қылсаң бәле қағас болар,

Тілге тоқтау бермесең құтырғаның

(Сыршы молда, 1-т. 37 б.)

деу жеңілдіктен сақтандыру ғана емес, сөйлесу әдебін сақтауға меңзейді.

Тілдік тәрбиені жетілдіру - тәрбиені тәптіштеуге араласу, оның басты міндеті. Тілдік тәрбиенің міндеттері - сөйлеу-сөйлесу, оқу-үйрену, жазу-сызу арқылы халқымыздың баяғысын да, бүгінгісін де, болашағын да таныту арқылы ана тілімізді жетілдіру. Ал сөз бостандығы дегеніміз бүйірден қосылып, жөнді-жосықсыз қыстырыла кету емес, жоқтан өзгені сағыздай созып лағып кетуде емес. Мылжыңдық - сөз бостандығына жатпайды. Сөз бостандығы шындық пен шымырлықты ширататын, бітім-бірлікке үйрететін уәж үшін керек. Осындай жауапты кезеңде, шешуші сәтте халқымыз "бас кеспек болса да, тіл кеспек жоқ" деген тоқтамды алға тартқан.

Адам күйбең тіршіліктің күрмегінен аса алмай, тұйыққа тірелетін тұстарда қысқа жіптің күрмеуін шеше алмайды. Ондайда халқымыз: "Аз ойлаған алысқа болмас жолдас, Татқан тұзға қас қылған жігіт оңбас" деген. Өзін-өзі танымағанның сөзі ұзақ, ойы келте. Өзіне тереңдей алмаған, өзгеге дем бере алмайды. Олар озбыр өктемдікке қасқая қарсы тұрмайды.

Адамға демеулік ететін, дем беретін күштердің бірін өткен бабаларымыздың ойынан, дүниетанымынан табамыз. Олар адамның ішкі қалпын сақтаудың көздерін көрсетіп, жолдарын танытып кеткен. Тек қаһармандығымен көзге түскендер, қажырлы қайратымен көңілден шыққандар ғана өмірден озды. Олардың нақыл сөздері, өсиет үлгісі заманының көкейкесті мәселелерін өнерді, философиялық танымның көркемдік көздерін көрсетті.

Расында,

Өнерге білім білген жеткізеді,

Дариядан кеме, қайық өткізеді,

Жақсымен зәуеде бір жолдас болсаң,

Бойыңа бір қасиет біткізеді.

(Мың бір маржан, 137-6.)

Қазақ шешендікке құмар, оны өзінше қайталады. Өйткені нақыл сөз - жекенің де, көптің де көңілінен шығатын өнер. Нақылдық - адамға сөз арқылы жәрдем беру, оның сеніміне дем беру. Ойлы - өнерлі, ал өнерлінің үміті зор. Өнерлі ғана мінін түзей алады. сондай ұстаныммен бір-бірімізді сынау, бір-бірімізге әділ де ұтқыр сөз айту - жолдастық, достық, биік қасиеттерге дәнекерлік.

Осындай мұратты бетке ұстағандар тереңнен толғанады, ой жүгіртіп ойланады, мінезін түзетеді, сырын суреттейді, жамандыққа жақын болмайды, жақсыны күндемейді. Мұндай әдепке икемдікті қажымайтын ер, жауынгер мінезді ірілер сіңіреді. Ұсақтық, ездік ірі мінезділерге жат.

Сөз өнері, оның қыры мен сыры, күрделі иірімдері адам жанының бұлқынысынан туындайды, адам жанының жарқын нұрынан нәр алады. Сөз өнерінің қыры мен сырын, күрделі иірімдерін нақ түсінген, ұққан адамдар өз ел-жұртымен тіл табысқан, жүрек сөзін жеткізе алған. Сөз өнері адамның өмірлік тәжірибесіне, алғыр ақылына, ықыласты сезіміне байланысты қабылданған, соларға орай қолдау тапқан. Халқымыз: "Жақсы сөз, жақсы іс - обал-сауаптың қайнар және таусылмас көзі" - дейді. Жақсылықты істеу, бұйрықты орнына келтіру - борыш десек, борышты дер кезінде орындау - сауап. Сөз өнерінің арқауын жанашырлық, өмірге деген құштарлық, адамға деген құрмет құртады. Сөз өнерінің өресі - тұлғалы жанның ойы мен көзқарасының белсенділігінде кеңейді, оның озық идеясы мен үлгісінде жаңғырды. Сөз өнерінің әлқуаты борыш пен азаматтық міндетті орындаудан білінді.

Патша жарлығын орнына келтіру, ата-ананы құрмет ету, отбасына адалдан азық-түлік тауып беру, үлкен ұлыларға кішілік ету, басқаларды үйрету үшін оқу, ақыл-білімге үйрену, көршілерге қарасу - борыш. Сырқат адамдардың көңілін сұрау, жасы үлкен һәм білікті ғалымдарға арнайы сәлем беру үшін барып түру, насихат сөздерді тыңдау, көпшілікпен жылы шырай сөйлесу - бұлар пайғамбардың әдет еткен істері. Иә, адамдықты ардақтау дегеніміз өзін қиянатшыл пиғылдан аман сақтау, денені настыққа әдеттендірмеу, құдай берген дәулетті орынсыз арамдыққа жұмсамау.

Адамдықты ардақтау - сауаптың сауаттылығы. Оған себеп - обал-сауап рәсімі ұрпақты жақсы нәрсенің қадірін білуге үйретеді. Халық ұрпаққа жақсы нәрсенің қадірін білмей, күнәға батқан адам оның зардабын тартатынын, яғни өмір заңдылығын ескертеді. Адамдарға пайдалылардан өмір үлгісі басталмақ. Дәйім жақсылар Алланы еске алып, құлшылық етеді, өзін зиялы кісідей салмақты ұстайды. Нағыз жақсылар өзін-өзі зор тұтпай, қор да тұтпай, жүрегі адал, сырты сыпайы ешкімге жамандығы жоқ адамдар. Нағыз жақсылар пайдалы тәрбиені және ілімдерді үйретушілер. Нағыз жақсылар қашанда болмасын таза ауадағы қозғалысты қисындаушы, кең даладағы ойын-сауықтың қоймасы болып келді. Олар - өмір қызығына тірек, намыстыларға білек.

Сөйлеушілер сөз бен тілдің астары мен арқауына ерекше мән береді. Рухани келісім жөні ізделінеді, табысу бағыты ұсталынады. Сөйлеушілердің ұстанымы - өзін құрметтеп, өзгені сыйлау, өзгені құрметтеп, өз ниетін ақтау. Ақылды бейне азар ма, асылдан кисең тозар ма?! (Бабалар сөзі.1-т. 34-6.) деген ой келеді. Осыдан "атаң айтқан өсиетті мықтап ұқ" деген нақыл қалған. Нақылдың тәлімі ерге тәуір, тәуірдің тәрбиесі - елге жеңіл. Өйткені әл-Фарабидің сөзімен айтсақ: "Тәлім дегеніміз - халықтар мен қалаларға теориялық ізгіліктерді дарыту деген сөз. Тәрбиелеу дегеніміз - халықтардың бойына білімге негізделген этикалық ізгіліктер мен өнерлерді дарыту деген сөз.

Тәлім тек сөзбен іске асырылады, ал тәрбиелеу кезінде халықтар мен қалалықтарға білімге негізделген қасиеттерден туатын іс-әрекеттер жасау дағдысы сіңіріледі, олар осындай іс-әрекетке жігерлендіріледі, осы әрекетті жасау тілегі қоздырылады... Ал бірдеңе жасау тілегі кейде сөз арқылы, кейде іс-әрекет арқылы қоздырылады"58.

Әсіресе, "жақсы адам" бейнесін жасауда қандай көркемдік тәсілдер қолданылды немесе қолданылуы керек? Күн тәртібінен түспей жүрген мәселе. Кем-кетіктің көзі - осал беделге жүгіну, ескірген дағдыға ұрыну, жалаң пікірге қосылу (бәрі айтады ғой), білмегенін жасыру. Бәрі де надандықтың көрінісі, соған тірейтін іштей құлдыраудың белгісі.

Жетілмеген, жеткіліксіз нәрсе туралы алып-қашты сөз айтқанда, біз әрдайым қателесеміз. Өзіміз жетілмей салт-дәстүрдің сырын ұқпай қаламыз. Содан адамилық сыры мол әдет-ғүрыптардың бұрынғы ықпалы неге арылуда деп іштей аң-таң қаламыз, күмәнге аяқ шалдырамыз.

Біз сөзді екі түрде пайдаланамыз. Біріншісі, сөзді есте сақтау қабілетімізге көмек беру үшін, біздің меншікті ойларымызды нақтылаудан тұрады; екіншісі, біздің ойларымызды басқаларға сөздің көмегіңіз арқылы жеткізуден тұрады.

Сөз арасын жіктей, ой арасын жүйелей алмай жатқан жайымыз. Сөздерді үш деңгейде -философиялық, рухани және азаматтық тұрғыдан талдау, әрі қолдану қалыптасқан. Сөз -қарым-қатынас құралы, саналылық айғағы. Сөз саптаудың ережесі бар. Сөйлеудің ережесін саптаудың, сөзді бабымен қолданудың ережесін тауып тексеру -әлеуметтік-гуманитарлық ізденістің ұстанымы, ал олардың ережесін жинақтау арқылы адам санасының аясын кеңейту - философиялық толғаныстың тәртібі. Естіліктің ережелерін құрмет түту және көтермелеу, олардың ақиқаттығын іс жүзінде жалғастыру -рухани-діни әрекеттің аясы. Сөз саптау мен жарасу ережелерін өмірде жөнімен қолдану -азаматтық іс-әрекетке демеушілік, азаматтықтың айғағы. Көпшілік үш бірдей ойшыл қайраткерлердің үнін қатар ести бермеді. Бір жағы, философтардың, рухани бапкердің және саясаткерлер үндерінің ырғағы Бірдей болмады, бір-бірімен үйлесе бермеді.

Мақал-мәтелдер - қазақ халқының даналығы мен даралығы, байлығы мен ойлану мәнері, оның нақыл сөздерінен айқын білінеді. Нақыл сөзде ел-жұртымыздың дұрыс болмысы мен бейнесі нақ және нық бейнеленген. Нақыл соз - бабалардың аманаты және қағанаты. Нақыл сөздің шығу тегіне көңіл аударсақ, оның философиялық-дидактикалық маңызы мақал-мәтелдерден, өсиет пен тілек-батадан көрініс тапты. Сондай-ақ арнау, толғау, терме, желдірме, мадақтау өлеңдері арқылы желісін ұзартты. Халқымыздың ойлану төлтумасының көне бір арнасына мақал-мәтелдер жатады.

Мақал-мәтелдер - бабалардың дана да қанатты сөздері, шындық көздері, тәрбиеліктің таусылмас тезі, көңіл аулаудың ауқымы.

Мақал-мәтелдер - халық қазынасындағы, рухани өміріндегі орны, көркемдік қасиеттері, әлеуметтік мәні зор жанр, құндылығы терең құбылыс. Мақал-мәтел ұрпақ арасында рухани қазына мен құндылықты нақты өрнектеп алмастыратын ыңғайлы әдіс, тартымды құрал. Онда тұтас тірліктің қажетті көріністері іріктелген, белсенді жанның әрекеті дөп бағаланған. Қазақ халқының мақал-мәтелдері, өзге халықтардағы сияқты - атам заманнан қорланып, сұрыпталынған фольклордың туындысы, бүгінгі күнге дейін іріктеліп жеткен, ұлттың асыл қазынасы әрі мол мұрасы. Мамандар қазіргі кезге дейін жиналған қазақ халқының мақал-мәтелдері 50 мыңнан асып түседі, - дейді59.

Бұдан, біріншіден, халқымыздың тілі шұрайлы да өткір бүл мұрасы толық жиналған деген ой туындамайды, екіншіден, оған жеке ойшылдардың қанатты да нақыл сөздері қосылмайды. Жиналмаған рухани қазынамыздың қаншама екені әзірге мәлім емес. Дегенмен де, мақал-мәтелге деген сұраныстың халқымызда кең таралғандығы анық. Оның себебі неде?

Мақал-мәтелдер - сөздің құнары, ойдың құралы. Адам ақиқатты ақтау, әділетті жақтау, адамдықты сақтау үшін мақал-мәтелге жүгінеді. Мақал-мәтелдер - мазмұны жағынан мұраты биік, рухқа шымыр, көркемдік мәні зор халық шығармашылығының кең таралған түрі. Оларды айта отырып, халқымыздың тәжірибесімен тілдесеміз, өмір сабағынан тәлім аламыз. Мақал-мәтелдер танымдық мән-мағынасы, әлеуметтік қызметі жағынан:

— адамды адастырмайтын, елді елдестіретін, жекені халықпен, ұрпақты өткенмен табыстыратын рухани қазына;

— адам жан дүниесінің, оның белсенділігі мен халық тыныс тіршілігінің айнасы;

— қоғам дамуының жаңа үдерістеріне сай толығатын, жаңаратын халықтық даналықтың қайнары;

— әр дәуірдегі даналықтың халықтық және тұлғалық сипаты мен дәрежесін дәйектейтін ғибратнама. Ғибратнамадағы діттеушілік - танып-білу, өсиет, ұлағат, тәлім-тәрбие, парасат, ізгілік т.б. Ғибратнаманың қамтитын тақырыптары мен үдерістері алуан. Солардың қатарында:

— туған жер, ел-жұрт, ағайын-туыс, халық, отан, бейбітшілік тақырыптары;

— ерлік, естілік, батырлық, батылдық, қайсарлық, бірлік идеялары;

— еңбек, еңбекқорлық, ұсталық, кәсіп, байлық, пайда мәселелері;

— тәлім-тәрбие, мінез-құлық, салт-сана, достық, үлгі өрнектері; ақыл, білім, ғылым, өнер, ақылдылық пен адамгершілік үлгілері; ынтымақтастық, сыйластық, сақтық, саулық, отбасы сұраныстары;

— жамандық, жалқаулық, сараңдық, ақымақтық, жарлылық салдары. Осы тұтастық пен тұлғалық, туралық пен тұрақтылық төңірегіндегі, солар тектес мәселелер туралы түйінді ойлар мен нұсқаулардың жалпыадамзаттық негіздері бар және ұлттық өрнектері айқын. Онда халықтық көрегендік пен кісілік қасиеттер, саналы сезім мен сапалы әрекеттер тоғысады. Содан өзін қазақ болмысымен танитындарға ұлттық өмір мен руханиятқа арқау болатын поэтикалық талғам мен философиялық толғаныс қалыптастырады.

Әр ұлттың өмір тәжірибесінен алынған мақал-мәтелдердің өнегелік мағынасы бар. Олардың ақиқаттық желісінде айтылатын ойды білдіретіндігі, бітімі бейнелі әрі ырғақты, халық нақылы екендігі бесенеден белгілі. Олар халықтың кемеңгер ойынан, сезімтал жүрегінен, қырағы көзінен туындаған. Ғасырлап қалыптасқан әдет-ғұрыптарынан, салт-дәстүрлерінен, тұрмыс-тіршілігінің негізінде оған ежелгі мәдениеті мен әдебиетінің бір түріне жатады.

Не демелік, мақал-мәтелдер - көненің көзі, дананың сөзі екені айғақ. Олардың өмірлік нәрі рухани құндылықтардан қуат алады. Ал мақал-мәтелдің танымдық, ұғымдық мағынасын қалай түсінеміз? "Мақал дегеніміз - өмір құбылыстарын жинақтайтын және типтендіретін, бір немесе екі бөлімнен құралып, алдыңғысында шарт немесе жалпы пайымдау, соңғысында қорытынды, түйінді пікір айтатын бітімі бекем, өте ықшам, бейнелі әрі ырғақты халық нақылы.

Мәтел дегеніміз - халық арасына көп тараған, қорытындысы болмайтын, тұжырымы тиянақталмаған, қарама-қарсы шендестіруі жоқ, ықшам кестелі халық сөзі"60.

"Мәтел - желегі, мақал - жидегі" дейді орыс халқы. 100-ге жуық дүниежүзі халықтарының қазақша аудармасы да "Өрнекті і о і ортақ қазына", "Мақалнама", "Маржан сөз" сияқты жеке-жеке кітаптар түрінде шығарылып келеді. Мұның өзі халықтық мұраның арнасы, бір жағы ұқсас, үйлес, түптес, бір жағы жүрекке жақын рухани қазына екендігін айқындай түседі. Оған себеп - ортақ мәселе мен мақсатта. Мақалдарда ойлау жүйесі - мақсатқа мүдделі. Халықтың о бастан діттегені - ақиқат жолы, әділдік үдерісі, адамгершілік өнегесі, рух өресі. Халық өмірдің осы өлшемдерін дау тудырмас құндылығы үшін, тапқыр мәнділігі үшін, өнеге үйретер тәлімділігі үшін, ықшамды өткірлігі мен уыттылығы үшін қадірлеп-қастерлейді. Бірақ мақал-мәтіннің мазмұндық деңгейін бір сарында түсіндіре бермейді. Өйткені мәтіннің ауыспалы мағынасы бар. Мақал-мәтелді айтушылардың біліктілігі, тіл мәдениеті, тұжырымдарды түйіндеуі - ізденіс пен сараптаудың арнайы мәселесіне айналып жатқан жоқ. Содан оны дұрыс қолдана білу тәжірибесі біркелкі емес.

Десек те, халықтар ақиқат туралы не дейді? Орыстар: "Ақиқат - ақыл шырағы", "Адал сөз - әшекей емес, ақиқат", "Адал достыққа ақиқат - дәнекер", "Ақиқаттың есебі өзгермейді", "Ақиқат аяныш тілемейді", "Ақиқатшыл адам аярсымайды", "Ақиқат өзін-өзі ақтап алар", "Ақиқат айбынды қару", "Ақиқат алып ұрады", "Ақиқат алпыс қамал бұзар", "Ақиқат жетті - жалған сөз кетті", "Ақиқатты ешкім көрге тыға алмас, тыға қалса, өзі көрден шыға алмас", "Ақиқатқа айып тағылмайды", ал украиндар: "Ақиқат батпаққа батырсаң да, пәктігінен айырылмас", - дейді. Мақал-мәтелдің мұндай жиынтығынан үш нәрсені аңғарамыз: оны қолданудың түрлі нұсқалары бар. Нұсқалар халықтың тарихтағы тағдыры мен қажетінен туындаған; ойлау икемділігі мен ассоциациялау үдерістерінің қалыптасу деңгейі бірнеше. Себебі әр халықтың өзін тану жолы біртекті, бір сарында болған жоқ; рухани қазынасы мол елде мақал-мәтелдердің қарама-қайшы мағынасы салыстырып анықталынады немесе сондай тәсіл ұсынылады.

Мысалға жүгінелік: "Не ексең соны орасың", "Бетің қисық болса, айнаға өкпелеме", "Аяғына қарап, асын іш", "Біреуге ор қазсаң, өзіңе көр қазылар", "Жау жағадан алғанда, бөрі етектен алады". Бұлардың шындыққа жүгіндіретін, әдептілікті әлдендіретін арқауы айқын, байсалдылыққа деген нұсқауы басым.

Мақал-мәтелдер - байырғы да бүгінгі халықтың көмбе қазынасы, күнделікті молайып келе жатқан рухани құны зор ауызша шығармашылығының жетістігінің айғағы. Оған бұрын-соңды жеке ойшылдардың қанатты да қылыштай уытты сөздерін, ғибратнамаларын қоссақ, бүл сұраныстың өрісі кең, қарқынды екенін аңғартады. Қазақ халқы дүниені: "Ғалам адам үшін, адам ғалам үшін" деп қысқа-нұсқа тұжырымдаған.

Қазақ мақалдарында қайырымдылық пен зұлымдық мәселесі , үлкен орын алады. Халықтың қолдайтын барлық жүріс-тұрыс малары мен принциптері, жағымды бағаланатын адамгершіл әрекетердің барлығы қайырымдылық болып табылады. Ал халықтың кінәлайтын, қолданатын әрекеттері мен қылықтарының барлығылы адамның қоғамдық және жеке өміріне зиян келтіретін нәрсенің и.ірі зұлымдық болып табылады. Сонымен қатар қайырымдылық ақылмен және біліммен байланыстырылады, адамгершілік өмірде , үлкен мәнге ие болып, зұлымдыққа қарсы күресте маңызды құрал ретінде бағаланады"61.

Мақал-мәтел - рухани ақиқат өрнегі және әлеуметтік-психологиялық сабақтың өрісі. Ол -қамал бұзар қаһарлы сөз, ел ұнатқан: қаруы. Сондықтан болар, ел оны, а) санадағы даналықты қалыптастырады, өмірдегі достық пен махаббаттың мәртебесін көтермелейді; ә) адамды жақсы әдет пен әдепке қаратады; б) елдікке, ерлікке, еркіндікке, естілікке, ептілікке үйретеді деп қабылдады. Қолдауын тапқан нақыл сөз ескімен шекістіріп, озықпен бекістіріп, ойды әрекетпен тасытады, әрекетті биік мақсатпен молықтырады. Рухы биік адам оз шоқтығымен таңырқатты, өз рухын таңдатқызды. Мақал-мәтелдің өтімділігі осында.

Халқымыздың көпғасырлық бейбіт өмірі мен айтыс-тартыста өткен тынымсыз тіршілігінен туындаған болмысы адамгершілік - этникалық идеяларға, әлеуметтік құнды нұсқауларға толы. Адамгершілік пен адалдықтың қарапайым да қалыптасқан нормалары, ұрпақтық сабақтастықты жандандыратын әлеуметтік маңызы ерекше нұсқаулар халықтық тәжірибенің нәтижесі, бүкіл халық болмысының қорытындысы, сол халық өмірінің бейнесі мен .айналасына тектес, ұқсас.

Олар адамның күнделікті тұрмыстағы балалық шағынан кәрілікке дейінгі өмірге, тарихқа, тағдырға қатысты халықтық әдептің нормаларын кеңінен қамтитын адамгершілік кодексін құрайды, ерік пен жігерге, жүрек пен ақылға тікелей ықпал етуімен тәрбиелік маңызы ауқымды да әсерлі өрелік. "Мақалдар халықтың қуанышы мен қайғысын, даналығы мен өмірлік тәжірибесін білдіретін ең көңінен таралған формасы ғана емес, моральдық нормалардың өзіндік кодексі" деген түсінікте қалыптасты.

Мақалдағы өмір тәжірибесі татымды, онда соз өнері "ерлік, ездік, жігер-махаббат, өнеге-ғибрат, ар-намыс тақырыптарының бәрі де өткен күнді қызықтау емес, ертеңгі күн талаптарының биігіне" көтереді (Ғ. Мүсірепов). Онда алғырлықтың үстем болуының түп тамыры тереңде. Сөз өнері ойды құнарлы және мәнерлі етеді десек, онымыз ойлау мәдениетінің өресі мен деңгейінен, ой түйіні мен талғамынан құралады. Өнерді өсіретін қылықтар әділ де пайдалы сыннан көрініс табады, сырласатын жандарға жол тапса, онда көпке жағады.

Өнегелі жандар ғана рухани құндылықтардан тәлім алды. Өнерліге сөз де, іс те қымбат. Өнеге мен өнерді қымбат тұтқан кісі адамдық пен адалдық туралы ойды қатар өрбітеді. Данышпандардың руханияттағы бейнесі бақилық сипат алмайды. Оның мәңгілігі жаңа қырымен көрінеді, терең ойымен танылады.

Қазақ мақал-мәтелдерінің халықты еңбекке, кәсіпке, бай болуға тәрбиелейтіндей әлеуметтік-философиялық маңызы күшті ұстаным екені мәлім. Мәселен, "Байлықтың атасы - еңбек, анасы - жер" деген мақал адамдарға бай болудың әлеуметтік-заттық негізін айқын көрсеткендей. Байлықтың философиялық астары мына тұжырымдардан аңғарылады: "Еңбек түбі - береке", "Ер дәулеті - еңбек", "Еңбек - ердің көркі", "Ер еңбегімен озады", "Жұмыстың жаманы жоқ", "Орайы келсе орақ ор, кезі келсе кетпен шап" және т.б. Мұнда адамдардың еңбек етуі үшін, алдымен оған ебедейліктің және бейнетке бейімділіктің қажет екендігі, соңына белгілі кәсіппен ұдайы және арнайы шұғылдану міндет екендігі, осы екі бірдей ұстанымның ілкімділігін жетілдіру әрекеттері насихатталынады. Содан "Шыдамды еңбек, алғыр ой, Анық досың біліп қой", "Жүйесін тауып жұмыс қыл, жерін тауып тыныс қыл", "Еңбек етсең - емерсің, Ерінбесең жеңерсің" деген мақал-мәтелдердің күнделікті ықпалы күшті болғаны тарихтан және тұрмыстан белгілі. Қазақ адамды кәсіпкерлікке шақырған, оны кісілікке қарсы қоймаған.

Кәсіпкерліктің мән-мағынасын, оның ерекшелігін, "Кәсіп, кәсіп түбі - нәсіп", "Өзімдікі дегенде, өгіз қара күшім бар. Кісінікі дегенде, анау-мынау ісім бар", "Киіз кімдікі болса, білек соныкі" деген сияқты мақал-мәтелдер айқын көрсетеді. Кәсіпқорлық кісілік қасиет пен өмірдің мәнін, оларды құндылық ретінде үнемдеуді ежелден бізге "Ексең егін, ішерсің тегін", "Қасықтап жинап, шөміштеп төкпе" деп үйретіп келеді. Қазіргі нарықтық қоғамда бұрынғы "кәсіп түбі - нәсіп" деген мақал "Кәсібің - нәсібің" деп жаңаша түрленді. Шағын кәсіпқорлық халқымыздың қанына сіңіп келе жатқанда іскерлік туралы мақал-мәтелдер кәсіпқорлық өмірдің нағыз философиялық өзегіне айналмақ62.

Бұдан халқымыздың кәсіпті кісілікке қызмет еткізгенін, өмірлік құндылықтардың тірегіне балағанын мақалдан да, жыраулардан да аңғарамыз. Жыраулардың сөзі өтімді, мінез-құлқы халыққа беделді болды. Олар өлең өлшемдерін, дауыс ырғағын, эпикалық тілді таңдап алды. Олар табан астында сөз табатын шеберліктің жетекші рөлін атқарды. Тіпті дайын мәтінді жеткізу барысында да, олардың оны мейлінше түрлендіріп, көркемдетіп, жаңалап, өң беріп айтуға да еркі болды. Ел билеушілер мұндай адамдарды тірек етті.

Ширақ ой-сана мәселесін қойып қана қоймай, оны шешудің нұсқауын іздестіреді. Қол жеткенге сын көзімен қарауға баулиды. Қажеттіліктің басты мәселесімен төте байланысты орнықтырады. Ғажап та, құпиялы ой қуатына кім және қалай жете алады? Өзіне және өзгеге сөзбен жол табу - жеңіл шаруа емес. Халқымыз ойлап, тауып, қанық айтуды қалады. Өйткені:

Сөз таппақ қиын емес білген ерге,

Құдай білгіш жаратқан кемеңгерге.

Жарандар, партияны қыла берме,

Ұзамай-ақ кірерміз қара жерге .

Осы ұстанымды ұқпай, сол талаппен табыспай, сөз арасын жіктей, ой арасын жүйелей алмаймыз. Жетілмеген, жеткіліксіз нәрсе туралы алып-қашты сөз айтқанда, біз әрдайым қателесеміз. Ондайда халқымыз:

Біреу жүр өзін-өзі билей алмай,

Біреу жүр келген бақты игере алмай,

Он саусақ қарап тұрсаң бірдей емес,

Біреу жүр жалғыз басын сүйрей алмай, -

дейді. Мұндай басыңқылық - тонау көзі, бір жақтылық - тоқыраудың өзі екенін білдіреді. Басыңқылық пен біржақтылықта өзіміз жетілмей, салт-дәстүрдің сырын ұқпай қаламыз. Содан адамилық сыры мол әдет-ғүрыптардың бұрынғы ықпалы неге арылуда деп іштей аң-таң қаламыз, күмәнге аяқ шалдырамыз. Халқымыз адалдықтың сырын, қайраттылықтың қырын, өмірге деген ынталылықтың ырқын киелі сөзімен, жүрек жарды ниетімен жеткізген. Халқымыздың жүрек жарды, ой-сана дәстүрін өзінше жалғастырып келе жатқан зиялы қауымның түйінді тұщы ойлары аз емес, тіпті қордалануда. Әр заманда халықтың даналығын өзінше "тірілткен" ғұламалар қаншама.

Халқымыздың рухани қазынасы, оның еркін ұлғайтатын және жігерін арттыратын бірден-бір кепілдік. Өйткені адам болмысындағы ұрпақтық, тәлім-тәрбиені тиянақтаудың, халық дәстүріндегі адамдық өлшемді тірілту мен мураны тұтынудың практикалық маңызы анағүрлым артуда. Халқымыздың осы мол қазынасын бірлесе жинасақ, зерттесек, одан ұғарымыз терең, ұтарымыз мол болатыны хақ. Хақтың құнары нақылда, оқушының тұрағы - ақылда!

VIII. Ақылдылық, ақымақтық жайында

Ашу шабыстырады,

Ақыл табыстырады.

Алыстағыны ақыл болжар,

Жақындағыны пақыр болжар.

Ашу асып жүрген жерде

Ақыл қашып жүреді.

Айла - алтау,

Ақыл - жетеу,

Айла мен ақыл қосылса,

Алдырмайтын екеу.

Ағайынға менменсу

Ағат емей, немене.

Ақылдылар айтқан сөз

Сағат емей, немене.

Итке төсек не керек,

Есерге өсек не керек.

Ескерген ескісін сақтайды,

Ел болған естісін мақтайды.

Әдемілік ақылдыны сынды қылады,

Ақылсызды жынды қылады.

Ақылды адам ашықша,

Ақылымен тоғаяр.

Ақылсыз адам ашықса,

Өз ақылы жоғалар.

Су түбіне жетпейсің,

Бойлағанмен.

Ой түбіне жетпейсің,

Ойлағанмен.

Ақымақпен астаспа,

Ақылдымен қастаспа.

Ақыл - алтын сандық,

Адамына қарай ашылар.

Ақымақ тойынса,

Туысын танымайды.

Ақылды тойынса,

Тобасынан жаңылмайды.

Ақылы асқанды аға түт.

Ақымаққа қайла жоқ,

Айтқанменен пайда жоқ.

Тақырға біткен төбе

Таудай көрінеді.

Екі тентек қосылса,

Саудай көрінеді.

Бір тентек пен бір ақылды қосылса,

Жаудай көрінеді.

Естіге ел тоқтайды,

Есерге жын тоқтайды.

Ақылы аздың ашуы көп,

Таяз судың тасуы көп.

Ақылды арын қорғайды,

Сараң малын қорғайды.

Ағасы ақылдының

Ауылы азбайды.

Жеңгесі шебердің

Жеңі тозбайды.

Сыпайы сызып айтады,

Шешен қызып айтады,

Шорқақ үзіп айтады,

Шалағай бұзып айтады.

Дүние ақылдыға - жарық,

Ақылсызға - тамұқ.

Ақылдыға сөз айтсаң,

Аз ойланып біледі.

Ақылсызға сөз айтсаң,

Тыңдайды да күледі.

Ақылы аздың азабы көп.

Ақылды сақалын сипар,

Ақылсыз шапанын сипар.

Ақылды елге қарайды,

Ақылсыз өрге қарайды.

Ер жігіттің өлгені –

Ессіз болса алғаны.

Әділ бидің өлгені –

Сөзінің болса жалғаны.

Есерге ақыл айтам деп,

Есіңді тауыспа.

Қумен құмар ойнаймын деп,

Кешіңді тауыспа.

Айла - алтау,

Ақыл - жетеу.

Ашу түбі - ағалық,

Алдағыны болжау - даналық.

Ақымақпен ас ішкенше,

Ақылдымен тас көтер.

Ашқарақ баланың көзі тамақта,

Ақылды баланың көзі сабақта.

Ақылдыны жел де ұшырмас,

Ұры да ала алмас.

Ақылсыз сұрақ беріп,

Ақылды жауап күтпе.

Ақылсыз іс тәтті тұрмысты бұзар.

Ақылсыз ақылсызды табар.

Орынсыз ашу - от шашу.

Көп сөйлеген көптен айырылар.

Орынды айтылған сөз –

Орнына қағылған шеге.

Ақымақтың өзі білмес,

Білгенді көзге ілмес.

Басқаның ақылдылығын күндеу –

Өзінің ақылсыздығын білмеу...

Дұшпанға кеңес берген де - ақымақ,

Дұшпаннан кеңес алған да - ақымақ.

Дананың - сөзін,

Жақсының өзін бақ.

Мал жарлылығынан

Ақыл жарлылығы жаман.

Дана бір жерде,

Жалқау мың жерде.

Аталы сөз –

Ақылға көз.

Ойламай сөйлеу,

Көздемей атқан оқпен тең.

Орынды сөз - мың жылдық,

Орынсыз сөз - мылжыңдық.

Осал ағаш бұтағын көтере алмас,

Осал адам атағын көтере алмас.

Кемел жігіт кешірімді.

Атаңа тоқтамасаң да,

Ақылға тоқта.

Ашу күзейді,

Ақыл түзейді.

Айла да ақылдан туады.

Ақылды айтқан ақылды емес,

Тыңдаған ақылды.

Ақылдының алдымен жүр,

Ақылсыздың артымен жүр.

Ақымақтың ақылы білегінде.

Ақылдының ақылы жүрегінде.

Ақылдыны алысым деме,

Ақымақты жақыным деме.

Ақылды ойланғанша,

Аусар ісін тындырады.

* * *

Ер мойнында қыл арқан шірімес

* * *

Ақыл - ердің қорғаны.

* * *

Ер - намысының құлы.

Ерлік білекте емес, жүректе.

Айлалы батыр алдырмас.

* * *

Ердің сыншысы - елі.

* * *

Заман айнасы - замандас.

* * *

Сұлу - сұлу емес, сүйген - сұлу.

* * *

Кеппен көрген - ұлы той.

* * *

Кәрінің бары - игі.

* * *

Масақтың дәні тәтті.

* * *

Тойда тоныңды сұрама.

* * *

Ақылы асқанды аға түт.

* * *

Апам үйі - ақ жайлау.

* * *

Туысы бірдің - уысы бір.

* * *

Жақсы әйел - жарым ырыс.

Ата - балаға сыншы.

Күндес көргеннің қызын алма.

* * *

Әкесі құрдастың - баласы құрдас.

* * *

Тәубеден соң күнә жоқ.

* * *

Ұят - иманның қабы.

* * *

Орнын тапқан орынсыз қалмас.

* * *

Кісінің кісілігі киімінде емес, білімінде

* * *

Азға - қанағат, көпке - шүкір.

* * *

Біреу болса - құда, екеу болса - ұя.

* * *

Құданы құдай қосады, досты періште қосады.

* * *

Жасыңда не ексең, қарттықта соны орарсың.

* * *

Өрен жастың өне бойы от-жалын.

* * *

Сүйіктің жоқта дүние суық.

* * *

Жас кезінде бейнет бер,

Қартайғанда зейнет бер.

Жасында байқары жоқтың,

Жасы жеткенде айтары жоқ.

* * *

Уақытыңнан айырылсаң, -

Бақытыңнан айырылдың.

* * *

Жақсы жігіт

Он бесінде де жас емес,

Жүзге келсе де пәс емес.

* * *

Болар бала бесікте бұлқынар,

Болар құлын желіде жұлқынар.

* * *

Жастық шақ - асыл тас,

Жоғалтсаң мәңгі табылмас.

* * *

Үш күніңді болжай білсең алдағы, -

Бақытыңның жанғаны.

* * *

Ер жігіттің аты жақсы болса, - бір бақыт,

Алған жары жақсы болса, - мың бақыт.

* * *

Таза сабаның қымызын іш,

Мейірман ананың қызын ал.

* * *

Махаббатта ашу-кек жоқ,

Достықта қошемет жоқ.

* * *

Алмауыттан ат мінсең,

Жақын болар алысың.

Әдепті, арлы жар сүйсең,

Оңғарылар бар ісің.

* * *

Жақсы әйел - теңі жоқ жолдас,

Түбі жоқ сырлас.

* * *

Жұрт келгендей жиын болсын,

Жұмылған қолдай ұйым болсын.

* * *

Көп жүрген жер көңілді,

Көптің ісі өнімді.

* * *

Елуінде ер - дана,

Елу жылда - ел жаңа.

* * *

Жақсыға құрмет,

Жас жаранға міндет.

* * *

Атадан - өсиет,

Анадан - қасиет.

* * *

Ауылыңда қария болса,

Жазып қойған хатпен тең.

* * *

Алпысқа келгенде,

Алты ағаң болсын.

Жетпіске келгенде,

Жеті інің болсын.

* * *

Қартайдым деп, қайғырма,

Жас бала бар артыңда.

Жалғызбын деп, қайғырма,

Жақсылар бар артыңда.

* * *

Өсетін елдің қарты қазына болар.

Өспейтін елдің қарты қазымыр болар.

* * *

Атасыз үй - батасыз,

Анасыз үй - панасыз.

* * *

Еңбек түбі - береке,

Көптің түбі - мереке.

* * *

Егінші - мәрт,

Жер - жомарт.

Тәжірибелі егінші

Еліменен кеңесер.

Ел кеңесі аз десе,

Жеріменен кеңесер

* * *

Диқан жерін атасындай сүйеді,

Жер диқанын баласындай сүйеді.

* * *

Еңбек өмірді ұзартады,

Ұят бетті қызартады.

* * *

Жаңбыр жауса, - жер тоқ,

Егін ексе, - ел тоқ,

Бұлақ ақса, - көл тоқ,

Еңбек етсе, - ер тоқ.

* * *

Еңбекпен ер өседі,

Егізден төл өседі.

* * *

Мал өсірсең мол өсір,

Кеңейтеді пейіліңді.

Еңбек етсең көл-көсір,

Қандырады мейіріңді.

* * *

Еңбек - ырыстың бұлағы,

Еңбек - бақыттың шырағы.

* * *

Төлге төл қосылса – егіз

Көлге көл қосылса - теңіз.

Қойы көбейсе -

Қойшының таяғының құтты болғаны.

Қозы көбейсе –

Қойының сүтті болғаны.

* * *

Жақсы қойшының

Төлі түлеп туады,

Жаман қойшының

Төлі жүдеп туады.

* * *

Жылқы атасы - Қамбар ата,

Сиыр атасы - Зеңгі баба,

Түйе атасы - Ойсыл қара,

Қой атасы - Шопан ата,

Ешкі атасы - Сексек ата.

* * *

Ырысқа қарай ер өсер,

Қонысқа қарай мал өсер.

* * *

Тойға барсаң, тойып бар,

Жұмысыңды қойып бар.

* * *

Аты, тоны сай кісі,

Жиын, тойға барысар

Ұлы, қызы бар кісі,

Құдалыққа барысар.

* * *

Көңілдінің үйінде

Күнде мейрам, күнде той.

* * *

Қайырымды жүрек қартаймайды.

Аллаға жағайын десең,

Азаның болсын.

Қазыға жағайын десең,

Қазаның болсын.

* * *

Еңкейгенге еңкей,

Атаңның қара құлы емес,

Шалқайғанға шалқай,

Пайғамбардың ұлы емес.

* * *

Адамгершілікке арналған үш сауап бар:

Шөлге құдық қазған - бір сауап.

Өзенге көпір салған - бір сауап.

Жолға ағаш еккен - бір сауап.

* * *

Қайырымдылық жасасаң,

Қайырын өзің көрерсің.

Туыстық қатынастар туралы

Жарлы болатын жігіт байталын атқа сатады,

Жалғыз болатын жігіт ағайынын жатқа сатады.

Ағайының барда дұшпаным жоқ деме,

Абысының барда күндесім жоқ деме.

* * *

Өзіңді өзің сыйласаң, жат жанынан түңілер.

* * *

Жалғыздың аты шықпас,

Жаяудың шаңы шықпас.

* * *

Жолдан адасқан ауылын таппас,

Елден адасқан бауырын таппас.

* * *

Қошқар болар қозының маңдайы дөң болар,

Адам болар жігіттің маңдайы кең болар.

* * *

Бай болайын деген жігіт айырбасшыл болады,

Адам болайын деген жігіт қарындасшыл болады.

* * *

Атың жақсы болса - қанатың,

Ағайының жақсы болса - санатың.

* * *

Балалығыңды сағынсаң - нағашыңа бар,

Жігіттігіңді сағынсаң - қайныңа бар.

* * *

Жыласуға жақын жақсы,

Сыйласуға жат жақсы.

Тіріде сыйласпаған,өліде жыласпайды.

* * *

Ақша қарда көп жүрсең, көзің бір күн қарығар,

Ағайыннан шет жүрсең, көңілің бір күн тарығар.

Көсеуің ұзын болса - қолың күймес,

Ағайының көп болса - ешкім тимес.

* * *

Аздың атасы бір

Көптің көрі басқа.

* * *

Атадан алтау тусаң да,

Басыңа түсер бір жалғыздық.

Жақын таласса жатқа жем.

* * *

Байлық - байлық емес, бірлік - байлық.

* * *

Жеті атасын білген ұл, жеті руды елді біледі.

Ата-ананың қадірін балалы болғанда білерсің,

Ағайынның қадірін жалалы болғанда білерсің.

* * *

Атадан ұл тумас па,

Ата жолын қумас па?

* * *

Бала - адамның бауыр еті.

* * *

Балалы үй - базар,

Баласыз үй - мазар.

* * *

Әке көрген оқ жонар,

Шеше көрген тон пішер.

Аталы ұл - қожалы ұл.

* * *

Қызы бардың - назы бар,

Туысы бірдің - уысы бір.

* * *

Қызы бардың - назы бар.

* * *

Төркінге сенгеннің төбесі тесік.

* * *

Ер бала - ата-анаға таяу,

Қыз бала үйге жаққан бояу.

* * *





Қыз бала өкпешіл болса, қалың малы көп болар,

Ер бала өкпешіл болса, ырысы кем болар.

* * *

Ағасы бардың - жағасы бар,

Інісі бардың - тынысы бар.

* * *

Бетің қисық болса, айнаға өкпелеме,

Ниетің қисық болса, ағайынға өкпелеме.

* * *

Жаман ерден жайдағым жақсы,

Жаман әйелден бойдағым жақсы.

* * *

Ағайынды іске шақырма,

Асқа шақыр.

Туысқан өкпеге тепсе де,

Өлімге қимайды.

* * *

Екі ағайынды жігіттің кере қарыс жалы бар,

Жалғыз басты жігіттің шығар-шықпас жаны бар.

* * *

Атасы басқаны бата қосады,

Үйірі басқаны ноқта қосады.

* * *

Құда болғанша құлы-биін сұрас,

Құда болған соң, құл да болса сыйлас.

* * *

Құдалық белгісі - сыйыт,

Қоныс белгісі - бейіт.

* * *

Алыс жерге құда болсаң, түйе-түйе ас келер,

Жақын жерге құда болсаң, түйе-түйе сөз келер.

* * *

Ұлға - отыз үйден,

Қызға - қырық үйден тыю.

* * *

Атаның көңілі балада,

Баланың көңілі далада.

* * *

Жақынға өтірігіңді айтпа,

Шетке сырыңды айтпа.

Қазақтың мақал-мәтелдері.

Алматы, 2004. 6-9, 15-21, 34-39, 62-65-66.





ЕКІНШІ БӨЛІМ

АУЫЗ ӘДЕБИЕТІ МЕН ТАРИХИ-ЭТНИКАЛЫҚ ДӘСТҮР - ҚАЗАҚ ФИЛОСОФИЯСЫНЫҢ ҚАЙНАР КӨЗІ

БАТА - АҚ НИЕТ, КИЕЛІ ТІЛЕК

Бабалар сөзінің көне бір қайнауын - бата деп жатамыз. Екі мың жылдық тарихы мен дәстүрі бар батаның мақсаты не? Адам мен ғалам жаратылысының тылсымы мен тазалығын іздеу. Осы мақсатқа жету үшін адам Жаратқан иемнен рұқсат сұрап ниетін түзеп, дұғасын оқыды, салауатты тілегін тіледі. Бата беру - түркі тілдес халықтардың киелі қасиеті. Батадан халықтың адал жаны, биік рухы, ашық тілегі, киелі сөзі көрініс табады. Осы қасиеттер рәсім-салт арқылы адамның жан-тәніне, мінез-құлқына сіңеді, күш-қуатқа демеулік етеді, жақсы іс-әрекеттің нышанын құрайды. Біздің халқымыз үшін, ақ бата:

— рухы жоғары Ой, Ниет, Тілек, Істің жиынтығы;

— адам мен ортаның қуанышына орай адал ниет, жақсы тілек білдіру;

— күллі сенімнің бірлігін білдіретін, тіл, көз сұғынан сақта деген асыл сөз;

— бастамақ істің түсаукесері және қасиетті тұмары;

— Құдай алдында берілген серт, айтылған уағда, сұрап алған үкім.

Қазақ үшін батадан асқан тілекті ниет болмаған. Бата - адамның ісіне, іскерлігіне, ізетіне, ілігіне берілген түйінді тілек. Адамның қылығына, қызметіне және кісілігіне орай батаның түрлері де толықтырылған. Өйткені ол таным тұнығының ойлану шоқтығының, бағалау өрнегінің, түсінік тереңдігінің, сана-сезім серпілісінің нәтижесі, әрі өлшемі. Ол сонысымен қатар ақыл-парасаттың азығы. Мәнді де нәрлі ақыл-парасат қимыл-әрекет қозғалысына ұйтқылық етеді, ойды оятады, ой қозғалысын реттейді. Сергек сана - оянған ой шырқын келтіретін түйін-нұсқау. Ой-сана - тұтас та тура көзқарас, түрлі мәліметтің, толғаныстың, өмірлік тәжірибенің қисынынан туындайтын тоқтам-түйін. Қазақ батаны көкіректе тазалықты сақтаудың түрі деп ұққан. Байламның астарында: "Жауынменен жер көгерер, батаменен ел көгерер" деген нақты шешім жатыр. Батаның түбірі тереңде. Сапарға шығатындарға ақсақалдар бата берген. Мысалға, киелілер жолына Гильгамеш былайша кеңес айтқан:

Гильгамеш, күшіңе сенбе өзіңе сен,

Ұрғанда дәл үр, сабырлы болсын жүзің

Алдында келе жатқан адам құтқарады жолдасын:

Кім біледі жолдарды, сол сақтайды досын:

Қол ұстасайық та, кел барайық, досым менің!

Сенің жүрегің шайқаста жансын!

Ұмыт өлім туралы - өмірге жетесің!

Сақ та ер жүрек адам,

Алда жүрсең, өзіңді де сақтап, досыңды да құтқарар едің, - Алысқа олар даңқын шығарар ма еді өз есімдерінің!". Батаның бастапқы түрлерінде шамандық мәтіндер, яғни қауымдық мінәжаттар, рухқа құрбандық шалу, сырқатты айықтыру үшін істелінген рәсімдер айқын . Бастапқы батада ырымдық, құдіретке табынушылық сарыны басым. Мысалы, аспанға құрбандық шалу мәтінінен үзінді келтірелік: Өмір үшін тоқтамас!

Киіз үшін қирамас!

Ұлы баба салтымен,

Еңкейеміз біз иықтарымызбен,

Ант етеміз бастарымызбен!

Айтқанымыз жетсін Аспанға,

Біздің жалғыз Құдайымызға –

Ақ Жаратушыға барлық тіршілікті!

Құдірет пен Құдайға табынудың түрлері көп. Бірақ олар тұрмыста ортақ дәстүрді қалыптастырды. Ол - бата сөзді тыңдау, сөзді әрекеттің нұсқауы ретінде қабылдау. Жағымды сөздерден кейін адамның жүрегі нұрланды, дос іздеді, жарасқандар құшақтасып татуласты.

Бата дәстүрін сақтаған халықтың діттегені: ел-жұртының бір-біріне деген мейірімін жеткізу, сүйіспеншілігін айту; ұзақ сапар алдында ақ жол тілейтін жақындықтың рәсім салтын ілтипатпен сақтау; ақсақалдар мен кемеңгерлердің дуалы аузынан шыққан өсиет арқылы береке-бірлікке шақыру; ағайын-туғандықтың айғағы ретінде жақсы іске бас болу, үлкен-кішінің жолын ашу; мұсылмандықтың дәстүрін сақтай отырып бірлесе топтасып, аруақтарға ниетін арнау және бағыштау. Алғашқы көне тілектердің астарына үңіле ойланарлық:

Ғұмырың сенің, жолың сенің игі болсын!

Болмысың сенің, қара шашың сенің ағарғанша!

Өмір сүр, ақ қатары тістеріңнің сарғайғанша?

Өмір сүр қадірлі, болсаң да жалғыз сен!

Өмір сүр, күлкі-келемеж болмау үшін сен!

Осындай ақ, ізгі ниетпен жақсылыққа жайылған алақан, ниет тілекті қисындау ғана емес, алға мақсат қою да еді. Бата-тілектері ом арасында арналып айтылған. Оны бағыштайтын объектілері немесе оның арналған тақырыптары бар. Халықтың тілектері - нәресте-сәбиге, жас отауға, ер-азаматқа, отбасы мен шаңыраққа, дастарқанға, той-томалаққа арналады. Объектінің ыңғайына орай халықтың тілегі мен өсиеті айтылады. Мысалы батаның мына і үрлеріне назар аударалық. Тұсау кесерге:

Тұсауың кесілді құлама,

Тізеңді жаралап жылама.

Құлындай құлдырып жүгірші,

Қанеки, өзіңді сына да...

Немесе Сүндет тойға:

Ұзақ болып өмірің,

Өміріңнің түйінін,

Өз қолыңмен шеше біл,

Адам болып өсе біл!...

Немесе Жас отауға:

Қосылып тұрған қос ұлан,

Игілікті, алаулы болыңдар.

Халыққа қалаулы болыңдар.

Өмір бойы біріңді-бірің,

Жамандыққа қимаңдар,

Мейірманды махаббатпен,

Үлкендерді сыйлаңдар!...

Немесе Шаңыраққа:

Уа, Құдайым!

Ұл берсең, білікті қып бер,

Қыз берсең - көрікті ғып бер.

Мінер ат берсең, желісті қып бер!

Е, Құдайым оңдасын,

Қызыр Баба қолдасын.

Бас аман, мал түгел боп,

Дастарқаның бай болсын,

Береке бірлік орнасын!

Пейілің соған сай болсын!...

Немесе Дастарқанға:

Дастарқандарыңа береке берсін,

Бастарыңа мереке берсін.

Астарыңа адалдық берсін.

Бастарыңа амандық берсін.

Немесе Ер-азаматқа:

Әумин десең, міне, бата,

Қолдасын Қыдыр Ата.

Қыдырың қияласын,

Періште ұяласын.

Ел шеті жаусыз болсын,

Ел іші даусыз болсын!

Өрісің мықты болсын,

Қонысың құтты болсын!..

Немесе:

Жақсының қадірін біл,

Кәрінің әділін біл!

Өнегеңді қазық ет,

Ақылыңды азық ет!

Сағың сынбасын,

Бағың нұрлансын! –

деп басталатын немесе аяқталатын ақ ниеттер халық өресін, орта өнегесін білдіреді.

Бата - халықтық талғам мен даналықтың бір тармағы. Сондай-ақ бата - үлкендердің нұсқауы, ұрпақтардың ұстанымы боларлық өсиет. Батаны белді, беделді, иманды адам ғана қайырған. Себебі:

Қол жайса дұға қабыл батасына,

Қанбайды сөздің қулық қатасына,

(Ғаяр қатын, 105)

деп ұққан.

Батаны жандандыратын, батаны беретін таңдаулы тұлғалар көреген кісілер, қалаулы рухани бапкерлер болған. Оқығаны да, тоқығаны да мол зиялы жандардың ойы көсем, сөзі шешен. Олар шықтың осы дәстүрін өздерінше жалғастырды, жетілдірді, оған жаңа тыныс берді. Елде Төле бидің, Қыбырай бидің, Абыздың, Абайдың, Сүйінбайдың, Жамбылдың, Әсеттің, Бауыржан Момышұлы сияқты ұлағаттылардың батасы деп, жатқа және жиі айтылатын тың тілектер молшылық. Мысалы, Төле бидің:

Атасызға ата бол!

Батасызға бата бол!

Арып-ашқан ғаріптің,

Жел жағына жота бол!

Аллаға жағайын десең,

Азанды бол, балам!

Халыққа жағайын десең

Қазанды бол, балам! - дегенін,

Немесе Абыздың:

Әуелгі байлық - денсаулық,

Екінші байлық - еркіндік,

Үшінші - тіл байлық,

Төртінші байлық - қайрат-күш,

Бесінші байлық - ақ жаулық,

Алтыншы байлық - балаңыз,

Жетінші байлық - жүз саулық, - дегенін,

Немесе Жамбылдың:

Ел үшін туған ерлердің,

Алды-арты дария, кең болар.

Артықша туған азамат,

Халыққа үлкен бел болар.

Абыройға ие бол,

Ағат баспа бір қадам)

Атақ берген ата-ана,

Ел қадірін біл, балам!, - дегенін,

Немесе Бауыржан Момышұлының:

Я, Алла тағалам!

Өмір берсең, жайлы ғып бергін,

Дәулет берсең сайлы ғып бергін,

Еңбегіміз өністі болсын,

Қамбамыз астыққа толсын.

Көсегеміз көгере түсіп,

Мыңғырған мал өріске толсын,

Әйел берсең, әдепті,

Жанға тыныш жайлы ғып бергін.

Келін берсең келісті ғып бер,

Ағаш берсең жемісті ғып бер...

Осы айтқандарымның барлығын

Үйіп-төгіп бір-ақ бер,

Аллаһу әкбар! –

дегенін зерде таразысынан тағы да өткізсек, бұлардың бәрі де заман талабынан туындаған жаңа ниет екенін аңғарамыз. Бата ұрпақтың ұлағатының жалғасы. Келешек ұрпақ өз ұстанымы мен қажетіне орай тағы да мәнді баталар ойлап шығарары күмәнсіз. Бата -өнердің түрі, ұлағаттың бірі, жаңғырған дәстүрдің жүрекжарды санасының серпілісі. Батаның кейбір үлгілерін осы кітапта ұсындық.

Халқымыздың бүл рухани қазынасы шағын үзінділермен шектелінбейтіні онсыз да әйгілі. Не демелік, өз еліне сүйінген, өз жерінде күйінген, домбыра күйінен түңілмеген ана тілінде сертін түйіндеген жансеріктен ел жақсылық күткен. Ондайлар өзіне де, елге де құт. Құдіретті күй бар жерде өp рух болады, рухы биік әлеумет дастандарға бай орта яғни, өнеріне сақшы болып келеді.

Сонымен қазақтың ақ батасы, С. Дәуіт, Ә. Көпіштің оралымды тілімен айтқанда, "Жаратқан Алламен шын жүректен байланысу арқылы бар жақсы тілегін ұрпағынан-ұрпағына жеткізіп, бір Алланың ғана қолдауымен қиналғанда көмек беріп отыратын, бүкіл кедергі-тосқауылдардыдан жара өтіп келе жатқан ұшқыр мұрасы, қасиетті тұмары, асыл қазынасы"63.

"Жақсыны" дәріптеу, көтере көркемдеп көрсету, халықтың арман-мүддесінен туындаған ықылас. "Жақсының" бейнесі қазақ жұртының танымы мен адам талғамында қалыптасқан түсінік десекте, суретті сөздер "жақсының" тұлғасын сомдайды. "Жақсы адам" кейпіне кедергі келтіретін ұсақтық, қаға беріс қалтарыста кемшін емес. Әйтсе де, батада адам өмірінен қымбат ешнәрсе жоқ екендігі, адамшылықтың көзі - адамның қанағаты мен ынсабында, татулығы мен бірлігінде екендігі үнемі еске салынады. Осындайда:

Ac береміз ата-анаға арналған,

Дұға оқып, иман тілеп Алладан.

Риза болып, артта қалған ұл-қызға,

Қолдап жүрсін аруақтар әрқашан, -

деген тілектер айтылған.

Қазақ халқында адамның күтпеген әдет-ғұрпына кешіріммен қарап, жеңілдіктер беретін қайырымдылығы салт пен дәстүрге айналды. Қазақтың адами және халықтың қасиеті, қайырымдылығы дәстүрі, бір сөзбен айтқанда, оның мәдени және әлеуметтік байлығы тілмен жеткізілді. Тілдегі тілмәштік пен ниеттегі тілектестік мінездегі, іс-әрекеттегі жамандықтан үнемі сақтандыруға үнемі арналады. Мұндай тілектер дастандарда да жиі кезігеді:

"Жігіттер жамандықты қылмаңыздар,

Ханбибінің қылғанын ойлаңыздар.

Жамандық өз басыңа келіп қалса,

Байқамай қапылыста қалмаңыздар"64.

Баталы сөз - зерделі, деректі ойлар уыты. Батагерлер - еліне тілектес жандар. Тілектестер болса, олар, біріншіден, "жақсы адам" бейнесін жасауға белсенді араласқан, екіншіден, жақсылыққа жақсылық жасауға үйреткен, соны істеуге тұрған. Содан батаны мч келген адам бермеген. Ондай құрметті рәсім топ ішіндегі жас тоқтатқан, көпті көрген, көпті тоқыған, сақа адамның үлесіне тиген, яғни жұрттың ойынан шығатын адамға сенім білдіріп, соның аузынан есітуге ықылас танытқан. Олар адам болу, ұлтжанды болу, ел-жұртты ұлағаттау, отанын сүю мәселелерін әрдайым и иге тиек еткен. Содан елін ертеңіне еліктіретін, ерін естілікке шақыратын халқымыздың осы даналығының тәлім-тәрбиелік маңызы қашанда бәсеңдемейтіні хақ. Айтарымыз, ел тілегін ұғатын бәтуалы жандарымыз өсе берсін, елін еліктіретін салауатты батагерлеріміздің тобы тола берсін!

IX. Бата тілектер

Уа, жаратқан, жарылқа,

Бақ-дәулетін аумас қыл!

Жарылқағанмен жалғас қыл,

Ала ауызды алас қыл,

Қарғағаннан алыс қыл!

Ниеттері ақ болсын,

Бейнеттері пәк болсын,

Мұраттарын асыл қыл!

Қолқасын шаң қаппасын,

Жүрген жерін жасыл қыл!

* * *

Далақтатар даудан сақта,

Жалақтаған жаудан сақта!

Ашыққан бөріден сақта,

Қара жердің көрінен сақта!

Ашынған ұрыдан сақта,

Құлқыны құрыдан сақта!

Дауылдың кәрінен сақта,

Жыланның зәрінен сақта!

Аяқ астынан кезігер

Бәле-жаланың бәрінен сақта!

Алтыннан болсын жағаң,

Күмістен болсын тағаң.

Тасқа тары өнгенше,

Таршылық көрмеңдер!

Мұзға бидай өнгенше,

Мұңшылық көрмеңдер!

Жүздерің жайнап,

Келісті болыңдар!

Толған айдай,

Өрісті болыңдар!

Қатарларыңнан озыңдар,

Қоздаған шоқтай қозыңдар!

Ең алдымен,

Берекешіл болыңдар

Көпке бірдей

Елшіл болыңдар!

Көкорайдай желкілдеп,

Желпілдеп тұрыңдар!

Сексенге келіп,

Селкілдеп тұрыңдар!

* * *

Сұрасаң, бата берейін,

Үстем болсын мерейің!

Ықыласпен қол жайсаң,

Ақ тілекті төгейін.

Дастарқаның мол болсын,

Абыройың зор болсын!

Көк жайлауды жайласаң,

Тай, құлынды байласаң,

Келін тұрсын керіліп,

Салтанаты көрініп,

Сабаң толсын қымызға,

Сараң толсын уызға!

Өрісіңе мал толсын,

Ақ тілеуің жар болсын!

Өрендерің ер болсын,

Көре алмаған бағыңды,

Сындыра алмай сағыңды.

Шетін басып жер болсын!

Қара ниет жауларың,

Ит пен құсқа жем болсын!

Балалардың сәні өссін!

Толған айдай бағы артсын,

Абыройы тағы өссін!

Қорған болса халқына,

Ел сүйінсін даңқына!

Талдырмай білегіңді,

Сыздатпай жүрегіңді,

Қалаған тілеуіңді

Қасындағы елден берсін!

Басып жүрген жерден берсін!

Ағайының қолдай берсін,

Дос-жараның қорғай берсін!

Көліңде балық қайраңдасын,

Ел-жұртың жайраңдасын!

* * *

Жас баланың күлкісін бер,

Жас ананың ұйқысын бер,

Жомарттың қолын бер,

Жортқыштың жолын бер!

Қыздың қылығын бер,

Судың тұнығын бер.

Асаудың арынын бер,

Түнгі оттың жарығын бер,

Асқар таудың паңдығын бер,

Бұлбұл құстың таңғы үнін бер

Даланың жазықтығын бер,

Гүлдің нәзіктігін бер!

Теңіздің тереңдігін бер,

Қыранның көрегендігін бер.

Ердің көңілін бер,

Бүркіттің өлімін бер!

Лашынның жүрегін бер,

Нағыз достың тілегін бер!

Мәңгі-бақи ажырамас

Шын ғашықтың білегін бер!

* * *

Күнің шуақты болсын,

Көлің суатты болсын!

Қонысың өрісті болсын,

Еккенің жемісті,

Еңбегің келісті болсын!

Жұлдызың ағаңда болсын,

Құндызың жағаңда болсын!

Жарың жібектей болсын!

Арың түлектей болсын!

Өнерің өрлей берсін,

Өмірің төрлей берсін!

Жарылқа, алла, қабыл ет,

Жарылқаудың қамын ет!

Ізет-абырой, бақ-дәулет,

Қызыр қарап, бақ қонып,

Не тілесең, соның бәрін қабыл ет!

* * *

Осы үйдің иесіне

Молайтып мал бер.

Көбейтіп бас бер,

Ұзақ жас бер.

Аттансын келген қонағың

Іштей тойып,

Ырыздығы таусылмайтын

Ықылас бер!

Жаз келіп көңілің жай болсын,

Көргенің шаттық той болсын!

Абзал досың көп болсын,

Берген батам сол болсын!

* * *

Бата бердім, бақ тіледім,

Ақ дастарқан басына.

Я, құдайым, шын тіледім,

Келсін деп менің қасыма!

Көңілің көлдей болып,

Көргенің түстей болып,

Қыдыр қонсын басыңа!

* * *

Бастарыңа бақ берсін,

Не берсе де, нақ берсін!

Қырда жүрген Қызырды

Үйлеріңе ап келсін!

Қарындарың тоқ-болсын,

Қайғыларың жоқ болсын!

Шүпірлеген үйіңде

Балаларың көп болсын!

* * *

Әумин десең маған,

Құдай берсін саған!

Оң жағыңа қарасаң, -

Алтыннан терек орнасын!

Сол жағыңа қарасаң,

Күмістен терек орнасын!

Еш жамандық болмасын,

Аман болсын мал-басың!

Қызыр болсын жолдасың!

Дастарқан байлығын берсін,

Деніңнің саулығын берсін!

* * *

Әумин десең, міне, бата,

Дарысын Қыдыр ата!

Қыдыр қияласын,

Періште ұяласын!

Бақ берсін,

Бас берсін,

Өміріңе ұзақ

Жас берсін!

Кетпес ырыс,

Кең пейіл берсін!..

Жарылқағанға жалғас қылсын,

Қарғағаннан қалыс қылсын!

Бейнетін ақ қылсын,

Мұраны асыл қылсын!

Қаба жауған

Қардан сақтасын!

Қаптай шапқан

Жаудан сақтасын!

Аузы қанды

Бөріден сақтасын!

Қолы қанды

Ұрыдан сақтасын!

Осы үйге жамандық ойлаған адам

Бұл дүниеде береке таппасын!

Балаға:

Жортқанда, балам, жолың болсын,

Қалтаң ділдәға толсын!

Бір толмасын, жылда толсын,

Өмір жасың ұзақ болсын!

Қатарыннан озған өрен бол,

Қыз көзіндей терең бол!

Сынай қалса - құлақ сал,

Мақтай қалса - керең бол!

Келінге:

Өмір берсең, жайлы қып бер,

Дәулет берсең, сайлы қып бер.

Бау берсең, миуалы қып бер,

Келін берсең, ибалы қып бер.

Қара ниет батырдан сақта,

Көк долы қатыннан сақта.

Кеудесін керген келіннен сақта,

Кездейсоқ келген өлімнен сақта!

* * *

Ақылың ассын,

Ықыласың тассын,

Балаң үбірлі болсын,

Қызың шүбірлі болсын,

Жақының коп болсын,

Дұшпаның жоқ болсын.

Жақсы келсін қасыңа,

Нұр жаусын басыңа.

Көшің көлікті болсын,

Қонысың түлікті болсын.

Қатулықтан аулақ бол,

Татулыққа жақын бол.

Дәуренің сәнді болсын,

Ғұмырың мәнді болсын.

Таңың азанды болсын,

Үйің қазанды болсын.

Шаңырағыңа шат құйылсын,

Дастарқаныңа жұрт жиылсын

Әумин!

* * *

Уа, отау иесі,

Қолдасын тәңір киесі.

Инабатың игілікке бастасын,

Пейілің жамандыққа баспасын

Ошағыңның оты сөнбесін,

Арың мен жаның арамдыққа көнбесін,

Босағаң берік болсын,

Қосағың жерік болсын,

Көңілің ашық болсын,

Өмірің нәсіп болсын.

Жақсының қадірін біл,

Кәрінің әділін біл.

Өнегеңді қазық ет,

Ақылыңды азық ет.

Сағың сынбасын,

Бағың нұрлансын.

Ойың көсем болсын,

Сөзің шешен болсын.

Осының бәрі –

Сөзімнің нәрі

Құдайымның құлағына шалынып,

Тілеуім қабыл болсын!

Уа, құдайым қолдасын,

Құдайым пейіл-тілегіңді жарылқасын!

* * *

Дастарқандарыңа береке берсін,

Бастарыңа мереке берсін,

Астарыңа адалдық берсін,

Бастарыңа амандық берсін,

Көңілдеріңе саулық берсін.

Дастарқаның тоқ болсын,

Уайым-қайғыларың жоқ болсын!

Бақ-дәулет берсін бастарыңа,

Ғұмыр берсін жастарыңа!

Пәле-жала, жын-шайтан

Жоламасын қастарыңа!

Аллаһу акбар

* * *

Бір үйдің баласы болма,

Көп үйдің санасы бол.

Бір елдің баласы болма,

Бар елдің данасы бол!

Бір тонның жағасы болма,

Көп қолдың ағасы бол!

Ақты ақ деп бағала,

Қараны қара деп қарала.

Өзегің талса, өзен бойын жағала,

Басыңа іс түссе, көпшілікті сағала

Өзіңе-өзің кәміл бол,

Халқыңа әділ бол.

Жауыңа қатал бол,

Досыңа адал бол.

* * *

Абырой бер, аман сақта,

Оттан, судан сақта.

Тілсіз жаудан сақта.

Күле кіріп,

Күңірене шыққан дұшпаннан сақта,

Дос болып қас болғаннан сақта,

Өсек, өтірік бәледен сақта,

Арамнан жиналған кәдеден сақта.

Желіккен жеңгеден сақта,

Пәле әкелер теңгеден сақта,

Қыдыр қолдасын,

Басыңа бақыт орнасын, әумин!

* * *

Иә, құдайым, залымнан сақта

Азғырылған алымнан сақта.

Уақытсыз кеткен жалыннан сақта,

Орала жауған жауыннан сақта.

Жабулы жатқан тереңнен сақта,

Қазулы жатқан орыңнан сақта.

Айтқан сөзді тыңдамайтын,

Тым сауатсыз су мидан сақта.

Асың, асың, асыңа,

Берекет берсін басыңа.

Қырғауылдай жорғалап,

Қыдыр деген жарықтық

Өзі келсін қасыңа.

Бөлшіл, бөлшіл, бөлшіл бол,

Бозторғайдай төлшіл бол.

Бұрама темір, сом алтын,

Суға салса батпасын.

Тәңірі берген несібең

Тепкілесе кетпесін.

Ойда қойың жайылса,

Омыртқа мен құйрық же.

Қырда жылқың жайылса,

Қазы менен қарта же.

Дөнежінің құлындап,

Дүниеге сыймасын.

Құла биең құлындап,

Кең далаға сыймасын.

Жарылқа, құдай қабыл ет,

Жарылқаудың қамын ет.

Жарылқайын деп келді,

Кішкене ғана сабыр ет.

Бақ бер, бәледен сақта,

Қауіптен, қатерден сақта.

* * *

- Әумин, - десең бізге,

Бата бердік сізге.

Әуелі, құдай, жаздай бер,

Жаздай берсең, жазбай бер!

Әуелі, құдай, күздей бер,

Күздей берсең, үзбей бер!

Әуелі, құдай, қыстай бер,

Қыстай берсең, қыспай бер.

Көктемдей бер,

Көктемдегі көгеріп өскендей бер.

Бүл үйге қастасқан адамды,

Көтеріп тұрған жер ұрсын!

Астындағы көк ұрсын!

Менің берген батам емес,

Бұрынғы пайғамбардың берген батасы,

Оның болмас қатасы.

* * *

Әумин, - деп қолың жай,

Мен бір бата берейін,

Бергенде бата не дейін:

Әуелі құдай оңдасын,

Әулиелер қолдасын!

Малың менен басыңа

Еш жамандық болмасын,

Берекелі бақ қонып,

Бірдей өссін мал-басың,

Несібең артып күн сайын

Өзегің ешбір талмасын,

Жаратқан жаббар жар болып,

Пендеге күнің салмасын!

Жаратушы құдірет,

Жарылқаудың қамын ет,

Қайырлы ғұмыр кешуді

Ұрпақтарға несіп ет,

Қосылған екі жастарды

Зылиқа мен Жүсіптей

Бір-біріне ғашық ет,

Ғайып ерен қырық шілтен

Назарыңды салып өт,

Тар жол, тайғақ кешуде,

Жәрдемдесіп алып өт,

Бақыт, дәулет перзентке

Еш болмасын қасірет,

Ықыласпен тілек тілеген

Тілекті, алла, қабыл ет, Әумин!

* * *

Тәңір жарылқасын,

Кімді жарылқаса,

Жаманның алдында қылсын!

Жортқанда жолың болсын,

Жолдасың Қызыр болсын,

Адассаң, жолға салып жүрсін,

Сүріндірмей алып жүрсін,

Мың бір бәле, жүз бір қатерден қағып жүрсін!

* * *

Я, Тәңірі - құдірет,

Мал-бастарын аман ет,

Басына бер бақыт,

Асына бер берекет,

Өмір жасын ұзақ ет,

Мехнат, зақметтен аман ет,

Дұшпанының күнін жаман ет,

Ұрпақтарын асыл ет,

Дүниедегі жақсылықты,

Дәл осы үйге нәсіл ет!

* * *

Соғым қайырлы болсын,

Қазаның тоқ болсын.

Уайымың жоқ болсын,

Дастарқандарың кең болсын!

Бала-шағаң ер болсын!

Бізге бергеннің есесін берсін!

Есенің де тәңірі, бірнешесін берсін!

* * *

Көштерің көлікті болсын,

Жолдарың көрікті болсын

Қоныстарың құтты болсын,

Босағасы мықты болсын,

Ауру-сырқаудан аман болыңдар,

Бастарыңа айырылмас бақ қонсын,

Мейірбанды Алла сендерге жақ болсын!

* * *

Тәңірі жас жұбайларды

Шат өмірмен жарылқасын.

Бақыттары арылмасын,

Ешқашанда мұқтаждық көріп,

Еш адамға жалынбасын,

Жастары жүзге жеткенше,

"Дерттімін", - деп шағынбасын.

* * *

Қосылып тұрған қос ұлан,

Игілікті, алаулы болыңдар,

Халыққа қалаулы болыңдар,

Мейірбанды махаббатпен,

Мейірлі мархабатпен

Үлкендерді сыйлаңдар,

Өкпеге де қимаңдар!

* * *

Қуаныш қайырлы болсын,

Жастар абыройлы болсын.

Уайымдары жоқ болсын,

Көңілдері тоқ болсын,

Адал еңбек арқасында,

Табыстары коп болсын,

Алақандары ашық болсын,

Өмірге ғашық болсын!

Күйбең қағып кейін қалмай,

Жаңалыққа ғашық болсын,

Ұрпақтары ер болсын,

Кемеңгерлермен тең болсын.

Оларды көре алмағандардың,

Бедел-берекеті кем болсын!

* * *

Құрметті той иесі,

Ісіңді тағдыр оңдасын,

Қайда жүрсең қолтықтап,

Қыдыр бабаң қолдасын!

Жамбылға ұқсап көп жаса,

Денеңде дерт болмасын,

Тойың-тойға ұласып,

Жан-жүрегің толғансын,

Күннен-күнге көбейсін,

Дос-жараның, жолдасың.

Бақытың тассын әманда,

Бергенін тәңірі алмасын!

Өміріңді ұзартып:

Балаң менен немерең,

Шөберең мен шөпшегің,

Туажаттар жалғасын!

* * *

Бір құдайым оңдасын!

Оң жолына бастасын!

Үйіңді түрлі апаттан,

Құса-қайғыдан сақтасын.

Үміт артқан ұл-қызың,

Ел сенімін ақтасын!

* * *

Атаңның иықтысы бол,

Анаңның сүйіктісі бол.

Халқыңа қадірі асқан

Мәртебесі биік кісі бол!

Әумин!

Ағайының ала болмасын,

Ақыл-ойы шала болмасын.

Татулығы шырақ болсын,

Табыстары бұлақ болсын.

Бірлігіне біте түспесін,

Тірлігіне түте түспесін.

Жайраңдаумен күліп жүрсін,

Жақсыларды біліп жүрсін!

Әумин!

* * *

Шырағың жанып тұрсын.

Бұлағың ағып тұрсын,

Мың да бір пәледен,

Жүз де бір кесепаттан

Алла-тағалам қағып тұрсын.

Жазың жайлы болсын,

Қысың майлы болсын.

Саған қастық ойлағанның

Көкірегіне қайғы толсын.

Дұшпаның табаныңда болсын.

Достарың қабағыңда болсын.

Маңдайыңда жұлдыз болсын,

Таңдайында бұлбұл болсын! Әумин!

Мен кісі танысам, айдарыңнан жел есер, өзіңмен ел кеңесер, иықтымен теңесер халық ұлы болып өсетін сыңайың бар. Құдай жеткізсе, сөз бастап іскер болайын деген бала екенсің. Көш бастап, жұрт алайын деген бала екенсің, алдыңа келіп жүгінер, елдік билігіңді аяма, алашың қасыңнан кетпейді, ырысың тасып, бақ - дәулет басыңнан кетпейді. Қол бастап, жол алайын деген ұл екенсің, жолдастың мыңын алма, сенімді бірін ал. Мың кісіге олжа салатын қанжығалы боларсың, олжаңды аяма - ортаға сал, ортаймайды қазынаң. Қару ұстасаң, мылтық ал, жаяу жүрсең - таяғың, қарның ашса - тамағың. Түзге шықсаң -қорғаның, тәңір қолдар қалғанын. Еліңнің еңсесі, халқыңның өр төсі бол қарағым! Әумин!

* * *

Халқыңның баласы бол,

Ақылшысы - санасы бол.

Жұртыңның жағасы бол,

Бірліктің тағасы бол.

Жастардың атасы бол,

Жол бастар данасы бол.

Ақты ақ деп бағала,

Қараны қара деп бағала.

Ел өзегін талдырмас

Өзен бойын жағала,

Іс түссе егер басыңа,

Көпшілікті сағала.

Өзіңе-өзің кәміл бол,

Ел-жұртыңа әділ бол,

Жауыңа қатал бол,

Досыңа адал бол.

Еңсең биік тұғырлы,

Өмірің болсын ғұмырлы! Әумин!

* * *

Бақ оралса басыңа,

Дос жиылар қасыңа,

Қыдыр болсын жолдасың,

Ақ ордаңа бақ қонсын!

Қуаныш пен достарың,

Жинала берсін жаныңа.

Шөбере-шөпшек жаныңда

Базар қылып ойнасын!

Сенен тараған ұрпақтың

Еш қайғысы болмасын!

Панасызға пана бол,

Кек сақтамайтын адам бол!

Ашуланбайтын дана бол!

Сабырлықтың сыңары бол!

Туралықтың тұмары бол!

Көпшіліктің ұғары бол.

Мың бір пәледен сақтасын,

Тілдінің тілінен,

Көздінің көзінен сақтасын!

Пәле-жаланың бәрінен сақтасын! Әумин!

Көпшілікке бата

Әумин деп қол жайсақ

Мен батамды берейін.

Отырған мынау көп жайсақ

Бәріңе бақыт тілейін.

Әумин деп бір Алла,

Аруақтар қолдасын.

Ешбіріңнің басыңда,

Жамандықтар болмасын.

Сапар шексең біреуің,

Қыдыр болсын жолдасын.

Не тілесең тілегің,

Қабыл болып орнасын.

Жалғыз Алла әумин деп,

Аруақтар қолдасын!

Аллаһу акбар!

* * *

О, тәңірім, сақтай гөр!

Ұқыпсыз жастан сақта,

Мейірімсіз анадан сақта.

Қайырымсыз баладан сақта.

Жұтаған жұттан сақта.

Жалмаған оттан сақта.

Күрмеген жоқтан сақта.

Есірген тоқтан сақта! Әумин!

Сапарға бата

Бақытты бол қарағым,

Оралуың тез болсын,

Қасқа жолдың бойында,

Қызыр бабам кез болсын.

Өзің жайлы жат елде,

Жылы-жылы сөз болсын

Көре алмаған дұшпанның,

Екі көзі без болсын...

Барған жерде құшақ жая қарсы алған,

Жақсы адамдар, жайсаң жандар зиялы,

Жалпақ елмен, жақсы жермен танысқын.

Алла жебеп ұшқан құспен жарысқын.

Көңілің шат, ат-көлігің арымай,

Отбасыңмен аман-есен табысқын. Әумин!

* * *

Жолыңды Алла қолдасын,

Жаманшылық болмасын.

Сертімен сөзде тұратын,

Сенімді болсын жолдасың

Жолыңды кесем дегендер,

Ешқашанда оңбасын.

Сетті болып істерің

Жақсы болсын түстерің

Жортып бір жортып жеткенде,

Жомарт болып төсегің.

Жұғымды болсын ішкенің

Көрмеген жерді көріп қайт,

Бақ қосылып басыңа,

Дақ түспей ар мен бағыңа,

Сау-саламат өзіңмен

Кездесейік тағы да. Әумин!

Домалақ ананың Ақсақ Темір сұлтан

қаза болғанда айтқаны

Алланың рақымымен, пайғамбардың шапағатымен жарықтықтың жаны жаннатта, топырағы торқа болсын!

Әумин!

Ақ сұңқар ұшты ұядан,

Қолы жетпейтін қиядан.

Қанаты бүтін сұңқар жоқ,

Тозбасты ұста соқпайды.

Өлместі тәңірі жаратпайды.

Топырағы торқа болсын!

Қалғанға өмір берсін!

Өлгеннің соңынан өлмек жоқ,

Өлген қайтып келмек жоқ.

Аллаһу акбар!

* * *

Қайрат деген қыран бар,

Қайғыға тізгін бермейтін.

Қайғы деген жылан бар,

Өзекті шағып өртейтін.

Жылау деген азап бар

Қуратып отқа жандырар.

Мен қайғыңды қозғағалы

Келгенім жоқ,

Қайратыңды қолдағалы келдім!

Аллаһу акбар!

Ақ Бата. Алматы, Өнер, 2000, 13-14, 26-29, 38-40-66.

Ысқақов Қ. Ақ бата. Алматы, 2000, 12-17,, 38-39, 41-43-66.

ЕРТЕГІ - EPЛIK ПЕН ЕЛДІК ЕСТЕЛІГІ



Халықтық дүниетанымның көне жанрының, кең таралған арнасының бірі - ертегілер. Ертегі жанры - аңыздық прозаның дамыған, көркемделген түрі, яғни көркем проза. Оның мақсаты - тыңдаушыға ғибрат беру ғана емес, сонымен бірге эстетикалық ләззат беру. Басқаша айтқанда ертегі жанрының функциясы кең, ол әрі тәрбиелік, әрі көркем-эстетикалық рөл атқарады. Ертегінің бүкіл жанрлық ерекшеліктері осы екі функциядан нығады. Сондықтан ертегілік функцияның ең басты мақсаты - сюжетті барынша ғажайыпты етіп, көркемдеп, әрлеп баяндау. Демек, ертегі шындыққа бағытталмайды, қайта, керісінше, әсірелеуді міндет тұтады.

Ертегі айтпаған, ертегі тыңдап өспеген ұрпақ жоқ.

Ертегілер адамның тұрмыстағы ермегін де, ертеңіне деген тілегін де әңгімеге арқау етеді. Ертегілердің объектісі - нақты зат иен оқиғаны сипаттаудан, бейнелі әрекетті салыстыру мен бағалаудан, арман-қиялды суреттеуден құралады. Оның мақсаты тыңдаушыға ғибрат ұстанумен бірге, эстетикалық ләззат беру. Оған мысалдар келтірелік: "Патша уәзіріне:

— Маған дүниедегі ең тәтті тамақты тауып әкеліп бер! - деп бұйырады. Уәзір оған тіл әкеліп береді. Енді патша уәзіріне:

— Маған дүниедегі ең ащы тамақты әкеліп бер! - дейді. Уәзір оған тағы тіл әкеліп береді. Патша уәзірден:

— Мұның мәні қалай? - деп сұрайды. Уәзір:

— Дүниедегі тәтті де, ащы да тіл - адам тілі деп жауап береді".

"Қиын мен оңай дегеніміз не?" - деген сұраққа жұрт белгілі бір шешімге келе алмай, керісіп қалыпты.

"Сонда көп жасап, көпті көрген бір қария түрегеліп:

— О, халайық! Бүл дүниеде не көп? Оңай да, қиын да көп. Соның ішінде біреуге ақыл айтқан оңай. Ал сол ақылшының өзі айтқанын өзі орындаудан қиын нәрсе жоқ", - депті.

Үш қария әңгімелесіп отырып: "Не қатты, не тәтті, не мұра?" - деген сұрауларға сөз таластырып қалыпты.

— Тас қатты, бал тәтті, бала мұра, - депті біреуі. Екіншісі:

— Жоқ, темір қатты, қант тәтті, байлық мұра, - депті. Сонда үшінші қарт:

— Тас уатылмас па, темір созылмас па, қант пен балдың дәмі жойылмас па? Байлығың жұтап, балаң өлмес пе? Дүниеде жан тәтті, жоқтық қатты, тауып айтылған сөз -мұра", - деген екен.

"Ар сатылмайды" деген әңгімеге де құлақ түрелік.

"Базарда бір саудагер затына өте қымбат нарық сұрайды. Алушы оған қатты ренжіп:

— Арың бар ма өзіңнің? - дейді. Қасынан өтіп бара жатқандар:

— Болса оны да сатар еді ғой", - деп күледі.

Тыңдаушыға жағымды нәрсені сипаттау және іріктеу, жағымсыз қылықты сынау және іріктеу, образбен сұхбаттасу және сырласу - ертегінің желісі. Ертегілердің түп төркіні -алғашқы қауымда туған көне мифтер, аңшылық туралы әңгімелер, хикаялар, әр түрлі ырымдар мен аңыздарда, қысқасы, халықтың тарихи және көркемдік дәстүрінде65.

Мифтің қалыптасуы күрделі құбылыс екенін тілге тиек еттік. Мифтің ертегілерге айналу кезеңдерін атап отсек, олар:

— алғашқы қоғамның құпия әңгімесі, шежіресі;





— дүниенің жаралуы мен аспан әлемі жайында рудың тотемдік бабасы, ілкі атасы мен жасампаз қаһармандарының қалыптасу кезеңі;

— аңшы, мергендер дәуіріндегі хикая мифтер, аңыз-әңгімелер.

Әрқайсының идеялық және тарихи-көркемдік түп тамыры тереңде, тарам-тарам. Ертегілер сюжетінен Үйсін, Қаңлы, Қыпшақ т.б. түрлі рулардың әдет-ғүрыптарынан, шаманизм, буддизм, мұсылмандық діни наным-сенімнен үзінді табамыз. Оқиғалар алыс пен жақындағы, шығыс пен батыстағы елдерден келген кейіпкерлердің қимыл-әрекетімен байланысты. Кейіпкердің қимыл-әрекеттері қайсыбір кеңістікпен немесе уақытпен шектелмейді. Онда оқиғаның бәрі ескі, бәрі де есті іспетті. Бірақ бүл ұқсастықтың тілі жақын, тарихы аралас, тегі біртектес. Ұқсастықтың бір себебі - шаруашылықтағы, қауымдастық салт-санадағы ортақ, ұқсас негізде, ал екіншісі - әңгіме желісінің (мотивінің) бір елден басқа елге тарауынан. Ұқсас хал мен жағдайда әр ел өз ортасында ұқсас шығармалар туғызады. Немесе бір елде туған әңгіме желісі екінші елге талай замандарды аралап барып сіңді. Яғни, ертегіні бір халық қана туғызған жоқ. Бір елдің, бір халықтың ертегілері көрші елдердің әңгімесін байытып жатқан дәуір мол болды, жиі қайталанды.

Ертегі дегеніміз - ғажайып хал, оқиғалы салтпен оқшау байланысты ескілік әңгімесі, әуезі және елдің ескі әдет-ғұрпын білдіретін үлгісі. Осы көп ертегілердің идеялық желісі бір-бірімен үндес. Ертегі - халықтың ауызша шығармашылығының дамыған, көркемделген түрі, яғни фольклорлық көркем проза. Оған нендей ерекшелік жақын, тән? Ол:

— дүниенің жасырын сырлары мен астарын білмегенде етек жайған аңыз;

— өмірде болмаған әрекет-істерді көтермелеп суреттелінген әңгімелер;

— белгісіздікте адамнан бөлек іс-әрекет жасатқызады;

— өмірден жат әрекеттер мен оқиғаны көрсету де ертегіге дағды;

— ертегінің нақты жері мен уақтысы көрсетіле бермейді;

— ескі дүниені түсінуін білдіретін және сол замандағы ұғымның белгісін сақтаған дүниетанымдық жалпы бағдар.

Қалай демелік, "бұрынғы елдің қиялы өзіне таныс емес жат бір нәрсені құрдан-құр жанынан шығарып әңгімеге кіргізген емес, қайта бұрынғы заманда сол ертегіге кірген нәрсенің барлығы да даусыз шын сияқты көрінген. Бері келіп ел есі кіріп, ержеткен соң ғана ертегіні өтірік деуші шығады. Ол елдің білім, зейіні артып, дүниеге таныстығы молайғандықтан, бұрынғының ұғым, нанымына кейінгілердің ақыл, білімі артып, бойжетіп, асып кеткендігінен"66. Ертегінің мазмұны - адамның өмір ортасындағы естілігін, ептілігін, ерлігін, еркіндігін, қысқасы жақсылығы мен игілігін немесе, керісінше, ездігін, ебедейсіздігін, қорқақтығын, тұйықтығын, ақымақтығын яғни жамандығы мен залымдығын сипаттаудан, саптаудан құралады. Ертегі - жамандықтан жиренудің, жақсыдан үйренудің үлгісі. Тәлім-тәрбиелік жағынан қазақ ертегілері - адамтанудың, елтанудың, сол арқылы қазақтанудың халықтық жанрына жатады.

Ертегінің "Есте жоқ, ерте заманда", "Баяғы өткен заманда, дін мұсылман аманда", "Ерте, ерте, ерте екен, ешкі жүні бөрте екен, қырғауылы қызыл екен, құйрық жүні ұзын екен" деген сияқты жетекші сөздермен басталуы да кездейсоқ емес. Ескінің өмірлік мағынасы бар сырлары тілге тиек болады. Өйткені ертегілер еліміздің бұрынғы тарихынан, бұрынғы тірлік шындығынан, халықтың арман, мүддесінен қилы-қилы деректер береді.

Ертегінің атқаратын қызметі кең. Оның табиғаты идеялық-бейнелеу, тәлім-тәрбиелік, көркемдік-эстетикалық рөлінен білінеді. Ертегілердің түп төркіні - алғашқы қауымда туған көне мифтер, аңшылық әңгімелер, хикаялар, әр түрлі ырымдар мен аңыздар. Ертегі осы жанрлармен сіңісіп кеткен, десекте өз бітімін сақтап ұрпақтан-ұрпаққа жеткен. Оған себеп – ертегінің ұстанымында, фольклорлық жанрмен арақатынасында.

Ертегілер ескі замандардың әсерін, қарым-қатынастың ізін, белгілерін сақтаған, тіпті мәнерлеп өрбіткен. Олар сонысымен көптеген халықтарға ортақ мұра болып табылады. Әлемге әйгілі "Мың бір түн", "Ескендір Зұлқарнай", "Тотының тоқсан тарауы", Алдар көсе, Қожанасыр туралы ертегілер осы ойымызға дәлел.

Ішкі мазмұны және тақырыптық бағдары жағынан қазақтың ертегілерін үш жікке (жанрға) бөледі. Олар - қиял-ғажайын, хайуанат, батырлық туралы, салт, күлдіргі, аңыз және шыншыл ертегілері67.

Қиял-ғажайып ертегілер - қазақ ауыз әдебиетіндегі көне жанрлардың бірі: Олардың екі түрі айқын: 1. Қазақ ескілігінен келе жатқан өз тумасы; 2. Көптеген елдерге таралып, әр түрлі жолмен келген ертегілер. Бірінші түрге - "Мерген бала", "Құламерген", "Ақ жайық", "Жерден шыққан Желім батыр", "Аламан мен Жоламан" сияқты ертегілер жатады. Мергендік, батырлық туралы ертегілер үнді-кытай, тибет ауқымында, моңғол, ноғайлы-қыпшақ және т.б. елдерде қалыптасып, бертін келе көрші басқа елдерге тамыр жайған. Ертегілердің екі түрінің тақырыптары ортақ: дүниенің жаратылысы, адам туысы, дос иелері тұлғасы, қиянат пен зұлымдық туралы, әділет пен арман туралы пікірталастар.

Қиял ертегісінде "ай десе - аузы, күн десе - көзі бар" сұлулар, тау-тасты бір-біріне соғатын алып күш иелері, жел аяқ жүйріктер, жер асты мен жер үстіне бірдей кезетін көріпкел, жез тырнақ жалмауыз, жалғыз көзді немесе жеті көзді жалмауыз сияқты кейіпкерлер өмірге араласты. Олар жеті қабат жер асты мен үстінде тау соғар, көл жұтар, көреген, сақ құлақ алыптар. Тіпті жеті басты айдаһар жылан, алып қара құс, тұлпар ат, басы алтын, арты күміс киік және т.б. жануар-хайуандар қиялдың ауқымын асқақтатты. Алып күштің екі тобының бірінде - достық, бірінде - қастық қатынастар етек жаяды. Ертегі оқиғаларында күшті мен тістілер, кәрі мен зарлы, сиқыр мен сылқым, жат бауыр мен бауыр-батыр бетпе-бет кезігіп, бір-бірінен күш-қуатын арттырды. Содан көрсем, естісем, танысам, барсам, алсам деген түрлі, бірақ өтімді талпыныстар туындады, жіктелінді. Оларды қасиет ретінде қалыптастыру сырлы дүниені сезіну, аңсап жүру ықыласы, кәсіп ретінде қолдану рәсімдері қолдау тапты. Неге қолдау, қорғау тапты?

Сырлы дүниені сезімі кіршіксіз жандар жақын тұтты, жақсы көрді. Қиялға жегуге киелі жүзік, ғажайып бақша, сиқырлы тақия сияқты заттар жәрдемге келеді. Рәсімді талдайтын, бағалайтын үгітшіл әңгіме арқауын басымдау ширатты. Әңгіме өзінше басталып, өзіндік тілмен аяқталса да, оның ұстанымы ұқсас. Қорлыққа көнбеу, қамқорлыққа ену рәсімі -кісілік қасиеті айқын ортада қолдау тапты. Осы кездің әдет-ғұрпынан "іздесең табасың, алыссаң аласың", "жалынған бас қорғау емес, жағаласқан бас қорғау" секілді қағида қалыптасты. Қиял-ғажайыптың өзінше басталатын және аяқталатын тіл кестесі, сөз айқыштары, оқшау сөйлемдері бар, Сондай тетіктерімен қиял адамның сезімін оятты, қылығын сергітті, ізі жақсыны мұратқа байлады.

Сонау ескі заманнан ел жадында сақталған көне ертегілердің бірі хайуанаттар жайында. Хайуанаттар туралы ертегілердің жұмбағы да, ерекшелігі де, ерсілігі де көп. Ес білмеген сол көне заманнан бері хайуанаттар дүниесімен араласқан адам тылсымы мол өмір уралы көп нәрсені білген, таныған. Содан сансыз қиялға, ойға айналаға, тәсіл-тәжірибеге сүйенген. Қазақ халқы тарихи тіршілігін мал атаулымен байланыстырған, "сол жан-жануар мінезінен қауымдастықта болатын қастық-достық, қомағайлық-қорқаулық, аңқаулық-аярлық, момындық-сотқарлық сияқты көп күйлердің елесін көрген. Хайуанат тірлігімен, мінез тартыстарымен адам тірлігі, адам мінез тартысы арасында ерекше ұқсастық барын тауып, таныған. Сол мінездерді ұлғайтып, адам санасындай санаға, есепке, ақыл тәсілге жеткізіп, тіл орамға келтіріп әңгімелейтін болған"68 дейді М. Әуезов. Бұл әңгімеде:

— хайуанның мінез-құлықтарын адамдағы бейне, тұспал, мысқыл есебінде қолданған. Адам оның ғажайып күшіне, құдіретіне сенген, кие қуатына иланып табынған. Содан мифтік тотемдік (белгілі аң, хайуанды киелі санап, қастерлеу) наным қабылданады. Анимизм кезінен бері адам қасқыр бірде жыртқыш; қас иелердің кескіні ретінде, енді бірде адамға дос бола алатын киелі, ерен күш иесі ретінде суреттеледі;

— хайуанды хайуан етіп көрсетуден, бірде оның ерекше сырына, жұмбақ бітіміне, өзгеше өмір тәсіліне тәнті боларлықтай таңдандырған, енді бірде оның жат мінезі арқылы нағыз хайуан ретінде суреттейді. Нағыз хайуан адамға дерт, малға індет, тіршілікке сор әкеледі, онда азапты күшейтеді.

Бүл әңгімелер ескілік жағынан да, естілік жағынан да біркелкі, біртекті емес. Әйтсе де олардан дүние адам үшін екі ұдай - жарымы қас, жарымы дос, мәңгі басылмас керісте деген наным, ұғымда танылады. Бұдан "мал бергеннің жетегінде кете барады" дейтін еріксіздік, күңдік хал, аянышты да қайғылы күй орнықты, енді бірде үлкен сыннан өткен, үлкен шыңға жетеді деген ұстаным бекітілді.

Әңгімелік желі, бірде қулық-сұмдықтан (түлкі), бірде келеңсіз, ақылсыз қара күштен (аю), момын жазықсыздан (түйе) ұйтқылық алады. Түлкінің мүләйімсіген өтірігі туралы аңыз-әңгімелер жетіп артылады. Түлкі көбіне алдаумен қорегін табады. Оның арам ниетін білгендер, оған жақындамай өзінше жортып, тура жөнеліп кетеді. Енді бірде аңшының қанжығасына ілінеді. Содан жасаған түйіндер нақыл сөзге айналып кеткен: "Өтірікке алданба, басың бәлеге душар болар", "Әлін білмеген әлек" немесе халық өлеңге қосқан мына шумаққа қаралық:

Алдамшы түлкі, рақымсыз қасқыр қайда,

Опасыз мейірімсіздіктен бар ма пайда?

Тегінде тыныш жүріп күнін көрген,

Бөдене қалды аман анау сайда.

Тағы да торт түлік малдың мына бір кеңесіне құлақ түрелік. Қой, сиыр, жылқы, түйе: "Қайсымыз қандай жерге, қандай кісіге бітсек, жақсы болар еді?" - деген сауал бойынша кеңесіпті-міс.

Сонда сиыр айтыпты: "Қалың қорық - нуға бітем, қоры үзілген қуға бітем".

Қой: "Күнгейлі қаратасқа бітем, жүн жеп, жабағы тышқан насқа бітем".

Жылқы: "Бетегелі белге бітем, найза ұстаған ерге бітем".

Түйе: "Жалмаң құлақты сорға бітем, ел ішіндегі зорға бітем".

Малды білген, оны сүйген қазақ халқы үй хайуандарын мінезді, мұңды, зарлы етіп жаны ашып, дос тұтып, көмекші ретінде әңгімелейді. Ел аузында:

Жан да аманат жүргенде, мал да аманат,

Біреу құйрық болғанда, біреу қанат,

Көріскелі, көргелі келдік жаңа,

Аман-есен жүрсің бе сау-саламат? –

деген ықыласты сөз қалған. Адам төрт түлікпен ғана емес, хайуандар бір-бірімен тілдеседі. Қазақ тірі жандардың татулығын, жарасымдылығын іздестірген. Оған себеп -төрт түліктің берекесінде, көңіл мен бой жазар қасиетінде. Сондықтан ол:

Қазақтың қазынасы қойдың жүні,

Жылқының ең қызығы жаздың күні.

Арналған түйе малы артуыңа,

Озады ешкі, сиыр күздің күні, -

дейді. Қазақ малымен әрдайым сәнді күй кешкен, жер кезген, сөйтіп төрт түлік пен хайуандар туралы ертегілерге көркемдік енгізген. Оған ұйтқы болған қағида айқын: "Мал ашуы - жан ашуы". Қорадан өретін азды-көпті торт түлікке үміт артып, соның ет-сүтімен өзек жалғап отырғанда, қолда бар мал басының құны арта түседі. Оның үстіне "қазаннан қақпақ кетсе, иттен ұят кетеді" демекші, қолдан күш, елден бірлік тайған қысылтаяң кезде, іштегі, сырттағы алыпсатарлар мен баукеспелер ұрымтал қысымын көбейтеді.

Ауыз әдебиетінің мол да мағыналы мұрасы шыншыл ертегілер. "Шыншыл ертегіге халық өзінің дүние тануындағы, қоғам тіршілігіндегі, үй - тұрмысындағы, басқа тірліктегі барлық мұң-мүддесін, тартыс-талабын жиып түйген". Ол өмір тартысына өте жақын көркем шығарма. Көне де, кейінгі шыншыл ертегілерде қоғамдық тартыс, тап қайшылығы, қанау, зорлық, соған қарсы елдің наразылығы мен сыны, алыс-тартысы қабаттасып та, хаттасып жатады. Қоғам тірлігі мен халық мүддесінен туындаған ертегілерді "қоғамдық, саясаттық тұрғыдан ұғыну керек, осы материалдарға сүйене отырып, халықтың арманы мен мүддесі туралы тамаша зерттеу жасауға болады" (В.И. Ленин).

Шыншыл ертегіге реалистік көзқарас, көркемдік дәлдік, мазмұндық айқындық тән. Осындай ұқсастығы мен тектестігіне қарамастан шыншыл ертегілер салт ертегілер, күлдіргі ертегілер, аңыз ертегілер, күй аңызы деп жіктелінеді.

Салтқа байланысты ертегілердің саны да, түрі де сансыз. Ол тақырыпқа қатысты. Салт ертегілері сюжетін пайдалы өсиет, ақылды жігіт, ақылды қыз, қиянатшыл жар, өгей шеше қастығы, хан қиянаты, әке мен бала, ағалар мен інілер арасы, тағдыр мен бақ, ұрылар мен аярлар сияқты неше алуан тақырыптар құрайды. Атап айтсақ, "Білгір адам", "Қарттың ұлына өсиеті", "Үш ауыз сөз", "Өнеге", "Алпыстан келгеннен ақыл сұра", "Жақсы әйел", "Үш кеңес" деген ертегілер пайдалы кеңестің қайталанбас түрі іспетті. Өсиет берілетін бағыт еліміздің өзіндік ұлттық, тарихи, шаруашылық өзгешелігіне қарай әр жайдан айтылады.

Салт ертегісінің бұл шыншыл түрінде адам батыр да, бағлан да емес, көптің бірі және айласыз, әлсіз жалқы адам болады. Көбіне, өмір талқысы мен тартысына бұрын түспеген, көргені мен тоқығаны бұрын аз, жасық та жас болады. Бұл ертегілер осындай жас өспірімге серік етіп, өзіндей жасты әңгіме етіп, нақыл-ақыл береді. Тапсырыстың тәптіштегені:

— тірлік үшін алысу мен жарысудың тәсілін, құралын беру;

— жасты тұрлаулы оймен, түбегейлі ақылмен, тәжірибемен жасақтау;

— тәжірибеде маңдайың тасқа тисе де, соны өз басыңмен ұғын, танып тұтын;

— өзара көмектесуде ғана достық мұраттары хасыл болады. Мұның бәрінде бейнетпен жететін жұмбақ әрекет, қиғаш тілектер көп. Мұратқа жетудің нұсқаларын қыдыр ата, әулие кісі, пайғамбарлық қасиеті бар пірлер үгіттейді. Олар ауыр жолда, қиын өткелде ақылшы, демеуші болған.

Салт ертегісінде сертті жазаларға, қатал сынға шыдап барып жүлде алып келетін (тазша сияқты талапкер) халық өкілі болады. Халық өкілі қайғылыны жаладан арашалайды, зарлының жан ашыры ретінде әрекеттенеді. Халық өкілі қиянатшыл өгей шешенің алуан қастығына қарсы тұратын әдеп танытады. Халық өкілдерінің арасында өнерпаздар коп. Салт ертегісінің бір тақырыбы осы өнерпаздар жарысына арналады. Олар асыл тас, сақина арқылы әлсіздердің құпиясын біліп, оларға жақсылық істейді. Салт ертегісінде үлгі, өнер салыстыру кеп кезігеді. Десек те, "кімнің еңбегі артық болды" деп, тыңдаушыға сұрақ қойып бітеді.

Салт ертегілерінде бүл сұрақтың қойылуы да бекер емес. Оның жағымды өкілдерінің бірі көргіш, бірі мерген, бірі епті, бірі әдепті болып келеді. Әрқайсысы өз икеміне қарай жақсылығын істейді. Содан ертегі "жаңағы көп өнерпаздың қайсысына бұйырған мақұл" деп сұрақ жұмбақпен тоқтайды. Өнерпаздар көбінесе ағайынды жігіттер болып келеді, кейде үш өнерпаз, кейде жеті өнерпаз болып, жұп болмай тақ санды болып отырады.

Өнерпаздың бойынан бір қасиет қана емес, ол көріпкел, сәуегей, балгер, болжаушы боларлық қасиеттердің табылуы таңғаларлық емес. Мұнда өнерпаз - халық өкілі, халық санасының екпінді қызметі ретінде көрініс табады. Ол "елдің сыншы, мысқылшы,толғаулы ойы тудырған бір алуан күлкі әжуа, ойын әңгімесі, қызық әңгімесі болады". Иә, "ұры мен аяр" өнер жарастырады. Бұл әңгіме де ол сыршыл, сыншыл, жаңаша бітімді сюжетімен қызықты да өткір.

Салт ертегілері өмір шындығымен, мүдделігімен, адам мінезі мен сырын әр қырынан көрсетуімен, толғаулы ойымен, шеберлігімен халық арасына кең таралды, жадында сақталды, біртіндеп халық шығармашылығының идеялық желісін және рухани қорын құрастырды.

Тапқыр күлкіге, қызықты жеңіл түйіндерге құрылған әңгімелерді халқымыз сол көне заманнан ұйып тыңдаған, оған ерекше ілтипат білдірген. Бүл әңгімелердің атаулары да, кейіпкерлерінің іс мінезі, аты-жөні, кескін-келбеті де ерекше, күлкісі оқыс болған. Атап айтсақ, "Тоғыз тоңқылдақ, бір шіңкілдек", "Ши бұт, қағанақ бас, қыл тамақ", "Ұр тоқпақ", "Қаңбақ шал", "Байбай шал", "Айлалы тазша", "Қу тазшы", "Екі еріншек" сияқты ертегілердің аты мен адамынан-ақ әңгіменің ойнақы, күлдіргі жаққа қарай бейім тұрғаны мәлім.

Күлдіргі әңгімелердің керемет жетістіктері Алдар көсе, Қожанасырмен байланысты, олардың нақтылы өмірбаяны, тарихи орны, өзіне тән кейіп-кескіні бар іс-әрекеттерден туындайды. Мұнда күлдіргі жайттар ғана тілге тиек болмай, қоғамдық сатираға лайықты тұтас бейне мен мағына, әлеуметтік тартыстың тарихи шындығын және халықтық болмысын ашатын әңгіме түрі қалыптасты. Күлкі оқыстан туған, келте қайырылған тар жердің тәсілі, ұйқы-тұйқысы тәрізді болады. Бүл ертегілер тартысты оқиғаға арналады және көбіне қысқа келеді. Бүл - қазақтың күлкі ертегісіне тән және басқа ұлттардың ертегісінен ерекшелеу.

Ертегінің күлкілігі қызық тапқырлықпен, мол қиялмен, әдейі көркем салыстырумен толықтырылып жатады, оның кейіпкерлері сондай өнегесімен өздерін ардақтап шығады. Жауаптары бітімді үлгісімен үйлесімді келеді. Жауаптың үйлесімді болуының бір себебі -тыңдаушыға мәлім, бәріне ұғымды көріністер, жанды-жансыз табиғат көріністері әңгімеге арқау етіп алынады. Оқиғалар адамның өз басының ісімен, қатынасымен ғана емес, табиғат көрінісімен байланыстыра айтылады. Содан кейіпкердің оқшау тұрпаты бірде көпке қанық жайдан алынса, бірде көптің ойын-күлкі күйін еңсеретін қылықтарға толы. Күлкі бейнелі адам өрескелдігімен де, қалжың-өтірігімен де, айлакер қулығымен де ұмытылмас жандар. Бір мінезде ақылдылық, алғырлық, айлакерлік, әлсіздік, аңқаулық қатар өрбіп жатады. Онда қайшы да қиғаш хал, контрасты қалжыңға лайық күй көп кезігеді. Қысылған кейіпкер айла мен өтірікті ептеп құрал етеді. Өтірікке құрылған әңгіменің сөзі, кестесі де соған бейім, сай келеді. Мысалы, ертегі басталғанда, "бар екен де, жоқ екен" деп, "ерте, ерте, ерте екен" деп, өзгеше жайды еске салудың астарында тәлімдік мән бар.

"Ұр тоқпақ" сияқты күлдіргі ертегі жансыз, елеусіз заттардың ойда жоқ, қырғын-қызық, өрескел әрекетіне құрылады. Кейіпкер қоршаған ортаның заттарымен тілдеседі, сырласады, өзіне іштей қолдау іздейді. Күлдіргі ертегінің бүл түрінде адам ықтияры, ақыл-қайраты көп іс өндірмейді. Адам не күлкі, не күшті күйге ауысса жаңағы тілсіз заттарға ертегі бітірген ерекше қуат, сыр арқылы ауысады. Құбылыстың сыр-сымбатын ашуға тазша сияқты кейіпкердің тапқырлығы мен табандылығы ерекше қызмет етеді. Тазша қарапайым адаммен емес, үнемі ханмен, патшамен, уәзір жендетпен тартыста жүреді. Тазша солардың бәрін ақыл-айламен, алдаумен жеңіп отырады. Ертегіде бұларға қарсы қолданылған өтірікті, теріс істі, қулықты айыптамайды. Сөйтіп халық тазша арқылы ойындағысын айтқызады және іске асырады. Тазша тіпті кейде қулығымен дөрекілерді мысқыл еткенде ұрыдан ұрлық, аярдан аярлық асырып, қара жұртқа үрей сепкен ханды түбінде алдап масқара етеді. Кейде тазшаның өзі де халыққа теріс көрінетін бұзақы қылмысты күтпеген жайда істеп жібереді. Мұндай сюжеттер тірліктегі тапшылықта, өмірдегі табан тіресте кез келген адамның болмысында осындай өнегелі және оқыс қимыл-әрекеттер өзара үйлесіп жататынын аңғартады.

Жалпы ертегілер елдің есін жинауға, еркіндігіне әрқалай болса да, түптеп келгенде, таңбалы және өрелі ықпал етті. Оған ұйтқы болған тағы да себептер бар. Қазақтың әлеуметтік-сүйіспеншілік және ертегілік дастандары жеке бір топ құрайды. Онда түйін түзетер ой-толғаулары мен бетбұрыстар баршылық. Шамасы,

"Ертектің ертегісін құрайын да,

Шықпаса елден құрақ сұрайын да"

(Ғаяр қатын, 58)

деп бекер айтылмағандай.

Десек те, қазақ халқының ертегілі, әңгімелі ескілігі қара сөзбен, өлең түрінде таралған. Ертек айту ермек емес, оның ғұмырнамалық мәні үндес.

"Ертегі ертедегі кәрі күйге,

Жібіне сабақталып отыр ине"

(Ғаяр қатын)

деп сезім мен түсінікті жаңа көзқараспен тігіндеу әркімнің қолынан келе бермеген. Ертегіні әңгіменің тартымды түріне айналдырушы - ертекші.

Ертекші тілімен, түсінігімен, көркемдік өрнегімен тыңдаушының көңілінде қалған. Ертекшінің өмірбаяны, кәсібі, тұрмы-салты, ұғым-нанымы, білімі әңгімеге ерекше өрнек, өзгешелік қосып отырған. Ертекші діндар болса, ертегінің кейіпкері діндар келеді; ертекші әзілқой болса, оның кейіпкері де күлкі жайларға кездескіш; ертекші батырлықты сүйетін болса, ертегіде соғыс, ер сыны, ерлік сыры көбірек көрсетіледі; ертекші ойшыл болса, ақылгөй болса, ертегіде адамгершілік, жақсылық-жаманшылық туралы алуан терең ойлар, нақыл сөздер, үлгі-өсиеттер өрістеледі.

Ертегі жалғыз ертекшінің шығармасы емес, көпшіліктен қалған мұра екенін ұмытпау керек. Ертекшінің ұстаздары, шәкірттері, еліктеушілері болған. Содан ертегідегі үйлестік те, жаңа стильді де аңғарамыз.

Ертегі тыңдаушыға ғибрат ұсынумен бірге эстетикалық ләззат береді, адамның шындыққа ұмтылған қиял ойын оятуға ұйтқылық етеді. Мифтің ертегіге айналу үдерісі бірнеше кезеңнен өтеді. Алғашында миф рулық қауымның қасиетті деп саналған құпия әңгімесі мен шежіресінен құралғаны айғақ. Оған жұрт кәміл сенген. Бірақ адамның өмір сүру мүмкіндігі мен сана-сезімі жетіліп, ықпалын арттырған сайын, миф жалпы қияли әлемдік -жалаң идеялардан гөрі, әңгіме жеке адамның тыныс-тіршілігіне, .аңшылығына, тағдырына арнала бастайды. Осы заманаралық кезде мифтің бұрынғы аумағы бірте-бірте тарылып, миф хикаяға, содан соң ертегіге айнала бастайды. Ертегі мазмұндық, стилдік, әлеуметтік бағдар жағынан оқиғаны біртіндеп ғажайып көркем тілмен бейнелеу арқылы көркемдік фольклор сипатын иемденеді. Ертегінің өзіндік қасиеті - өмірлік нәрсені, оқиғаны ғажайып қиялдың көркемдік құралы қызметінен білінеді, ертекші мен тыңдаушы іс-әрекеттерінің әсерлі ықпалынан құралады69.

Әсерлілік неден құралады, күш алады? Сұраққа жауап іздей отырып, ойымызды тиянақталық. Ертегілер мифтен гөрі өмірдің реалды жақтарын тұспалдай және кейіптей түсті. Халық ертегілері:

— әр заманның қоғамдық тірлігін, тарихи сырын, құндылық тартысын әңгімелейді;

— адам болмысының жағымды және жағымсыз мінез-қылықтарын бейнелеудің жөн-жобасын қалыптастырды;

— жауыздық тартысының астарына үңіліп, қоғамдық қиянат кескінін, озбырлық тұлғасын бейнелейді. Ертегі оқиғалары пайдасыз ұлан-байтақ жерден гөрі, елі жиынды және қатынасы жеңіл ортаға ауысады. Пайдасыз жердің көбі борбасқақ, қызыл құм, шөл дала ретінде көрсетіледі. Онда да мән бардай. Әрекетсіздік жер - судың ыңғайын іздестіре бермеді. Сирек халықтың арасында бірлігі, қатынасы, күші аз болды. Ал шоқ тұрған ел-жұрттың саны аз болса да күштірек болды. Күштілік адам кейпінен көрініс тапты. Ертегілер кейіпкерлердің мекені мен елдігін өрнектеп, салыстыра сипаттаудың дәстүрін қалыптастырды. Сол дәстүрдің бірі - ұрпақты тәрбиелеу, аяғына тұрғызу, оған деген ыкылас-ынтық түрлері.

Ұл мен қызға деген құштарлық, ынтық, қуаныш, олардың қылықтарынан ләззат алу қазақтың балаға деген сүйіспеншілігін шексіз арттырды, махаббатын оятты. Аяқсыз қарекет естілерде қайғы тудырды. Ес тудырған әрекет уайымға жат, ел қорғаны іспетті. Жемісі жоқ еңбек - мұңлы. Еңбек жетістігін сезбеген көңіл қамдау, жиі қамығады. Қам-қарекетсіздік қам-қайғыны қатар өрбітті. Содан болар, бірде:

Ақылымның қарамаймын толысына,

Кеңестім жаным құмар сонысына,

(Балықшы илә ғибрит қиссасы, 204)

десе, енді бірде: "Қозы Көрпеш келеді уайым жеп, Кемпір сөзі көңіліне болады дөп" делінген. Ертегілерде қам жеу, қайғы жеу, қамқорлық жеу, уайым жеу тіркестерінде, қайғы, қам, қамқорлық, уайым терминдері мағыналас екенін аңғарамыз.

Оған себеп - ертегілер оқиғасында халықтық және тұлғалық сипаттар бірде жеке, көбіне қатар өріледі. Кейіпкерлер өмірден табылды, сол ортасына қызмет етуге талпынды. Кейіпкерлер талпынысын әңгімелейді, толғаныста өзімен-өзі сұхбаттасып қалады. Ондай сырласуда шалысқа да, шабытқа да сезімталдық, әсерлілік артады. Рас, ертегілердің барлық кейіпкерлерінде жапа-тармағай оянған бір сезім, өзгеше тың ұмтылыс немесе бұлқыныс артық байқалмайды. Өмір сондай еді. Өйткені көз жұмбай табынушылық, надандық, ескі ғұрып аяқтан да, іштен де тартты. Іштей байланғандар көп нәрсені білмеді, білейін деп ұмтылмады да. Үмітпен қамын жасағандар, қиыншылықты ығыстырды, қылықтарын оң мінезге айналдырды, өзгені жамандықтан сақтандырды. Ертегіні айтушылар сол ұмтылыстыға жақындау. Ертегішілердің ынта-ықыласында қиялдаған, жүрген жолы ұзарды, ұлғайды. Тартымды, ірі оқиғаларды олардың өздері әңгімелейді, тынымсыз жағдайда кейіпкерлерін әңгімелестіріп қояды. Ертегішілер ауыз өнерінің өрістеуіне, адамның қиял-үмітін болашаққа бетбұрғызуға өлшеусіз ықпал етті. Олар өзінше естіліктің, ептіліктің, ерліктің нышанын өмірге енгізе бастады. Ауыз өнерінің тегі де, тірегі де, тұрақты өрісі де осында.

Әңгімешілер біртіндеп сөзді екпіндете, асқындата, еселеп сөйлеу өнеріне көшеді. Оның сөзінде екпін мен ырғақтағы ұқсастық қалыптасты. Заттық сыртқы ұқсастық пен ішкі ойдағы үйлестікті құрастырғандар сөз атасына айналды. Ел-жұрт сөз шеберлерін ерекше құрметке бөледі. Көпшілік сөзді үстірт, жеңіл түсінбей, оймен толғанып, әдет-ғүрыппен ұштастыратын өнерді игере бастады. Әдет-ғүрыпқа лайықты өзінің тілегі және арнайы сөздері болды.

Мысалы, қазақтың төл дәстүрлерінің бірі - шашу. Шашу - құда-құдағиларды қарсы алғанда, келін түсіп, тұсау кесілген уақыттарда, сондай-ақ жаңа бір дүние, көлік алғанда да шашылатын игі дәстүрлердің бірі. Оны атам қазақ: "береке тасысын, осындай той-мерекенің шапағаты баршаға жаусын" деген ниетпен істеген. Бүгінгі күні табақтағы шашудың арасына тиын қосылып та шашылады. Ол қазіргі заманда "ақшаң коп болсын" деген ниетпен жасалынатын ырым.

Шашудың көне және кейінгі түрлері кезігеді. Оған деген ойталқы әр жерде, әр кезде бірдей бола бермеген. Әркім өз түсінігі жеткен жерге дейін әділетті болған, қай ортада қалай тәлім-тәрбие алса, шашудың сол ортаға жақын, жағымды түрлерін жалғастырған. Себебі әр ұрпақтың өкілдерінің көріп білгені, санаға тоқығаны да біркелкі бола бермеген. Қалай демелік, шашуда үлкендер мен ұлағаттылар жұртқа жон сілтеп, жол көрсетіп отырған. Келер ұрпақты ұлағаттылыққа бастап, батасын беріп отырған. Сондықтан шашуды кімнің шашатыны да таңдалынған, іріктеліп отырған. Оның барлығы "осы кісінің жолымен жүрсін, біреудің ала жібін аттамасын" деген ниетпен жасалса керек.

Сонымен шашу - өмір ыңғайына бейімделген тілектің, ырымның, салттың түрі. Оның жалпы маңызы зор. Жұрттың басын қосты. Ұрпақтар арасындағы сабақтастықтың ізгі түрлерін жалғастырды, жаңартты. Ұлағатты жандарды көпке үлгі тұтты. Жамандық мен жалғыздықтан сақтандырды.

Ертегідегі әрбір сөзден уақыт аралығындағы оқиға, әрекет, ізденіс нышаны есіп тұрады. Оқиға сипатталынады, оның орны толмай жатқан ол - қылықтары сыналады, өтімді жақтары сабақталынады. Ертегіде зат та, тірі жандар да сырласу объектісіне айналады. Ашық та, еркін сырласу барысында ой - іске, әрекет - ойға демеулік етеді, бір-бірімен астасып жатады. Сырласушылар шындықтың тұрмыстық мағынасына үңіледі, оны түйіндей, түймелей түседі. Олардың ой-толғанысы ашық сұхбаттасудың құралына айналады. Әр жайды бағалаудың өзіндік жолы болатынына жөн сілтейді. Одан ойдағы тоқтам - нәтиже көрініс қана емес, тұтас құбылыс, әрі құрал ретінде көрсетіледі. Оны әркім өз мүддесіне, түсінігіне орай қабылдап қолданбақ.

Ертегі - көне мәдениеттегі жаңашылдықтың (модернизмнің) алғашқы бастауы. Оның тақырыптық желісі әрқалай. Ертегінің тақырыптық аумағын, жанрлық және стильдік ерекшелігін ескеріп, үзінділер берілді. Естілік пен елдік жиегінде есілген ертегілер тарихи-көркемдік дәстүрдің бір арнасы. Онда қайта ойлану, әрекеттену, іздену әрқашан еске алынады, бетке ұсталынады. Ертегінің тартымдылығы да, ұлағаттылығы да, осында.

ҚАЗАҚТЫҢ БҰРЫНҒЫДАН ҚАЛҒАН СӨЗІ

(Жыл басы)

Қазақтың есептерінде жылдан үлкен мүшел дегендер бар. Мүшел - он екі жыл болады. Сол жылдардың аттары әр хайуанның аттарына ұқсайды. Мысалы: Әуелі жыл мүшелде -тышқан, екінші - сиыр, онан соң - барыс, қоян, ұлу, жылан, жылқы, қой, мешін, тауық, ит һәм доңыз. Сол жылдарды білетін қазақтарға кісінің қай жылда туғанын айтса, адамның жасын тауып береді.

Бұрынғыдан қалған сөздер бойынша сол хайуандар жыл ағасы болуға дауласыпты. Сонда жылқы айтыпты: "Мен адам үстіме мінсе алысын жақын етемін, менің күшім болса көреді, сүтім болса ішеді, қылыма шейін арқан, жіп еседі, адамға менен пайдалы мал жоқ, жыл ағасы мен боламын", - дейді. Түйе айтты: "Сен адамның жұмысын қыласың, арпа, сұлы, шөп асайсың, тамағың үшін құл болдың. Міне, мен, сен көтере алмайтын ауырды көтеріп неше айлық алыс жолдарға барамын. Аш болдым деп арпа, сұлы сұрамаймын, кәде болса кәде, жусан болса жусан, не кез келсе соны қорек етіп, табылса су ішіп, табылмаса шөлде де жолға жүре беремін. Жыл басы болу маған лайық", - дейді.

Сиыр айтты: "Адам егін ексе меніменен егеді, сүтімді ішеді, құрт-май істейді",- дейді.

Қой айтады: "Мен болмасам қазақ үйін немен жабар еді? Жүнімді алып киіз істейді, жабағымменен киім тігеді, арқан-жіп істейді, сүтімнен құрт-май алады", - дейді.

Ит айтты: "Мен болмасам сендердің көбіңді не ұрлап, не қасқыр жеп тауысар еді. Сендердің баршаларыңның мен бақташымын, дұшпан көрінсе үріп, абалап иеме хабар беремін".

Тауық айтты: "Мен болмасам, кісі ерте тұрып жұмысына бармай ұйықтап қалар еді. Мен таңертең тұрып шақырып, хабар айтамын "таң атты" деп. Көп отырса, "жұмысыңнан қаларсың, жатар уақыт болды" деп, түн ортасында шақырамын, кеш болса тағы шақырамын, "мезгіл болды" деп", - дейді.

Тышқан не айтарын білмей тұрды да, бір түрлі қулық ойлап, жиылған көпке айтты: "Бүл таласқанмен еш нәрсе өнбес, күнді қарап тұралық та, кім бұрын көрсе, сол жыл басы болсын", - дейді.

Өзгелері қарап тұрғанда, түйе өзінің биіктігіне сеніп, "менен бұрын кім көреді" деп, тышқанның сөзін қостап, бәрі де қарасып тұрды. Біраздан соң тышқан жорғалап түйенің үстіне шығып, өркешінің басына мінді де отырды. Мұнан соң күнді бәрінен бұрын тышқан көріп, хабар беріп, жыл басы болған.

"Түйе бойына сеніп құр қалды", - деген сөз осыдан қалған екен.

Төрт түлік малдың кеңесі

Қой, сиыр, жылқы, түйе төртеуі бір күні жайылып отырып, кеңеседі. "Қайсымыз қандай жерге, қандай кісіге бітсек, жақсы болар еді?" - деген сөзді айтысады-мыс.

Сонда сиыр айтыпты: "Қалың қорық - нуға бітем, қоры үзілген қуға бітем".

Қой: "Күнгейлі қаратасқа бітем, жүн жеп, жабағы тышқан насқа бітем".

Жылқы: "Бетегелі белге бітем, найза ұстаған ерге бітем".

Түйе: "Жалмаң құлақты сорға бітем, ел ішіндегі зорға бітем".

Өткен замандағы хикаят сөз

Бұрынғы заманда бір түлкі жақын маңайдағы қалаларға түнде барып көшелерін, базарларын аралап күндіз түсіп қалған ет, май, ондай-мұндайларын теріп жеп жүреді екен. Бір күні баяғы қалпынша қыдырып жүрсе, бір бояушының лапкесі ашық қалған екен, соған кіріп, һәмме денесін бояп алыпты. Тіміскілеп жүріп тамағын тойдырып алып өзінің сахарадағы мекеніне барыпты. Басқа сахарадағы арыстан, қабылан, жолбарыс я басқа көп аңдар таң қалыпты:

— Бұл бізге көктен түскен патшамыз шығар, - деп, арыстан астындағы тағын түсіп беріпті. Мәз болған түлкі:

— Мен көктен түскен патшаларыңмын, - деп, өзін-өзі мақтап, көп заман сахарадағы аңдарға үкім жүргізіп, таққа мініп, патша болып тұрды, һәм неше түрлі аңдар қызметінде болып, қолдарын қусырып тұрды. Бір күні түнде басқа атыраптағы түлкілер уланып өліпті. Түлкілердің өлгенін естуіменен мұның асылы һәм түлкі болған үшін бүл һәм өліпті. Арыстан бұның өлгенін біліп бас салып пәре-пәре қылып тастапты: "Неше заманнан бері бізді алдап жүрген екен, "мен сіздерге көктен түскен патшамын" - деп. "Әлін білмеген әлек" деген сөз сықылды өзін-өзі жоғарыға санаймын деп, өзі-өзіне ажал тапқызды.

Түлкі мен ешкі

Бір түлкі жүгіріп келе жатып, абайсызда бір терең апанға түсіп кетіпті. Шыға алмай тұрғанда, бір ешкі су іздеп жүріп, әлгі апанға кез болып, түлкіні көреді.

— Ей, түлкі батыр, не қылып тұрсың? - депті.

— Ой, не қыласың, жаным жай тауып түр. Қырда әрі сусап, әрі ыстықтан өліп едім, апанның іші әрі салқын, әрі түбінде тұп-тұнық суы бар екен, - депті.

Мұны естіп ешкі: "Мен де салқындайын, әрі су ішейін", - деп ойлап секіріп апанға түсіпті. Сонда түлекең секіріп ешкінің үстіне мініп, онан мүйізіне шығып, ырғып далаға шығып, жөніне кетіпті.

"Өтірікке алданба, басың бәлеге душар болар" деген осыдан қалыпты.

Ертегілер. 1-т, Алматы, Жазушы, 1988. 59-114-66.

Аю мен адамның достығы

Бір аю дос болыпты бір адаммен,

Жеңіліп бірін-бірі ұнағаннан.

"Адам мен аюдайын болмадық" деп,

Сыртынан көрген адам қылады арман.

Адамның аю хошуақ аманына,

Ешбір сөз келтірмейді қиялына.

"Адамның маңдайына кірген тікен

Өзімнің кірсе дейді табаныма".

Өштесі осы адамның өштесім деп,

Жанымен қағады екен өкпесін кеп.

Бет-аузын желпуішпен желпиді екен,

Бетіне шыбын қонып кетпесін деп.

Бір күні адам ұйықтап жатыр еді,

Қасында аю досы отыр еді,

Адамның маңдайына шыбын қонды,

Аюға кетті жаман батып енді.

Көтеріп адамдай тас алып келді,

Шыбынды өлтіруге атып енді.

Көтеріп адамдай тас алып қалды,

Адамның маңдайынан салып қалды.

Сол жерде адам да өлді, шыбын да өлді,

Достығы надан достың бекер болды,

Ғибрат осы сөзден алмасаңыз,

Бүл сөзге жақсы құлақ салмасаңыз,

Деген сөз суға кетіп қарқ боларсың

Дарияға есек мініп жалдасаңыз,

Кетуден басың жарып тайынбайды,

Адамын тауып жолдас болмасаңыз.

Бұғы

Бір бұғы өзенге су ішуге келіп, судың ішінен өзінің мүйізінің көлеңкесін көріп қуаныпты:

— Мүйізім үлкен һәм айырма, - деп. Аяқтарын көріп қайғырыпты: "Жаман", -деп. Сол уақытта дереу бір арыстан шыға сала бұғыға тап беріп ұмтылыпты. Бұғы тұра қашып даламенен құтылыпты, тоғайға келіп еніпті. Мүйізінен ағаштың бұтағына ілініп қалып, арыстан ұстап алыпты. Сонда өлер жер таянғанда бұғының айтқаны:

— Мен ақымақпын, жаман деп қайғырғаным құтқарды, қуанғаным ұстап берді.

Айна мен маймыл

Бір күні маймыл айнаның алдына келіп өз суретін көреді. Ол маймылдың қасында аю да бар екен. Ақырын аяғымен түртіп қалып аюға айтады:

— Әй, мына перің кім өзі, ұрымтал жерде тұрған. Шіркін, мұндай көрім болар ма, он екі мүшесінің бір сиықты жері жоқ. Егерде мен осыған ұқсаған болсам, бұл дүниеде тұрмай-ақ өлгенім жақсы" деп пышаққа ұрынып өлер едім. Аю жолдас, мен бұған ұқсамағанмен де менің жолдастарымның арасында осындай көк соққандар көп, бәрі де осыған ұқсайды десе де болады, - деп мазақ айтып күледі.

Аю асықпай біраз ойланып: "Маймыл жолдас, сен бұлай деп айтпа, егерде ондай айтатұғын болсаң әуелі өзіңнің сиқыңа абайлап қарап, сонан кейін мұндай сөзді айтсаң сияды", - деп ақыл береді.

Маймыл бүл сөзге ашуланып: "Жолдас болып жүріп осындай көңілге келетін сөзді айтасың, мен сенен жаман болғаным", - деп, айнаны аяғыменен бір салып, тарс-тұрс етіп жөнеледі.

Тышқан мен жылан

Бір тышқан тамақ аулай кетіп ініне қайтып келсе, онда бір жылан жатыр екен. Тышқан мұнан жаман қорқып, қуып шығаруға батпай, ақыл сұрай, өзінің қайғысын айтқалы көршілеріне барады. Ақылды тышқандар жиылысып отырып, кеңесіп айтыпты:

— Сен ол інді тастап өзге ін қазып ал, жылан сенің ініңді тартып алғаны әділдік емес. Оған еш айла жоқ. Не қыласың? Оған тиіп мазасын ала берсең, сені жеп қояды. Оған ештеме қыла алмайсың, - дейді.

Тышқан бейшара қайғыра-қайғыра қойыпты. Бірақ қалай кегін алуды ойлайды.

Бір күні сейілдеп келе жатып інінің аузында жыланның күншуаққа жылынып жатқанын көріпті. Жанында бір кісі ұйықтап жатыр екен. Тышқан барып оның мұрнын тістеп алып жыланға қарай тұра қашқан. Кісі оянып тұра қуған. Қараса алдында жатқан жыланды көріп, тышқаннан мұның зияны көбірек болған соң, жыланды өлтіруге алданып қалыпты да, тышқанды қоя беріпті. Жыланды өлтіріп ол кісі кетіп қалған соң, тышқан қайта келіп өз ініне тығылыпты.

Еш уақытта нашарға зорлық қылмау керек. Оған болысуға күшті адам табылады.

Құмырсқа*

Бір құмырсқа өз илеуінде тобынан бөлініп, сол маңдағы ара, қоңыз секілді жәндіктермен дос болыпты.

Жем іздеп шыққан құмырсқа жол үстінен бір дән тауып алыпты. Жалғыз өзі әрі-бері әуреленіп, дәнді орнынан қозғалта алмапты. Сонан соң көмек сұрау үшін әлгі қанатты достарын іздейді.

Бір уақытта гүлден-гүлге қонып, шырын жинап жүрген араға жолығады.

— Досым бір дән тауып алып едім, жалғыз өзім көтере алмағаным. Маған көмектесіп жіберші, - деп өтінеді.

— Көрмей тұрсың ба, мен де жұмыс істеп жатырмын ғой, - деп ара көнбей қойыпты. Солайы солай ғой, мейлі деп, құмырсқа әрі і үріп кетіпті. Ол енді қоңызды тауып алады.

Ол мән-жайды айтып, көмек сұрапты. Сен үшін өз еңбегімді еш қыла алмаймын, - деп қоңыз ызындап ұшып кете барады.

Достарынан күдер үзген құмырсқа мұңайып қайтып келе жатады. Жолда өзінің илеулестерімен ұшырасып қалады. Олар мұның түрін көріп:

— Не істеп жүрсің? - деп, жөнін сұрайды.

Жалғыз құмырсқа өзінің басынан кешкенін айтып береді: Жалғыздық деген сол, - деп, илеулестері жұбатады да, құмырсқаның дәнін көтерісіп, әрі алып кетеді. Құмырсқа үйіріне қайта қосылады.

"Жаңа достың қадірі ескі досқа жетпейді" деген екен сонда бір кәрі құмырсқа.

Ақылды лақ

Бір бұзау, бір тоқты, лақ ел көшкенде жұртта қалыпты. Үшеуі адам болып қос тұрғызып алыпты. Қосы бір бұлақтың бойында екен, қасында бәйтерегі бар екен. Бұлардың хабарын естіп бір аю жеймін деп қостың қасына келген екен. Лақ аюды көріп алдынан жүгіріп шығып, қосына әкеліп, есік ашып енгізеді. Үйге кірген соң: "Аюға не береміз?" - дейді тоқты.

Сонда лақ айтады:

— Басқы аюдың басын ас, соңғы аюдың төсін ас, болмаса осы аюдың өзін сойып, өзін ас! - дейді. Бұлар аю жейді екен деп, аю орнынан тұра қашады. Қашып келе жатса оған қасқыр жолыға кетіп: "Қайдан қаштың?" - деп сұрайды. Аю: "Міне жерде тоқты, лақ, бұзауға барып едім, өзімді жеймін деген соң, қашып әрең құтылдым", - дейді. "Ендеше екеуміз де баралық, бірігіп желік", дейді қасқыр. Аю: "Мен бармаймын", - дейді. Қасқыр бір жіп тауып бір жағын аюдың мойнына байлап, бір жағын өзінің мойнына байлап алып жүреді. Қосқа жақындағанда лақ шығып: "Ол аюға тоймаймыз", - дейді. Бүл сөзден бұрынғыдан жаман қорқып қайта қаша жөнеледі. Қасқыр буынып, жығылып қалады. Бүл жығылып жатқан қасқырға екінші қасқыр келіп: "Сен неғып жатырсың?" -дейді. "Мен неғып жатайын, аю сүйреп кетті", - деп бастан аяқ жөнін айтады. Сонымен үшеуі қайтадан барады. Мұны көріп, үшеуі бәйтерекке шығыпты. Лақ басына, тоқты ортасына, бұзау артына тұрыпты. Түбіне келіп қасқыр бал ашып: "Жейміз бе, жоқ па?" -деп тұрғанда бұтақ сынып, бұзау жерге құлап түседі. Құлаған бұзаудан қорқып қасқырлар бет-бетіне қашып кетеді. Бұзау, лақтың иесі күз айналып келіп, қосты тауып алады. "Бір лақтың ақылы сондай болыпты" деп қазақтың айтатыны осы.

Өлген қазан. Алматы, 1985, 44-51, 89-93-66.

Семірген есек

Жапанға қонса бүркіт алып жемін,

Мақтанып жол бермейді сөйлеп еркін.

Семірген ертегінің есегіндей

Өзінің ұмытар өткен күнін.

Есектің қалай десең жайы мынау,

Бір адам жүреді екен етіп ылау.

Дамылсыз ертелі-кеш мінгеннен соң

Әбден-ақ жалы кетіп болған бұрау.

Үстіне жүк артқан соң мініп ауыр,

Арқасы неше жерден болған жауыр.

Бір күні есек жылап нала қылды,

Құдайдан бір жал тілеп өкпе-бауыр.

"Сүйегім тірлікте ағармай ма,

Құтылар бүл михнаттан амал қайда.

Құдая, бір бос жүрсем арманым жоқ,

Мінілмей бір-екі айын бағар жайда.

Біреуге кез келтірдің жапанда қу,

Қоңыма мінуменен жүгіртпес су.

Құдая, арып кеттім не қылайын,

Жегенім желім болып, ішкенім у.

Жүк артып талай болды тасығалы,

Арқамды шамам келмейді қасығалы.

Арқамнан жақындады не қылайын

Жауырым етке түсіп сасығалы".

Құданың құдіреті бар неше күшті,

Салады пендесіне әр түрлі істі.

Есектің мінәжаты қабыл болып

Сол күні иесіне бір ой түсті.

"Жауыр боп жайы кетті бүл қарымның

Мінгенде болдырмайтын тұлпарымның.

Қолыма осы есегім түскеннен соң

Еш жері жыртылған жоқ ұлтанымның.

Мұны енді мен бір жөндеп оңалтайын,

Сүйегін бір семіртіп ағартайын.

Өң алып арқа-басы тәуір болса

Жүгімді аман болса тағы артайын".

Салбырап есек байғұс құлақтары,

Жүргенде едірейіп құлап қалды:

Аузының ақырғаны түбіне жетіп

Бұрынғы арық әлге тұра қалды.

Жетпесе осындай бас мәртебесі,

Есектің едірейіп шыққан есі,

Ақылың жаманға айтқан ем бола ма,

Құланның қасындағы кетті несі.

Біреудің көңілі аспанда, жерде басы,

Біреудің аспанда жүр мәртебесі,

Жақсының жаманменен аңлағанға

Жері бар аспанменен шекарасы.

Тарыдай тәкаппарлық болса кімде,

Білсеңіз ізгіліктен сөгеді ірге,

Не пайда адырайған қара тастан,

Жатса да гауһар артық су түбінде.

Әзәзіл өзін-өзі ұлық білді,

Бұрынғы ұмытып ол өткен күнді.

Алланың өміріне мойын бұлғап

Бірнеше тәкаппарлық қылық қылды.

Қойылды шайтан болып оның аты,

Сол атқа лайық еді оның заты.

Өзінің тәкаппарлық мінезінен

Бейіштің бір бұрышы бұйырмапты.

Жақсылыққа жамандық

Кез келгендерді сүзе беретұғын, сүзеген бұқа байқаусызда құдыққа түсіп кетіпті. Құдықтың ішінен бар пәрменімен сүзгілеп топырағын түсірсе де, басқа түскен пәледен құтыла алмайды. Бар халі кеткен соң, істің жаманға айналғанын, өзінің бекерден-бекер өлетінін бұқа біліпті. Біреу болмаса, біреу мені құдықтан шығарып алар деп, бұқа бар пәрменінше өкірді. Мұның бақытына қарай жақын арада қойшы бір топ қой жайып жүр екен. Мұның даусын естіп, қойларымен қойшы жүгіріп келді.

— Шырақтарым, қарақтарым, суырып алсаңдаршы, - деп бұларға әдеппенен, ибалықпенен күлімсіреп бұқа сөйлей бастады:

— Мені жазасыз, күнәсіз өлтірмеңдерші. Ғұмырымда жанға жамандық ойлап, қас қылмаушы едім. Менің момындығым, мінезімнің жақсылығы Зеңгі бабаға мағлұм. Достарым, қарақтарым, мені шығарып алсаңдаршы! Қойшы, саған бір саба сүт, қойлар, сіздерге бір шоқ жақсы шөп берем.

— Қойлар, бұқаны құдықтан шығарып алып, берем деген сыйларын алайық, -деп қойшы айтты.

— Жазықсыз бейшараны шығарсақ, шығарып алайық, - деп қойлар жауап қайтарды. Мүйізді мырзаны шығарып алды.

— Демімді алып, есімді жиып алған соң, сізге тәңір жарылқасын айтушымын, сый көрсетем, - дейді бұқа.

Адамды сүзер бұқа не сый көрсетті дейсің. Ол қойлар мен қойшыны сүзгілеп тастады.

Қарға баласын "аппағым" дер,

кірпі баласын "жұмсағым" дер

Жер-дүниенің патшасы Сүлеймен пайғамбар кірпі мен қарғаға былай деп бұйрық қылды.

— Сен, қарға бар! Бір түнде жер-дүниені аралап, бір жақсы сайрайтын құс тап. Бүл құсты үйдің бас жағындағы тұрған қапасқа отырғыз. Таң атқанда бүл құс мені сайраған даусымен оятсын!

— Сен, кірпі, барып жердің жүзін тінтіп, маған бір жұмсақ нәрсе тап, бүл нәрсені әкеліп, дәл менің жастығымның үстіне, бетіме таяу қой! Құс сайрағанымен оянып, қапасқа қарай бергенде, бетім бүл нәрсеге тисін, - деді.

Қарға дамыл таппай, көп жерлер аралап, құстардың сайрағанын естиді. Бұған бірде-бір құстың сайрағаны жақпайды. Мұның ойлауынша, бұлбұл, сандуғаш һәм басқа құстар жаман сайрайтын көрінеді. Даусы жақсы кұсты таба алмай, қарға сорлы қайғырды: "Енді маған өлім келді ғой", - деп. Таң мезгілде талып, шаршап карға ұясына қайтты, "балаларын бір көріп, амандасып кетейін" деп. Пақыр анасын көріп аш балапандар шиқылдап, қарқылдай бастады. Бұлардың қарқылдағаны қарғаға сондай жақсы, нәзік көрінеді. Бұлардың қасында бұлбұл, сандуғаш әлдеқайда жаман сайрайтындай көрінеді. Қарға сорлы қуанып, балаларын Сүлейменге әкеліп, мұның қапасына отырғызады.

Кірпі түні бойы дамыл таппай, жердің жүзін кезіп, жұмсақ нәрсе іздейді, іздесе де таба алмайды. Бүл да шалдығып, шаршап, үңгіріне қайтып келеді. Пақыр анасын көріп, мұның балалары алдынан шығып құшақтайды, кірпі де құшақтайды. Кірпіге балаларының денесі сондай жұмсақ көрінеді. Бүл ойлады: "Жердің үстінде өзімнің балаларымнан жүмсақ нәрсе болмас", - деп. Коп ойламай, кірпі балаларын Сүлейменнің жастығының үстіне әкеліп қояды.

Таң атты. Қарғаның балалары қарқылдап, шаңқылдай бастайды. Сүлеймен "бүл не?" деп, қапасқа қарай бергенде мұның бетіне тікенектер кіріп кетті. Қараса, қапаста қарғаның балалары отыр, жастығының үстінде кірпінің балалары жатыр.

Сүлеймен ашуланып, қарға мен кірпіні шақырып алып, бұлардың басын кесуге бұйрық қылды. Жазалы болған кірпі мен қарға "дат, тақсыр!" деді. Сүлеймен "дат" берді. Екеуі бастан-аяқ қылғандарын баян етіп еді, ойға түсті. Бүл ойлайды: "Әркімдікі өзіне балдай тәтті, оттан ыстық, күннен жарық һәм мамықтан жұмсақ", - деп, қарға мен кірпіні босатып жібереді.

Қарға мен баласы

Қарға баласына: "Адам баласы біздің дұшпанымыз, сақ болыңдар, екі шоқып бір қараңдар", - дейді. Сонда баласы: "Екі шоқып бір қарамай, бір шоқып екі қарағанда аштан өлеміз бе", - деп жауап береді.

Қарға: "Адам баласы ұратын тасын қойнына тығып жүреді".

— Тасты қойны мен қонышына салғанша, қолына ұстап жүрсе болмай ма? -деген екен баласы.

Торғайдың өсиеті

Өткен заманда бір саятшы тор құрып қойса, торына бір кішкене торғай түсіп қалыпты. Торғайды адам қолына ұстап үйіне апара жатса, торғай тілге келіп:

— Мен кішкене торғаймын, апарғанда союға жарамаймын, қапасқа салсаң құсалықтан өлемін. Оданда мені еркіме қоя бер, мені еркін кең дүниеге жібер. Мен сізге екі ауыз өсиет айтайын, - депті. Сонда адам: "Кәне, әңгімеңді айт", - депті.

— Жарайды, онда бір ауыз қолыңда, бір ауыз жерге түскен соң айтайын, - дейді торғай.

"Біріншісі, "Өткен іске өкінбе", екіншісі, "Көзбен көрмей, қолмен ұстамай ешкімге сенбе", - дейді торғай.

Торғай жерге түскен соң: "Ей, адам, сен ештеңені білмедің! Менің бөтегемде жұдырықтай гауһар бар еді, соны мені ұстап тұрып білмедің", - дейді.

Өз ісіне өзі өкінген адам қонып тұрған торғайды ұстауға ұмтылыпты. Торғай әр жерге ұшып қонып, адам жете алмай қалды.

Сонда торғай тұрып:

— Ей, адам, мен жаңа қолыңда тұрып айтқан өсиетіме түсінбепсің! Қалай ақылың жетпеді, мен өзім жұдырықтай жоқпын. Менің бөтегемде ондай үлкен заттың сыюы мүмкін емес, бүл бір, екінші, мен саған ұстатпаймын, қанатым бар, "өткен іске өкінбе", - деп ұшып кетіпті.

Шымшық пен көгершін

Құламерген айдалада, жапан түзде аң аулап, сейіл құрады екен. Оның баласы Жоямерген әкесінің таяғын ұстап жастай-ақ аңқұмар болған екен. Ол түрлі құстарға тор, тұзақ құрып ұстап алады екен. Бір күні құрып қойған торына кішкене шымшық оралып қалыпты. Ол сорлы тордан шыға алмайды, оралып жата береді, бір мезгілде оның қасына көгершін келеді. Бұның торға оралып жатқанын көреді. Ол анандайда тұрып шымшыққа ұрсып табалайды:

— Әй, ақымақ, есалаң, қазір күн талтүс емес пе? Түн болса бір шарт. Күндіз торды көрмей оралып екі көзіңді шел қаптады ма? Аяғыңның астына қарап, ана сығырайған көздеріңді ашып жүрсең етті. Енді сен күшікті кім шығарып алады. Бәрібір бүгін мен сені әуреленіп шығарсам да сен есалаң ертең тағы шоқақтап, ебелектеп жүріп торға түсесің ғой. Күнде-күнде мен саған әуре болып жүремін бе? - деді де ілгері бір-екі аттап еді өзінің қолы тұзаққа түсіп, шиқылдады да қалды. Олай-бұлай бұлқынып еді, босана алмады, қайта буына түсті. Оны көрген шымшық:

— Әй, данышпан, көзі бар досым, ақылшы апам, қазір түн бе, күн бе? - деп сұрапты. Өзі жанталасып буынып жатқан көгершіннің оған жауап беруге де шамасы келмепті. Сонда шымшық оған тағы да:

— Әй, ақылгөй апа, мен торға түссем де қиналмай, дем алып жақсы жайда жатырмын. Сенің халің менен де нашар болды-ау,жаңа маған айтқан ақылынды өзіңе неге істемедің? Өз басыңды алып жүре алмайтын болған соң басқаға ақыл айтып нең бар еді, депті.

Біреуге күлсең өз басыңа келеді. "Табашының табаны тайғақ", "Өзіңе пайдасыз ақылды өзгеге айтпа!" - деген мәтелдер осыған келеді.

Қыран мен құзғын

Бір күні бүркіт қара қарғаға кезігіп: Қарғам, екеуіміздің де тегіміз құс. Бірақ сендер жуас құссыңдар, не болса соны жеп, үш жүз жылға дейін өмір сүресіңдер. Ал біз болсақ, отыз жастан әрең асып барып жығыламыз. Бұл қалай? деп сұрапты.

Сонда қарға:

— Сендер ылғи жемтікті тірідей жеп, қанын ішесіңдер. Біз болсақ, тек өлекселермен ғана күн көреміз, - депті.

Содан кейін бүркіт пен қарға екеуі жемтік іздеуге шығады. Ұшып келе жатып айдалада бір жылқының өлексесін көздері шалады. Іздеген жемі табылған қарға өлексені құшырлана шоқи бастайды. ұзақ өмір сүруге себепші болар ма екен деген оймен бүркіт те дәм татуға кіріседі. Жемтікті шоқи берген бүркіт кілт шегіншектейді:

— Құрысын, иістеніп кетіпті, өте дәмсіз екен. Жүрегімді айнытты. Мұндайды жеп үш жүз жыл өмір сүргенше, ата-баба салтынан айнымай, отыз-ақ жыл өмір сүргенімнің өзі артық екен, - деп ұша жөнеліпті.

Кім неден күшті?

Ертек-ертек ерте екен,

Ешкі жүні бөрте екен.

Қырғауыл жүні қызыл екен,

Құйрығының жүні ұзын екен.

Мұзға тайып жығылып, жанбасын сындырған екен. Сол уақытта, құдай тағала сонда мұздан сұрапты:

— Мұз-мұз, сен неден күшті болдың?

— Мен күшті болсам, күн кезі жарқырап шыққаннан құрымас едім.

— Күн-күн, сен неден күшті болдың?

— Мен күшті болсам, бетімді бұлт басар ма еді?

— Бұлт-бұлт, сен неден күшті болдың?

— Мен күшті болсам, жауа-жауа жусанның басын көгертпес пе едім.

— Жусан-жусан, сен неден күшті болдың?

— Мен күшті болсам, қошақан басымды жер ме еді?

— Қошақан-қошақан, сен неден күшті болдың?

— Мен күшті болсам, құйрығымды қасқыр тартар ма еді?

— Қасқыр-қасқыр, сен неден күшті болдың?

— Мен күшті болсам, мерген атып алар ма еді?

— Мерген-мерген, сен неден күшті болдың?

— Мен күшті болсам, мылтығымның бауын тышқан қияр ма еді?

— Тышқан-тышқан, сен неден күшті болдың?

— Мен күшті болсам, ала жаздай тасыған азығымды құмырсқа теріп кетер ме еді?

— Құмырска-құмырсқа, сен неден күшті болдың?

— Менің күшім арқаммен алты батпан, желкеммен жеті батпан шойынды көтергендіктен күшті болдым дегенде:

— Е, сен құдайсыз күшті болған екенсің ғой, олай болса, - деп, белден қылышпенен бір салғанда, қылдай болған. Өзіндей бұйымды көтеру де содан қалған.

Ертегілер: 1-т. Алматы, 1988, 206-270-66.

Жеті өнерпаз

Баяғы өткен заманда байлығы жұрттан асқан бір хан болыпты. Бүл ханның ұлы болмапты, жалғыз-ақ ай десе аузы, күн десе көзі бар Қаншайым атты бір қызы болыпты. Қыздың сұлулығы сондай, қараған адам есінен танып қалады екен.

Күндердің бір күнінде Қаншайым қыз қырық қыз нөкерімен сейіл құрып, суға түсуге барады. Суға түсіп бола берген кезінде Қаншайымды көктен бір қара құс келіп, көтеріп кетеді. Қырық қыз шулап қала береді.

Бірнеше күнге дейін ханға естіртуге ел-жұрт бата алмайды. Бір ақсақал келіп естіртеді. Хан есінен танып, тағынан құлап түседі. Ел-жұрты кетіп хан есін жиып, бақсы-балгер, қожа-молда жинайды, қызды олардың бірі де біле алмайды, бәрінен де жәрдем болмайды.

Тек ханның уәзірі Назар келіп, ханмен ақылдасып, былай деді:

— Мұхиттың ар жағынан балықшы Сәлім деген бар, оның жеті өнерпаз баласы бар. Бір тапса, солар табады. Жаныма бес жүз әскер қосып беріп, темірден кеме соққыз да мені сонда жібер.

Хан табанда барлық айтқан керегін дайын қылып, бас уәзірді аттандырды. Назар сумен жол жүріп, бір айда аман-сау мұхит теңізінің ар жағындағы Сәлім шалға жетеді. Барса, жеті өнерпаз балалары жоқ, шалдың өзі ғана отыр екен. Сәлім шал әскермен келген Назардан қорқып кетеді.

Назар уәзір Сәлім шалға мән-жайының бәрін баян етеді, ханның алған мөрін басып, жазған хатын береді, әдейі іздеп келгенін айтады. Сол арада Сәлім шал балаларын шақырып алып:

— Айлық алыс, шет жерден сендердің өнеріңді естіп келіпті. Нәсіп болса барыңдар. Егер тапсаңдар, дүние-мүлкімен қызын береді. Өнерді ішке сақтамай, сыртқа шығарыңдар! - дейді.

Сонымен жеті өнерпаз ханның бас уәзірі Назарға еріп жүреді. Бұлар бірнеше күн жүріп, бір-екі күн қалғанда сүйінші сұрауға Назар ханға бір кісі жібереді. Ол барып сүйінші сұрағанда хан аямай сүйінші беріп, алдынан бес жүз ошақ қаздырып, той жасайды. Аман-сау жеті өнерпазды алып Назар да келеді. Хан жеті өнерпазды көріп, қатты қуанып, бала қайғысының бәрін ұмытқандай болады.

Бірер күн тыныққан соң, хан қасына жеті өнерпазды ертіп, баяғы қызды көтеріп кеткен қарақұстың қасына келеді. Қарақұс қызды алып аспанға ұшады. Жеті өнерпаздың ішіндегі үлкені аспанға ұша біледі екен, барлығын сол бастап, қызды көтеріп ұшқан қара құстың көлеңке ізіне түсіп қуады. Бұлар көкте жеті күн, жеті түн ұшады, сегізінші күн дегенде құсты көреді. Бір дарияның жағасында құс отыр, қыз шашын тарап тұр екен. Қуғыншылардың дабыл қағып ұшқан екпінінен қорқып, қара күс қызды алып, тағы да аспанға ұшады. Сонда қуғыншлар: "Қыздан айырылдық", - деп жылайды. Жігіттердің үлкені екіншісіне: "Өнеріңді істе", - дейді. Екіншісі асқан мерген екен, құстың екі канатынан көздеп атқан оғы оның екі санын жұлып түседі. Аспанда шыр айналып келіп, қыз суға түскенде, үшіншісі сушыл екен, суға сүңгіп, қызды алып шығады. Қыз жұтқан суын қайта құсып, аман түрегеледі.

Бұлар енді судан құрғаққа шыққан кезде, бір үлкен айдаһар бәрін лебімен жұтып барады екен. Енді бұлардың төртіншісі асқан ұста екен, қолындағы екі тасын бір-біріне соғыстырып қалғанда бес шақырым жерден қорған соғылады екен. Ол тасын қолына алып соғыстырып еді, бес шақырым жерден қорған соғылды. Әлгі айдаһар қорғанның сыртынан оралып жатып қалады. Айдаһар тас қорғанды сыртынан орап алып, қысып сыға бастады. Бұлар қысылып өлер болған соң, бесіншісі де өнерін істеді. Бұлардың бесіншісі жер астына жер салғыш екен, қолындағы асыл тасын шаққанда, бес шақырымдай жер астынан жол салынып шығады екен. Айдаһар сол күйінде таста оралып жатып қалады. Бұлар жер бетіне шыққан соң, еліне апаратын жолдың қай жақта екенін біле алмай, айласы оқу қып сөзін сипаса, бір күндік жерден жол көреді екен. Алтыншысы өнерін істеп, бір күндік жердегі жолды табады. Бірақ өздері арып-ашып, шаршаған, жаяу жүре-жүре табандары тесілген, тамақтары және жоқ, аш өлімсіреп қалады. Жетіншісі тағам жасағыш екен. Қойындағы бір асыл табағын алып, жолдастарын күніне үш мезгіл тамаққа тойдырып отырады.

Бұлар бірнеше күн жүріп, ханның ауылына жетеді, бәрі де аман. Қаншайым қызды да аман алып келеді. Сонан соң хан ат шаптырып той істейді. Хан ел-жұрты болып, жеті өнерпазға қатты риза болады. Хан жеті өнерпазға риза болғандықтан:

— Қызымды біреуің жолдас қылып алыңдар, - дейді.

Сонда тұрып жеті өнерпаздың ең үлкені:

— Бәріміз де істеген өнерімізді айтып өтелік, қайсымыздікі артық болса, сол алсын, - дейді.

Хан мақұл көреді. Содан ең үлкен тұрып:

— Бұл қызға менің істеген өнерім бәрінен басым. Мен болмасам бүл қыз жоқ еді, - деп жеті күн қарақұстың ізімен аспанға ұшқанын айтады. - Сондықтан қыз маған тиісті, - дейді ол. Екіншісі:

— Сенің өнерің таусылып, қызды қарақұс аспанға алып бара жатқанда мен атпасам, қыз жоқ еді. Сондықтан қыз маған тиісті, - дейді. Үшіншісі тұрып:

— Сен аспаннан қызды атып түсіргенде мен судан сүңгіп алмағанда, қыз жоқ еді. Сондықтан қыз маған тиісті, - дейді.

Сонда төртіншісі тұрып:

— Мен тастан қорған соқпағанда, бәріңді де айдаһар жұтып қоятын еді, қыз да, сендер де жоқ едіңдер. Сондықтан да қыз маған тиісті, - дейді.

— Мен болмасам, бәрің де тастың астында қырылып өлер едіңдер, сондықтан қыз маған тиісті, - дейді бесіншісі.

Алтыншысы тұрып:

— Бәрің де жол таба алмай адасатын едіңдер. Бұларды адастырмай, жол тауып берген мен емес пе? Қыз маған тиісті, - дейді.

Ақырында жетіншісі тұрып:

— Менің табағымнан ас жемесеңдер, бәрің де аштан өлер едіңдер. Сондықтан қыз маған тиісті, - дейді.

Бәрі де өздерінің өнерін айтып, ханға жүгінеді.

Хан білгіштерін жинайды. Сонда бір қария тұрып:

— Бұл жетеуінің бәрінің де өнері бірдей, бірақ қызды сүңгуірге қосыңыз, өйткені ол басқалардан бұрын барып қызды құшты ғой.

Ал қалған алтауына алты ханның қызын әперіп, алты жерге уәзір сыйлаңыз, - дейді.

Хан қызын сүңгуірге қосып, қалған алтауына алты ханның қызын әперіп, алты елді билетіпті. Сөйтіп, жеті өнерпаз мұратына жетіпті.

Достық

Бұрынғы өткен заманда бір жігіт аңға шығып құс салып жүрсе, бір тасқа қонып отырған бір көк құсты көреді. Құстың қасына жақындап барса ұшпайды. "Бұл не қылған құс" деп ұстап алып қараса, қанат, құйрығы жұлынып, жұрдай болып қалған екен.

Көк құстың мұндай ахуалда болғанына рақымы келіп, жігіт құсты үйге алып келіп, атасына көрсетіпті.

Атасы кұсқа қарап отырыпты да: Балам, бүл құсты он бес күн бақ, сонан соң тілеген жағына ұшырып жібер, - депті. Жігіт атасының айтқанын істеп, құсты он бес күн бақты. Құсқа жаңадан қанат, құйрық шықты.

— Тілеген жағыңа ұшып кете бер, - деді жігіт.

Басыңа қандай болса да бір қиыншылық туса, мені тауып ал, мен пәлендей жерде тұрамын, - деді көк құс.

— Жақсы, керек уақытта тауып алармын, - деп қалды жігіт.

— Қош, жігіт! - деп пыр етіп көк құс ұшып кетті. Күндерден күн өткенде жігіттің атасы да, қатыны да өлді. Малдан, бақтан айырылды. Киерге көйлек те, ішуге тамақ та таппады. Сондықтан ол баяғы көк құсты іздеуге мәжбүр болып жолға шықты.

Түн қатып, түсі қашып, бірнеше күн жол жүріп, бір жерге жеткенде алдынан бір адам шықты.

— Қайда бара жатырсың? - деп сұрады ол адам жолаушыдан.

— Көк құс деген досым бар еді, соны іздеп бара жатырмын. Оның ауылын білмейсің бе? - деп сұрады жолаушы.

— Оны не қыласың, ауылы ұзақ емес.

— Малдан, бақыттан айырылдым. Ол досым еді, сонан көмек сұрайын деп бара жатырмын.

— Олай болса, кішкене көк сандығы бар, оны үлкен бір сандыққа салып қояды, соны сұра. Соны алсаң бақытты да, бай да боласын,

— Жақсы, жора, - деп жолаушы жолға түсті.

Ертеңіне көк құс досыныкіне келді.

Көк құс іздеп келген досын әбден сыйлады. Киіндірді, тойындырды. Күндердің бір күні болғанда ол қайтатұғын болды.

— Алыс жерден арып-талып келген екенсің, не бұйымтайың бар, досым? - деді көк кұс.

— Мал да, жан да сұрамаймын, тек қана үлкен сандығыңның ішінде кішкене көк сандығыңды сұраймын, - деді жолаушы.

— Менің көк сандығымның барын қайдан білдің, біреу айтты ма?

— Жоқ, ешкім айтқан жоқ, өзім білдім.

— Қимас досым едің, берейін, бірақ сандықты үйіңе бармай ашпа, - деп сандықты берді.

— Жақсы, - деп кек сандықты қолтығына қысып жолаушы еліне қайтты.

Жолаушы бірнеше күн жол жүргеннен кейін бүл сандықта не бар екен, ашып көрейін деп, сандықты ашып еді, ішінен пыр етіп, екі кептер ұшып кетті. Жолаушы ізінен қуып біреуін ұстап, енді біреуін ұстайын дегенде бір көкжал арлан бөрі келіп кептерді жейтін болды. Сонда жолаушы бөріге жалынып:

— Досымнан сұрап алып келе жатыр едім, кептерімді жемей өзіме қайтарып беріңіз, - деді.

— Кептеріңді жемесем, бір жылдан кейін өзіңді жеймін, - деді бөрі айбаттанып, шабынып тұрып.

— Өзімді жесең же, досымнан алған кептерімді жеме, қайырып бер, - деді жолаушы.

— Жақсы, уәдеңе түр! - деді де бөрі жөніне кетті.

Жолаушы кептерді сандыққа салып алып, бірнеше күн жол жүріп, арып-талып, болдырып үйіне келді. Сандықты ашты. Екі кептер екі жаққа ұшып үйдің есігіне қонды.

Біразырақтан кейін үйдің ішінде бәрі дайын болып кетті, сонан бастап жаңағы адам бай бола бастады.

Күндерден күн өтті, баяғы бөрінің келіп жейтұғын уақыты жетті.

"Бүгін келіп жейді ғой", - деп жаңағы адам қорқып жатқанда біреу келіп, құлағынан көтеріп аспанға алып ұшты. Біразырақтан соң тарс етіп мылтықтың даусы естіледі. Жаңағы адам қорыққанынан сөйлей алмай тілі күрмеліп қалды. Бір уақытта есін жиып, өзіне келді. Қараса, қасында баяғы көк құс отыр екен.

— Досым бола тұрып, мені неге бұнша қорқыттың? - деді жігіт көк құсқа.

— Жоқ, қорқытпадым, достық істедім. Сені жейтұғын көкжал бөрі менің ағам еді, ол баяғыда менің қанат, құйрығымды жұлып, өлсін деп, елсіз құла түзге тастап кетіп еді. Сен мені тауып алып, он бес күн бағып күшіме келтіріп, қанат-құйрығымды жетілдірдің, достық еттің. Мен де саған достық етіп, сандығымды беріп едім. Бірақ әзәзіл ағам арамызға қыстырылып сені жейтін болғанын білдім. Сондықтан сені жегізбей алып қаштым. Бағанағы мылтық атқан мен едім, онда сені жейтін ағамды аттым. Сендей досым үшін ағамды өлтірдім, - деді көк құс.

ЕТІКШІ

Ерте заманда бір кедей етікші болыпты. Бала-шағасы көп болыпты, кедейліктен тұрмысы да ауыр болыпты. Күнелтіп бала-шағаларын асырау үшін ол ел аралап, қобдиын құшақтай жүріп етік тігіпті. Сөйтіп етіктер тігіп азғана табысымен бала-шағаларын асырап күн көріпті.

Күндерде бір күні етікші қобдиын қолтықтап, таныс емес бір ауылға етік тігуге аттанады. Бұрын жүрмеген жолы болған соң, етікші адасып кетеді. Түн де болады. Ақырында етікші далада жалғыз тұрған иесіз үйге кездеседі. Иесіз қыстаудың ішіне кіріп, етікші пешінің үстіне шығып, қобдиын басына төсеп жата кетеді.

Бір уақытта салдыр-гүлдір бір нәрсенің даусы шығады. Етікші есікке қараса, маңдайында жарқыраған жалғыз көзі бар бір еңгезердей дәу кіріп келе жатыр екен, - дейді.

Дәу кірісімен: "Пеш үстінде жатқан қандай адам?" - дейді. Етікші: "Бүл етікші", - дейді. Дәу: "А, бізге керек шебер етікші", дейді. Дәу бұйырып: "Кәне, бері кел, шебер, мына үйге кір, ертең етік тігерсің, бүгін ұйықта", - дейді де бір бөлмеге кіргізеді. Дәудің өзі есіктің алдына жатып ұйқыға кіріседі.

Етікші ішінен: "Енді өмірім жойылды, өліп кетсем, бала-шағамды кім асырар екен", - деп үрейленеді. Одан кейін етікші: "Бәрібір дәу қолынан өлгенше, бүл дәуді өлтіріп өлейін", -деп өткір пышағын алып әзірлейді. Дәу ұйқыға кетті-ау деген кезде етікші пышағымен дәудің жалғыз көзін түйреп алады. Дәу бақырып: "Ер болсаң екі соқ", - дейді. Етікші: "Бір де жетер", - деп дәудің үстінен аттап өтіп, есікті ашып сыртқа шығады. Дәу табанда өлген екен дейді.

Етікші сыртқа шығып, иесіз үйдің төбесіне шығып түнейді. Таң атқан соң дәудің үйін аралап қараса, бір қараңғы жерінде темір сандық түр екен. Етікші темір сандықты азар деп көтергенінше алтын алып, кері ізімен үйіне қайтады.

Үйіне келіп, бүл алтындарға керегін алып, барша мұратына жеткен екен. Етікшіні балалары өскесін асыраған екен дейді.

Ертегілер 2-т. Алматы, 1988, 74-76, 263-277-66.

Жақсылық пен жамандық

Бұрынғы заманда Жақсылық пен Жамандық жолдас болыпты, екеуінің де ат-тоны, азығы болыпты. Бірақ Жамандық өз азығын шығармай, екеуі Жақсылықтың азығымен күнелтіп жүріпті. Жеп жүргенде Жақсылықтың азығы таусылыпты. Жамандық айтыпты: "Жақсылығым, азығың таусылды, енді қайтесің", - депті. Жақсылық: "Жамандығым, өзің біл" - депті. "Өзім білсем, атыңды сояйық", - дейді Жамандық. Жақсылықтың атын сойып, етін екеуі бөліп жепті, азық тағы таусылыпты. "Жақсылығым, енді қайтесің атыңның еті таусылды", - деді Жамандық. "Жамандығым өзіңіз біліңіз", - депті Жақсылық. "Өзім білсем, Жақсылығым, бір құлағыңды пісіріп өзіңе берейін, жеймісің?" - дейді Жамандық. "Жеймін, Жамандығым", - депті Жақсылық. Бір құлағын кесті, бір күнге азық болды. Жамандық айтты: "Бір құлағыңды бір күнге тағы да асып берейін", - депті. Жақсылықтың екінші құлағы да асылды, бір күнге азық болды, екінші күні тағы да азық таусылды. "Жақсылығым, енді қайтейін", - депті Жамандық. "Жамандығым, өзің біл", - депті Жақсылық. "Жақсылығым, өзім білсем бір көзіңді ойып, бір күнге азық қылып берейін", -депті Жамандық.

Сөйтіп, Жақсылықтың ат-тоны, азығы, құлағы, көзі таусылыпты. Жамандық Жақсылықтың азығын бірге жеп тауысыпты. Жақсылықтың азығы таусылған соң Жамандық азығын бермейді. "Жақсылығым, атыңды сойып жедік. Екі көзіңді ойып, құлағыңды кесіп төрт күн азық бердім. Жақсылығым, енді қайтесің? Енді құлағың жоқ көзің жоқ, сені тастап кетемін", - деді. "Жамандығым, тастап кетсең бір қалың тоғайдың ішіне таста", - дейді Жақсылық. Жамандық қалың қара тоғайдың ішіне Жақсылықты әкеліп тастап кетті.

Тоғайдың ішінде Жақсылық отырса, жолбарыс, түлкі, қасқыр кеңеседі. Қасқыр айтады: "Жолбарысым, сен осы тоғайдан шықпайсың тоғайда не істеп жүресің", - дейді.

"Бұл тоғайда екі бәйтерек бар. Көзсізге көз береді, құлақсызға құлақ береді. Мен соны аңдып отырамын", - деді жолбарыс.

Жолбарыс айтты: "Сен, қасқыр, осы жерден шықпайсың, не қылып жүресің", - деді.

"Мына жерде бір мың қойы бар бай бар, ол байдың бір қара төбеті бар, осы қара төбеттің сүйегі өлген кісіге жан береді. Мен соны алайын деп жүрмін", - деді қасқыр.

Қасқыр айтты: "Сен, түлкім, осы қара обаның түбінен шықпайсың, не қылып жүрсің?" -деді.

"Қара обаның түбінде ат басындай алтын бар, осыны алайын деп жүрмін", - деді түлкі.

Бағанағы Жақсылық үшеуінің сөзін естіді, тоғайдың ішін аралады, аралап жүргенде екі бәйтерекке қолы тиді. Көзіне үйкеді - көзі бітті, құлағын үйкеді - екі құлақ бітті. Тоғайдан Жақсылық шықты, бағанағы қара обаның түбіне келді, түлкінің қарап жүрген.

ат басындай алтынды алды. Ат басындай алтынды алып, мың қойлы байдікіне келді. "Бай, қара төбетіңді сатамысың? Ат басындай алтын берейін", - деді. "Ат басындай алтын берсең, ал", - деді бай. Қара төбетті ат басындай алтын беріп алды, қара төбетті далаға алып шықты. Қара төбетті бір жерге келіп ұрып өлтірді. Жақсылық шақпағын шақты, от жақты, қара төбетті өртеді. Құр қара төбеттің сүйегі қалды, сүйегін Жақсылық алды, сүйегін алып түйді, түйіп екі қалтасына салып алды, жүріп бір хандыкіне келді.

— Неғып жүрген адамсың, - деді ханның ханшасы.

— Ұлсызға ұл болайын деп жүрмін, қызсызға қыз болайын деп жүрмін.

Ханның ханшасы айтты: "Ұлсызға ұл болсаң маған ұл бол, менің ұлым жоқ, хан ауырып жатыр", - деді.

— Ұл болайын саған, - деді Жақсылық.

Ұл болып, жылқыға кетті. Кешке Жақсылық жылқыдан келсе, хан өліп қалыпты. Ханша жылап отыр. Жақсылық жылқыдан келіп: Жылама, тірілер, - деді. Бағанағы қара төбеттің сүйегінен ханшаға кішкене беріп: "Қара төбеттің сүйегі өлген кісіге жан береді, апарып ханның аузына сал", - дейді. Ханша барып ханның аузына салып еді, хан: "Қатты ұйықтап кетіппін", - деп түрегеледі.

Ертеңінде хан ел жұртын жиды. Жақсылық ханшаға айтты: "Хан ел-жұртын жиып алып маған жақсылық қылған кісі бар ма деп сұраса, мені айтпа", - деп, Жақсылық жылқыға кетті.

Ертеңіне ел-жұртынан хан: "Маған жақсылық қылған кісі бар ма?" - деп сұрады. Ел-жұрты: "Ешкім жақсылық қылған жоқ", - деді. Ел-жұрты тарқап кетті. "Енді кім қалды", -деді хан. Ханша айтты: "Ханым, сен ауырып жатқанда мен бір жігітті бала қылып алып едім. Жылқыда бір сол-ақ қалды, соны шақыр", - деді.

Хан Жақсылықты шақыртып алды. "Сен маған жақсылық қылдың ба?" - деді хан. "Мен сізге кеп жақсылық қылғаным жоқ. Ханшаға бір кішкене ақ дәрі беріп едім, ханша апарып сіздің аузыңызға салды. Сіз "қатты ұйықтап кеткен екенмін" деп түрегелдіңіз, мен содан басқа жақсылық қылғаным жоқ", - деді.

— Ханша, дәрі бергені шын ба? - деп хан сұрады.

Ханша айтты: "Шын, бергені рас", - деді. Хан алтын тағынан түсіп, алтын тағын Жақсылыққа берді. Ай десе аузы бар, күн десе көзі бар бір сұлу қызы бар екен, сол жалғыз қызын берді, қара құладан қақ жарып малын берді, күйеу қылып алды. Жақсылық байып тұрды.

Жақсылық бір күндері жылқыда жүрсе, баяғы жолдас болған Жамандық жолдасы кез келеді. "Жақсылық, сен қалай адам болдың", - деді Жамандық. Жақсылық барлық шынын айтты. Жамандық айтты: "Жақсылығым, мені қалың қара тоғайдың ішіне апарып тасташы, мен де сендей адам болар ма екенмін", - дейді. "Мен сенің екі көзіңді ойып, екі құлағыңды кесіп алып, тоғайдың ішіне тастап кетейін. Сен де адам боласың", - деді Жақсылық.

Жақсылық апарып тоғайдың ішіне Жамандықты тастады. Барлық байлықтарынан айырылып, әбден ашуланған түлкі, қасқыр, жолбарыс үшеуі тоғайдың ішін қарап жүріп, бір жерде Жамандықты тауып алып, жеп қойды.

"Жақсылыққа жақсылық, жамандыққа жамандық" деген осы екен.

Бақытты басқа тепкен адам

Бағдат шаһарында бір жігіт болған екен. Бір күні түсінде Қызыр жолығып: "Мен Ніл дариясының жағасында бір бәйтеректің қасында тұрамын, сен маған кел, саған батамды беремін. Сен бақытты боласың", - дейді. Жігіт оянып көзін ашса, таң атып келе жатыр екен. Жігіт:

"Япырау, бүл түсім қалай түс, мүмкін, рас түс болып шығар мен сол бәйтерекке барып көрейін", - деп шаһардың ұзын көшесімен жүгіре басып келе жатса, Бағдат шаһарының патшасы терезесін ашып қойып, көшеге қарап отыр екен. Асыға басып бара жатқан жігітті көріп, патша шақырып алады:

— Сен, жігіт, асығып қайда барасың бір нәрсеге қуанып барасың ба, я болмаса бір нәрседен қорқып, қашып барасың ба? - дейді. Жігіт:

— Тақсыр, патша, мен бүгін түсімде Қызырды көрдім, ол кісі: "Мен сені Ніл дариясының жағасында күтемін, сен маған кел, мен батамды беремін, содан соң сен бақытты боласың", - деді. Осы түсім рас болар деп, сол Қызырды іздеп барамын, - дейді. Патша: "Олай болса, түсің қайырлы болсын, расқа шықсын. Егерде Қызырға жолықсаң, саған мен бір аманат сөз тапсырайын. Мен осы Бағдат шаһарының патшасымен, менің қол астымдағы елім егін салады, бірақ егіндері көк сабан болып жетіледі де, басына дән бітпейді. Соның мәнісін Қызырдан сұрай кел. Келген соң Қызырдың не дегенін айт", -дейді. Жігіт сұрамақшы болып, патшамен уағда қылып жүріп кетеді.

Жүгіре басқан бойымен шаһардың шетіне шығады. Шаһардың шет жағында, Бағдаттың бір байы бар екен. Бай ерте тұрып, қорасының қасындағы бақшасын аралап жүріп, асыға жүгіріп бара жатқан жігітті көреді. Бай бүл неткен адам деп, шақырып, жөн сұрайды. Бай: "Сенің жүрісің өте асығыс қой, бір нәрсеге қуанып барасың ба, я болмаса бір нәрседен қорқып, қашып барасың ба, маған жөніңді айт", - дейді. Жігіт манағы патшаға айтқандай көрген түсін баяндайды. Бай: "Олай болса, түсің қайырлы болсын, егерде Қызырға жолықсаң, саған мен бір аманат сөз тапсырайын, соны Қызырдан сұрай кел, менің бір егін салатын жерім бар, егінім бойға жетіп нығады. Басына дән де бітеді, бірақ дәні көк бойында солып, адам пайдасына жарамай қалады. Соның себебі не екен?" дейді. Жігіт сұрай келуге уәде қылып, жүріп кетеді.

Шаһардан төрт шақырым шыққан соң, жолдың қырында бір айдаһарға кездеседі. Айдаһар жігітті қасына шақырып алып:

— Иә, адам баласы, сен осыншама асығып қайда барасың, бара жатқан сапарыңды айт, - дейді. Сонда жігіт манағы патша мен байға айтқанын айтады. Айдаһар:

— Олай болса, жігітім, түсің қайырлы болсын, егерде сен Қызырға жолықсаң, мен бір аманат сөз тапсырайын, сол сөзімді сұрай кел. Мен жеті жыл болды, осы жолдың қырында ауырып жатырмын, істемеген емім жоқ, соның бірі де ем болмады. Менің ауруыма не ем болар екен? - дейді. Жігіт: "Жарайды, патша мен байдың сіз сияқты тапсырған аманаты бар еді, баршаңыздың сөздеріңізді түгел сұрай келейін", - дейді.

Айдаһар: "Патша мен бай қандай аманат сөз тапсырды?" - деп сұрайды. Жігіт айдаһарға патша мен байдың аманаттарын жасырмай айтып, аялдамай жүріп кетеді.

Содан жігіт жүгіре басып, түсінде айтылған жерден Қызырды табады, барып сәлем беріп, сөйлеседі. Қызыр:

— Ал, жігітім, жай қолыңды, батамды берейін, - дейді. Жігіт қолын жайып, Қызырдың батасын алады да: "Және екі адам, бір айдаһар сізден сұрай кел деп аманат сөз тапсырған еді, соны сұрауға рұқсат болар ма екен?" - деп сұрайды. Қызыр:

— Сұраңыз, - дейді. Сонда жігіт патшаның байдың, айдаһардың тапсырған сөздерін бастан-аяқ айтып береді.

Қызыр бұлардың сұраған сөздерін естіп болып, мынадай жауап береді.

— Патшаңа айт, қол астындағы елінің салған егінінің піспей қалатын себебі, патша өзі бойжеткен қыз, өзінің өміріне қарсылық қылып, ерге шықпай отыр екен, егерде ерге шықса, қол астындағы елінің егіні шығып, дәні піседі. Екінші, байға айт, байдың егіні шығып, дәні піспей қалатын себебі, егін салған жерінде ат басындай алтын бар екен, сол алтынды қазып алса, жер астындағы алтынның буы тоқтап, егіні дән байлап пісетін болады. Үшінші, айдаһарға мынаны айт, жеті жылдай ауруына ем қонбаса, бақытты басқа тепкен адамның басын жесін, сонда ауруынан жазылады.

Қызыр осы сөздерді айтып ғайып болды. Жігіт қуана-қуана Бағдат шаһарына кайтып келеді. Үйіне бір күн қонып, патшаның аманат тапсырған сөзінің мәнін айтқалы патшаға барады. Патша:

— Қызырға жолықтың ба? Менің аманат сөзімді сұрадың ба? — дейді.

— Жолықтым, сіздің сұрағыңызға берген жауабы мынау: сіз өзіңіз бойжеткен қыз екенсіз, еркек киімін киіп, еркек болып патшалық құрып жүр екенсіз. Сіздің бойжетіп, ерге шықпаған кесіріңіз елге тиіп, елдің егіні шықпай жүр екен, Қызыр өз еліндегі бір жігітке тисін деді, - дейді жігіт.

— Қызыр ақсақал осылай деген болса рас мен қыз едім. Ерге шықпаған кесірім еліме тиіп жүр екен, ал менің орныма патша болып, таққа отыр! - дейді патша.

— Жоқ, мен сізді алып патша болмаймын, Қызыр ақсақал бата берген соң, бақыт-дәулет өзі де қонады, - деп жігіт патша қызды алмай, шығып кетеді.

Содан кейін байға барады. Байға да Қызырдың айтқанын айтады.

— Қызыр олай деген болса, мен сізге сол алтынды сыйладым. Сіз барып қазып алыңыз, менің басқа дәулетім де өзіме жетеді, - дейді бай жігітке.

Сонда жігіт: "Мен Қызырдан бата алған кісімін. Маған бақ-дәулет өзінен-өзі-ақ келеді, жер қазып бейнеттенерім жоқ", - деп, жігіт енді ауру айдаһарға келеді. Қызырдың айтқанын оған да айтады.

Сонда айдаһар: "Патшаның, байдың тапсырған сөзін Қызырға айттың ба?" - дейді.

— Айттым, - дейді жігіт:

— Олар саған не айтты?

— Патша: "Мені алып орныма патша бол", - деді, бай: "Өз дәулетім де жетеді, алтынды сен қазып ал!" - деді. Мен Қызырдан бата алғаннан кейін бақ-дәулет өзі де қонады деп, патшалығын да, алтынын да алмадым, - дейді жігіт.

Сонда айдаһар:

— Әй, ақымақ! Патшалық - бақыт еді, алтын - дәулет еді. Маған Қызыр "бақытты басқа тепкен адамның басын же, ем" десе, сенен артық бақытты басқа тепкен адам табылмас, - деп жігітті бас салып, басын шайнап, жұтып жіберіпті.

Молда, ұста, тігінші

Бір молда, бір ұста, бір тігінші - үшеуі жолдас болып келе жатып, баратын жеріне, жете алмай, түн болып кеткен соң, бір жерге қона кетіпті. Артып келе жатқан нәрсесі бар екен, үшеуі де ұйықтаса біреу әкетіп қалар деп, кезекпен қарауыл қойыпты. Ең алдымен ұстаны қарауыл қойыпты. Молда мен тігінші ұйықтайды. Ұста жалғыз өзі зерігіп, ұйқысы келген соң бір үлкен ағашты кесіп алып, адамның денесін айнытпай жасап шығарыпты. Сосын тігіншіні оятып, өзі ұйқыға кірісіпті. Тігінші ағаштан істеген адамды көріп "менің өнерім бұдан кем бе" деп, дереу әдемі киім тігіп ағашқа кигізеді. Ағашта тек жан жоқ болғаны болмаса, адамнан айнымайды. Тігінші молданы оятып, өзі ұйқыға кіріседі. Молда ағаш адамды көріп таң қалады. "Бұлар өнерін көрсетіпті, енді мен қайтем" деп қайғырыпты молда.

Сосын "енді осы ағашқа жан бітірсең екен" деп құдайға жалынып жылапты. Құдай көз жасын қабыл алып, ағашқа жан бітіп, бір сұлу қыз болыпты. Сұлулығы соншалық, бетіне қарасаң көзіңнің жүзі таяды екен.

Таңертең ұста мен тігінші оянып, бір сұлу қызды көреді. Екеуі бұған жан біткеніне таң қалады. Үшеуі қызды бірінен-бірі қызғанады. Біріншісі: "Мен алам, еңбек менікі" - дейді. Екіншісі: "Жоқ мен алам, еңбек менікі" - дейді. Ең соңында молда өршеленіп: "Жоқ, мен алам, мен болмасам, оған жанды кім салады?" - дейді. Үшеуі келісе алмай жүгінуге бір қазыға барады. Қазы қыздың бет-ажарына бір қарап шығып үрейленгендей: "Ойбай, мынау менің қызым, бұдан үш жыл бұрын жоғалтқанмын. Сендер мұны қайдан алдыңдар?" - деп ақырады. Бүл бітімге көнбей төртеуі ханға келіп жүгініпті.





— Мынау менің баламның қалыңдығы ғой. Бұдан бес жыл бұрын жоғалған. Сендер мұны қайдан алдыңдар, өзіме беріңдер, - деп хан ашуланыпты.

Әділдік таба алмаған үшеуі қосылыпты: "Берген жаныңды қайтып ал!" - деп молда құдайға жалыныпты. Гүлдей жайнап тұрған қыз сұлулығынан айырылып солған бәйшешектей, емендей қатып, ағаш қалпына келіпті. Тігінші өзі тіккен киімді алып қойыпты.

— Мә, балаңның қалыңдығы болса сен-ақ ал! - деп ұста ағашты патшаның алдына атып ұрыпты.

Ертегілер: 3-т. Алматы, 1988, 79-82, 217-219-66.

Байлық, бақыт, ақыл

Ерте заманда Байлық, Бақыт, Ақыл үшеуі бас қосады. Олар өзара өткен-кеткен әңгімелерді айтысады. Сөз кезегінде үшеуі адам баласына тигізетін пайдасы жайында таласып қалады.

Алдымен Байлық сөз алып: - Менің арқамда ғана адам баласының төрт түлігі сай, үйі дүние-мүлікке бай, ішіп-жемі мол болады. Сондықтан маған тең келер ештеңе жоқ, - деп кеудесін қағады.

Сонда бақыт былай дейді - Мен бақпын, кімнің басына қонсам, соның атақ-даңқын шығарамын, мансабын аспанға көтеремін: "ақ дегені - алғыс, қара дегені - қарғыс" дөкей етемін. Қарсы келген дұшпанды жер етемін.

— О, достарым, мен сендердің таластарына қосылмаймын. Үшеуміз тең тудық. Бірақ мен біраз ит жейдені бұрын тоздырдым. Айтыстарың көңіліме қонбайды, мен -Ақылмын. Сондықтан бекер даурығып, менменсіп сөйлегенді жақтырмаймын. Үшеуіміз де адам баласына қажетпіз. Көңілдеріне келсе де айтайын, екеуің де маған бағыныштысыңдар. Адам баласы менсіз өмір сүре алмайды. Келіспесеңдер, Данышпанға жүгінейік, Төрелігін сол айтсын, - дейді. Ақыл сабырлы түрде. Сөйтіп үшеуі Данышпанға келеді.

Үшеуінің таласын тыңдап алған Данышпан:

— Өмірдің өзі сабақ: "Байлық - бір жұттық", "Бақыт - баянсыз". Ақыл бар жерде ғана Байлық та, Бақыт та, бірлік те, тірлік те, ынтымақ та түгел. Ақылмен бәрін ойдағыдай басқаруға, атқаруға, тындыруға болады. Ақылдың еңбек деген сүйеніші, тіреуі, тұтқасы бар. Оның алмайтын қамалы, қолы жетпейтін ырзығы жоқ. Сондықтан ақылды болып еңбек ете білген адам баласы байлыққа да, бақытқа да кенеліп, мәнді де сәнді өмір сүре алады, - деген екен.

Жеті қазынаның бірі

Баяғыда аң патшасы арыстан қызметшісі жолбарысты шақырып, ормандағы барлық аңдарды жина деп бұйырыпты. Арыстан патша әлемде ең ақылды әрі епті кім екенін білгісі келіпті. Лезде арыстанның апанының алдына аңдар жинала қалады. Арыстанның сөзін естіп болған соң түлкі алға шығып:

— О, әлемде теңдесі жоқ патшам! Бүл өмірде сізден қайратты, ақылды, епті жан жоқ. Сондықтан да біз сізді патша етіп сайлағанбыз! Сіздің қайырымыңыз шексіз, -депті. Барлық аңдар өз пікірлерін арыстанға жағымпаздана, оны дүниедегі ең күшті, ақылды деп лепіртеді. Мақтау сөздерге мәз болған ақымақ арыстан бір бұрышта құлағы салбырап, өзі маужырап жатқан итті байқады. Дереу гүрілдеп итке төне түседі.

— Әй, сен оңбаған, мыналардың не айтып жатқанын естіп отырсың ба өзі? Неге сен үн қатпайсың? - дейді.

Ит салмақты қалпын бұзбастан:

— Ә, сен бе едің.. Сонша неге орманды басыңа көтересің Менің де сені мақтап, бас ұруым керек пе? - деп басын көтерместен тәкаппарлана қарсы сөйлейді.

— Ал сонда, - дейді арыстан, - дүниедегі ең қайратты, ең ақылды, әділ әрі епті кім?

— Мен үшін дүниедегі қайратты әрі ақылды, ол тек - адамзат!

Арыстан одан бетер ысқырып, дереу жолбарысқа:

— Ит иттігін жасап, адамды мақтады. Біздің арамызда оған бұдан былай орын болмауға тиіс. Дереу арамыздан аластатыңдар!

депті күндей күркіреп...

Бүл сөзден соң ит мүлде көңілі қалып, олардың арасынан біржола қол үзіп кете барған екен.

Содан бері ит адамның досы, көмекшісі болыпты. Бертін келе "Ит - жеті қазынаның бірі" деген қанатты сөз қалыптасыпты.

Байлық пен ақыл

Бір шалдың төрт ұлы болыпты. Бір күні шал ұлдарын жинап алып былай депті:

— Мен қартайдым. Біреуіңнің үй иесі болатын уақыттарың жетті. Кімнің ақылы мен байлығы сай болса, сол мұрагерім болады. Әрқайсыларың маған байлықтарың мен ақылдарыңды көрсетіңдер депті.

Үлкен ұлы асыл тасты жүзік салған қолын көрсетіп:

— Міне, менің байлығым. Ал кім бай болса, сол ақылды, - депті.

Екінші ұлы асыл киімдерін киіп, әдеміленіп келеді де.

— Мені осы түрімде көргендер ақылым мен байлығымның алдында бас иеді, -дейді.

Үшінші ұлы күмістен және тастармен әшекейленген белдігін буынады да:

— Бұндай белдікті, - дейді, - ешкім ешқашан буынып көрген жоқ.

Әкесі үлкен балаларына қарап басын шайқайды да, ең кіші ұлына қарап:

— Сен неге үндемейсің? Сен қандай байлығыңмен мақтанасың?

дейді. Сонда кенжесі былай депті:

— Менде асыл тасты жүзік те, сәнді киім де, қымбат тастармен әшекейленген белдік те жоқ. Тек еңбек сүйгіш екі қолым, қайрат жігерге толы жүрегім ғана бар.

Шалға кенже ұлының жауабы ұнайды. Ол өзінің мұрагері болады деп, кіші ұлын айтыпты. Үлкен балаларына інісінің айтқанынан шықпауды өсиет етіпті.

Аңдап сөйле соңғысын

Бір бойжеткен қыз әкесімен бірге жолаушылап шығыпты. Жолда бір қойшыға кездесіп жөн сұрайды. Қойшы қыздың әкесін аңғармай, алып қашып келе жатқан жігіті болар деп ойлап:

— Қарашы, бұл жігіттің жолдасын-ай, қыз ерткен жігіт жолы болмасын бай-ай, - деп өлеңдетеді. Қыз атының басын іркіп:

— Есер жігіт сенбісің, аңдап сөйле соңғысын. Бұл жігіттің шешесі - менің шешемнің қайын енесі. Сонда біздер несі? - деп жүріп кетіпті. Қойшы аң-таң болып қалыпты.

Асқанға – тосқан

Ерте заманда Арқадағы екі ауыл арасында жанжал шығып, мұның ақыры мүлдем ушығып кетеді. Тоқсан деген кісінің Доғалақ деген жалғыз ұлы қаза табады. Баласының құнын сұрауға Тоқсанның өзі аттанады. Бұларды үйінде қарсы алған Ізбасты би құныкерлердің бетін қайтару үшін Тоқсанға:

— Құлағы жоқ шұнақ би, құйрығы жоқ шолақ би, екі рулы елді араздастыруға келдің бе? - дейді.

Сонда Тоқсан тұрып:

− Құлағым жоқ болса,

Сұңқар шығармын.

Құйрығым келте болса,

Тұлпар шығармын.

Уа, ешкі егіз табады,

Ит сегіз табады,

Доңыз тоғыз табады.

Сен тоғызыңмен толған екенсің.

Әбден қырсық болған екенсің.

Сенің тоғызыңды аламын десе,

Құдайдың шамасы жоқ па?

Маған перзент берейін десе,

Құдайдың баласы жоқ па?! –

деп жауап береді. Шынында, Ізбас бидің тоғыз ұлы бар екен дейді. Ол Тоқсанға қисынсыз тиіскенін біліп, айыбын мойнына алады. Өршігелі тұрған дау бейбітшілікпен тынады.

Амандасу

Бір ауылдың жігіттері шешендікпен аты шығып қалған екінші бір ауылдың жігітін сөзден тосып мұқатпақ ниетпен қонаққа шақырады. Жанына екі-үш кісі ертіп, әлгі жігіт Ботпай аулының шеткі үйіне келе бергенде, тасада тұрған ауыл жігіттері шыға келіп:

− Ассалаумағалейкүм, Ашаның баласы,

Құрт-құмырсқа масаның баласы, -

деп тақпақтай жөнеліпті. Шешен жігіт саспастан:

− Уағалейкүмүссәләм, келінің елі,

Құтырған қыр желінің елі.

Жынойнақ, бақсы перінің елі.

Төстегі жатқан Ботпайсың,

Бозаңды ішіп, ботқаны жеп алып,

Аузыңа келгеніңді оттайсың.

Елді, жерді даттаған,

Күндіз, түні жатпаған,

Халқым-ау осы тентектерді

Неге ғана жақтайсың?! –

деп төрге өте беріпті.

Басқа бәле тілден

Бір байдың жалшысын жұрт ақылды, зерек деп мақтайды екен. Бір күні бай жалшысын сынағысы келіп, шақыртып алыпты да, тақиясын алып басын сипапты. Сөйтсе жалшы оған қарап тілін шығара қойыпты. Байдың басын сипағаны - "басқа пәле неден?" деп сұрағаны екен де, оған жалшының тілін көрсеткені - "басқа пәле тілден" дегені екен.

Бай:

— Таппадың, жалшым, басқа пәле ағайын мен туыстан, - дейді. Жалшы өз сөзін дәлелдемек болып:

— Жоқ, байеке, өйтіп былшылдамаңыз, - деп қалады. Бұрын жалшыдан мұндай сөзді естіп көрмеген бай ашуланып, керегенің басында ілулі тұрған сегіз өрме бұзау тісті қамшысына қарай ұмтыла бергенде, жалшы:

— Сабыр, сабыр, байеке, жаңа айтпап па едім, "басқа бәле тілден" деп, енді түсінген боларсыз, - дейді. Сөзден жеңілген бай белге ұрған жыландай сылқ етіп отыра кетіпті.

Үш сыбаға

Баяғыда бір үлкен ас беріліп, бәйге жарысы болыпты. Біреудің аты бәйгеден келіпті. Жүлде алыпты. Алған жүлдесін жұртқа үлестіріп тұрып, ат иесі:

— Тағы кім қалды? - деп сұрапты.

Сонда бір қу:

− Боз атты Божбан қалды,

Құдайға жазған қалды,

Онан соң мен қалдым! –

деп үш сыбаға алыпты. Сөйтсе, атап-атап айтқандарының бәрі әлгінің өзі екен.

Өз есімі

Біреу өзінің әзілдесіп ойнайтын адамының үйіне қыдырып барады. Ол үйінде болмайды. Ренжіп, есігіне "Есек" деп жазып кетеді.

Келесі күні екі дос кездеседі.

— Мен кеше сенің үйіңе барған едім, - дейді.

— Иә, келгеніңді білдім, есікке өз есіміңді жазып кеткен екенсің, - дейді екіншісі.

Бір аңқау мен екі қу

Баяғыды бір аңқау есегіне мініп сапарға шығады. Келе жатып тауға кез болады. Тауға шығарда есегін аяп, жетектеп алыпты. Мұны екі қу көріп, есекті ұрламақшы болады. Екі қу аңқауға білдірмей келіп, біреуі есектің ноқтасын сыпырып жіберіп, өзі киіп, аңқаудың артынан еріп отырады. Екіншісі есекті алып кетеді. Аңқау білмейді, өлеңін айтып қаннен-қаперсіз жүре береді. Біраздан кейін әлгі қу тартынып жүрмейді, аңқау артына қараса, есектің орнына адамды көреді. "Бүл қалай, сен қайдан келдің?" - деп таң қалады.

Қу жігіт: "Мен сенің есегің болып жүрген адам едім, бала кезімде тентек болыппын, шешем "есек болғыр" деп қарғап, мен есек болып кетіппін. Мені сен базардан сатып алдың, бүгін қайтадан шешемнің мейірімі түсіп, "адам болдым", - дейді.

Аңқау бұған сеніп: "Ал ендеше, үйіңе бара ғой", - деп босатып жіберіпті.

Әзіл түбі – зіл

Үш құрбы жігіт жолаушы келе жатып, бір үйге түседі. Үй иесі қонақтармен әңгімелесіп отырады. Бір кезде қонақтардың біреуі тысқа шығып кетеді. Үй иесі қалған қонақтарынан:

— Әлгі жігіт қандай адам? - деп сұрайды. Қонақтар:

— Ол өзі бір есек, - дейді.

Жігіт қайтып келген соң, үйдегі екі қонақ та аттарын көріп келуге тысқа шығады. Үй иесі қалған қонақтан:

— Бұлар кім өздері? - деп сұрайды. Қонақ:

— Бұлар бір жүрген ит, шошқа, - дейді. Кешке ас ішер кезде үй иесі қонақтардың алдына бір дорба сұлы, бір мүжілген сүйек, суға былғаған бір шылапшын кебек әкеліп қояды. Қонақтар аң-таң болып ашуланады. Үй иесі:

— Өздеріңіз бір-біріңізді есек, ит, шошқа деп таныстырғаннан кейін әрқайсыңыздың сүйген тамақтарыңызды әзірлетіп едім, - дейді.

Балдақты адам

Халық жауға қарсы жаппай көтерілгенде, көп ішінде балдақты сыңар аяқ бір адам да кетіп бара жатады. Оған жұрт күледі:

— Саған не бар? Жау қуса, қалай қашып құтылмақсың?

— Біз қашу үшін бара жатқанымыз жоқ, табан тіреп соғысу үшін, жауды жеңу үшін бара жатырмыз ғой! - депті балдақты адам.

Не қатты, не тәтті?

Үш қария әңгімелесіп отырып: "Не қатты, не тәтті? Не мұра?" деген сұрауларға жауап таба алмай, бір-бірімен сөз таластырып қалыпты.

— Тас қатты, бал тәтті, бала мұра депті біреу. Екіншісі:

— Жоқ, темір қатты, қант тәтті, байлық мұра, - депті.

Сонда үшінші қарт:

— Тас уатылмас па, темір созылмас па, қант пен балдың дәмі жойылмас па? Байлығың жұтап, балаң өлмес пе? Дүниеде жан тәтті, жоқтық қатты, тауып айтылған сөз -мұра, - деген екен.

Білдік

Жолаушы қонаға бір үйге келіп түседі. Түнде алдына ас келген кезде шам сөніп қалады. Жолсоқты болып, қарны ашып келген жолаушы қараңғыны пайдаланып, етті бір-екі асап жібереді.

Сол кезде үй иесі әйеліне:

— Әй, Білдік, шам жақ, - дейді. Жолаушы ет асағанымды біліп қалды екен деп, қысылып:

— Білсең біле бер. Болғаны бір-ақ асадым, - депті. Сөйтсе, Білдік сол үйдің әйелінің аты екен.

Кісі ақылы

Көзі ауырған біреу досынан ақыл сұрапты:

— Көзім ауырып барады, енді не істеймін? - дейді. Сонда досы:

— Былтыр тісім ауырғанда, мен оны жұлғызып тастағанмын, сен де сөйткейсің, - деген екен.

— Өз ақылым ақыл-ақ, кісі ақылы шоқырақ, - деп жөніне кетіпті әлгі.

Өлген қазан. Алматы, 1985, 49-66-66.

ДАСТАН - ШАБЫТ ПЕН ШАЙҚАС ТӨЛТУМАСЫ

Халық мұрасын жаңа деңгейге және кең көтерген жанрлардың бірі - эпос. Эпос батырлар жырын, кең дала тұлғасының ашық хикаясы мен қиялын, сыры мен мұңын, үміті мен ұмтылысын, мінез шайқасы мен әдеп шалысын көрсететін дастан. Эпос - әлемнің коп халықтарында бар көне мұра, көлемді көркемдік шығарма. Мысалға, көне грек ақыны Гомердің "Илиадасы" мен "Одиссеясы" 20 мыңнан астам өлең жолдарынан, фин мен қалмақ халқының "Жаңғары" мен Шота Руставелидің "Жолбарыс тонды жортуылы" да осындай көлемнен тұрады, ал қырғыздың "Манас" жыры жүз мың жолдан артатын ең көлемді халықтық шығарма. Шығыс сюжеттеріне құрылған қазақ дастандары баршылық, қазақ топырағында пайда болған төл дастандар молшылық. "Эпос халықтың рухани ойын білдіреді, ондағы барлық жеке адамдар арқылы жалпының мәдени іс-әрекетін көрсетеді" (В.В. Радлов). Сондықтан эпосты халқымыздың тарихи және этномәдени факторына жатқызамыз.

"Дастан - көптеген Шығыс пен Оңтүстік Азия елдеріне ортақ фольклорлық әрі әдеби жанр. Кейбір елдердің, айталық, Иран, Үнді, Пәкістан, Орта Азия мен Кавказ жұртының ерте замандардағы фольклорында, сондай-ақ орта ғасырлардағы классикалық әдебиетінде дастан деп қаһармандық және ғашықтық мазмұндағы ірі шығармаларды, тіпті Фердаусидің "Шаһнамасындағы" жекелеген көлемді бөлімдерін де атаған. Сонымен бір дастанға ауызша туып, ауызша тараған эпикалық туындыларды да және "Сейфүлмәлік" тектес ғажайып сипаттағы шығармаларды да жатқызған" - дейді С. Қасқабасов, Б. Әзібаева70. Дастанда халықтың дарқандылығы мен даналығы қабаттасып, әр уақиға мен сюжетте өрбиді. Дастан идеясы жақсы мен жаманның игілік пен зұлымдық сүреңін арпалыста созса да, уақытынан озған, тыңдарманын ұйытқан қуат қайнары.

Шығыс мұралары қазақ даласына халықтардың күнделікті қарым-қатынастары арқылы, ұрпақтан-ұрпаққа ауызша түрінде және қолжазба күйінде таралды. Қазақ көшпелі қоғамы өзінің географиялық жағдайы мен тарихи-саяси дамуына қарай Орта Азия халықтарының көпшілігімен генетикалық әрі мәдени байланыстарда болды. Мәдени-әлеуметтік байланыста ол көрші, "шығыс әсерін" жатсынбады, сол қазынадан сусындап, өзінше қабылдай білді. Дастандардың әлденеше рет өңделгені даусыз. Өңделудің дұрыс-бұрысы туралы тек болжамды:

Бос сөзбенен бос арқан,

Табылса пісер бұрауы.

Ол шығарды, біз айттық,

Шығарған ерге сұрауы.

Рас болса егер де,

Бар шығар ерге сауабы.

Бекер болса қиын жол,

Теңдесер жерде жауабы, -

деп жеткізуге болады71. Осыған орай қазақтың ескі эпостары шығыстың мифологиялық жүйесінен нені жалғастыра немесе іріктей алды? деген ой келеді.

Шығыс дастандарының сюжеті мен идеясы, көркем бейнелеу өзгешеліктері мен ерекшеліктері қазақ дастандарында жалғасын тауып жатты. Бірақ шығыс халықтарының дастандары, олардың тақырыбы мен желісі қазақ дастанында өзінше жырланды. Осыдан ауыз әдебиетінде "назира" дәстүрі қалыптасты. Назира рухында шығыс сюжеттері пайдаланылса да, олар өңделді, оларға түрлі көркемдік тәсіл қолданылды, сөйтіп көптеген дастандар дүниеге келді. "Шығыс сюжеттеріне құрылған дастандар қазақ халық ауыз әдебиетінің бай саласына айналып, өзіндік мәдени, эстетикалық, тәрбиелік рөлін толығынан атқарды".

Шығыс сюжеттеріне құрылған қазақ дастандары халықтар арасындағы әдеби-мәдени байланыстың куәсі десек, мұнымыз "сюжеттерді шығарушы қоғам мен қабылдаушы қоғамның әлеуметтік құрылысының ұқсастығынан туады" және ол халықтық танымның бір арнасы ғана. Қазақ халқының рухани бастауы мол, идеялық саласы бай төлтумасы бар. "Қазақтар дастан арқылы, біріншіден, басқа елдер әдебиеті, фольклорымен танысса, екіншіден, дастан арқылы халық өмірін бейнелейтін жаңа сюжеттер мен желілер (мотив) өмірге келді, үшіншіден, бұрынғы тақырыптар жаңаша суреттелді. Ал басқа елден кірген сюжеттер мен желістер ұлттық рухта жырланды. Сонымен дастан жаңа идея, талпыныс, мақсат, көзқарас және жаңа дәуір байлықтарын жырлаудың дайын әрі тиімді формасы болды". Сонымен сюжет, тақырып, мотивтердің бірігуінен, олардың бір-бірімен қосылуынан жанрлар аралық белгілер қалыптасты.

Қазақтың төл хикаялық дастандарында тақырып, идея және сюжет жағынан түрлі де қилы болды. Оларда өмірді қиялдап әсіре бейнелеудің алуан түрлі тәсілдерін, көркем суреттеудің не қилы үлгілері пайдаланылды. Содан дастан кейіпкерлері бір-біріне ұқсамайды. "Олардың алдарына қойған мүдде, мақсат, аңсаған армандары әр түрлі. Бірақ қалай болса да ақырында әділдік, адамгершілік, шындық, зеректік, ақылдылық, адалдық, тапқырлық жеңеді"72. Мұнда дастанның халықтық сипаты мен стилі кейіпкерлік әрекетті қолдап, оны қолпаштап жатса, енді бірде тұлғалық әрекет пен ел-жұрттық талаптар күрделі уақыт сынынан өтеді, қала берсе жалпы және жеке талпыныстар өзара үйлесе бермей, кейіпкерлердің ғұмыры мерт болады.

Қазақ эпостарының көлемі аздау, бірер мың жолдан аспайды. Сәбит Мұқанов, қазақ эпостарының тағы мына ерекшеліктеріне тоқталады: 1. Қазақтың эпостары өлең жырларынан жасалады. Проза оларда қысқа көлемде қолданылады. 2. Қазақ эпостарының бірталайы (мысалы, "Едіге", "Қобыланды", "Шора", "Баян", т.б.) қазақ халқының өмірінде болған нақтылы оқиғалардан алынған. 3. Қазақ эпостарында мифология (табиғаттан тысқары қуат) жоққа ген, Олар реалистік (шындық) түрде құрылған. 4. Қазақ эпостары түгелімен дерлік драма. Онда шиеленіскен оқиғалар, сахналық кейіпкерлер көп. 5. Қазақ эпосында батыр, оның сенімді сүйген жары, сенімді тұлпар аты тағаның "үш емшегі" сияқты қатар тұрады. Солардың біреу болмаса, қалған екеуімен тұра алмайтын темір ошақ тәрізді құлайтындай көрінеді. 6. Қазақ эпосында әйелдер образы ("Қобыландыда" -Құртқа, "Алпамыста" - Гүлбаршын, "Қамбарда" - Назым, тағысын тағылар) мейлінше шебер жасалған. 7. Аттың жақсы сипатын тек моңғол, қалмақ, қырғыз, қазақ сияқты көшпелі елдердің ақындары ғана жасай алған; отырықшы елдерде олай емес. Мысалы, көне гректе "Пегас", көне орыстарда "Конек-Горбунок" сияқты тұлпарлар болғанымен, олар шындықтан гөрі мифке жақын. 8. Қазақ тілінің бар байлығы фольклордан гөрі алдымен эпостан көрінеді. Тілі жатық, көркем болғандықтан тез жатталып, ауыздан-ауызға көшіп отырады. 9. Эпосты орындаушылар жаттаған шығармаларының ішіндегі кейіпкерлерді өз қалпында көрсетуге тырысады73.

Қазақ фольклорының құрамындағы дастандар үлкен екі топқа бөлінеді. "Бірінші топқа шығыс елдерінен келген сюжеттерге құрылған шығармалар жатады. Екінші топты қазақтың өз жерінде пайда болған сюжеттер бойынша шығарылған дастандар құрайды. Бүл екі топтың әрқайсысы іштей өзіндік түрлерге бөлінеді. Мәселен, шығыстық сюжетке құрылған дастандарды хикаялық, ғашықтық, діни қаһармандық дастандар деп топтауға болады"74.

Қисса-дастандардан құралған. Қазақ халқының қиссалары көнеден келе жатқан, кең таралған жанр; оның әрбір шығармасы көптеген варианттарда үлкен кеңістікте таралған; көркемдік мазмұны жағынан әлемдік фольклорлық үлгіден кем түспейді. Қазақтың хикаялық (новеллалық) дастандары. Олар шығыстық һәм жергілікті, тол сюжетке негізделінгендері де ұлттық эпикалық дәстүрдің арнасында дамыды. Дастандар басқа халықтардағы тәрізді қайғылы, трагедиялы, ғибраттық, көңілді, оптимистік және т.б. рухта болады. Хикаялық дастандар халықтың рухани байлығына айналды. Олар халық талпынысының ерекше, оқ озат үлгілері іспетті. Онда "сиқыршылық" мотиві кеңінен талқыланады. Содан ұлттық әдебиет пен өнердің дамуына жанама серпіліс енгізу дәстүрі қалыптасты.

Дастанның басқа фольклорлық жанрлардан ерекшеліктеріне:

— көлемінің үлкендігі, композициясы мен мазмұнының күрделілігі;

— бір шығармада бірнеше жанрдың тоғысуы;

— оқиғалардың тым ғажайып әрі шым-шытырық болуы;

— сөздік қорының әр түрлі тілден құралғаны;

— бас кейіпкердің шамадан тыс романтикалық немесе қаһармандық сипатта болуы жатады. Қазақтың дәстүрлі дастанына тән белгілер де бар. Олар - сайын далада, тау ішінде, қалың қамыста, яғни ашық табиғат аясында өткен оқиғалар болса, дастанда оқиға көбінесе шаһарда, патшаның сарайында немесе қала базарында, яғни феодалдық мемлекет шеңберінде өтеді75.

Дастан - адамтануға және елтануға жақын дүниетанымдық ауқымы кең де, қомақты, тұтас шығарма. Онда кейіпкерлердің өмірі мысалға алынып, анығырақ көрсетіліп, олардың тағдыр-тауқыметі арқылы адам бойындағы жаман қасиеттер сыналып, ізгі қасиеттер дәріптеледі, жақсылық пен жамандық туралы ғибрат айтылады.

Дастанда кейіпкердің қимыл-әрекетін түсіндіріп беруге ден қойылады, әрекеттегі бейненің беделі мен берерін талдай, түсіндіре отырып, сол оқиғаның астары мен арқауын жіктеп түсінуге мүмкіндік береді. Оқиғадан кейіпкерге алмасуды түсіндіру танымал, дағдылы жолмен жалғасын тапса, кейіпкердің оқиғаға бейімделуі кездейсоқтықтан көрініс табады. Туған халқының теңіздей терең тарихын, қайғысы мен мұңын, қызығы мен қуанышын, арманы мен қиялын суреттеген, жырлаған дастандар құдіретіне бас имеу мүмкін емес.

Мысалға, Даниал пайғамбар "Шаһмаран (жыландар патшасы)" дастанында: Дүниеде ғылым-хикмет қанша болса,

"Баршасы сол кітаптан қалған екен", дей келе,

Мұны жаздым жүректер солған үшін,

Қайғы-уайым көңілге толған үшін.

Бүл қиссаның ішінде һәр орында,

Расулдың шариф есімі болған үшін76

деп дастанның жазылу себебіне тоқталғандай.

Дастанның бас кейіпкері Жамсыб жер-жаһан мен жұлдыздардың сырын білетін, ғұлама ғалым болады, адал ниетті жан ретінде арманын орындайды. Оның білмей жасаған күнәсі кешіріледі. Сондай ізденіс пен іркіліске, ілгерілеу мен ірілікке ұйтқы болған қилы материалдар: Құран Кәрімдегі түрлі аңыз-әңгімелер; шығыс пен батыс елдерінің фольклорлары, сол халықтар пайғамбарларының хикметтерін баяндайтын аңыз-әңгімелер. Ортағасырлық дүниетанымдық ұғымдар мен көзқарастарға негізделген әңгіме-хикаяттар. Жұмақ пен тозақтың сипаты. Ертегілік пен дастандық эпосқа тән түрлі сипаттар. Ортағасырлық көптеген географиялық мәліметтер және т.б.

Дастандағы оқиғалар несімен ерекше десек, ондағы кейіпкерлердің тағдыр-талайы, соңғылардың бастан кешкен оқиғалары қандай, басқа адамдармен қарым-қатынасты қайтіп қалыптастыра алды? деген сауалдар тілге оралады.

Дастанда бас қаһарманды, оның ата-анасын, шыққан тегін, мекен-тұрағын нақтылап айтуға көңіл бөлінеді. Мұның өзі дастанның көркемдік-бейнелеу құралдарына да эсер етті. Дастанда басты оқиғалар көбінесе шаһарларда, немесе соның айналасында өтеді. Дастанның оқиғасы осы қалада, саябақта өтеді, бас қаһарман қарсыластарымен әңгімені немесе қимыл-әрекетті сонда өткізеді. Сондықтан болар, ондағы оқиғалар қазақ жұртына алыста, таңсық елдерде, Мысыр, Шын Машын, Бағдат, Шам сияқты қалаларда, мемлекеттерде өтеді. Кейіпкерлер де қазақ баласы емес. Олар - жырақта жатқан, бөгде халықтардың перзенттері. Бірақ бәрі мұсылман болып келеді. Кейіпкерлердің ата-аналары да - қазақтың байы да, ханы да емес, қазақ көріп-білмеген, тек қисса-дастандардан ғана естіген ғажайып елдердің патшалары, әмірлері, уәзірлері.

Тіпті дастандағы география, жер атаулары, ондағы жануарлар мен өсімдіктер атаулары да басқа. Бәрі де ортағасырлық өркениеттің көрінісі мен оқиғалары. Оқиғалар сол ортадағы таңдаулылардың арасында өрбиді. Оқиға талғамы таңдаулы, тобы санаулы ізденімпаздар мен ізденгіштердің арасында болады.

Ізденушілер - ықыласты, ынталы, ілтипатты, бір жағы ұяң, биязы, жуас. Не керек, тұлпардай түрін де, сырын да жасырады. Ізденімпаздар бір-біріне қол ұшын береді, өнегеліге ереді, әркез тұтастыққа тырысып, жақындармен жарасып жүреді. Жастық сезім толқынында кейде күтпеген бұрылыстар, жағадан тасыған ызғарлар да болады.

Фольклорлық дастанның бас кейіпкерлері - патша, уәзір, олардың балалары, елден шыққан батырлар, содан кейін саудагерлер, дін адамдары.

Қалай десек те, қазақ жұрты олар туралы азды-көп біледі. Әр мәліметтен, түрлі нәрсе мен құбылысты біледі. Шамасы, көрші, көне елдермен байланыстың түбірі тереңде болса да, әйтеуір, алуан түрде болған. Сол басқа уақыт пен басқа кеңістіктегі құбылыстар мен оқиғаларды қашаннан бері білді, қалай білді? Тарихи астары тереңде, нақты жатқан мәселелер.

Діни дастандардың екі түрі: таза дінді уағыздайтын дастандар және мұсылман пайғамбарлары мен әулиелерінің өмірін, кейбір кезеңдерін баяндайтын туындылар. Діни дастандардың басты кейіпкерлерін дін адамдары - пайғамбарлар, халифтер, сахабалар құрайды, оның дұшпандары - исламға қарсы қауымдастар немесе елдер. Дастандардың басқа түрлерінің дұшпандары - дию мен перілер, әр түрлі мақұлықтар мен мифологиялық кейіпкерлер, бөтен патшалықтың кісілері.

Ғашықтық дастандардың мазмұны, әдетте, біртектес болып келеді. Оларда бірін-бірі сүйетін екі жастың қайғылы тағдыры баяндалады. Бірақ дастанның сюжеті мен құрылысы, поэтикасы басқаша. "Дастанда кейіпкерлер бірін-бірі түсінде көріп, ғашық болады, біреу арқылы махаббат сезімін оятады, ғашық дертіне ұшырайды".

Ғашықтық дастанның сюжеттері: сүйген екі жастың алыс пен жақындағы арақатынасы; жігіттің қасында көптеген жақын дос-жарандары мен сарбаздары қоршап жүреді; көптеген қиыншылықтарды жеңуге мәжбүр; Құдай мен пірлердің арқасында жеңіске жетеді. "Айталық, ғашықтық пен діни дастандарда қаһармандық іс-әрекеттер аз емес, бірақ шығарманың мазмұны мен сюжеті, кейіпкердің алдына қойған мақсаты мен тағдыры, қимылы, оның жанрлық белгісін анықтауға негіз болады".

Қазақ дастандары сюжеттік негізі мен құрамы жағынан да әр алуан. Жыршылар дастандарға қазақ рухын сіңіреді, қазақ рухын сөз өнерімен ұштастырады.

"Соған қарамастан, дастандар ел арасында кең тарап, қазақтың төл туындысы ретінде қабылданған, өйткені олар қазақ фольклорының коп сипатын алып, ұлттық фольклордың дәстүріне сәйкес өзгерген, жырланған, сөйтіп өзіміздің шығармаға айналған. Бүл үдерісте қазақ ақындары мен жазушыларының еңбегінің зор екендігін айту қажет"77. Қазақ дастандары фольклорға негізделген, тарихи оқиғалар бойынша туындаған. Ол негізінде ауызша, коп және кең таралғандықтан фольклордың халықтық ықпал-әсерін, түр-сипаты мен сюжеттік ұқсастығын сақтаған, жалғастырған. Десек те, Шығыста дастан толыққанды үлгісін, құрылымын тапқан жоқ дерлік.

Қазақ хикая-дастандары негізінде өлең мен жыр-толғау түрінде беріледі. Неге солай? Өлең - жан дүниенің сығынды сөлі, ой-зерденің шырыны, ақыл мен ардың өлшемі. "Өлеңге қоятын шарт: еркін ой, шарықтаған терең қиял, нәзік, өткір сезім, құйылған сұлу сурет, кестелі, таза, қысқа, анық, дәлді, нығыз тіл". Өлеңдерде кезігетін міндер: "Табиғаттың әр түрлі түрімен сырласып, мұңдаса алмайды". Өлеңді оқығанда "көңіл жоғарылап, қиял шарықтап, басқа бір дүниеге кіріп кеткендей болатын қуат аз. Адамның жүрегінің сыры табиғатпен жалғасса, қиялы күшейіп, мінезі көркейіп, сезімі нәзіктене бермек"78. Саяқ жүріп, әуре-сарсаң күй кешкен пенде өлеңнің арқауы мен астарын кейде түсіне бермейді, десек те оның жамандық атаулыға ары күйіп, жаны жараланады. Олардың арасында, елдің жырын, ауылдың мұңын жырлаған алыптар, өзімен арпалысқан ақындар да болды. Біріншілер өз дүниесін жатсынды, содан батыл өмірді өгейсінді. Екіншілер, даналықты құлай сүйді, суырып салма талапты құрметтей де, қошаметтей де білді. Тіл күшінен қуат тапты. Тыңдарманға есті жырларды жеткізді. Даналығымен ұстаздарынан ұлағатты ұстаз болған әл-Фарабидің мына шумағы өзі тектес рухани бапкерлердің жан дүниесін тура жеткізгендей:

Кеткенім жоқ, елім, сенен атақ, бақыт, тақ іздеп,

Шықтым, жұртым, шалғай ғылым атты шам іздеп...

Айналайын атам қыпшақ, туған жерім, сағындым,

Өз атыңа, құрметіңе қайда жүрсем табындым.

Өнердің ұлағаттылығын ұға алмағандар өткір ойға көбінесе сырттай разы, іштей наразы бола береді. Өйткені көзқарасын тиянақтай алмағандар "мәймөңке сынға, еруліге - қарулы сынға, қолпаштама жалтақ сынға бойлары үйреніп кеткендігі сонша, шындықтың бетіне тура қарай алмайды"79.

Дастандардың алғашқы сюжеттерінде кейіпкерлердің қаһармандық жойқын ерліктерінен гөрі оның қайғысы мен уайымына, мақсатына жету жолында көрген тауқыметіне көп көңіл бөлінеді. Оның себептері неде? Күйзелген жанның мінез-құлқына, пейілі мен ниетіне, ақылы мен парасатына мән береді. Күйзелген жандардың мінезі жасқаншақтыққа жақын, именшек, батылсыздықтан оқыс оқиғалардан жиі жүрексінеді. Бүл - заман ауырытпалығынан, сыртқы күшпен құбылысқа тәуелділіктен туындаған нәзік, әлсіздік, іштей тұйықталу көріністері мен себептері дерлік.

Ал, қаһармандық дастан батырлық эпостан кеш пайда болған. Егер ғашықтық және хикаялық дастандар орта ғасырдың ерте тұсына сәйкес келсе, қаһармандық дастан елдің азаттық қозғалысының айғағы. Дастанның бүл жанрында азаттық пен азаматтық идеясының сюжеттері мен кейінгі заман желістері аралас жүреді. Батырлар азаттық пен азаматтық қозғалысының көш басында болды, батылдық дәстүрге адами мінез, халықтық сипат енгізді. Бұларда батырлардың ерлігі мен басқа да іс-әрекеттері кейде діни, кейде жаудан кек қайтару, кейде сүйген жарын азат ету түрінде болып келеді. Дастанда шалыс -шайқасты, шайқас - қаһармандықты, қаһармандық - халықтық пен тұлғалықты төлдетті. Дастан дүрмелігінің даралығы да, дәйектілігі де осында. Үзінділерді таңдауда осы ұстаным басшылыққа алынды.

XI. Қисса Гүлшаһра Дохтари султан Кашмир

Гүлшаһра жеті жасқа келіп жетті,

Сабақ оқып білсін деп молдаға еліт.

Жеті жылдай оқытып Гүлшаһраны,

Ғылымы талай жаннан асып кетті.

Ол қыздың молдалығы болды асқан.

Өзі сұлу, ақылды, бір данышпан,

Жүзін көрген адамдар бір талады,

Мінезі көркіменен құп жарасқан.

Қыз айтады: - Көп сөзге күйем, - деді,

Қандай жанды дүнияда сүйем, - деді.

Ақыл, көркі, мінезі, сұлулығы

Өзімнен артық жанға тием, - деді...

Патшаның бір уәзірін қасына ертті,

Жүз түйеге алтын мен күміс артты.

Қасына және тағы қырық кісі алып,

Кашмирдің шаһарына сапар етті...

Ғашықтық қиын жұмыс адамзатқа,

Ұқсайды іште тұрған жанған отқа.

Көңіліне ғашық дерті түскен адам

Дүниелік қарамайды салтанатқа.

Ұмытып дүниенің салтанатын,

Мағшұқтың көңіліне алып махаббатын.

Падиша шақырады дегеннен соң,

Бұйырды ерлегін деп арғымағын...

Қалайша тең боламын мен мұндайға,

Ұқсайды көркемдігі туған айға.

Ақылсыз ғылым обал адамзатқа,

Әуелі ақыл керек жарлы, байға.

Ғылымға, патшалыққа ақыл керек,

Ғылым да ахиратқа болар тірек. "

Ақылсыз адам - хайуан" деген сөз бар,

Кісіге лайық емес болмай зерек...

Ақылы, көркі артық талай жаннан,

Һеш адам артық болмас, сірә, мұнан.

Өзің де көріп едің, тақсыр, оны,

Осы еді келген ісім көңілге алған...

Мен сұрайын қызымның көңілін біліп,

Қосылсын жақсы көрсе ойнап-күліп,

Сұратып жауабыңды ап қояйын,

Жауабын есітіп кет ертең келіп.

Ойламай ахиретті болдым менмен,

Жиылған қызметімде бірталай жан.

Боламын ахиретте әлде қандай,

Күнәмді кешер ме екен Қадір менің.

Жалынып тәубе қылды бір Құдайға,

Бұрынғы жаман ісі түсіп ойға: -

Көре алмай шаһзаданы арманда өлдім,

Тіріліп келер ме еді, уа, дариға.

Көрген соң ғашық жарын көңілі бітті,

Көп көріп ғашықтықпен қайғы-дертті.

Аузынан қызыл жалын шыққаннан соң,

Ауруы шаһзаданың сонда кетті.

Жандырды жүрегінде қасірет отын,

Енді қайтіп көрем деп елдің бетін.

Тамам жұртқа жар салып іздетеді,

Қарады қанша адамдар елі-жұртын.

Шаһзада әділетке белін буды,

Бұрынғы әділдердің ісін қуды.

Қара қылды қақ жарған әділ болып,

Бірталай Гүлшаһрадан бала туды.

Сөз табылар қолыма қалам алсам,

Сөзімде ғибрат көп, құлақ салсаң.

Тәкаппарға шығарған қисса болды,

Айып етпе, осымен тамам қылсам.

Менмендікке ғибрат қып жаздым мұны,

Кішілік қыл, жарандар, күні-түні.

Әзәзіл менмендікпен шайтан болды,

Жарандар, һәр уақта ойла соны.

Бабалар сөзі: 3-т. Астана, 2004, 231-232, 234, 244-248-66.

Хикаят Марғуба қатын

Ғаріптен көңілі сынық болар ма екен,

Ғаріпті жан есіне алар ма екен.

Қайғысы бар адамдар қарсы келсе,

Ғаріптердің сөзіне нанар ма екен?!

Марғүба қатын-қалаш қылды дейді,

Жақсы-жаман һәр істі көрді дейді.

"Бүл істен бейкүнәмін, нансаңыз, - деп,

Көзіне аққан жастар толды дейді.

Көзінің алды толды аққан жасқа,

Жаман ниет ойлама қарындасқа.

Не падиша, дүниеде кедей болса,

Не келмес Тәңірім салса ғаріп басқа.

Марғұба айтты: - Бұл істен жоқ күнәһым,

Сырым саған мағлұм-дүр, бар Құдайым.

Дүниеде мұңлы ғаріп-бейшарамын,

Белгілі өзіңізге менің жайым.

Алла білер пенденің һәр күнәһын,

Саған мағлұм бүл істі қылмағаным.

Қолдан ұстап "кешір" деп Марғұбаға,

Ғараб айтты: - Әй, қатын, айналайын.

Төрт жүз алтын береді "хараж қыл" деп, -

Мұндан бөтен бір жерде барып түр, - деп,

Мұнда тұрсаң қатынның тілі тиер,

Жөнелтті бейшараны "разы бол" деп.

Ниет қылдым сол үйден шықпайын деп,

Дүниенің бұзық сөзін ұқпайын деп.

Күні-түні Құдайға тағат қылып,

Жан бірлән иман қамын жоқтайын деп.

Құдайға тағат қылып жатты дейді,

Дін жолында көп мехнат тартты дейді.

Артық тамақ ішпейді, ұйықтамайды,

Дүниені ақыретке сатты дейді.

Мұсылман иман табар, Алла десе,

Дүниеде ақыреттің қамын жесе.

Тәңірі пенде тілеуін бермей қалмас,

Халал ниет жолында жанын қиса.

Мұңлы кісі қатынға келеді екен,

Келген жанға батасын береді екен.

Келген жан мұратына бәрі жетіп,

Тәңірім қабыл дұғасын қылады екен".

Бабалар сөзі: 5-т. Астана, 2004, 93, 104-105-66.

Балықшы Илә Ғифрит қиссасы

Баласы көп, асырар малы болмай,

Бейшара жоқшылықпен жапа шеккен.

Нендей шаһбаз-сабаздар бұ пәниден

Зарланып, қорлықпенен өтіп кеткен.

Бір күн бесін уақытында ауын салды,

Ризық талап қылып Құдіреттен.

Тас байлап жіберейін суға тастап,

Жамандықты шығардың өзің бастап.

Пиғылыңды көрген соң суға салған,

Білген екен біздерден бұрынғы асхаб.

Мені сен өлтірем деп ақырайдың,

Құдайым жаратқандай маған хастап.

Әгарда сені өлтіріп өнер қылсам,

Паш қылып уәжіп болды жұртқа шашпақ.

Тәңірім аяған соң құтылдырды,

Шын зарлап жылап ем көзді жастап.

Дүниеге мұқтаж болман денім сауда,

Шыға салып кіргіздің қалың қауға.

Қапаста жатқан сені шығарам деп,

Саламат жүрген басым қалды дауға.

Сені кім керек қылып іздер еді,

Шыққаннан көрінбестен кетсең тауға.

Екі жүз пұт тас байлап суға тастап,

Шықпастай қып қояйын шырмап бауға.

Балықшы байғұстарды әурелеп

Сен залым ілігерсің тағы да ауға.

Алланың атын бұзып кетпен алдап.

Қараңғы қиын жердің дәмін таттым,

Шығарсың күн көрер ем жаным жалдап.

Жақсылық қылған саған қастық қылдым,

Бойымнан ақыл кетіп Құдай қарғап.

Маған қандай іс қылсаң, саған сауап,

Жақсылықты білмеген мен бір парнақ.

Көп әжір тақ аласың ғафу қылсаң,

Әйтеуір пақырлығым саған салмақ.

Бұ күнде мен бір пақыр сіздің қолда,

Бастасаң ерік сенде ізгі жолға.

Отқа, суға салсаң да ықтиярың,

Қамалдым шықпастай боп берік торға.

Ғафу қылып шығарсаң шартқа сеніп,

Сенің де басар еді ісің оңға.

Мана тарпаң болсам да бас білмейтін,

Нансаң, болдым бұ күнде судай жорға.

Сен себеп боп қапастан құтқарғанда,

Талай қата жаман сөз айттым сонда.

Өзімнің тәкаппарлық күпірімнен,

Жығылдым шыға алмастай терең орға.

Қолыңнан келіп тұрған пақырларға

Мархабат қылмаймын деп асы болма.

Рақым қылып бір шығар енді мені,

Қайғысыз бай қылайын мен де сені.

Шығарсаң пақырлығың тамам кетіп,

Көрмеген тамашалар болар еді.

Басыңа дәулет құсы қонар еді,

Қойны-қонышың ақшаға толар еді.

Тәңірінің беруіне мен себеп боп,

Мехнат кетіп бақытың оңар еді.

Кешегі кедей мұндай болыпты деп,

Дос сүйініп, дұшпаның солар еді.

Бабалар сөзі: 5-т. 126-128,130-131, 134-135, 139, 142, 157-158,189-66.

БАТЫРЛАР ЖЫРЫ - ТҰЛҒАЛЫҚ ПЕН ХАЛЫҚТЫҚ БАСТАУҒА АРНА

Әкеден балаға, атадан немереге беріліп келе жатқан аңыз-әңгімелер мен жыр-дастандар бізге бабаларымыздың ғажайып ерліктерін жеткізді. Батырлар - елі мен жерін жаудан қорғаған өжет, қайтпас күш иелері, атамекенде елдіктің уызын ұйытқан, халқының еңсесін көтерген қабілет-қасиет иесі. Халықтың ұғымында туған жер тіректері жомарттық пен жарастықтың, әдемілік пен әсемдіктің рәмізі есебінде түсінілді. Ерлігі - үлгі, аты - аңызға айналған батырларымыздың аты ұрпақ үшін ұранға айналды.

Халқымызда батырлар туралы аңыз-әңгімелер, жыр-дастандар өте мол. Неге? Қазақ тарихының бағдары мен беттерін, оның батырлары - қолбасшылары, елбасшылары, би-шешендері, мәмілегерлері, саясаткерлері әрқалай ұштастырды. Олар батылдығы басым, күшті әрекеттің басы-қасында болды, халқымен бірге, қоян-қолтық өмір сүрді, халқының салт-дәстүрін сақтай білді. Бабалықтың беделі сол, батылдықты жалғастырды, ұрпақтың ұлағатын іс жүзінде асырды, халықтың мұрасын өнерімен жалғастырды.

Б.д.д. VII-III ғғ. "Шора батыр", "Алпамыс батыр", "Қобыланды батыр" сияқты дастандарда ерлік пен батырлықтың түрлі бейнелері сомдалған. Бұлар түрік топтарының бірінен-бірі жігі ашылмай, қоныс та, жүріс те, араластық жақындығы болған уақыттағы алғашқы батырлар еді. Бір-бірімен жақын-туыс көшпелілер батыл, төзімді, епті болған. Бабаларда қайсарлық пен қайраттылық, олардың биік рухымен, ұлы істерімен байланысты.

Батырлар жыры - көшпелілердің дәстүрлі әлеуметтік-мәдени айғағы. Мұнда поэтикалық жанр қазақтың көшпелі тұрмысы мен қоғамдық қатынасына қайшы келген емес. Халық батырын ез ортасынан шығарды. Көшпелі қоғамның кез келген мүшесі ерікті және ол ел-жұрттың тұтастығын сақтау үшін, отанының іргесіне сызат түсірмеу үшін сыртқы жауға қарсы бел көрсетуге парыз еді. Батыл қимыл, қырақты көзқарас, тәртіп, мораль, заң батырлар эпосының ішкі желісін құрады. Ал батырлар жыры елдің нағыз перзенттерінің қоғамға, дінге, саясатқа деген көзқарастарын қалыптастыра алды. Еліне, жеріне деген ыстық сезім, батыл сенім, бір жағы әділеттілік пен әсемдікке деген талпыныс елдің қайсар, қайтпас, мықты жігіттерінің тұтас ұстанымын құрастырады. Батырлар жырында эстетикалық мұрат пен құндылықтар халықтық сипат алады, ал батылдық дәстүр ауыз әдебиетінің төл мұрасы болып қалды.

"Ар намысым үшін бар күшім" деу - батырлар кодексі. Жорықта, жолда, жолдастықта батыр ар тазалығы, намыс қуаты үшін бар күшінен тайынбаған. Ол "қазақ десе оқ атқан, он екі күнде бір жатқан, он күнде бір татқан". Батырлар өз сөзі мен уәжіне бекем болған. Сондықтан олар туралы: "Бәрі бірдей сері еді" деп дәл, нығыздап айтылған. Бүл қасиеттер қиын қыстауда, табан тіресте неше мәрте сыннан өтті. Табан тірес деп отырғанымыз, батырлар үнемі жорықта, алдыңғы сапта болды; денелі әскери өнерді кәсіпке айналдырды; елдік билікті жиі-жиі қолдарында ұстады; хандық билікпен тығыз байланыста болды; өздерінің әскери салт-дәстүрі мен ырым-жораларын, намыс кодексі мен моральдық этикасын ұстанды. Сондықтан халық оларға үлкен үміт пен жауапкершілік артты, шын ниетімен батасын берді. Мына тілекке назар аударалық:

Қайырлы болсын талабың!

Ел қорғаны болам деген,

Тілегіңді қабыл аламын.

Аңысын анда әр істің,

Айыра біл асықпай,

Тоғыз жолдың торабын.

Орнын тауып жұмсай біл,

Бойыңа біткен күш-қайрат,

Ақыл-ой мен санағың.

Тайғақ кешу тар жолда,

Аруағы жар болсын,

Бұрынғы өткен бабаның,

Дүниенің сыры көп,

Әккі жаудың қыры көп.

Жан-жағыңды шолып қарағын,

Өз бойыңа сай болсын,

Сауыт-сайман жарағың

Тұлпар болсын мінгенің,

Сұңқар болсын ілгенің,

Сұлу болсын сүйгенің,

Асыл болсын кигенің,

Жауыңды жеңіп, ел алсақ

Қатын-балаға тимегін.

Жазықсыз жанды жылатпа,

Тарихи тамды құлатпа.

Қайратыңа мастанып,

Кем адамды кемітіп,

Қағып-соғып құлатпа.

Қартты көрсең, қайырылып,

Барың болса, беріп кет.

Үй-үйден қайыр сұратпа,

Жауыңды жеңіп, ел алсаң,

Ел сенгенше, өзіңе

Сол жерде жылдап тұрақта.

Тандап ал, балам, досыңды.

Сайлап ал қонар қосыңды.

Әрқашан да ұмытпа.

Есіңе алып жүргейсің,

Өсиет деп менің осымды80.

Жауынгерлік, ең алдымен - ақыл, білім, өнерге, бабалардың дәстүріне берік болды; батырлықтың әр қыры - сауыт-сайман, тұлпары мен сұңқары, жары оған сай болды; батыл да күшті жауынгер мейірімді, қайырымдылық танытты; дос таңдай білу - батырға сын болды; отауға деген адалдық - батырдың тектілігі еді; ел мұңы мен ел бітімі өмірін құрбан етуден тартынбау - отансүйгіштік үлгілері еді. Осы үлгілерден батырлық рух және ел тұтқасы боларлық қасиет қалыптасты81.

Мұндай өнегені осы томға енген "Қобыланды" дастанының мәтінінен кездестіреміз. Қайраттының қайсарлығы неден білінеді немесе басталады? Әрине, адамның жабайылықтан өтуінен, жаугерлікке қарсы тұруынан, жамандық пен озбырлықтан арылуынан, жағымдылық пен жақсылық үшін ерік-жігер көрсетуінен. Мұның бәрі ерліктің алғашқы көріністері мен түрлері. Осы тұрғыдан алғанда, ерлік көне заманда-ақ, яғни біздің дәуірімізге дейін көптің құрметіне бөленді. Ерлік батырлыққа айналды. Батырға тән ерекшелік - ол дәу, қаһарлы, қайтпас, шапшаң, ат құлағында ойнайтын ептілік. Дастан кейіпкерлері керемет батылдық пен батырлық, ерлік пен естілік көрсетеді. Содан "рухы биік ел ғана үлкен істерді атқарады" деген көзқарас қалыптасты. Бүл тоқтамның астарында мына ұстанымдардың әлеуметтік мәні артты:

— қайсар рух көпті ортақ іске қайрайды, көптің ортақ қабілетін баптайды;

— адамның жан дүниесі рухани жаңармай халықтық сана-сезім күшеймейді;

— ар-намысын игермеген қауымның таным түсінігі ескіріп, көңілі кірлейді, Құдаймен арадағы нәзік рухани қатынасы үзіледі.

Жалпы түрік жұртының салтында кішінің үлкенді сыйлауы, үлкеннің алдындағы әдептілік, ұлыға жол беру, соған бағыну сияқты әдет дін парызындай мықты болған. Сол ортадағы батырлардың болмысындағы ұқсастық, үйлесімділік айқын да, басым болған. Ол туралы көптеген археологиялық мұралар да табылды.

Қазақтың ескі әдебиетінен "қазақтың" жаяулығын да, қауқарсыздығын да суреттейтін сюжеттерді, батылдығы мен белсенділігінде марапаттайтын оқиғаларды таба аламыз. Қазақ жері құтты, берекесі шабытты күйінде, елдің жаратылысы, елдің мүддесі үшін күрес майданында бейнеленеді. Сондай талғам мен толғам, оның таным көзін аша түседі. Қазақ жаратылысының жарасымды болуы - оның көрегендігі мен кемелділігінің айғағындай. Елі мен жері, ұрпағы мен мұрасы үшін күресте ел түзелді, адамгершілік артты.

Адамның тұлғалық беделі, оның батылдығымен, батырлығымен бірге қалыптасты, күш алды. Ол дегеніміз ел қамы үшін жаумен сайысу, көптің тілегімен белдесеріне қарсы түру, оны жеңіп шығатын алып ер. Ерлікке лайық қимыл-әрекеттерден батырдың тұлғалық бейнесі қалыптасты. Батырдың тұлғалық бейнесі қандай қасиеттерден құралады? Сайыстағы ер жүрек, қайтпас-қайсар мінезден, батыл да өткір, тайсалмайтын қылықтан, халқымен тілдесе де, сырласа білетін ұлағатты үлгісінен құралды. Қазақтың батыры халықтан шыққан, халыққа қызмет еткен, халық тағдырымен бірлес биікте қадір-қасиетін тапқан, көптің көңіліне жаққан. Батырдың осындай мінез-құлқынан тұлғалық, сөзінен -тапқырлық, әлді әрекетінен - туралық туындайды. Үлкен-кішіні іс-әрекетіне лайықтап, оның мәртебесіне қарамай мадақтау, көтермелеу, оны дәріптерлік сөз тауып айту -батылдық. Керісінше, керек дегенде, ортақ мүддеге, болашаққа кедергі жасайтындардың қылықтарына мінез көрсету, яғни оларды кемсіте, мысқылдап сөз тауып айту - батылдық. Ауыз әдебиетінде осындай өнердің түрлері мен үлгілері жетерлік. Ауыз әдебиетінде батылдық пен батырлықты салыстырмалы түрде сипаттайды.

Батыр - қол бастады, сөз бастады. Қол мен сөз бастай білгендер ел басқарды. Олардың мәртебелілерін кейде хакимдер деп ардақтап та жатты:

Хаким тірлікте де шыққан төрге,

Бақыты қарсы жүрген биік өрге.

(Балықшы илә ғибрит қиссасы, 159).

Батыр тек қазақ дәстүрінде ғана адамның мінез-құлқын білдіріп қоймаған. Мысалы, қазақ шөлді, сортаң жерде өсетін шөпті де "батыр" деген немесе қоқиқаздар қылығына қарсы жаңа іс-әрекеттердің түрлерін, мысалға: а) суға, сұйық затқа салу, бойлатуды; о) батыру, малуды; б) үшкір, өткір қаруды сұғу, тығуды; в) жерге кіргізу, енгізу, сіңіруді; г) денеге таңба түсіру, соғуды да - батылдық, батырлыққа жатқызған82. Сонымен халқымыз көп мағынада сөйледі, сөздің тың мағынасын тапты, мағыналы ұғым жасады. Бірақ түбірі мол мұндай суретте шындық пен қиял әрқалай үйлесіп жатты. Қиял ескі өлеңнен, ертегі әңгімеден құралды.

Сан алуан батырлар елдің тірегі де, тұтқасы болғандар. Олар - жігерлі де намысқой жауынгерлер, абыройы бір басынан асқан ерлер. Ел-жұрт батырлардың ерлігімен, естілігімен, ептілігімен бақытты, беделді болған, өсіп-өнген ел. Батырлар қаншама көп болмасын, олар - халық дәстүріндегі ескіліктің жәрдемшісі, жаңалықтың жаршысы, естіліктің белгісі, ерліктің үлгісіндей. Батырлар ерлігінде - халық өнегесінің ізі, тарих оқиғасының қисыны суреттеледі. Батырлар әрекетінде - ел мінезі, ұрпақ ұғымы, ел қиялы қабаттасып жатады. Батылдық қара күште ғана емес, епті қайратта, айла-амалда. Батыр басы сонысымен - бағалы, батыр аты - сонысымен ардақты еді. Батырлар бейнесі -ұрпақтар арасында сомдалған, ел қиялынан туындаған тұлғалық, батырлар беделі - ел хикаясындағы естеліктер мен әңгімелер. Дастандар ел мінезін батыр пішініне сыйғызады, ел тілегі мен үмітін батыр өміріне шеберлеп сыйғызады. Батыр өзіне сенеді, еліне сенеді, елінің атынан "Мен" деп сөйлейді. Сол үшін мына бір үзіндіге көңіл аударалық:

Мен - мен дүрмін, мен дүрмін!

Мен де өзіңдей кен дүрмін!...

Оза шауып олжа алған,

Таласты жерде жолды алған,

Ортадан ойып жол салған,

Қартқожақ деген ер едім.

"Ер Тарғыннан".

Батыр әрекетінде шындық - шымырлықпен, шымырлық - шеберлікпен, шеберлік -қиялмен, қиял - үмітпен қабаттасып, қанаттасып жатады. Сондықтан батылдыққа қатысты оқиға бірде ілгері, бірде кейінге кетіп отырған. Елінде бауырларымен бірге өскен, бірге көшкен, қажет болғанда ел-жұрттың тыныштығы мен тұтастығын сақтау үшін ары-бері шапқылаған батырлар өмірлерінде түрлі нәрселер қиылысып жатты, көп салмақтар артты. Қисындық пен салмақты бірден түсінушілік, біртіндеп қабылдаушылық болады. Батырлар дүние қуғандар емес, жақсылық пен айбын үшін жүрген елдің перзенттері. Нағыз ел перзенттері жауынгерлігімен оған қалқан да, қорған да болған батырлар. Қасқа жауынан қашанда тайсалмаған олар:

Аюдайын алыспай,

Қалмақпенен атыспай,

Қара қанға батыспай,

Ақылыңды ала алман,

Елге қайтып бара алман, -

("Ер Сайын").

деп кесіп айтады.

Асылы, батырлар ел алдындағы парызын іздеп жүретін асылдар еді. Асылдар жалпы амандық пен тұтастықтың көпке бірдей ұйтқысын бастады, қоштады. Оларды қиялы бай, суреті сәнді, сезімі күшті ақын-жыраулар өз деңгейіне орай сомдаған. Олардың суреті -тұлғаның өнегелі бейнесі, оқиғаның ажары.

Қазақ батырларының аңызға айналған қасиеттері бар. Ол қандай қасиеттер? Халық батыры атанғандар, көш пен қол бастаған қайсарлар:

— жауласқан жерде қара халыққа күш көрсетпеген. Олар қашанда әйелдерге, қарттарға, бала-шағаға зәбір көрсетпеген, көрсеткендерді қатаң жазалап отырған;

— жау атты болса, алдымен атын жарып тастаған. Ондағысы, жаяу адам аттыға ештеме жасай алмайды дегені;

— жеңілгенін мойындаған, қарсысын өлтірмеген. Бірақ жұртқа жайсыз болғанды аямаған;

— батырлар сарбаздарының қару-жарағына, ер-тұрманына, мінер атына ерекше көңіл бөлген;

— сауыт жетпеген сарбаздарға жылқының жал-құйрық қылынан 3-4 елі басқұр тоқытып кеудесіне оратуды қадағалаған. Ол тосыннан келетін ажал-азаптан, тән жарақатынан қорғап қалатын болған;

— әр сарбаздардың қалтасында құрттың ақ малтасы болуын талап еткен. Малтаны ұртына салып жүрсе, таңдайы құрғамайды, шөлдемейді;

— ұзақ сапарға, жорыққа аттанар сарбазға ешкі терісінен илеген торсыққа сусын толтырып алуын талап еткен. Торсықты желге толтырса, өзен, су, көлдерден қиналмай жүзіп өтетін болған. Сонымен, батырлық - батылдық қана емес, өнер түрлерін жөнімен, тапқырлықпен, ептілікпен қолдана білу, халықтың ілтипатын құрметтей білу. Батырлар - есті де үлгілі әдепті, кісілікті көтеретін қасиетті ел арасына таратты. Батыры бар оған арқа сүйеді, оны мақтан тұтты:

Қорлық, кемдік көрмедік заманында,

Бір рия жоқ еді амалында

(Балықшы илә ғибрит қиссасы, 150).

Батырдың бағын ашқан, жолын күткен әйел баласы. Батырды жорыққа шығарып салатын да, сағынып күтетін де әйел баласы - анасы, жары, қарындасы еді. Ішкі демеушісі де, жігеріне жігер қосушы да - сол сүйіктілер. Ерге тиген соң тіршіліктің қызық-рақаты сол қосқан қосағымен бірге болуы керек деген ұстанымды бекем ұстауға тырысады.

Елде әйел қасиеті - оның ақылында, мінезінде, ыстық сезімдегі тілеуінде, жүрегімен қосылған достықта деп есептеді. "Ат - биеден, алып - анадан" деген қағиданы ұстады. Дастандарда батыр әйелі еріне ақыл қосатын ақылшы, сезім толғауы ерінен әлдеқайда шалымды, әлдеқайда қырағы етіп көрсетіледі. Кездейсоқ емес. Батыр жұбайы ақыл, сезім артықтығымен, жаратылысының нәзіктігімен, жарастықпен оны билейді. Әйелдің тарапынан туатын кемшілік болса да, ол ерінің ең үлкен серігі болып қалады. Жорықта, елдің басына күн туғанда елдің ерге, ердің еліне деген ықыласы анағүрлым артқан, жардың еріне, батырдың жарына деген сүйіспеншілігі ыстық ықылас пен сенімде серпіліс табады. Оған тағы бір себеп, батырлар жекпе-жекте, қан төгісте мерт болғанда, оның жесір жары пәлен жылдай соның артын тосып, жалғыз соның қайғысымен бар өмір тілегін талақ қылған. Өмірдегі мұндай жоқтауы, мұңаюы асыл жарлардың адал достығына тағы бір қосымша дәйек-демеу болып жалғасатын-ды. Мұнысын олар тағдыры осылайша қосақталды деп жорыды. Жесірлер осылайша үлкен үмітте өздерін жұбатты. Көш, жорық, дәстүр ерді де, әйелді де еркін және әрқалай шынықтырды. Халық өнері де осы есею дәстүрін жалғастырды.

Ерлік - есейгендік, есею - ерік-жігерге оттық. Естілер қауым тарланы, ел қорғаны болды, бола алды, соның жөнін іздеді. Ұрпақпен қарым-қатынасқа терең үңілді, сол сұранысқа лайық көңіл қаруын сайлады. Ерен еңбегімен есейгендер өздері өсіп-өнген атамекенін жер жаннаты деп есептеді, "анам бір келін болған жер, атам бір күйеу болған жер" (Шалкиіз) деп кие тұтты.

Алданбайды адамзат алдағанға,

Шіркін көңіл арманда бармағанға,

Барсам-дағы жүрер ем арманда боп,

Ойын-күлкім бір жүріп қанбағанға,

деу, сол киелік айғағы.

Ерік-жігер - шешімге жөн бастау, қол бастағанның ақылы - ой-пікір шоқтығы. Ерік-жігер әрекет ету ауқымы парасатымыздың әрекет ауқымынан кең, сондықтан ерік-жігер қателіктің кәдуілгі себебіне жатқызылады. Ерік-жігер - пікірге оттық, ақыл - ой-пікір шоқтығы. Ерік-жігер әрекет ету ауқымы парасатымыздың әрекет ауқымынан кең, сондықтан ерік-жігер қателіктің кәдуілгі себебіне жатқызылады. Сондай-ақ адамның жоғарғы кемелділігі де әрекет еркіндігі мен әрекетінен білінеді.

"Ер" сөзі екі мағынада кең қолданылады. Бірінде, батыл, батыр болмысымен көзге түсетін ересек адамды, бірінде, "ат-тоқым" мағынасында қолданылады. Сөздің бірінші мағынасы екіншісіне басым ықпал еткені айғақ.

Ерліктің түбірі - тереңде, көпті еліткен сүйіспеншілік өренде. Ерлігімен есейгендер ғана ашық, батыл: "Туып өскен ел қымбат, атақоныс жер қымбат" дей алды. Өйткені олар ыстық сезім мен сенімге адал қызмет етті. "Ердің ары өз қолында", "Жау жүрек - жомарт келеді", "Ердің айнасы - еңбегі", - дейді әзірбайжан халқы. Нағыз ер өнерімен өзіне сенеді. "Ер елге еңбегімен танылар" (молдаван), "Ер қайратын ел сынар", "Жақсы ердің келген жасын сұрама", "Ер тамағынан бұзылады", "Батырдың өмірі қысқа, даңқы ұзақ", "Жігітке намыс қымбат, ар қиын", - дейді қырғыздар.

Ал қазақтар ше: "Елін сүйген ерлік істейді", "Ел сүйген ерге өлім жоқ", "Ер жігіт - бірде бір кісілік, бірде мың кісілік", "Еркіндік пен ерлік - тағдырлас", "Ел үмітін ер ақтар, ер атағын ел сақтар", "Ел ауырын ер көтерер", "Ер жігіт ел үшін туады", "Ер жігіттің екі сөйлегені - өлгені", "Ер жігіт үйінен шықса, үйіріне қосылар", "Ер - намысының құлы", "Ер еруде бала мінезді, ер сайыста шала мінезді", "Ер жаңылып қолға түсер", "Ер -ырыстың қорғаны", "Еp жолдасы - тәуекел", "Батырлық білекте емес, жүректе", "Батыр туса - ел ырысы", "Ер қанаты - ат", "Ер өнерімен мақтансын", "Ерді намыс өлтірер", "Ер-ердің тілегі бір", "Батыл - Батылдың ісі мақұл", "Ер қадірін білмеген, ел қадірін білмейді", "Ерді басы үшін сыйла", "Ер арыса - аруақ" т.б. Қазақта ерліктің түрі де, қызметі де, көрінісі де көп. Батылдық сөзде, талғамда, тоқтамда, жігер мен әрекетте. Ол туралы қиссада әрқалай айтылады:

Тіл алып тоқтамаса оңбас еді,

Бақ пен дәулет басына қонбас еді.

Зейінімен дүниеге жарысқандар,

Ақылға ие болған данышпандар.

Сөзімді ақылы көптер, аңғарарсың,

Тірлікте тәубе қылып жалбарарсың.

Аз сезбен ғибрат алар зейіні барлар,

Қауіп етіп, халадық қылып Хаққа зарлар

(Балықшы илә ғибрит қиссасы, 216-217-66.).

Батылдықтың түрлі қыры мен сырына сан алуан мақал-мәтелдер де арналған.

Сонымен батырға қатысты оқиғалар әр уақыттық немесе халықтық өлшемде сипатталынды. Батырлар қалай суреттелінбесін ел-жұрттың жүрегінен шыққан сүйкімді де, ең жақын кейіпкер болып көңіліне қоныстанды. Ол - батырлық дастанда қалыптасқан көркемдік стиль. Батырлық дастан сонысымен ескі де, есті.

Дала батырлары туған жері, өскен елі өзінің бар күш-қуатын аянбай жұмсаған. Нағыз батырлар атта жал, түйеде қом қалмаған ауыр кезде елім деп белін буып, қаһарын қуып байтақ жерімізді, туған елімізді дұшпаннан қорғап қалды. Олар "ердің ері", "батырдың батыры" болды. Ердің ері қол бастады, жол бастады. Халқымыздағы батырлықтың өлшемі "батырдың өз руы мен тайпасын қорғауы емес, жалпы қазақ елін, кең байтақ Отанын қорғауы болды" (М. Қойгелдиев), ізгілікке толы батылдығында.

"Оның мақсаты - жерді, елді қорғау, келер ұрпаққа өмір сүру кеңістігін қалдыруда" (Ғ. Есім), халық намысына дақ келтірмеу. Қазақ батырларымен танылды, ел ерлерімен есін жиды. Ерлерін медеу тұтқан, мақтан еткен, оларға сенім еткен де - халық. Батыры жоқ ел-жұрт етек-жеңін жия алмай жүрді.

"Ер қанаты - ат" болды. Тұлпар - батырдың көлігі ғана емес, тіпті қолқанатына жарайды. Батырға қауіп-қатер төнгенде эпостарда атқа тіл бітеді. Шешуші сәтте, белдесер кезде батырдың сырласы да, мұңдасы да, тірегі мен жүрегі де осы астындағы өзі сүйетін, әрі сенетін аты болды. Көрікті де жүйрік тұлпарында батыр арыстандай айбатты, жолбарыстай қайратты көрінді. Мұны батырлар жырының ұлттык ерекшелікті көрсеткен өзіндік тіні деуге тұрарлық.

Халық шығармасының кейіпкерлері - еңбек өресінде, ән бесігінде тербелген, ақ ниетті адамдар. Солардың алдыңғы шебінде ақындар, сөз бастаған шешендер, қол бастаған көсемдер болды. Олар ұрпақтардың мінез-құлқына иық тіреді, әдептілігімен бір-біріне тірек болды. Білек күшін, жүрек сырын тең ұстағандардың арасында еркіндік пен тәуелсіздік туын көтерген батырлар көбінде жеңіс жалауын тігуге құштар ақберен ақындар болды.

Батыр-ақын, ақын-шешен - елдіктің туын да, салтын да жоғары ұстағандардың әрдайым алдыңғы қатарында, тобында болды. Олар серіктеріне қарулас, күйзелгендерге күш-қуат құюшы жетекші де болды. Батыр-шешен ел басына күн туғанда төске өрлеген, қатарда жүріп жағадан алмақшыларға дес бермеген, сөзіне ие ер жүректік танытты. Ер жүрек ұлы мұратқа қол созды, әсерлі дүниетанымды қалыптастырды, ар алдындағы міндетін мінсіз атқарды. Ер жүректер ел арасында рухани қаруымен жадағай келісімге, жалған пәтуаласуға, кек алуға күйрете соққы берген. Тіпті келмеске кеткен істі жамап-жасқап, насырға шапқан жанжалды елдестірген, ептестірген.

Ер жүрек - кеуделі жан, ұнатқаны мен ұққанын көңілімен шолып, ойымен орайды, арғы-бергіні жан дүниесімен сезінуге тырысқан, сезіне білген. Өйткені ол дала сыйлаған дархан дарынын, бітімді халқының барша ойшылдық, сұңғылалық, ғұламалық, ақындық қасиетін бойына қалыптастыра алған. Ер жүрек көркемсөз өнерінің бітім-болмысын бөлектейді. Оның зейін-зергері көп қырлы, алуан сырлы. Оның сыншыл тезі әлеуметтік өмір төңірегінде ой қозғайды. Сөз мергені көненің көрім көріністерін, өліара туындатқан жиренішті мерез-дерттерді ойсырата тілгілейді, олардың алдаспанын аямай сілтейді. Халықтың бойындағы кертартпа керенаулықты, бойкүйездік пен енжарлықты дөп басып, тамырынан ұстайды.

Адамгершілік ісін өндірген қазақ өз күшіне сенді, борышқор сезімін сергітті. Өз күшіне сенгендер ел алдындағы борышқорлығын мойындады, ұрпаққа берешегін, міндетін өзіне жүктеді. Сонымен батыл, батыр борышқор болды, жауапкершілікті өз мойнына алды. Оның еріккенді ермек етіп босаңситын ниеті де, уақыты да бола бермеді. Сондықтан да болар, қазақ "бос" деген терминді қарама-қарсы мағынада, басы артық нәрсеге қосылмайтын көңіл күйі, психологиялық жан дүние көрінісі ретінде қарастырады. Сонымен "бос" деген сөздің мағыналарын саралап көрелік: а) ішінде ештеңе, ешкім жоқ, құр тұрған; ә) бекітілмеген, ашық, байлаусыз; б) қолы бос, жұмыс істемеген кез; в) жұмсақ, борпылдақ; г) мықты емес, осалдау; д) ауыс, ынжық, былбыр, жасық, нашар. Иә, қазақ кең далада бос, басы артық нәрсе жоқ деп ұққан; керексіз мінез-құлықты аямай сынаған; салт-дәстүрдегі жұмсақтықты міней бермеген. Мұны даналық демей, не демекпіз.

Түрік-қазақ көшпелі халық ретінде мал шаруашылығын өркендету мен көлік пайдалануды жолға қойған алғашқы елдердің бірі. Олар мал нәсілін жақсартуға шебер болған. Әсіресе, жылқыны асылдандырып, одан тұлпарлар ала білген, әрі оларды шеберлікпен баптай алған. Түркі жылқылары ыстық пен суыққа, аштық пен шөлге бірдей шыдамды келеді. Мініске беріктігі жағынан, онымен басқа жылқы тұқымы шендесе алмаған. "Аттың жалында, атанның қомында" ширап өскен ер адам мінген атының тұқымы мен жүріс-тұрысын жақсы білген.

Жылқы деген мал жақсы жүйрік болса,

Жігіт қайда жүрмейді бұйрық болса,

Көңілі есіп жігіттің отырмай ма,

Алдында жал, артында құйрық болса,

дей отырып, халқымыз тұлпарсыз жігіт бейнесін, жігітсіз тұлпар кереметін айқындауға болмайтынын бекер айтпағандай. Себебі:

Ат жетім өрен жүйрік шабылмаса,

Топ көріп ащы тері арылмаса,

Болады теңдесі жоқ кәрі жетім,

Бас тартар кірерге үй табылмаса.

( Мың бір маржан, 141-6.)

"Ат көркем көрінеді тұрманменен" деген қазақ атты ерттейтін ат-тоқымның бірнеше түрлерін жасаған және пайдаланған.

Солардың қатарында "қоқан ер", "құранды ер", "атамай ер", қазық бас ер", "орыс ер" деп аталатын түрлері бар. Ерді жасауға көрші елдер мен қосалқы мәдениеттің ықпал еткені білініп түр. Ер-тұрмандары ат-көлікке жайлы, аса берік, сонымен бірге, айбатты да, әшекейлі болған.

Батыр туралы сөз бастаудың, ой тастаудың басты шарты - қазақты тану және қазақты таныту, сол түйінді екі міндеттің басты жолы мен өтімді тәсілдерін өзара үйлестіру. Қала берсе батыл ізденіс-әрекетті жасампаздық күшпен әлеуметтік қауымның құралына айналдыру. Ұрпақ ұсақтап, халық жалтақтап, жастар арасында ездік пиғыл орныққан сайын ерлердің тәжірибесінен тәлім алудың, ерлердің өнерінен үлгі алудың, ерлердің өнегелі дәстүрі мен тәсілін меңгерудің маңызы ендігі анағүрлым артуда.

Иә, батырлар бейнесін ортамызға Заман әкелді. Осы биік өрістерге лайық зерек зейін керек. Еліміздің түкпір-түкпірінде батырларға арналған үлкен ескерткіштер орнатылуда. Бүл ескерткіштер - өткенді асқақтату, бүгінге ақыл-тағылым, болашаққа сенім арту іспетті. Ескерткіштер еліміздің ең әдемі, ең мәнді, ең тұғырлы мекендерінде бой көтеруде. Бүл ескерткіштер, алдымен, ерлікті, елдікті, мықтылықты, қайсарлықты, асқар адамгершілікті, елге деген сүйіспеншілікті, туған жерге махаббатты үлгі етудің символындай, әрі биліктің қасиетін, өнердің қасиетін, елге деген махаббаттың қасиетін болашақтың бойына дарытуға қызмет ететін классикалық туынды.

Тарих тәлімімен, кейінгі ұрпаққа беретін сабағымен құнды. Тарихтың тірегі - тұлғалар, елдің есеюі мен еркіндігі бойын жазған ерлердің іс-әрекетіне байланысты. Ерлер өздерінің қаһарымен, қамқорлығымен, жеңісімен елдің еңсесі мен рухын көтерді, ел азаматтығын қорғап қалды, замандастарының өзіне деген сенімін нығайтты.

Батырдың беделі бітімді келісіммен, келісімді өнерімен өлшенді. Батырлар өмірлік жетістігімен, шешімімен тұлғаланды. Батыр тұлғасының әлеуметтік бейнесі, әлеуметтік рөлі сыр мен сынға толы. Батырдың әлеуметтік келбеті мына құндылықтардан құралды. Батыр әрбір ұлыстық халықтың таңдаулы да, ірі өкілі; батыр адамгершілікке, сөзге тұрған тұлға; оның сезімталдығы, сенімі, еркі ерекше ұйысып, ой-парасатына бағынды; оның өз мұратына деген берілгендігі, елі мен мекен-жайға деген сүйіспеншілігі күшті және өлшемсіз болды. Жеке басының міндеті ортақ мүддеге, мүддесі болашақ мұратқа қызмет етті. Батыр жан мен тәннің, сенім мен рухтың жоғарғы үйлесімін корсетті, адамдық қатынасты осы мәңгі құндылықтарға бағыштады. Осылайша азаматтық қабілет-қасиеттің рухани және әлеуметтік өлшемін көтерді, рух биігінен қуаттанды.

Отаншылдан ел кетпес, оны халқы әрқашан сүйеді. Отаншылдың жүгінетіні де, жарасатыны да төрт қағида - борыш, күрес, сауап, обал Отаншыл бауырмашылдығымен озады. Бауырмашылдық - оның борышы. Нағыз бауырмашыл - әр ортаның күтері, құтты адамы. Оның серті - жақынды жараламау, алысты қараламау. Отаншыл - ықыласты, ынтымақты. Ықыласты жанашыр, жаңашыл келеді. Ынтымақ игі іске деген ұйымшылдықтан құралады, жақсы бастаудан көрініс табады. Ықыласты жалтақтай бермейді, екі ұшты күйде жарты жолда қалмайды. Ынтымақты ел ыдырамайды, ынтымақшыл адам жалғыздыққа ұрынып жүдемейді. Ол бірлікке сеніммен қарайды, бірлесу үшін серт береді. Өзіне сенімділер мен сертіне берік тұратындар ғана ортақ мұрат-мақсат үшін бас қосады. Сонымен, белділер, белсенділер, беделділер ғана бас қоса алады, ортадағы жалтақтарды жәбірлемей, қайта жетелейді. Ондай "жақсылардың өзі кішік, ойы биік" болары кездейсоқ емес.

Отаншыл - қайырымды. "Өзгеге қайыр жасаған кісі өзіне де қайыр жасайды. Санадағы бөгдеге қайыр жасадым деген сезім - адам үшін аса жоғары сый. Адамға қайырымды болудың үлгі-өнегесін көрсетсең, сонда діттегеніңе жету оңай..." (Сенека, I г. Рим философы). Отаншыл көпке теңеледі, отбасын теңгереді. Отаншыл - адал, бауырмал, көреген. Ол жақынның сөзінен ұлағаттың ізін табады, оның мейірімінен өмірдің ізін таниды.

Ерлер мен естілердің отаншылдығы ұқсас, үйлес. Сол естілер мен ерлердің үйлестігі үшін күресу керек. Күрес - кемшілікке ұрынбаудың және осалдыққа қарсы шығудың, алдыңғы шепке ұмтылудың және озып шыққан қарқынды қолдан шығармаудың құралы. Күрес адамды алға тартудың, адамның бойындағы қуатты ашық және әрдайым көрсетудің ашық жолы. Күрес - адамды өз үмітімен жарыстыратын, күштілермен алыстыратын айқасы. Күрес - жақын мен алыстағы мықтылармен сайысқа түсетін дода аясы, жарыста озғандарды топтастыратын амалдың тәжірибесі. Өнердің осындай тәсілдерін ұнатқан жырақтағы ел-жұрт сол күрес өтетін жерге бас қосқан. Ал жарысты өткізген ел өз мекенін мақтан тұтқан. Күрес жанкүйерлері сол елдің өнерін, жердің көзтартар көріністерін аңыз-әңгіменің арқауына айналдырған. Күрес - халықтық ойын-сауықтың кең таралған тартымды да қызықты көне түрінің бірі. Күрес арқылы әрбір ел-жұрт өз өнерін, өздерінің ойын-сауығын төрге тартты, өз ел-жұртының байрағын жоғары көтерді.

Қазақ көне заманнан күресті тамашалаған, өз ортасының белсенді белділерін сол өнерге тартып қызықтаған. Күресті қызықтаған елде, ашық алаңда белдескен палуан да намысқой болған. Олқылыққа да, әлділікке де сезімталдық пен сергектік танытқан. Күрескер тізе бүгуден тартынды, кімнің алдында болмасын құлдыққа көнбеді, іштей еркін болатын ұстанымға ұмтылды. Күрес - азаттық сезімін күшейтті, тереңдетті, таратты. Сол үлкен мақсат-мұратта балуандар мінезді, ұстамды, тапқыр болған. Мұндай күрескерлер өз елінің өз ұрпағының үздік үлгілері. Өнерлі мықтылар топ жарған, өз елінің мақтан тұтар жақтарын көп алдында паш еткен. Тек өз елін жүрегінде жақын тұтқандар ғана қара күшті қорқыту, үркіту, зорлау құралына айналдырмады.

Күрескерлік - салауатты өмірдің түрін күшейтті. Күрескерлік сезімталдықты, танымдық қабілетті, болжампаздықты, қимыл-әрекетті қатар ұштайды. Оларды белсенді өмір сүрудің, тұтас болмыс пен бейненің, азаматтық борыштың үлгісіне айналдырады. Жақсы да, қуанышы көп, мәнді де сәнді өмірге талпынғандардың талабы мен мұқтажы осында. Мұқтажды талап ішкі және әлеуметтік бетбұрысқа айналғанда күрестің қызметі артты. Қазақ үшін күрескерлік - жеке адамды да, ұрпақты да тәрбиелеудің нағыз үлгісі, шеберліктің алдыңғы шебі. Күрескер күш көрсететін палуан ғана емес, елінің есті батырлары. Батырлар - нағыз күрескерлер. Палуандар мен батырлар қазақ күресінің тірегі, үлгісі болды. Ел өз мықтыларын мақтан тұтты, олардың мәртебесін көтерді. Осы күштілердің палуандардың батырлардың тәжірибесі мен салтынан қазақ күресі қалыптасты. Қазақ күресінің тарихын, дәстүрін білмесек те, күрескерлер алдымен өз елінің намысын қорғаған, өз отанының мәртебесі үшін белдесуден тартынбаған таңдаулылар деуге толық негіз бар.

Бақталасқан, иық тіресе көршімен араласқан немесе басынан билік, қолынан байлық кеткен елде батырлар көп болған. Елдікке ұйыған ұрпақтардан ұлағаттылар, ұлылар көп шыққан. Осы батырларға бас ию, ұлыларымызды ұлықтау, ұлылықты бағалау - кісілікті көтермелеу, адам болуға ұмтылудың қарқыны. Адамдық болмысты толықтырудың бір өрісі - өзіңе, өзгеге нұқсан келтіртпеу. Адамдықты жоғары мәртебе тұтқан бар игілікті осы өлшеммен бағалаған, саралаған. Адамшылық - мәртебелі игілікке қазақты бағындырған, сол талпыныста басты қосқан Тәңір құдіретіндей. Адамшылық - жүрек оты, жүректіктің тұтас арқауы. Жүрек - тазалықтың, сұлулықтың, ерліктің, әділеттің мекені дей келе, "талант пен жауапсыздық, өтірік пен шындық, көлгірсу мен жанашырлық сияқты - бір жүректе сыйыса алмауы керек"83. Иә халқымыздың жүрегі осындай терең де дауылды арнада тазарды, тулады, тұнықталды. Халқымыздың ыстық-ықыласы қашанда рух береді, қанаттандырады. Халықтық шығармашылық - кәсіп емес өнер. Оның тереңдігі де, кеңдігі де, биіктігі де осында.





Тәуелсіздіктің тұғырына шығуға талпынған ел тарихтың күреске толы кезеңін басынан өткерді және өткеруде. Арпалысы басым сол ізденісте жеке бастың да, қауым жұрттың да еңсесі көтерілді, әлі де күш-жігері шыңдалуда. Серпілістің себебі неде? Батылдық әркімнің өзінің үлкен мақсатына шүйілетін қарекеті мен әрекетінде.

Азапты мен тартайын бұрын көнген,

Қазаға қарсы жүрме, тұрып төрден,

(Балықшы илә ғибрит қиссасы, 190-6.),

деу батырдың қарекеті тарихи жағдайға орай оралымды да, өтімді болғанын айқындайды. Іс-әрекетті қалай және қайда жүргізерін білген батыр қимылы - үлкен оқиға. Батыр қашанда зұлымдыққа, жауыздыққа, қара ниеттілікке қасқая қарсы шыққан, шындық пен әділеттілік үшін тізе бүкпеген қайратты да қайсар жан. Туған ел-жұрт үшін табан тірестің бел тірегіне және тұлғасына жараған. Ел-жұртының мұңы мен мүддесіне ғана қажет шешімге тоқтаған. Адалдығымен батыл сөйлеген, әдепсіздікке ермеген. Жан мен тәннің, сезім мен сенімнің теңдігін ұстай білген, олардың қуатын шешуші сәтте көрсете білген. Күштің тірегі өзінде, тұтқасы елінде. Ерлігімен, естілігімен адамның рухани кеңістігін кеңейткен, ұрпақ бейнесін сомдаған, тарихи шындықты тереңдеткен. Батырлар тағдыры өзін және елін танудан, ел қамын бағудан құралған. Өйткені ол:

— батырлықтың ұлттық ерекшеліктері - халықтың адал еңбегі мен түрмыс-салт дәстүріне, оларды көркемдеу сипатына қатысты;

— батырлық жырдағы әдет-ғүрып, рәсім-салт, наным-сенім көріністері, оның жанрлық ерекшеліктерін құрайды;

— батырлық жыр ауыз әдебиетінің шығармашылық деңгейін және нақты кейбір жанрларымен өзектестігін табуға, тануға кең мүмкіндік береді.

Батырлық жырдың елтұтқалық мәселелері бар. Олар - тегіне сиыну, елімен тілдесу, жақынымен сұхбаттасу дәстүрі, олармен қайғы-қуанышы мен күдік-үмітін бөлісу. Жанашырлар батырды жебейді, адасса жолға салады. Еліне сүйенген ер жауына сыйынбайды, жауынан бет қайтармайды, жанашырлығын жасырмайды. Бұл дәстүрді бүгінгі геосаяси жағдай мен қажеттілікке қызмет еткізу басты шарт. Заманның күрделі оқиғалары Бітімге, Келісімге мұқтаж. "Шешімге келген ел көсемдерінің, даналарының мақсаты сол, заман оқиғасын ұмыт қалдырмау". Ендігі батырлар бейнесіндегі ақиқат пен аңыздар тоғысын "халқымыздың өткен тарихымен, мәдениетімен, ойлау жүйесімен, дүниетанымымен, қоғамдық саласын танумен" ұштастыру қажет деген Ғ. Есім тоқтамының үлкен мәні бар84.

Халықтық дәстүрді қалыптастыруда батырлықтың осал жағы да бар. Осалдық дегенде батырлық институтының болмағанын айтамыз. Батырлық қолбасшыға деген адалдықты әлеуметтік желіге жеткізді. Қазақ даласында даралықтың әлеуметтік сүйенері бекем еді.

Түптеп келгенде, олар байтақ жерді, бай салт-дәстүрді, шұрайлы тілді, қасиетті дінді қорғап, бабаларымыздың қаһарлығына лайықты сый-құрмет көрсете отырып, келелі келбеттілерді риза етті. Қол бастаған батырлар мен сөз бастаған ақындарымыз, хан-билеріміз жас ұрпақтың жүрегінде жаңғыра бермек, жаңа тарихтан өз орындарын таппақ. Қазына көзі осында, тұлғалық төрі - тосын, кездейсоқ емес. Қаһармансыз батылдық келмес.

XII. Қобыланды батыр

Алты жасқа келгенде

Арыстан туған Қобылан

Қазынадан қамқа киеді.

Өзімнің еншім болсын деп,

Тобылғы меңді торы атты

Енші қылып мінеді.

Қобыландының тілегін

Бүкіл қыпшақ тіледі.

Қайыры көп халқына,

Енді түсіп салтына,

Таулар күйіп тас жанған

Алты жаста баланың

Елбеңдеген зарпына.

Өзі алты жасында,

Кәмшат бөркі басында,

Тобылғы торы ат астында,

Қаршығасы қолында,

Тазысы ерткен соңында,

Жеті пірге сиынып,

Баратұғын жолында,

Тоқтарбайдың жылқыда,

Тоқсан құлы бар еді.

Тоқсанының бастығы

Естеміс деген ер еді.

Естемісті көруге

Жылқыға бала жөнелді.

Жылқыға бала барғасын,

Баурап малын алғасын,

Тоқсан құлмен Естеміс,

Риза тауып қалғасын,

Қолқанатпен құйрыққа

Енді Тоқтар кенелді.

Қобыландыны барғансын,

Естеміс ерің баулайды.

Күнде киік аулайды,

Кездессе жауын жаулайды,

Жылқыда жатып Қобыланды

Екпіні оттай қаулайды,

Қаршығасы қолында,

Құмай тазы соңында,

Көрсе киік заулайды.

Естеміспен екеуі

Қонып жатса бір тауда,

Намазшамнан өткенде,

Құптан мезгіл жеткенде

Құлағына батырдың

Бір дауыс кеп шулайды.

Арғы астында сол таудың

Бұрқыраған бу шықты,

Шуылдаған шу шықты.

"Бүл не қылған дауыс?" - деп,

Естемістен сұрайды.

Айтпасына қоймайды,

Сонда Естеміс сөйледі,

Сөйлегенде бүй дейді:

"Арғы астында бүл таудың

Қызылбастың елі бар,

Жасыл байтақ жері бар,

Айдынды шалқар көлі бар,

Көктім Аймақ ханы бар,

Неше мың сан жаны бар,

Қанша жиған халқына

Көрсетіп тұрған сәні бар.

Құртқа деген қызы бар,

Жұртына жайған назы бар.

Ай астына аспанға

Құрды бақан қақтырып,

Алтын теңге аттырып,

Теңгені атып түсірген

Құртқаны сұлу сол алар.

Соның даусы бүл дауыс,

Көптен шыққан бүл хабар.

Төсекте жатып Қызыл ер

Қобыландыны көреді.

Аяғыммен күрес деп

Бір аяғын береді.

Алпыс құлаш ала арқан

Қызыл ердің ілулі

Босағада түр еді.

Іліп алып аяққа,

Мініп алып торы атқа

Дүрілдетіп жөнелді.

Қызыл ерді сүйретті,

Сүйреткі қылып үйретті.

Ішінде шеңгел-тікенге

Өкпе, бауырын түйретті,

Тақымға салып сүйретті,

Қабырғасын күйретті,

Менсінбеген дұшпанды

Ақыл тауып үйретті.

Көкпар қылып дұшпанын,

Тау мен тасты күңрентті.

Қорлықпенен өлсін деп,

Тасқа соғып боршалап

Қызыл ерді еңіретті. –

Кеудесінен жан кетті,

Домаланды жерге бас.

Қобыланды сынды бала жас

Істі орнына келтіріп,

Құртқаға келіп сөйледі,

Көңілі ердің желпініп.

"Сұлтаным не қылды екен", - деп,

Құртқа сұлу жүгіріп

Алдынан шыққан ентігіп.

Көктемге хабар береді

Дұшпанынан құтылып,

Көңілдері жайланды.

Жөнелтуге Құртқаны

Көктім Аймақ ойланды.

Алтынмен ішін безеген,

Сырты күміс ақ отау

Келістіріп түзеген.

Арттыруға сайланды

Қырық түйе қазына,

Қырық құл мен қырық күң

Қосып берді қасына.

Ел-жұртымен қоштасқан

Құртқа сынды сұлудың

Жұрт таң қалды назына,

Сөйлеген сөзі базына.

Көктім Аймақ нұр есіп,

Ертеңгі Шолпан батқанда,

Сарғайып таң атқанда,

Жөнелтуге Құртқаны

Жүгін артып жатқанда

Қобыланды бала келеді,

Көктімге сәлем береді:

"Еншісін бөліп Құртқаға,

Бәрін де беріп жатырсың,

Бергенің маған не?" - дейді.

Көктім Аймақ атасы:

"Шырағым, балам, кел! - дейді,

Бергенім саған біл, - дейді, -

Төбеңде тұрған төрт бұлт

Еншің балам, сол, - дейді. -

Жаз болса, шығар күн жақтан,

Қыс болса, шығар жел жақтан,

Жау келсе, түсер жау жақтан

Шырағым, балам, сен, - дейді, -

Тапсырдым сені соған, - деп,

Енді атыңа мін", - дейді.

Атасымен қоштасып,

Құртқаны алып ұзатып,

Елге қарай жөнелді.

Әлқисса, сол кезде қызылбастың елінен Қазан деген ер шығып, ноғайлының жерін, Қырлы қала, Сырлы қала деген екі қаласын тартып алды. Қырлы қалаға бектерін, Сырлы қалаға жендеттерін жатқызып жатып алды дейді.

Қызылбастың елінен

Қазан деген ер шықты,

Жөн білмеген шер шықты,

Ноғайлының көп елін

Олжалап шауып жаншыпты.

Бағынбаған адамын

Қырып-жойып тауысыпты.

Жерін, малын олжалап,

Қатарынан асыпты,

Мал-жанына қарамай

Ноғайлы елі қашыпты,

Олжалап жанын босыпты.

Ноғайлының көп елін

Қаратабан десіпті,

Қырлы қала, Сырлы қаласын

Тартып алып ер Қазан

Тасыған судай тасыпты.

Сырлы қала дейтін қаласы

Қорғансыз сырты ашық-ты.

Қырлы қала дейтін қалаға

Атарман да шабарман,

Бектері басын қосыпты.

Қырлы қала маңынан

Жау жүре алмас десіпті,

Көңілі сондай өсіпті.

Қызылбастың ағасы,

Қырлы қала маңынан

Бір жағы судың жағасы,

Алты қабат ор қазып,

Тереңдігін мол қазып

Бекіткенін қарашы.

Қырық жерден құйдырып,

Болаттай соғып қақпаны

Алпыс батыр жапқаны.

Жер жүзіне жайылды

Ноғайлының көп елін

Шауып алып жатқаны.

Әлқисса, Қазанның бүл хабарын төменгі қырық мың үйлі Қиятта Сейілдің ұлы Қараман батыр естіп, аттың жалын тартып, атадан ер болып туғасын, Ноғайлының жеріне қызылбастарды қондырып қоюымыз сүйекке таңба емес пе деп, елінен аттанып шықты.

Қырық мың үйлі қияттан

Қырық мың әскер қол алып,

Ақ қара бас ту алып,

Қызылбасқа жол алып,

Көшірем деп Қазанды

Бұ да күшті мол алып,

Боз ат шалып құдайға,

Жұртын жиып қуанып,

Қияттан шыққан бес батыр:

Қарақозы, Аққозы –

Қатардан асқан қос батыр,

Қаражанұлы Қосдәулет –

Топты бұзған бүл батыр.

Қара Бұқан жауырыншы –

Түнде қалың жол тартар,

Ғайыптан болжап сөз айтар.

Қарамандай батырдың

Қабағына қар қатты,

Кірпігіне мұз қатты,

Қазанның естіп хабарын

Ұйқы көрмей түн қатты.

Ноғайлыны алды, - деп,

Сүйекке таңба салды, - деп,

Өлейін десе, жан тәтті,

Кірейін десе, көр қатты,

Қырық мың әскер қол алып,

Қайырын сұрап сапардың

Қызылбасқа жол тартты.

Қостанып шыққан қосынға,

Қараман батыр толғапты:

"Тілімді алсаң, азамат,

Жаппарға жан аманат,

Қараспан тауын жайлаған

Қалың қыпшақ елі бар,

Қобыланды деген ері бар,

Дуа тиген керемет,

Атағы жұртқа мәлім ед.

Әлқисса, Қараман батырдың Қазанды алуға бара жатқандығын айтқан жері:

"Мен Сейілдің ұлы Қараман,

Қазанға кетіп барамын.

Жүрмеймісің, құрдасым,

Көп қолқалық қыламын.

Замандасым, мұңдасым,

Заманы бірге сырласым.

Жылы бірге жылдасым,

Жасы бірге құрдасым,

Қазанның алған шәһәріне

Сапар тартып жол шектім.

Жүрмейсің бе, жолбарысым?

Қобыланды сынды, батырым,

Жасыңнан артық ақылың,

Жұлдызың туған жоғары

Білемін, Қобылан, данасың!

Дұға тиген ер едің,

Кезіңе келген дұшпанның,

Білемін, Қобылан, оңбасын!

Осы қылған сапарға

Кетемін ертіп сені деп,

Әдейі келдім, жолбарысым!"

Мінбекке керек қазанат,

Беліне керек шар болат,

Денеге керек жаланқат*.

Жан жаппарға аманат,

Жалғыз емес Қобыланды,

Қияттан шықты қолқанат.

Батырың мініп шығуға,

Асыл туған, Құртқажан,

Жарамай ма, жарай ма

Алты жыл баққан Бурыл ат?"

Сонда сұлу қыз Құртқа

Қылаң етіп, қылт етіп,

Алтынды тоны жылт етіп,

Сылаң етіп, сылт етіп,

Шекеге шоғы бұлт етіп,

Саулы інгендей ыңқылдап,

Күшігендей сұңқылдап,

Сүмбіледей жылтылдап,

Буыны түсіп былқылдап,

Алтын қалпақ дулыға,

Шекесінде жарқылдап.

Мақпал төсек мамықтан,

Алтын иек, ақ тамақ,

Көтеріп басын сөйледі

Естеміс Құлға былқылдап:

"Екі тоқты, бір саулық

Берер едім қырқарға,

Дүниеде көп адамзат,

Бенде тоймас іңкәрға.

Жұмсады ма сіздерді

Үйдегі Бурыл тұлпарға?

Дұғай сәлем дегейсің,

Тұлпарына жұмсаған,

Жұрт иесі сұңқарға!

Және де сәлем дегейсің

Қарамандай құрдасқа,

Заманы бірге сырласқа,

Жылы бірге жылдасқа,

Жасы бірге құрдасқа.

Аттың күні толмай түр,

Зор салмасын жолбарысқа.

Мінемін көшке көк қасқа,

Саламын қамшы жанбасқа,

Бөрі де қастық қылмайды

Жанына ерген жолдасқа!

Бәдік пенен той басқа,

Ешкі менен қой басқа,

Шайтан менен жын басқа,

Бәйбіше мен күң басқа,

Туған ұл мен құл басқа.

Жұмсады ма сіздерді

Біздей нашар жолдасқа?

Жолдасына жұмсаған

Көп құлдық бас дегейсің,

Қараспан тауын жайлаған

Жұрт иесі жолбарысқа!

Әуелі құдай алмасын,

Алды-артымнан шалмасын,

Тілімді алса сұлтаным,

Бүл сапарға бармасын,

Бүл олжадан алмасын.

Көп жылайды дегейсің

Үйдегі нашар жолдасың!

Асқар тауда белдік бар,

Жасағанда кеңдік бар,

Азда қанша теңдік бар?

Құрдаста қанша елдік бар?

Сұлтаныма сәлем де,

Тілімді алса бармасын,

Біз байлаған Бурылда

Қырық үш күндік кемдік бар".

Мұны естіп Естеміс

Кейін шауып жөнелді,

Жауабына кенелді,

Айтқанының бәрін де

Қобыландыдай батырға

Бұлжытпай айтып келеді.

Мынау сөзді естіп,

Қобыланды келді құрдасқа,

Жүремін деген жолдасқа.

Сонда Қобылан сөйледі:

"Көлден ұшқан қалбаймын,

Жаманның тілін алмаймын,

Хақ бұйырған сапардан

Арыстаным қалмаймын.

Асыл досым сөкпесең,

Бүл сапарға бармаймын,

Бүл олжадан алмаймын.

Саған да сәлем көп айтқан,

Құрдасым, көңілің қалмасын.

Өтініш қылып зарлаймын.

Асқар тауды бел деген,

Ақ бармақпен жемдеген,

Ауырса жеммен емдеген

Өзінен басқа көрмеген,

Өзінен басқа білмеген

Бағып тұрған баласы,

Күтіп тұрған анасы,

Өзі әйелдің данасы

Тұлпар туған Бурылдың

Қырық үш күш күні кем деген".

Қараман сонда сөйлейді:

"Бұл барғаннан барсақ біз,

Қалың тобын жарсақ біз,

Ер Қазанды өлтіріп,

Қаласын бұзып алсақ біз.

Еркек болып не етеміз

Әр талапқа шығарда

Қатынға ақыл салсақ біз,

Қатынның тілін алсақ біз.

Есіктің алды ебене*.

Ерлер киер кебене**.

Кеткен кісі келе ме?

Алғанын тәңірім бере ме?

Әр талапқа шығарда

Қатынға ақыл салған соң,

Қатынның тілін алған соң,

Неше батыр болса да,

Басында билік жоқ адам

Арыстан туған құрдасжан,

Ол - қатын емей немене?!"

Қараман бұл сөзді айтқансың,

Қобыландыдай батырдың

Тері тамып иектен,

Түгі шығып білектен,

Жаны бір тулап жүректен,

Неше бір құрдас айтса да

Қараманның бүл сөзі

Өтіп бір кетті сүйектен.

Өлгенде көрген жалғызға

Шербеттік суын ішірді,

Және айналып, толғанып,

Кезек-кезек қолға алып,

Қобыландыны күн батпай

Алып жатты кемпір-шал.

Жатқызды көрпе-төсекке,

Кезек-кезек сөз қатты,

Үндемей Қобылан тек жатты.

Тілеп алған жалғыз ұл –

Кемпір-шалға тым тәтті,

Ол уақытта бенде жоқ

Қобыландыдай сымбатты.

Көкежан, өзің келгенше,

Ел-жұртың есен көргенше,

Артыңда қалған мен нашар

Айтып бір кетші ниязға*.

Көзге, көке, жас алдық,

Жан көкем, есен келгенше,

Елі-жұртың көргенше

Артында қалған мен сорлы

Болайын сенен тасаттық*.

Басымда бар-ды алтын шоқ,

Жан көкем барда көңілім тоқ,

Көкежан, сені көрмесем,

Басымнан өтер дүние боқ!

Табаныма тиер шоқ.

Сізге деген құдайдың

Маған тисін ажалды оқ!

Ақ маңдайда тұлымым,

Бірге туған құлыным,

Керекке біткен терегім,

Бірге туған бауырым,

Қос қанатым, құйрығым,

Судан шыққан сүйрігім.

Суырылып озған жүйрігім,

Сізге деген құданың

Қабыл еттім бұйрығын!

Қозыдай Қобылан егізім,

Бірге туып, бірге өскен,

Кіндігімді бір кескен,

Қарға жүнді қаттасым,

Үйрек жүнді оттасым,

Бірге туған тектесім

Қысылған жерде түптесім.

Сонда Қобылан сөйледі:

"Қайта айналып қаз қонар

Ұя салған жеріне,

Әркім ойнап күледі

Өз қатары теңімен".

Көзден аққан қара жас,

Қаны, жасы аралас,

Қарлығашқа көрсетпей

Қобыланды сүртті жеңімен.

Және Қобылан сөйлейді,

Сөйлегенде бүй дейді:

"Тауда болар тарғыл тас,

Тарықса шығар көзден жас.

Тар қолтықтан оқ тисе,

Шығады сүйеп қарындас

Қарындасың болмаса,

Жауда қалар ғазиз бас.

Арқаңды жапқан қолаң шаш,

Айналайын, Қарлығаш,

Шырағым, сөзге құлақ ас!

Мен кешігіп келмесем,

Сендерді мұнда жылатпас

Қараспан тауын жайлаған

Қалың қыпшақ бауырлас!

Қарлығаш, сенен айналдым,

Ағызба, қалқам, көзден жас!

Жасыңды тишы көзіңнен,

Сай сүйегім сырқырар,

Жан көке, деген сөзіңнен!

Бір сүйгізші, шырағым,

Жәудіреген көзіңнен!

Атадан тақ баламын,

Жауға кетіп барамын,

Жасым үлкен ағамын,

Әлдеқандай боламын?!

Әйел де болсақ бір тудың

Нашар деп сені нетейін?!

Қарлыжан, бұршы мойныңды,

Бетіңнен сүйіп кетейін.

Қарындасым, Қарлыжан,

Тоғай толған түйемді

Сарысуға тапсырдым.

Қарлығаш және сөйлейді:

Басымнан дүние өткен-ді,

Көрінбесең көзіме,

Құлақ сал, көке, сөзіме,

Көкем есен келгенше

Ата-анасын көргенше,

Қалқамбысың - дегенше,

Мен көкемді тапсырдым

Он сегіз мың ғаламның

Падишасы, сенің өзіңе!

Қараспан тауын жайлаған

Біздің қалың көп қыпшақ,

Көкемнің оңғар сапарын

Жасаған құдай беріп бақ.

Алды-артында сүйеу жоқ,

Атадан, көке, тудың тақ,

Сіз бар болсаң көңілім шат.

Сапарыңнан қайтқанша,

Аман-есен келгенше,

Мен көкемді тапсырдым

Он сегіз мың ғаламның

Падишасы - жаппар хақ!..

Жылқы ішінде аласың,

Қылшаң жүнді қарасың,

Ағаң, інің сенің жоқ

Жеке туған дарасың.

Атам менен енемнің

Безіп дүние, малынан,

Тірідей безіп жанынан

Тілеп алған баласың.

Сөйткен бала тастар ма

Атасы менен анасын?

Сұлтанымның меңзеймін

Тоқтамасқа шамасын.

Кетер болсақ сұлтаным,

Енекемнің еміп кет

Төсінде екі мамасын.

Сабындаса ағармас,

Іштен туған қарасын,

Құдай қисық жаратты

Кімнің тілін аласың?

Өз дегенің болмаса,

Жөнге көнбес баласың,

Тіл білмеген дұшпанға

Жалғыз кетіп барасың.

Қош, сұлтаным, аман бол,

Әлдеқандай боласың?

Асқар тауды бел дерсің,

Тайбурыл атпен желерсің,

Жақсы-жаман десең де

Құртқаның қадірін білерсің,

Құртқаның сөзіне сенерсің,

Кешегі кеткен қияттан

Он екі күн бұрын барарсың...

Сонда Қобылан сөйлейді:

"Қой, шешеке, жылама,

Жылағанмен бола ма?

Мен сапардан қайтқанша

Ата-анам, ел-жұртым,

Тапсырдым енді құдаға!"

Қараман кетті жиып қол

(Сөйлейді сөзді оңды-сол),

Қобыландыдай батырға

Жиылып халық беріп қол,

Жылаумен қалды кемпір сор!

Тоқтарбайдай шалыңыз

Көзі-басы іріңдеп,

Буындары дірілдеп,

Жүре алмады болып қор.

Орта жолда зарлайды

Қайырылып Қобылан бармайды.

Жалғызыма жар бол деп

Жат қылады құдайды

Қала берді кемпір-шал,

Аруақтарға жалынып!

Батыр Қобылан сөйледі:

"Әуелі алла-анайым,

Хақ жаратқан құдайым.

Үйдегі Құртқа жұбайым.

Жарым олқы болды деп,

Жемеймін тіпті уайым.

Құртқажан "тұлпар" деп еді,

Айтқан сөзін сынайын.

Жайың қалай, Бурыл ат?

Қолтығыңда қос қанат,

Үстіңде мен аманат.

Үкілі құйрық, майда жал,

Сөзіме менің құлақ сал.

Алтын, күміс қият жал,

Лебізің сенің сары алтын,

Үстіңдегі түгіңнің

Жары күміс, жары алтын.

Жан серігім, Бурыл ат,

Жылқыда тұлпар сен едің,

Терлемессің күн салқын.

Жігітте сұңқар мен едім,

Қыдыра жалды, қыл құйрық,

Сенен озбас деп едім.

Екі аяқты, бір басты

Менен озбас деп едім.

Біздің ауыл ағыста,

Есебі жоқ алыста,

Азулының бойында,

Жылқылары қамыста.

Қатын Қобылан қалды деп,

Кешегі кеткен қиятқа

Қоямысың намысқа?

Жан серігім, Бурыл ат,

Барыңды бүгін қарышта?

Қаса тұлпар ат болсаң,

Ұшқан құстан қалыспа

Қырық күншілік Қазанға

Бір мезгілде жетуге

Сіздей малға алыс па?..

Жақсыда ғой тәуір сөз,

Неге ұмытсын көрген көз?

Арыстан туған Қобыланды

Көп әскерге келді кез.

Арыстан туған Қобыланды,

Көп әскерге келгенде

Қырық мың атты қызылбас

Қолына жасыл ту алып,

Арыстан туған Қобыланды

Ақ білегін сыбанып,

Көңілі тасып келеді

Жауды көріп қуанып.

Сол уақытта алдынан

Қара қасқа ат мінген,

Құйрық, жалын шарт түйген,

Алдына дабыл төңкерген,

Артына сауыт бөктерген,

Аламанға дем берген,

Азды көпке теңгерген,

Қара бөрік қалпайған,

Қайратымен мал жайған,

"Мен сондай!" - деп далдайған,

Қысқа күнді қырық шапқан,

Тері тонды теріс артқан,

Қызылбасқа жан тартқан,

Қазақ десе оқ атқан,

Қабағына қар қатқан,

Кірпігіне мұз қатқан,

Он екі күнде бір жатқан,

Он үш күнде бір татқан.

О да айтулы ер еді,

Қызылбасшы елі еді,

Құдайдан дұшпан сұраған,

Жау көрмесе, қуарған,

Найзаның ұстар жеріне

Қолыма жұмсақ болсын деп,

Топтап барқыт ораған,

Шын қаһарына келгенде

Жауған қардай бораған.

Өзі жеке келгесін,

Қайыспасын білгесін

Басын тартып қара аттың

Қобыландыдай батырға

Бір-екі ауыз айтты сөз:

"Алатаудың қырғызы,

Кигенің ала қырмызы,

Ат саурысын басыпты,

Көп шабысты көргендей.

Аттың жалы жатыпты,

Алыс жолдан келгендей.

Қабақ қаның тасыпты,

Түн ұйқыңды бөлгендей.

Қай шәһәрге барасың,

Қай орынға қонасың?

Бурыл атты, жас қырғыз,

Кімнің ұлы боласың?!

Атаңды сұрасам, кім деймін?

Анаңды сұрасам, кім деймін?

Батыр Қазан мен деймін,

Шын сөзіңмен кел деймін,

Қалжың сөзге көнбеймін,

Ашуыма жолықпай

Бурыл ат пен ақ сауыт

Қол тигізбей бер деймін".

Сонда Қобылан сөйлейді:

"Бұл жіберіп шығып ем

Базарда алтын қасыққа,

Ат беруге арланам

Сендей дінсіз жасыққа.

Ат алуын қаша ма,

Дем алғанша асықпа!

Келмей жатып ат бер деп,

Қызылбас неден есірді?

Қызылбас қызы сұлу деп,

Сүйермін деп ем жесірді,

Шыдамасаң бері кел,

Көрсетейін кесірді.

Атасы жаман атасыз,

Атамды сұрап нетесіз?

Анасы жаман анасыз,

Анамды сұрап нетесіз?

Анаң сенің некесіз,

Некесін сұрап нетесіз?

Ашулансам боларсың

Әр кез жарық көргісіз

Өзіңнің соққан қақпаңнан

Зар қылармын жүргісіз.

Қазан деген ерсің сен,

Жөн білмеген серсің сен,

Патшаңнан алған қамқаңды

Қан қылмай-ақ шешерсің!

Асқар төбе белсің сен,

Қызылбас деген елсің сен,

Арақ ішіп, нан жесең

Қала ішінде есерсің.

Көкірегіңді басайын,

Желденіп көңілің келсең сен.

Қарақасқа тұлпардың

Сауырынан түсерсің!

Мойныңнан аққан жылы қан

Шамаң келсе, ішерсің.

Жауға шабар ер жігіт

Жаманнан ақыл сұрамас.

Бетімнен қаһар шығады

Жаңбырлы қардай аралас,

Мұсылманның баласы

Өзім өлмей жыламас,

Іздегенім қызылбас,

Аты-тонын әр жерде

Беруші еді сендей нас.

Толғамалы ақ сүңгім,

Шанша алмасам маған серт,

Қанға тойсаң саған серт

Бұлғары садақ бұқар жай

Тарта алмасам маған серт!

Бел күшіме шыдамай

Беліңнен сынсаң, саған серт

Алған құндақ, ақ берен,

Ата алмасам маған серт!

От алмасаң саған серт!

Таямай атса, оқ өтпес,

Шуақ шықса, күн өтпес,

Жаңбыр жауса, су өтпес

Жағасы алтын, жеңі жез,

Бадана көзді, ақ сауыт,

Бекітіп соққан ақ Дәуіт,

Қалмақтың қалың қолынан,

Шашақты найза жолынан,

Бүл әскердің өзінен,

Қылышының жүзінен

Тая жүрсем, маған серт!

Ата-анам сүйген, ақ денем,

Оқ дарытсаң, саған серт!

Қобыланды айтып болғасын,

Қиналарын білгесін,

Бауыры жазық Бурыл ат

Шиыршық атып ойнайды.

Батыр туған Қобыланды

Ерегіскен жауының

Басын жоймай қоймайды.

Шабайын деп батырың,

Талбойын алды аршындап,

Астындағы Бурылдың

Тасқа тиген тұяғы

Қар кешкендей қаршылдап.

Қыл қобызға жағады

Қарағайдың шайырын.

Шабайын деп батыр түр,

Қырылуға кәпір түр,

Алла берсін қайырын.

Алтын қалпақ, жез телпек,

Баса киіп көзіне,

Көп, әлеумет, құлақ сал,

Аузымнан шыққан сөзіме,

Қырық мың атты қызылбас.

Қырық кісідей көрінбес

Батырыңның көзіне.

Тікелеп атқан оқтары

Тікенектей қадалмас

Қобылекеңнің жүзіне...

Туырлықтай ту алып,

Туды қанға суарып,

Қырық мың атты қызылбас

Әрі-бері қозғалды,

Қырылмағаны аз қалды.

Қызылбас қашып жосыпты,

Қашқанына қойсын ба,

Батырың алдын тосыпты.

Ықтиярсыз найзалап

Біріне-бірін қосыпты.

Бөлек-бөлек қылады,

Есебі жоқ қырады.

Бірін шауып, біреуін

Қылышпенен ұрады.

Атуымен доп қалды,

Тартуымен оқ қалды,

Қобылекеңнің сүңгісі

Қызыл қанға боялды.

Көбісі тұрып шәрінің

Ұйқысын ашып оянды.

Қашпағанды Қобыланды

Алты күн ұдай ұрысып,

Бітіруге таянды.

Үкімін жауға мол салды,

Жетінші күні сәскеде

Жаудың бәрін тауысып,

Ақ найзаға сүйеніп,

Қобыланды жалғыз бұл қалды...

Атадан алтау туғанмен,

Асылмен белін буғанмен,

Қай күнде жаман оңа ма?

Ызғытып малды шығарып,

Қобыланды батыр келеді.

Атадан жаман туғандар,

Арам тамақ олжаға

Беті-қолын жуғандар

Қоста отырып кеңесті,

Кеңескенде не десті?

Қобыланды елге барғанда

Қаланы өзім алдым дер,

Олжаны өзім салдым дер

Босқа келіп, бос қайтты

Қияттың мың сан нөкер дер.

Әлі кімге жетер, - деп, -

Қобыланды елге сау барса,

Қадіріміз кетер, - деп, -

Жалғыз атты қыпшақты

Өлтіріп кетсек нетер", - деп,

Далада отырған көп жаман,

Қобылекеме бой ұрды,

Бой ұрғанмен не қылсын,

Күңкілдесіп коп жаман,

Түн ортасы болғанда,

Күңкілдің арты қойылды.

Айтса-дағы қылмады,

Мұрады қабыл болмады,

Қараман біліп бұларды;

Қас жаманы жігіттің

Жолдасын ерген қарақтар,

Қойыңдар, - деп бұйырды.

Батырлар мінер қызылды,

Жал құйрығы ұзын-ды,

Іс тағдырға сызылды.

Ер салды атқа батырлар

Алтынды тұрман тағынып,

Екі батыр жөнелген,

Сиынбай пірге жаңылып.

Көп қосынға тапсырды

Қазаннан алған көп елді.

Қараман, Қобылан екеуі

Көбіктінің шәһәріне

Сапар қылып жөнелді,

Базарда бар ақ мата,

Ойнақтайды жас бота,

Бүл сөзімде жоқ қате,

Көп қосыннан екеуі

Сапарланды ел жата...

Сөзімді тыңдап, батырым,

Бурылыңа мін, - дейді,

Карыңа сүңгі іл, - дейді,

Кешегі жатқан жылқыға

Тағы да барып ти, - дейді,

Тарлан қашар жылқыдан,

Қумай-ақ қой сен, - дейді.

Тәңірі жазса Тарланды

Көбіктіге міндірмей





Алармын қолға мен, - дейді, -

Көбіктінің қанаты –

Жылқыдағы көк аты,

Бүл сөзіме сен, - дейді. –

Кегің болса бүл жауда

Сөйлесерсің соңынан,

Бүл сөзімді біл, - дейді. –

Екеуіңнің батырлар,

Сауыт-сайман қаруың

Бәрі де менің қолымда,

Берейін алып жүр, - дейді.

Қаруыңды, батырым,

Қойғамын тығып мен, - дейді, -

Кереметім көр, - дейді,

Қобыланды мен Қараман,

Кел соңыма ер, - дейді.

Ертіп барып сұлуың

Сарайына енгізді,

Сақтап қойған жерінен

Қаруын батыр көргізді,

Ақ сауытын кигізді,

Ақ семсерді ілгізді,

Шын достығын, Қарлыға,

Қобыландыға сенгізді.

Уағада байлап, қол беріп,

Тайбурылға мінгізді.

Қарлыға бүл сөзді айтқасын,

Енді атына мінеді,

Бадана көзді ақ сауыт

Денесіне киеді. Беліне

байлап болатты,

Қарына найза іледі,

Қараманмен екеуі

Көбіктінің көп жылқы

Және сүзіп жөнелді...

Қобыландыдай батырың

Аты ақсап жүре алмай

Жұртта жалғыз қалғасын,

Шыбын жанын қинаған

Көздің жасын бұлаған,

Сөйтіп алған олжасын

Қият алып кеткесін,

Жалғыздықтан жабығып,

Өксіп жылап қамығып,

Сүйекке намыс жеткесін,

Қарамандай құрдасы

Көптігіне мастанып

Есіне алмай кеткесін,

Сонда Қобылан сөйлейді:

"Жақсының ісі бітеді,

Жаманның ісі жатады,

Шыбын жанды қинаған,

Көздің жасын бұлаған,

Бүйтіп алған олжамды

Қият алып кетеді.

Ақылсыз туған мен ақымақ,

Бүйтіп жалғыз шыққанша,

Қараспан тауды жайлаған

Қалың қыпшақ жұртымнан

Онды-бесті соңыма

Қошы ертсем нетеді?

Шыныменен шамдансам,

Қосыны түгіл қияттың

Еліне күшім жетеді.

Үйге барсам, түзім жоқ,

Түзге барсам, үйім жоқ

Өстіп жалғыз жүргенде

Өтесің бе, дүние боқ?

Жалғыз туған мен сордың

Алдымда сүйеу ағам жоқ,

Құдайдан басқа панам жоқ,

Қазақ көппін дегенде

Көппін деп айтар тілім жоқ.

Артымда ерген інім жоқ

Жалғыздықтан мінім жоқ.

Білмей қалдым басымнан

Өткеніңді, дүние боқ.

Мінажат етіп жылаймын

Өзімнің нашар халімді.

Жазым болып, көз жұмсам

Жау талайды малымды.

Атадан алтау екен деп

Өзімнен төмен жаманға

Болайын неғып жалынды?

Қай уақытта көремін

Үйдегі кемпір-шалымды?..

Менен қалған байтақ ел

Көрген сияқты көрімді.

Қалмақтың ханы Алшағыр

Алтынды таудың етегінде

Тастан соғып қорғанды

Шауып кеткенге ұсайды

Қараспан таудағы елімді.

Жалған айтар демеймін

Жеті кәміл пірімді...

Қарлыға сонда сөйлейді:

"Ер де сасар болар ма,

Етегін басар болар ма?

Сіз сияқты батырдың

Елін жау алар болар ма?

Әуелі алла анайым,

Хақ жаратқан құдайым,

Бөлініп үйден шыққасын

Сіз болар ма деп едім

Тәңірі қосқан жұбайым.

Сізден басым қалғанға

Соншама жеймін уайым.

Сіздіңменен дос болып,

Сөйтіп шыққан Қобыланнан

Кеудедегі шыбынның

Несін аяп қалайын!

Қайғы тартып қан құсса,

Запыран етіп май құсса,

Шабылған елге кете гөр,

Бүлінген елге жете гөр!

Белгілі төбе бел болса,

Еретұғын ер болса,

Қараманға барайын,

Оған да жүр деп қарайын!

Ерсе жинап қолымнан,

Ермесе тастап соңымнан

Ертең түстен қалмаспын

Қобыланды, мен де барайын!"...

Жұртын көріп Құртқаның

Көзіне батыр жас алды.

Неше батыр болса да,

Буыны балқып босады.

Жұртына көзін салады,

Қараса күлдің ортасы

Көтеріңкі көрінді.

Күл ішінде не бар? - деп,

Қобыланды күлді қарады,

Ашып күлді қараса,

Жая менен жал екен.

Түрлі тағам бар екен.

Өзін қалмақ алғанда,

Көк-арбаға салғанда,

"Кез болса бұған батыр, - деп

Тауып азық қылсын", - деп,

- Ақылды туған Құртқаның

Бөтен нәрсе тастарға

Шамасы келмей сұлудың

Көміп кеткен наны екен...

Қобыланды, Құртқа, Қарлыға

Көк пәуеске күймесін

Күйменің іліп түймесін.

Қарлыға сұлу көреді

Дәуірдің тәтті жемісін,

Қарлыға, Құртқа көрсетіп

Қалың қыпшақ еліне

Татулықтың белгісін,

Мақсатқа жеткен осылай

Елге жайып үлгісін.

Ақсауыт. Батырлар жыры. 1-т. Алматы, 1977,

16-17,20-21, 28-31, 33-35, 40-45, 50-51, 101-66.

Алпамыс батыр

Перзентсіз болып қалғанға.

Құбылаға бас беріп.

Екі көзге жас беріп,

Байбөрі хаққа налынды:

"Алмадың, құдай, жанымды.

Бір баланың жоғынан

Ағайын жейді малымды

Айналайын атыңнан

Жаратқан жалғыз, құдайым

Бір баланың жоғынан

Зорлық қылды маңайым

Өкім қыла сөйлейді,

Баласы көп ағайын.

Көретін күнің болар ма

Көзімнің жасын, құдайым!

Сүйегім кетті жасық боп,

Досым кетті қашық боп.

Көретін көзім көр болды,

Бір перзентке асық боп.

Аққан жасым тыя алмай

Перзенттің зары өтеді.

Баласы жоқ адамның

Әркімге ақы кетеді,

Байбөрі қу бас деген сөз

Сүйегімнен өтеді.

Жаратқан жаппар, құдайым,

Перзентке зар ғып қойғанша

Жаратпасаң не етеді?"

Байбөрі осылай деп жүрді жылап,

Құдайдан күні-түні бала сұрап...

Сонда кемпір сөйледі:

"Атадан жалғыз туғансың,

Туғаннан белін буғансың.

Сайып қыран ер болып,

Қанменен қолың жуғансың,

Талай бала қырғансың.

Шекті деген елінде

Сарыбай деген бай еді.

Жалғыз қызы Гүлбаршын

Он бесте туған ай еді.

Жасыңнан саған айттырған

Гүлбаршын сұлу жар еді.

Сарыбай бір күн ойлайды,

Алғыр құстай бойлайды:

"Жалғыз қызым бермеймін

Артынан бала тумады.

Алпамыс қыран өледі,

Артында жоқ көмегі,

Алпамыс батыр өлгенсін

Құлға қызым тиеді.

Құлға қызым тигесін

Қандай қорлық көреді?"

Осыны ойлап Сарыбай

Бөліне көшіп жөнеді.

Күшің болса барсаңшы,

Жесіріңді алсаңшы!

Намысыңды ойламай,

Қай жерден күлкің келеді?"

Есіткенсін бүл сөзді

Алпамыс батыр қамықты.

Жаман екен жалғыздық,

Інісі жоқ боп тарықты.

Алатаулап ат қоймақ

Орта жүздің ұраны

Алпамыс айтқан кеп еді.

Сол уақта Гүлбаршын

Үйіне жаңа кеп еді.

Әкесі мен шешесі

Қайдан келдің деп еді?

Күркіреген күндей боп,

Алыстан келген тілдей боп

Алпамыстың айқайы

Құлағыңа келеді.

Кепті ғой деп Гүлбаршын,

Көзінің жасын төгеді.

"Тілегіңді берді деп,

Алпамысың келді", - деп,

Әкесі мен шешесі

Бетінен келіп өбеді...

Қорқыныш кетіп қазақтар

Соңынан бәрі ереді.

Тышқан алған мысықтай

Тамашасын көреді.

Әр жерден сүйреп өлігін

Бір жерге бәрін үйеді.

Май құйып отқа ерітіп,

Жынды адамдай күледі.

Ханның барып алдына:

"Ей, Қараман, Қараман,

Әкім болдың жасыңнан!

Айдай әлем қараған,

Шұбар атты бір бәле

Кепті бүгін даладан.

Әскердің бәрі қырылды,

Сол келген жалғыз баладан!

Келбетіне қарадым,

Қалмайды мұнан жан аман,

Біле алмадым мәнісін,

Ірі көрдім жұмысын.

Қалмақ емес қазақ па,

Егер де қазақ болмаса,

Қалмаққа келген ғазап па?!

Бұған өзің бармасаң,

Қаласың ақыр ұятқа.

Жасырынған сайменен.

Көк алалы тайменен

Бар екен бәле бұ жақта.

Халықтың бәрін қырдырып

Жатасың ба жырақта?

Сұлуды алма ойыңа,

Бермейді сенің қолыңа,

Жанып тұрған бір жалын

Келіпті бүгін сорыңа".

Мұны естіп Қараман

Ашуланып, долданып,

Жіберді тұлпар қара атқа.

Тағы да біреу шаптырып

Сауыт, сайман, жараққа.

Ашуы қысып дірілдеп,

Қоспақ нардай күрілдеп

Қарайды қалмақ жан-жаққа.

Ақырын құдай оңдағай,

Күллі әулие қолдағай,

Қиын болды бейбаққа.

Ашуланып Қараман

Мінеді тұлпар қарасын.

Ер-тоқымын саймандап,

Басынан алды дорбасын.

Қырайын деп ойлады

Қазақтың күллі алашын.

Қолына алды найзасын,

Сәскелік жерден шаншады

Таптырмайды айласын:

"Осы бүгін қылайын,

Көрінсе қазақ қырайын.

Бүл күшімнің көремін

Қай уақытта пайдасын?.."...

Сонда да қалмақ қорықпайды,

Өлімнен жоқ хабары.

Өңкей әйел болғансын

Қайтеді дейді қияны.

Әйелдер болды жүректі,

Сыбанды екі білекті,

Зорлығын көрген қалмақтың

Берді деп құдай тілекті...

Айтуынша сияғы.

Жанды жерден жарылып

Құрылдап қалмақ жөнелді,

Дүниені болмай баяны.

Жауға барсаң кесерді ал,

Дауға барсаң шешенді ал!

Жарақсыздың мәнісі

Кетеді өстіп аяғы.

Мұсылманға бас бала,

Қалмақтарға қас бала,

Сен бір байдың жалғызы

Жаңа өспірім, жас бала!

Сырты түкті қу жабы

Қылады-ау бір күн масқара!

Долдыққа сыймай Алпамыс

Денесін ашу қамады.

Ақ қанжарын суырып,

Заманасын қуырып

Шұбарды басқа шабады,

Ғайып-ерен қырық шілтен

Қылышты қолдан қағады.

Тайып кетіп қылышы

Қара жерді қабады.

Ат үстінен шіреніп,

Бір алладан тіленіп,

Қылышын зорға алады.

Атаңа нәлет ит мыстан

Бұған да амал табады.

Алдына түсіп бүкеңдеп,

Енді кемпір жүгірді,

Омыртқасы бүгілді,

Келе жатып сөйледі,

Сөйлегенде бүй деді:

"Жау қайырып тұрақтар,

Астында шұбар ойнақтар.

Бүкей-бүкең желеді,

Жау мұқатып береді.

Алпамыс балам келеді,

Шықпаймысың далаға

Шуылдаған, шұнақ қар!"

Ерлер мінер алаға,

Көңілім толды санаға.

Жаман, жақсы болса да

Жазудан адам қала ма,

Өңкей сұлу шуылдап,

Жүгіре шықты дуылдап...

Шықты Алпамыс қайқаңдап

Ордың басын жағалап,

Ордан шығып алғансын,

Кеулі мекем толғансын

Құйрыққа әбден тойғансын

Қуаттанып болғансын,

Жарағын киді салданып,

Жалаң қылыш байланып,

Ызасы өткен қалмаққа

Шабайын деп ойланып.

Омырауын иіскелеп,

Жылдам мін деп тістелеп,

Тұрды Шұбар айналып.

Алмадай мойны ұзарып

Екі көзі қызарып,

Құйрығын салып сыртына

Жан-жаққа тұрды таңданып.

Тайшық хан айтты:

"Балуандар,

Замана бізге болды тар,

Шошынбайын деймін-ау,

Түсімде көрген сырым бар.

Патшалыққа лайық

Бірер күн ермек қылайық

Жекпе-жекке бірің бар.

Қайсың барсаң, оның бар,

Шұбарын тартып мініп ал.

Шырылдатып тауықтай

Желке шашын жұлып ал.

Аямаңдар бала деп,

Ала алмай жүрген кегім бар

Сонда батыр сөйледі:

"Көзіме толды қанды жас,

Ешбіріңді көрмеймін,

Білгеніңді қыла бер,

Ажалсыз болсам, өлмеймін.

Әдісің көп халықсың,

Сендерге, сірә, сенбеймін.

Қырық арқан бойы зынданда

Жеті жыл жаттым мен деймін,

Жеті мың қалмақ өлтірмей

Сірә де кезек бермеймін".

Осыны айтып болды да,

Екі ер соғыс бастады.

Шегінісіп қошқардай

Бірінен-бірі қашпады.

Тап бергенде, шап беріп

Жағадан бала ұстады.

Бірін-бірі сілкілеп

Ат үстінде қыстады.

Қиқылдап қалмақ буынды

Балаға күші аспады.

Мәлім болды халыққа

Баланың күші асқаны.

Ақ қанжарын суырып,

Заманасын қуырып,

Атыменен қалмақты

Екі бөліп тастады.

Сол күні жатып ұйқыдан

Алпамыс батыр түс көрді,

Түсінде жаман іс көрді,

Төсегінің үстінде

Бір күшіген құс көрді...

Жиделі Байсын жерінде,

Қоңырат деген бай еді,

Төрт түлік малы сай еді,

Маңдайында сорлының

Жалғыз ұлы бар еді.

Жалғыз да болса, нар еді,

Байбөрінің жылқысын

Тайшық хан алып жөнеді.

Әкесі айтты балаға

Артынан қуып бар, деді,

Қалмақтан кегімді ал, деді,

Ала алмасаң кегімді

Пенде боп сонда қал, деді.

Шыдай алмай ашуға,

Артынан қуып жөнеді,

Кеткенсін қайтып келмеді,

Өткеннен де сұраймын,

Кеткеннен де сұраймын,

Хабарын ешкім білмеді,

Жеті жыл болды кеткелі,

"Ел-жұртым қалды" демеді.

Ұшырадық зорлыққа,

Көніп жүрміз қорлыққа.

Тілекті алла бермеді.

Ұлтан құл деген бек болды,

Болғанына көп болды,

Халыққа қорлық көрсетіп,

Қазына малды жеп болды.

Қарахан таудың түлкісі,

Келмейді ердің күлкісі,

Осы бағып жүргенім,

Кешегі кеткен жас берен,

Алпамыс ердің жылқысы.

Қарахан тауда қамалым,

Баяғыдай бола ма,

Алпамыс келіп заманым?!

Ежіктеп мұнша сұрадың,

Әр сөздің басын құрадың,

Естідің бе, қарағым,

Келіп түр менің жылағым,

Кім едің өзің, шырағым?!"

Онда бұл сөзді естіп бес бек ұйқыдан оянып: "Ей, қақбас, Алпамысты бізден сұра, Алпамыс қалмақтың қолында өліп кеткен, ел қыдырған диуана не біледі, шайыңды қайнат! - деп ұрып-соғып қуалай берді. Онда Алпамыс батыр бес бекке келіп араша сұрап: "Жігіттер, бұларың қалай, мені сыйлаңдар, болмаса мен де сіздерге өнер көрсетемін", -деп тұрған жері еді.

"Араша, батыр, араша,

Арашалап бұлардың

Қасына келді жанаса,

Араша деп тілеймін,

Тыңдағын сөзім жараса.

Арашаны білмесең

Іс қыламын тамаша!

Қой-сана, батыр, қой-сана,

Ашуы жоқ болсана,

Қой дегенде қоймасаң

Түсірермін ой-сана!

Айналдырған алтауың

Бір кісідей болсана"...

Онда Алпамыс батыр: "Әкемнің жүрегі жарылып кетер" деп, әкесіне қарап айтып тұрған сөзі еді:

"Ассалаумағалайкүм,

Қарахан тауда бабамыз,

Сірә, қабыл болғай-ды,

Жан баба, сіздің тобаңыз.

Кетіп еді қай жаққа,

Баба, сіздің балаңыз?!"

Байбөрі сонда сөйледі:

"Тілекті құдай берді ме,

Көзімнің жасын көрді ме,

Қалмаққа кеткен жалғызым,

Алпамысым келді ме?

Менің бабам екен деп,

Танып сәлем берді ме?

Атқа мінген желеді,

Қоңырат деген ел еді,

Ұлтан патша болғалы,

Сәлем берер кісім жоқ,

Мейірбан болып бүл жерде,

Сәлем берген кім еді?!"

Алпамыс сонда сөйледі:

"Ата, саған келгенім,

Келіп сәлем бергенім,

Біреудің малын бақпашы,

Біреудің отын жақпашы.

Балаңнан хабар білмеймін,

Бекерге жала жаппашы!"

Байбөрі сонда сөйледі:

"Қой, шырағым, алдама,

Алдағаның бола ма?

Молдалар оқыр кәләмді

Бісіміллә болар сөз басы,

Кәміл пірім жар болып,

Осы бүгін қолдашы.

Қалмаққа кеткен жалғызым –

Алпамысым болмашы?

Мінген атың қара-ды,

Бауырынан жарады,

Шыныңды айтшы, шырағым?

Жөргектегі иісің

Мұрнымды жарып барады...

Сонда Алпамыс сөйледі:

"Дария тасып лайланып,

Дұшпанның жолы байлансын.

Жалғызым деген дауысыңнан,

Мүсәпір болған, жан ата,

Мендей қозың айналсын!"

Осыны айтып Алпамыс,

Атынан түсе секірді,

Тасқа құлап Байбөрі,

Ботадай боздап өкірді...

Құлақ салып қарады,

Алпамыс берен баласы

Осынша шыдап жүргені,

Ақылыңның данасы.

Арқасында отыны

Көкке қарап қақылдап,

Жалғызым деп тақылдап

Жылап, еңіреп келеді,

Бишара болған анасы.

Келе жатып сөйледі:

"Иіні құрғыр тартасың,

Қамқапты қашан киесің?

Ерні құрғыр қишысың,

Баланы қашан сүйесің?

Көзі құрғыр тартасың,

Жалғызды қашан көресің?

Құрып қалған қу емшек

Адамзаттың баласы,

Болады екен мұнша тас".

Ал Қарлығаш сөйледі:

"Арыстан көке, келдің бе,

Жалғыз балаң Жәдігер

Кісендеулі, көрдің бе?

Қарағым деп қалқа етіп

Алдыңа алып сүйдің бе?

Қызыл шоқ болып жайнадың

Өлімге белді байладың.

Күймедің бе, күйдің бе?

Жеті жыл жатып зынданда –

Тірімісің, өлдің бе?

Шулап жүрді құлағым

Қарлығаш, қалқам, дедің бе?

Сол жерде жатып, көкешім,

Менің де қамым жедің бе?"

Қарлығаштың сөзіне

Жиылған халық жылады.

Тозып кеткен ел-жұртын

Тегіс жиып алады.

Тентегі мен телісін

Түзетіп жөнге салады...

Ақсауыт. Батырлар жыры. 1-т. Алматы, 1977,

168, 180-181, 187-195,204-205, 222-226, 235, 242-246-66.

Намысқой батыр

Ертеде өмірі жаудан беті қайтпаған, ер жүрек, намысқой бір батыр болған екен. Бір күндері үлкен қан майдан болып, әлгі батыр жаудан жеңіліп, қасында бір жолдасы бар, қашып келе жатады. Сонда жеңген жауы қуып, жете бере:

— Жеңілдім де, әйтпесе найза саламын, - деп найзасын қайта-қайта оқтап қояды.

Қашып келе жатқан батыр: "Жеңілдім" деп өз аузынан айтуға намыстанып, қасындағы жолдасына:

— Әу, аузыңа құм құйылып келе ме? Ананың айт дегенін айтсаңшы, - депті.

Қорқақ батыр

Еңгезердей бір қарулы жігіт батырмын деп мақтанады екен. Бірақ өзі су жүрек қорқақ болса керек. Бір күні жасақты ұрылар байдың көп жылқысын айдап кетеді. Жылқыны ұрыдан айыруға ешкім шықпайды. Бай әлгі жігітке келіп жалынады. "Батыр" қатты сасады. Ақыры көніп: "Мені жүйрік атқа мінгізіп, ерге мықтап танып тастаңдар", - дейді. Басы қатты жүйрік ат қиқу салып бара жатқан ұрыларға қарай шауып ала жөнеледі. Жауға жақындағанда жүрегі ұшып, не істерін білмеген жігіт шауып келе жатқан бойы жолда тұрған бір теректі қапсыра құшақтап, аттан түсіп қалмақ болады. Бірақ түбі шіріген терек қопарылып кетеді. Мұны көрген ұрыларда ес қалмай, айдап бара жатқан жылқыларын тастап, бет-бетіне қаша жөнеледі. Сөйтіп қорқақтың "батыр" атағы арта түседі.

Үш батыр

Ертеде құла қасқа атты Құрмерген деген батыр болады. Әкесі өте жарлы болады. Жалғыз биесі болады. Тіптен елінің қарағаны осы биесі болады. Жылда туған құлынын бір дәу көтеріп әкетіпті де тұрыпты. Сосын іздеуге Құрмергеннен басқа ешкім болмапты. Әкесінен бата алып іздеуге шығады. Іздеп күн жүреді, ай жүреді, бір жерге келсе, бір кісі жерге құлағын төсеп жатыр екен дейді.

— Е, жол болсын!

— Жолдау өзіңізден болсын! - деп, жөн сұрасып аты-жөнін айтады.

— Мен жеті қабат жер астындағы нәрсенің бәрін тыңдап білемін, - дейді тыңшы.

Құрмерген айтады:

— Менің жаным қылышымда, былай өмірге өлмеймін, - дейді.

Екеуі жолдас болып құлындарды іздеуге шығады. Келіп-келіп екеуі бір судың арасы мен екінші судың арасында отырып ішінде не бар, не жоғын тексеріп отырған кісіге кездеседі. Жөн сұрасады, жөн айтысып жолдас болып, үшеуі де жолға шығады. Бір таудың етегіне келеді. Келсе, жайылып жатқан он екі құлынды көреді. Көрсе бір үйде дәу, бір үйде үш қыз ұйықтап жатады.

— Кім бар-ау? - деп кіріп келсе, кіші қызы оянып:

— Неге келдіңдер, мына дәу бастарыңды алады, - дейді.

Дәуді оятып, алысып алпыс күнде өлтіреді. Үш қызды үш батыр алады. Дәудің тұтқынындағы қыздар үшеуі де сұлу, ақылды болады. Құрмерген еліне қайтпақ болады, екі жолдасы төртеу болып елдеріне қайтады. Құрмерген жеті күн ұйықтап, жеті күн ұйықтамайтын болады. Сол жеті күн ұйықтаған мезгілде жалмауыз кемпір - дәудің шешесі келіп, қызды, қыздың байын көріп тегін емес екенін біліп, қызды алдап "бұның жаны қай жерінде, соны сұра" дейді де кемпір үйге тығылып жатады. Батыр ұйқысынан оянып жатқанда, әйелі қиылып сұрайды: Сенің жаның қайда? - деп. Жаным қылышымда, -деп айтады.

Оны естіген кемпір қылышын алады да, дарияға атып жібереді.

Сонымен батыр жансыз болып, құла қасқа ат екеуі қалады. Құлындарды, қызды кемпір көзді ашып жұмғанша ханға әкеліп тарту қылады.

Баяғы Құрмерген кірпігі ғана қимылдап жатса, жеті қабат жерді білетін досы жерді тыңдайды. Бір хабар алайын десе, жолдасы өлейін деп жатқанын біліп, баяғы су бойындағы жолдасына келсе, бұрынғы үшеуі айырылғандағы орында қарайып тұрған қараны көреді. Ат, қу сүйегі Құрмергенді желпіп түр екен дейді. Жолдастары қастарына келгенде ат жан тапсырды. Дереу қараса, Құрмерген кірпігін қағып жатыр екен. Суды тексеретін жосы жеті дарияны ұртымен тексере бастайды. Тексеріп отырып Құрмергеннің қылышын тауып алады. Алып қылышын қолына бергенде, Құрмерген ұшып тұрады. Жанданып болып баяғы құлынды, әйелін іздеуге кіріседі. Іздеп, іздеп неше қиындықтармен жүдеп, ақыры әйелін, ат болған құлындарын тауып алып қашады. Артынан хан елі қуады. Мыстан кемпір тағы да қызды алдағысы келеді. Оған енді қызы көнбейді. Алдынан жеті қабат дарияны шығарады үш батыр. Мыстан кемпір: "Мұнан қайтіп өттің?" - дейді. Сонда қыз: Екі етегіме тас байлап, үстіме қорғасын салып өттім", -деген .анау соны істеймін дейді де суға кетеді. Қош айтысып, ойлағандары орындалған батырлар елдеріне, орындарына кетісіп, Құрмерген шал мен кемпіріне қауышып, баяғы жылқыларын еліне тапсырып, келіншегі балалы болып, үш батыр бірігіп алмайтын жауы болмапты дейді.

Өлген қазан. Алматы, 1985, 83-84-66.

АЙТЫС - ОЙ ЖАРЫС, ОРТАҚ НАМЫС

"Айтыс" - ертедегі грек, рим сияқты мәдениетті елдерде кезіге бермеген, тек арабтарда кезіккен өнердің көне түрі.

Ұлы ұстазымыз М.Әуезов: "Айтыс заманында өзге елдерде де болған. Парсыда "мүшайра", арабтарда "мұғалләкәт" деген. Арабтардың көшпенді бәдәуилері қара сөзбен емес, үнемі өлеңмен сөйлескен, қазақ халқының аса бір ұлы қасиеті сол қынаптан суырып алған қылыштай қолма-қол қиып айтатын айтқыштығында, айтыскерлігінде. Бүл қай халықтың алдында да мақтануға тұрарлық өнер", - деген еді. Осы өнер қазір тек қазақ пен қырғызда ғана қалды. Әсіресе, қазақ ішінде үздіксіз дамып келеді.

Ал ертедегі көшпелілікте болған қазақ, түркімен, моңғол сықылды елдердің көбінде "айтыс" жанры дәстүрге айналған. Ауызша өркендеген айтыстардың туған мезгілін, шығарушысын шамалау қиын. "Айтыс" - қазақтың ауыз әдебиетінде ерте заманнан келе жатқан, батырлар жырынан соңғы көлем жағынан көп таралған жанр. "Айтыс" жанрының ерекшелігі:

— екі кісінің сөйлеуі, пікірталасы, ойжарыстыруы;

— мұнда жаттама, даяр өлең аз, "күндеу-бәсекенің" бір саласы;

— ақын бәтуалы сөз шеберлігімен, шешендігімен көп алдында танылады;

— сөз бен ойдың, тапқырлықтың шыңы;

— ақындар халық әдебиетін жақсы білген;

— ақын өз намысынан гөрі, белгілі бір аймақтық рудың намысын қорғаған;

— әлеуметтік шындықты әр қыры мен сырынан терең ашады;

— қай дәуірде де демократиялық табиғатынан таймаған;

Айтыс - қаймағы бұзылмаған, киелі сөз өнерінің бәсекесі.

Айтыс - ауызша жарыс, сұхбаттасудың пікірталасы, шабыттылардың бәсекесі, таланттылардың шығармашылығы. Демек, онда жеңімпаздың да, "әттеген-ай" деген өкініштің болуы да шарт.

Айтысқа талапты ақындардың барлығы қатысқан. Ақындар, а) халық әдебиетін, халықтың әдет-ғұрпы мен өмірін жақсы білген; ә) тіл мен сөздің мәдениетін жақсы игерген; б) халықтың қуанышы мен қайғысына ортақтаса алатын, өз елінің нағыз отансүйгіштері. "Айтыстың" көне жанрына "жар-жар", "бәдік", қыз бен жігіт айтысы немесе жұмбақпен айтысу жатады. "Жар-жардың" мәтіні қалыптасқан. Шындығында, ақындар немесе айтысушылар өлеңнің шумақтарын айтыс үстінде ойынан шығара алған. Нағыз ақын-жыраулардың өнерін ел сүйген, ақылын асылға балаған. Мұндай ер жігіттер мен жүректі қыз-келіншектерді құйма құлақ әншілер, бәйге құмар қырандар деп жатады. Айтыскердің өзіне талабы:

Домбырам екі ішекті бұрамалы,

Құлағын талап қылдым бұрағалы,

Шырқатып секіртпе әнге айғайлағын,

Халқыма осы әуенім ұнамалы.

Айтыскер - еркін ойлайды, батыл айтады. Ақын өлеңді өз жанынан сол сәтінде шығарады, ал жыршы көбінесе даяр өлеңдерді әнге қосып айтады. Айтысушы осы екі бірдей қабілетті ұштастырады, ұштастыруға тырысады. Халық ақылды, көреген, алғыр, байсалды, ұстамды ақынын ұнатады. Халық ақынды жақсы көреді.85 Оған себеп, ақын - шешен, халық тұрмысының шындығын суреттеді, қуанышы мен қайғысына шын көңілімен ортақтасты, қанаушы мен қаналушы таптың сырын ашуға, әйелдің теңсіз күйбеңінің астарын, заман тынысын ашып беруге тырысты. Суырма ақын сөз өнерінің сырын, құпиясын, ерекшелігін анағұрлым айқындады. Ойы мен қаны қызба адам образын бар қасиетімен: әуелі ақыл-санасымен, сезім-түйсігімен, содан кейін қабілет-дарынымен, күш-қуатымен жасап бақты. Айтыскер ақын - шешен, шебер, тапқыр, ел тілегі мен мұңын жақсы білетін азамат. Ол сөздік тілдік өлеңнің құнын жақсы білді. Шабытын шыңдауы үшін:

Білмеске өлең тұрғай сөз де киын,

Шығады қиыстырған сөзден түйін.

Қара сөз қанағатсыз сылдыраса,

Есепке алынбаса ол да қиын.

Қазақ халқы өркендеуінің бір өзгешелігі оның ұйқастырып, келістіріп, қиыстырып айтатын, жырлайтын суырып салма ауызша өнерінде. Айтыскер ақындар - халықтың рухын көтерген эстетикалық талабы жоғары бапкерлер. Айтыскер ақын халық әдебиеті мен мұрасын жинауға үлкен үлес қосты. Айтыскерлік - сөз өнерінде есте қалатын үлкен құбылыс және нақышты көрініс.

Айтыстың мазмұны, тақырыбы күні бұрын белгілене бермеген. Айтысқа түсер ақындар алдын ала не туралы айтысатынын өздері де білмеген. Ақындар өздеріне кенеттен қойылатын сұрауларға жауап беруімен, көпшілік алдында тапқырлығымен және өткірлігімен танылған.

Айтысқа қатысқандар үлкен дәуірдің ірі тұлғаларын, адамдардың ішкі-тысқы ерекшеліктерін, қазақтың елдік дәрежесін жақсы білуі керек еді;

өзінің білімдарлығымен сол дәуірдің өзін де, ол дәуірдің ар жақ, бер жағын жете ұғынуды, әрі ұғындыра білуді мақсат тұтты;

халықтық дәстүрдің озығы мен тозығын әділ сыншының дәл таразысына салып, көрсете білуді шарт деп ұқты;

айтысқа қатысқандардың ойлы да, көркем тілі алған тақырыбына, арнаған адамдарына лайық болуы - өткір қажеттілік еді. Сонымен нақты өмірдің шын бейнесін жасау, өрелі болашағын көрсете білу - оларға қойылатын бас талапқа айналды.

Осындай талаптарға құрылған, осындай ерекшеліктерді сақтаған айтыс түрлері -халықтық сипат алған, жалпылама қолдау тапқан. Ашық пікірталас пен ойын-сауықта әркім өз қадірінше ой түйген. Жан сөзінен ой-өресін кеңейткен.

Қазақтың фольклорын жалпы халықтық деңгейде қарастырсақ, оның рухани қызметі әрқалай болса да, сабақтас. Онда:

— халықтың психологиялық күйі, тәлімгерлік даналығы мен оның болмысына тән таным дөп көрсетіледі;

— табиғатпен тұтастық, дәстүрдің негізі, мінез-құлықтың рухани кейпі қыр-сырымен өрнектеліне дәл беріледі;

— қазақ елінің атамекендегі жай-күйіне, елдіктің болашағына қырақты көз жіберіледі;

— елі мен ерін сүйген, халық бақытын аңсаған кейіпкердің бейнесі әркез сомдалынады.

Фольклорда қоғамның өркендеуін, халықтың әл-ауқатының көтерілу дәрежесін көксеу бар. Фольклордағы тегеурінді толғаулар елдің береке-бірлігін сақтауға, сыртқы жаудан сақтануға, ел ішіндегі жақсы мен жайсаңды бағалауға бағытталған ойларымен күшті. Толғаулар ұлттық сананы жандандыратын, оның озат күштерін тәрбиелейтін, ұрпақтың болашағына болжам жасайтын қуатты идеяларға толы. Хас таланттардың өмірін, елін, тіршілік тәсілдерін тәптіштейтін, адамды сүю философиялары кейінгілерге үлгі боларлық тағлымы да, үлгісі - зор мәдени мұра.

Асыл сөз, таза ой қайшылықта туласа да, жайшылықта тумады. Шындықты асылдаған жеке тұлғалар ауыздықтауға көнбей, сызылған шеңберге сыймай кетті. "Ел іші - өнер кеніші" дейді халқымыз. Тегін айтылмаған. "Ән қадірін бір білсе, қазақ білсін! Кең далада, ат үстінде келе жатып ән салмайтын қазақ жоқ шығар. Қазақ ән-күйге, өлең-жырға әуес, бұндай бүтін халық өнермен айналысқан жағдайда "жүзден жүйрік, мыңнан тұлпар" шықпай тұрмайды"86. Айтыс - адам қадірін, сөз қадірін білетін ой-толғау және барды байыптау. Қазақ жеріндегі адамды сүю, оған құрметпен қарау дәстүрі анау-мынау кикілжіңдікке, лаңкестікке жол бере бермеді. Содан ой-толғау - мұң-мүддеде, ниет-тілекте, ортақ жүректе, бітім білекте қайнап шығады деген түсінік қалыптасты. Ой-толғаудың екі түрі - парасатты қабылдау және ерік-жігердің әрекеті маңызын арттыруда. Ой-толғанысы - таңдау еркіндігін кеңейтуде ме, соған икемділікті орнықтыруда ма? Ой-толғау іштей тазаруға, өзін де, өзгені де түсінуге жол іздейді, жөн түзейді; жаңалықты сезінетін қабілетті ұштайды; ұлағаттылықты үйрететін ұйғарымға келеді, шешім табады. Бүл - ой толғанысын жігерлейтін және жігерлендіретін кез. Әркім өз пікірін сақтау және саптау үшін ақыл-парасат пен ерік-жігер қуатына сүйенеді. Парасат пен ерік-жігерді тең ұстауға тырысады. Саясатта - ерік-жігер ауқымы кен, дінде - ұққан сезім толғанысы басым.

Халық ауыз әдебиеті - кең қанат жайған әдебиетіміз бен өнеріміздің түп қазығы, қазіргі көркем мәдениетіміздің қайнар көзі әрі ажырамас бөлігі. Оянған жұрттың, өз бетін түзеген жұрттың мұқтажы да, сұранысы да көбейеді. Оянғандар сүйікті, сүйіктілер келбетін де, дертін де түзеді. Тәні мен жанын түзегендер сұлу болды.

Сұлулықтың сүйкімділігі мен жарығы неде?

"Айдай болған бетінде, қардай болған етінде".

(Ғаяр қатын, 63).

Бүл қасиетті құндылық деп, құндылықты қасиет деп сақтау үлкеннің кішіге, бабалардың жас ұрпаққа өсиет ретінде қалдырған аманаты еді. Аманатты орындауды парыз деп ұққандар, әрқашан:

Өзімде аманатым, өлгенім жоқ,

Ешкімнің үкіміне көнгенім жоқ,

(Ғаяр қатын, 97)

деп кесіп айтты.

Біз сөзді екі түрде пайдаланамыз. Біріншісі, сөзді есте сақтау қабілетімізге көмек беру үшін, біздің меншікті ойларымызды нақтылаудан тұрады; екіншісі, біздің ойларымызды басқаларға сөздің көмегі арқылы жеткізуден тұрады. Бұл - айтыскерлердің дағдылы құралы.

Сөздерді үш деңгейде - философиялық, рухани және азаматтық тұрғыдан талдау, әрі қолдану қалыптасқан. Сөз - қарым-қатынас құралы, саналылық айғағы. Сөз саптаудың ережесі бар. Сөйлеудің ережесін саптаудың сөзді бабымен қолданудың ережесін тауып тексеру - әлеуметтік-гуманитарлық ізденістің ұстанымы, ал олардың ережесін жинақтау арқылы адам санасының аясын кеңейту - философиялық толғаныстың тәртібі. Естіліктің ережелерін құрмет түту және көтермелеу, олардың ақиқаттығын іс жүзінде жалғастыру -рухани-діни әрекеттің аясы. Сөз саптау мен жарасу ережелерін өмірде жөнімен қолдану -азаматтық іс-әрекетке демеушілік, азаматтықтың айғағы. Көпшілік осы үш бірдей қайраткерлердің - философтардың рухани бапкердің және саясаткерлер үндерін қатар ести бермейді. Оған себеп, олардың үндер ырғағы бірдей болмады, бір-бірімен үйлесе бермеді.

Заманына қарай айтыс қызметі мен бағдары өзгеріп отырды. Айтыста көңілге алу, көңіл қалу нышандары жиіледі. Бұл адамдар арасындағы мейір-шапағаттың үзілген көрінісіне ұқсады. Мейір шапағаты үзілгенде алаяқтар пен алауыздар, сатқындар мен жалтақтар қараңы көбейді, олар көптің көңіліне қаяу түсірді. Әрине бұл отарлау саясатының құралы да, содырлы сойқаны да болған, лаңы таусылмас құбылыс еді. Отарлау саясаты қашанда халыққа пайдалы жұмыс жасамай, бағынышты іс-әрекетке бір жақты ұрындырды.

"Тіл сөйлеу-сөйлесу, оқу-үйрену, жазу-сызу арқылы өседі. Бұл үшеуіне бірде-бір көңіл аудармау ең үлкен қылмыс"87. Ана тіліміз - бай тіл, оралымды, ырғақты, теңеу-бейнелеулері ерте туған тіл. Ана тілімізді мәдениетімізді жоғары көтеретін қадірлі де, сенімді құралға айналдыру - зиялы қауымның, ұлт перзентінің парызы. Осы парыз орындалмай аяқсыз қалғанда, айтыс, оған деген көзқарастар түрлі тоқыраушылыққа ұшырады.

Адамның іргелі қасиетіне, тұлғалық жолына қозғаушы күш - руханилықта. Руханилық -түлғалы қасиеттің ұстасы, ұстаның ұстазы. Баталар, мақал-мәтелдер, айтыстар осы тоқтамның айғағы. Жақсылықты мораль игілігіне айналдыру, жамандықпен іштей күресу, ізгілікті ортақ игілікке жұмылдыру - адамның рухани күй-жайларын ашық қоздырады. Тұлғалар ізбасарларының парасат биігінен, меже түйінінен табылғанын қалады. Әр мінезге көз жеткізбей, сыр мен сымбатқа көңіл бөлмей, білген-түйгенін сыртқа жаймады, дәстүр-салтты еппен ескеріп жүрді. Айтыскер ақындар халық өнегесі мен өнерін көрегендігімен, қажырлығымен, шеберлігімен жырлады.

Жетілмеген, жеткіліксіз нәрсе туралы алып-қашты сөз айтқанда, біз әрдайым қателесеміз. Өзіміз жетілмей салт-дәстүрдің сырын ұқпай қаламыз. Содан адамилық сыры мол әдет-ғүрыптардың бұрынғы ықпалы неге арылуда деп іштей аң-таң қаламыз, күмәнге аяқ шалдырамыз. Бұдан соз арасын жіктей, ой арасын жүйелей алмай жатқанымыз аңғарылады.

Адасқандар ақиқаттың сырын аша алмаған. Адасқан алдымен қателескен. Себебі қате оймен, іс-әрекетте дәлелдер жетісе бермейді, оларды дәйекті пайдалану білімі жеткіліксіз, икемділікке тәрбиелеу жұмысында ережеге жүгіну аяқсыз да, баянсыз. Мұның бәрі -бақытсыздықтың қасіреті, қасіретке қызмет ететін зұлымдықтың көрінісі мен қысымы. Дағды - әрекеті баяу, сылбыры айғақ қимыл, өндірері аз, шамалы жасайтын рәсім түрі. Бір жақты дағды қателікті көксей түседі.

Көркемдік бейне жасаудағы тапқырлық пен дәлдік, еркін ойлаудың алуан көріністері, табиғи құбылыстарға еліктеудегі қимыл-әрекеттер, кісілік қасиетті дәріптеудің түрлері бір-біріне байланысты және бірін-бірі толықтыратын шығармашылық жетістіктердің деңгейлері дерлік. Бүл рухани дамудың вербальдық кезеңін құрайды. Қарапайым сана мен мінез-құлықтың көріністері мен деректерін тізіп беру, жалпы біліп қоя салу жеткіліксіз. Енді олардың ішкі арқаулары мен қисынын, себептері мен заңдылықтарын ашып беру қажеттілікке айналуда.

Адам табиғат кереметіне еліктеу, таңғалу арқылы оны бейнелі деңгейде тікелей, бір жақты сезінді. Тасқа қашалған суреттер (модельдік-бейнелеу), таңба-ру белгілері (символдық-белгілік), тұрмыс-салттағы өрнектер (қолтаңбалы өнер) - табиғи сұлулықты қабылдаудан, іріктеуден, сол қабілетті игере білуден туындаған көшірмелер мен көріністер демекпіз. Бірақ күнделікті тәжірибеден туындайтын еліктеу құбылыстар арасындағы қатынасты қамти да, ескере де алмайды. Ол дененің, заттың сыртқы қасиеттері мен көріністерін жаппай сипаттаумен шектелінеді. Халықтың танымдық деңгейі оның ауызекі тілімен орай қарқындады. Адам сөз арқылы құбылыс пен заттардың түрлі көріністерін біртүтас объект ретінде қабылдауға мүмкіндігін арттырды, сол қатынастарды тіпті есінде сақтап қалды.

Тіршілігімізге тірек болған қарапайым дейтін қағидаяттар жиі ойландыра бастады. Мұндай ұстанымдар мен ұғымдарды тәптіштеп кәсіби деңгейде және зерттеуді ұзақ уақытта жүргізетін жұмыстар ақсап келеді. Онда кейіпкерлердің мінез-құлықтары, оқиғаға қатысты іс-әрекеттері суреттелінеді, тарих пен тағдыр тауқыметтері әр қырынан сипатталынады, әр оқиға елдік пен ерлікке қатысты көзқараста таңбаланады, халықтың бағасын алып жатады.

Әйел мен ер адамның арасындағы айтыста ойын-күлкі, әзіл-оспақ тақырыбы басым. Дегенмен жігі жыртылған замандағы әйел теңсіздігі назардан тыс қалмайды. Нағыз ақындар оларға жұбаныш айтады. Бұған Тәбия мен Омарқұлдың айтысы дәлел болады:

Тәбия:

Жылауды жырау қылып мен айтамын,

Өзіңдей замандасқа көп айтамын.

Ұл болсам, өзіңдей боп жүрмес пе едім,

Арманға өзімді айтпай, нені айтамын?!

Омарқұл:

Адамдар зерек болмақ ақылы мол,

Қажыма ақыл, қайрат, айтқаным сол.

Еліңе барған жерде елеулі боп,

Халқыңа қадірменді қалаулы бол!

Тәбия:

Жарайсың, бәрекелді, замандасым,

Құмғандай күзетерміз оттың қасын.

Елеулі елге келген бір келін деп,

Ұстауға қимас, сірә, елдің басын.

Омарқұл:

Ардақтап әділ күтсең ата-атаны,

Бар еді жақсы-жақсы баталары.

Ұятты иманыңдай күткен келін

Халқына қалаулы боп атанады88.

Мұндай айтыста пікірталас пен ой сайыстың арқауы мен астары ширатылды. "Айтыс - сөз барымтасы, ой қарымтасы" (М. Әуезов) арқылы тәлімдік қана емес, емдік үдеден де шықты. Оған мысал ретінде шаман рәсімі мен дінінде кезігетін "бәдік" айтысын алуға болады.

Қазақ тілінде "бәдік" сөзі түрлі мағынада қолданылған:

— малға, адамға тиетін індет ауруының иесі, яғни құдайы;

— шамандықта жын шақыру ойыны;

— адамды ауруға, дерт "иесіне" жолатпауды о баста "көшіру", бертін келе жастар ойыны немесе жастық әзілі деп атап кеткен.

Бәдікті көбінесе бақсылар орындағын. Бақсылар өздерінше құдайларды жәрдемге шақырмақшы болып түрлі жансоқпа қылыққа барған. Бақсы талықсып құлағанда, оның жаны мен тәңірінің жаны бірігеді де, дерттің құдайымен алысып, оны жеңе алады деген наным-сенім қалыптасқан. Бақсы жақсылық құдайының жамандық құдайын жеңгенде есін жияды, осы кезде ғана бақсының жаны өзіне қайта оралады деп ұққан. "Бәдік" ұғымы -осы шамандық рәсімнің қалдығы.

Бертін келе жастар өз бетімен сауық жасауға жиналып, өзара "бәдік" айтысқан. "Бәдіктің" өлеңі:

Айт дегеннен айтамын-ау бәдікті,

Қара мақпал таным бар барша әдіпті.

От оттамай, су ішпей жата берсе,

Бәдік емес немене, бір кәдікті.

Көш, көш, көш!...

Бәдік кетіп барады шатқа таман,

Жүген ала жүгірдім атқа таман.

Құдай айдап бәдікті қолға берсе,

Итере салар едім отқа таман.

Көш, көш, көш!..

Бәдік, бәдік деседі,

Бәдік желдей еседі,

Асқар-асқар тауларға,

Айнала соққан құйынға

"Ай көш" десе көшеді.

Ай, көш!

Көшер болсаң, әй, бәдік, жыланға көш,

Құйрығы жоқ жалы жоқ құланға көш;

Көштің жайын білмесең мен айтайын,

Жердің жүзін қаптаған тымауға көш, -

деп жалғаса береді. "Бәдік" өлеңі біртіндеп қыз бен жігіт қалжыңына ауысады. Мысалы: Қыз:

Бозбаламен көш, бәдік, ағынға көш,

Абат қылған орыстың бағына көш,

Одан көшер жайыңды мен айтайын,

Жігіттердің кер ауыз жағына көш.

Жігіт:

Ақын қыздың көш, бәдік, тіліне көш,

Бақта ашылған сарттардың гүліне кеш.

Онан көшер жеріңді мен айтайын,

Бұратылған қыздардың беліне көш.

Сонымен, бәдік - ауруды емдеуге арналған тұрмыс-салт жырларының түрі, наным-сенімге толы ауыз әдебиетінің дәстүрі. Халық арасында сөзді тауып айтпағанда "бәдік болма" деп жатады. Ауыз әдебиетінде "бәдіктің" түрі де, қолдану дәстүрі де көп. Десек те, оны біртіндеп ойын-сауықтағы қалжыңның түріне айналдыру да тегін емес.

Айт дегеннен айтайын-ау бәдікті,

Қара мақпал тоным бар барша әдіпті.

От оттамай, еу ішпей жата берсе,

Бәдік емей немене бір кәдікті

(Ә. Диваев).

Бүл - тақырыптық-құрылымдық өзгешеліктер. Оған бостандыққа құштарлық, ұмтылыс тән, адам мен оның өміріне, арман-мұраттарына зор маңыз беріледі. Адам өмірінің қызық та қимас сәттері - жастық кезеңі, достық пен жолдастық, сыйластық иірімдері, қыз бен жігіттің қарым-қатынастары, отбасылық өмір мен тұрмыс-тірліктің тынысы көркемдіктің қайнар көзі, көркем тілдің уызын келтіреді.

Өмірді біліп жазу, ұрпақтың жан дүниесін түсініп жазу, сол түсінікті бейнелеп, ажарлап, көркем жаза білу - өсер ұрпақтың үлгісі, кемелденудің өнегесі. Мұндай көркем сөз майданында, "ерлік, батылдық, адалдық, ұяттылық, арлылық, намысқойлық сияқты адамгершілік-азаматтық қасиеттердің бәрі де ортақ"89. Ол көрегендікке үйретеді, жарқын сезімге жетелейді, ұлағатты іс-әрекеттің көрінісіне жеткізеді.

Қазақтың сүйегіне біткен ақындық бос бұлғақтыққа мұрша бермеді, білім мен өнерге өрнек тартты. Ақындар алыстан болжады. Үйренгені мен түйгендерін жүрегімен сөйлетті. Мінез байлығын тапқандар мен оған жаққандар туралы халқымыз:

Ақынның қиялы шалымды, ойы терең, көкірегі асыл қазынаға - білімге, тәлімге толы. Жақсылардың жұғымдылығы - олардың өзара сыйласа білуінде - деді.

Сыйластықтың жалғасы - мәрттікте, жапсары - нәмәрттікте. Мәрттік пен нәмәрттікті жолдас етіп, алаңсыз ойын-сауық пен думан қызық құрып, ата-анаға мінсіз қызмет етіп, кемел билермен кеңес құрып, бітімдік үшін бірлесіп тіршілік етті. Кемеліне келгендер бейбіт күннің қызығын тамашалауға тойынбады. Қызығып тамашалаған ортада жеке тұлғаның бейнесі тезірек сомдалынды, оның өмірлік тағдыры бейнелеу талқысына жиі-жиі түседі, сондай-ақ ел-жердің табиғаты мен тарихы, халық өмірі мен олардың азаттық пен бостандық жолындағы зорлық-зомбылықтың алуан түрі суреттелінеді. Кемелдікте кейіпкердің мінез көріністері мен іс-әрекеттері оған нақты арқау болады.

Айтыстың ажарын келтіретін әулет пен ұлыстың ақсақалдар ұйғарымы. Ақсақалдар алқасы ынтымаққа ұмтылған, ар-ұяттан кенже қалмаған ұлағаттылар. Ұлағаттылар әдемілікті, әдептілікті көкірегінде тез сезінген - көрегендер. Ұлағатты ортада ұмтылысқа ұйымшылдық артты. Шешен естілігімен елін, жерін танытты.

Халық үні - ұйып ұйымдасқанда, жұдырықтай жұмылғанда айқын естіледі. Халық ісіне сенгенде, халықтың болашағына деген үміт оянғанда, оның даусы мен әрекетінде құдірет лебізі бірдей күшейді. Ақ ниеттілер бір-біріне тура қарағанда алалау емес, бірін-бірі тең тұтушылық айқындала түседі, ал олардың жүрегі мен сезімі ән бесігінде тербелсе, олардың мінезіндегі шабыт ширайды, қимылы қауымдасады, іштей ырықтың әуезі күш алады.

Ақ ниеттілер, көп көңілін жаулағандар ізбасарларының парасат биігінен, меже түйінінен табылғанын қалады. Ойымен түйінділер ұстамды келді. Ұстамды әр мінезге көз жеткізбей, сыр мен сымбатқа көңіл бермей, білген-түйгенін сыртқа жаймады, дәстүр-салтты еппен ескеріп жүрді. Түйінді ақындар халық өнегесі мен өнерін көрегендігімен, қажырлығымен, шеберлігімен жырлады. Шабытты ақындар көптің көңілінен шықты.





Арын сақтап абыройын көтерген, абыройлылардың соңына ерген ұрпақ өнегелі де, өнерлі келді. Өнегелі - өсімтал, өнерлі - сезімтал келді. Өнегелі жан қара нардай қайыспас тік мінезді, қайытпас қайсар, шешен, болыс болды. Өнегелі тәрбиеге, имандылыққа көп көңіл бөледі. Өнерлі өнегені әлпештеді, қиын-қыстау кезде жасымады. Өйткені өнерлі тұлға, бір жағы, тазалығымен, талантымен, тұтастығымен, бір жағы, қамқорлығымен, имандылығымен елдің рухын биіктетуге ықпал жасай алды. Оның қоршаған ортаға деген махаббаты, сүйіспеншілігі, аяушылық көзқарасы тым ерте қалыптасты, әрдайым қабаттасып жатты. Өнегеліге де, өнерліге де өмірдің тың да, өрісі кең кеңістігі ашылды. Ақыл мен өнерге ұмтылғанның деңгейі сана-сезімде қалықтап, көп арасында демеу тапты.

Екі киелі қасиет дүниенің мән-мағынасын барынша байыппен зер сала саралауға, бағалауға үйретті, үйретеді де. Екі қасиетке сүйенгендер адамгершілікке, ортаға деген жанашырлық пен сүйіспеншілік сезімін арттырды. Мұның өзі адамгершілікті көтермелеуге қызмет етті. Адамгершілік қасиеттер білімге, ғылымға деген ізденісте тоғысқанда, адамды естілік қана емес, ой мен сөз еркіндігі билейді.

Шеберлер рухани дүниені бір ауыз сөзге, бір таңбаға сыйғыза алған. Сол өнерін ұрпақтан-ұрпаққа жалғастырып отырған. Өрелі жан істің терең мағынасына, саяси құндылығына көңіл аударады, киелі өнердің бағасын түсірмейді, сырлы әлемнің сынын кетірмейді. Содан ұлттық туындылар өмірге келеді, соны меңгеру жолы көбейеді.

Адамның берген бағасы - танымның іріктелінген субъективті жағы. Адам өзіне ұнаған жағымды жақты іріктейді, маңызды оқиғаға тоқталады. Екі киелі қасиет дүниенің мән-мағынасын барынша байыппен зер сала саралауға, бағалауға үйретті, үйретеді де. Екі қасиетке сүйенгендер адамгершілікке, ортаға деген жанашырлық пен сүйіспеншілік сезімін арттырды. Мұның өзі адамгершілікті көтермелеуге қызмет етті. Адамгершілік қасиеттер білімде, ізденісте тоғысқанда, адамды естілік қана емес, ой мен сөз еркіндігі биледі.

Оянған жұрттың, өз бетін түзеген жұрттың мұқтажы да, сұранысы да көбейді. Қазақи ел естілігімен, әдептілігімен ұлттың ұлағаттылығын, ұлылығын танытты, тарихын дәйектеді. Ел азаматы өз замандасы мен ұлт өкілдерінің жанын айтпай-ақ түсінді. Елімен епті ұрпақты жігерлі рухпен сусындатты.

Қазақ фольклорында таңбалы суреттеме болмай, ауыз әдебиетіндегі қызыққан көріністі нақышына келтіре, дәлме-дәл суреттеудің қисыны қалыптаса қоймай, қанша түрлі толғаныстар болды. Бейнелі суреттеме уақыт пен кеңістік байланысын анық қабылдай да, нақты жеткізе де алмады. Мифопоэтикалық ойланудан бір жақтылық - өркеуделік пен жиырушылық нәр алды. Теңсіздікті суреттеп бейнелеуде шиеленісті өмір дұрыс көрсетілмеді. Әсіресе, ел-жердің табиғаты мен тарихы, халық өмірі мен олардың азаттық пен бостандық жолындағы зорлық-зомбылықтың алуан түрі суреттелінді.

Халықтың тәу еткені - қазақ халқының қанына туа біткен қасиеттер, оның дүниетанымының бірегей бітімі, өзіндік болмысы мен құндылықтары. Әйтсе де, нақышына келтіре суреттеу - қазақ ауыз әдебиетіне тән құбылыс. Сөзге шешен қазақ суреттеуде ұсақ-түйек дегенді білмегендей. Осыдан қазақ халқының ерекше ойлану қабілеті мен шығармашылық жолы, яғни естігенін іліп алып, тез жаттап алу, оны есінде сақтау және ұрпақтан-ұрпаққа өзгертпей, жоғалтпай жеткізу дәстүрлері қалыптасты. Бүл ақ ниеттен, әділ сұраныстан туындаған дәстүр90.

Не себептен нағыз ақындар терең ойшылдар, білікті философтар адам туралы ағартушылықтың туын тіккен? Бүл үйлестік бір ұлттың үлесіндегі жетістік емес, мәдени мұрагерліктің және халықтық өркениеттіліктің айғағы. Ойға арқау боларлық дәйектілік пен дәлел қандай? Расында, ақыл жетерлік әлем қандай? Жүрек қаларлық тіршілік қандай? Сезімнің шындықпен келісуі қандай? Мұндай сауалдар өмірдегі, өнердегі сәйкестілік пен сәйкессіздікті, бір жағы, түсіну және тану үшін, бір жағы, екі ағымның аражігін таныту үшін қажет, сондай талпыныстардан туындайды.

Талантты тұлғалардың өзі де, өнердегі жолы да халыққа ортақ. Олар елге сыйлы, өйткені қазақ өнерінің жанашыры, жас ұрпақты ел мен жерді, туған топырақты сүюге тәрбиелейді. Айтыс тәуелсіздік идеясымен түптес, өз замандасына деген сүйіспеншілік сезіммен серіктес, ауызша шығармашылықтың ағартушылық дәстүріне сәйкес келеді.

Тәуелсіздікке деген талпыныс халық санасын жаулап алған сайын айтыстың тынысы да, қарқыны да, ықпалы да артты. Не себептен? Онда біріншіден, зар заманның асқынған әдеттері, іштен жегідей жеген әрекеттері қордаланған бәлекеттері ділмәрлердің тіліне тиек болды. Екіншіден, көзі ашық, көңілі ояу жандардың бас пен рух бостандығына деген талпыныстары бір-бірінен үйлесін тапты. Үшіншіден, көне заманнан қысымға көнбеген қазақтардың таршылық пен тапшылыққа деген наразылығы ашық сипатқа, өжет қарсылыққа айналды. Төртіншіден, ел арасында жақсыдан үйренетін жаманнан жиренетін әдет-ғүрыптар ағартушылық дәстүрін толықтырды, жеделдете түсті. Бесіншіден, айтыс той-думанның қызығын арттырар берекесін келтірер, ондағы әрбір жанның делебесін қоздырар тілдің мәйегін көркем тіл қорын құрды. Алтыншыдан, айтыс тұлғалық талап пен талантты елге танытатын өнердің синтездік түрін жаңғыртты. Жетіншіден, өмірдің өзекті мәселесі туралы ашық сырласу, шімірікпестен сұхбаттасу дәстүр дәйектелінді. Халқымыздың тарихына, еліміздің тағдырына орай айтыстың осы тектес түрлері мен қызметтері жаңғырып, өзара жалғасып жатты. Не демелік, айтыста тек шындық үшін пікірталастыру, құндылық үшін тәлім алмастыру, дәстүрді сақтап қалу және қорғау үшін өнер жарыстыру халықтық сипатқа айналды, қазақи болмысты құрады.

Айтыс - қазақ халқы даналығы мен даралығының ерекше толғанысы мен арнасы. Айтысты қанаттандыратын, толассыз қайрайтын, іштен қайнатып шығаратын арынды сезім-сенім бар. Ол - бабаларымыздың намысшылдығы жігерлі шабыттылығы. Айтыс - ақиқатымен әлді, ақындар - ар-намысымен белді, беделді болды. Ақындар отты сезімімен, өткір сөзімен, оралымды тілімен, кімге не айтар өнерімен айтысты қыздырды, ғасырлар бойы тыңдарманын бейжай қалдырмады. Олардың уәжінде рухани жауынгерлік пен жауапкершілік, тәлімдік бағыт пен бапкерлерлік айқын да басым. Айтыскер ақындар сол биік қабілет-қасиеттерімен ел-жұрт санаты тайсалмай көтерді.

Айтыскер ақындар ел өміріне ерте араласты, үнемі және алдыңғы шепте жүрді. Олар ойын-сауықта болсын, дау-дамайда болмасын тауып айтты, турасын басып айтты, ойды тереңінен қайырды. Қашанда жақындық пен жақсылықтың жаршысы, жетімдер мен көңілі пәстердің жанашыры, бітім мен келісімнің жыршысы болған ақындар ғана ел есінде жатталып қалды. Ақын айтыста халқына, ұрпағының болашағын ойланбай, адал қызмет етті. Табиғаты тазаның өнері де таза, өрісі де таза келді. Бұдан өнегелі мен өнерлінің мызғымас мекемдігін, таза да пәк жандығын, қайталанбас кесек таланттылығын аңғарамыз.

Халықтың осы шығармашыл дәстүрі уақыт өте іріктелінді, бүгінгі қазақ жерінде мемлекеттік деңгейде ілгерілеуде. Егемендігін алған Қазақстанның айтыс дәстүрін жандандыруға ауқымды көңіл бөлініп жатқаны, ел арасынан суырып салма тума да талантты ақындар қатарының көбеюі - осы ой қорытындының айғағындай. Бұрын-соңды қазақ жерінде бірлікте тірліктік күші, адамның ісі өнді. Өнерлінің көзқадауы қашанда ұрпақ пен ұлтымыздың рухани, мәдени; іскер ортасына түсті.

Қазақстанның бүгіні мен болашағы айтыстың дәйекті осындай дәстүрінен тез нәр алуда, оның адамға қосар күші қолдау табуда. Жаңа дәуірдегі жаңа Қазақстанның сыры мен шынын, байламы мен болжамын түсіндіруде, талқылауда айтыс жанрының, айтыс өнерінің атқарар қызметі өлшеусіз құнды. Өйткені тазалық пен тартыста айтыскерлік пісті, қажеттікке айналды. Ой мен сөздің сөз бен тілдің, тіл мен әрекеттің буынын басқандар мен тапқандар әлеуметі сонысымен күшті. Халық ар-намысын арқалаған ақын-жыраулар әрдайым айтулы істі тындыратынына неге күмән келтіре бермеді? Олар шыншыл, сыншыл, сөз де, қол да бастай білген жүректілер, жігерлілер еді. Оқырман да, тыңдарман да осы тектес ойжарыста күшеймек; өмірдегі өз орнын қарастырмақ, таңдамақ.

"Алпамыс" дастанынан үзінді

Онда Алпамыс тыңдап, Байбөрі жылап мауқын басып болған соң: "Ата, елдің жайы қалай?" - деп сұрады. Байбөрі айтты: "Елді сұрама, мынау жерде Құлтай бабаң қой жайып жүр. Ол сенің тілегіңді менен кем тілеп жүрген жоқ, әуелі барып сол Құлтай бабаңды қуант!" - деді.

Әлқисса, Бадамша сақау осыны айтып көңілі тасып: "Ей, жігіттей, бағанағы диуананы ейтіп келіңдейші, би екі-үш өйең айтып, кеудешіне теуіп, жөніне жібейейін!" - деді. Сонда біреуі барып диуананы ертіп келді, сонда екеуінің айтысы еді.

Бадамша:

"Айшық мүйіз ақ сейке

Қойды баштай, жай-жай,

Бейі қыпша жиіттей

Тойды баштай, жай-жай,

Бізді мақтап өйен айт,

Бек бойдың деп, диуана,

Кеулі кейсе Бадамша

Теңге таштай, жай-жай!"

Алпамыс:

"Бісмиллә деп өлеңді

Көп айтамын, жар-жар,

Асықпасаң тойыңда

Кеп айтамын, жар-жар!

Мәні-жайын қандайын

Білгенім жоқ, жар-жар

Ел қыдырған диуана

Нені айтамын, жар-жар?"

Бадамша:

"Бісмейдә деп өйеңді

Көп айтыңыз, жай-жай.

Тоқай бойған Күйбайшын

Бмеймішін, шикін-ау,

Құтты бойшын тоқайың,

Деп айтыңыз, жай-жай!"

Алпамыс:

"Бісмиллә деп тойына

Келе алмаймын, жар-жар,

Байың тегін берсе де

Сені алмаймын, жар-жар.

Әлі де болса сен күңсің

Ол Гүлбаршын – бәйбіше

Сен бәйбіше болады

Дей алмаймын, жар-жар".

Бадамша:

"Өйен айтып айдымнан

Жейдей ешші, жай-жай.

Бұй Байшында жағадай

Ейдей көшші, жай-жай.

Шашбау түгіл дамбайым

Бауы жібек, диуана,

Неғылады тішіңмен,

Тіштеп шешші, жай-жай"

Алпамыс:

"Жүруші едің, Бадамша,

Отым жағып, жар-жар!

Жүруші еді Ұлтан құл

Малым бағып, жар-жар.

Қалай-қалай сөйлейсің,

Ей, сақау қар, жар-жар

Өлтірейін астыңа

Қазық қағып, жар-жар".

Сонда сақау орнынан қарғып тұрып: "Диуадасы да құйсын, өйені де құйсын, бұ кім өжі?.. Өйең айтпаймыз", - деп жұртты тарқатып жіберді. Сондағы Алпамыстың айтқаны:

"Ей, қатындар, қатындар,

Кең сарай үйде жатыңдар,

Өлеңіңді айтыңдар,

Таң атқансын қайтыңдар.

Айтқызармын өлеңді,

Тартқызармын күйіңді.

Үйде көрді түріңді,

Тыста көрді түріңді,

Өңкей ғана сақау қар,

Қайнатармын сорыңды.

Құрытармын шараңды,

Шулатармын балаңды.

Ойламадың құдайды,

Өңкей надан, сақаулар,

Ау-қалам, ау-қай!" –

деп атының басын бұрып алып, Гүлбаршын сұлудың тұсына келіп, келін деп өлең айтып, екеуінің айтысқаны:

"Жаңа көрдім Байсынды,

Жерім деймін, жар-жар.

Жаңа көрдім қоңырат

Елім деймін, жар-жар.

Біз бір мейман тұсына

Келе қалдық, жар-жар.

Екі-үш ауыз өлең айт,

Келін, деймін, жар-жар"

Гүлбаршын:

"Диуана дедің бізді

Келін деймін, жар-жар?!

Өлең сөзге айт десең

Ерінбеймін, жар-жар.

Жеті жылдай қақсадық

Екі жетім жар-жар.

Құдай бізге бермеді

Өлім деймін, жар-жар".

Алпамыс:

"Келін-ау, мына сөзің

Көрім деймін, жар-жар.

Не себеппен тілейсің

Өлім деймін, жар-жар?!

Ә дегеннен аузыңа

Өлім түсті, жар-жар.

Ұлтан құлда кетті ме.

Кегің деймін, жар-жар".

Гүлбаршын:

"Етегім бе, жеңім бе,

Өлең менің теңім бе,

Айналайын, құдай-ау,

Осы менің бегім бе?

Құдай салсын аузыма,

Бегім келсін қасыма

Айналайын, құдай-ау?!

Жалғызымның даусы ма,

Абырой берсін сөзіме,

Көрінеді осы адам

От жалын болып көзіме,

Айналайын, құдай-ай,

Осы тұрған диуана

Жалғызымның өзі ме?!"

Ақсауыт. 1-т. 261-265-66.

Киік

Киік:

− Бар еді кішкентайдан көп күнайым,

Көп даусым шығармай бір жылайын.

Жабаның отына жүргенімде

Түсірді тұзағына бір Құдайым.

Киік баласы:

− Біз ақылы жоқпыз, кәріп анам,

Бір сен емес, бәріміз өлдік тамам.

Кәуірдің тұяғына ілініпсің,

Сол кәуір жіберерде не айтты саған?

Киік:

− Сол кәуір жіберерде үндемеді,

Мұхамбет кепіл болған Мұстапа еді.

Жерінде мезгіл айтқан бармай кетсек,

Сол кәуір Мұстапаны ұстайды енді.

Кәуір Мұхамбетке айтады:

− Мінгені Пайғамбардың арғымақ сүр,

Шытырманды аралай ұшады құр.

Алдың ба азып іздеп, Мұхамбет,

Кәне, киік келгені, кешігіп тұр.

Мұхамбет:

− Мінгені Пайғамбардың арғымақ сүр,

Шытырманды аралай ұшады құр.

Ақшам мен намаздігер арасында

Киік енді келеді, аялдай тұр.

Киік баласы шешесіне:

− Е, шеше, сен барғанға мен барамын,

Артынан бір күн қалмай тез барармын.

Кәуірдің ол қайраулы қара пышақ,

Сенен бұрын мен барып ілінермін.

Шеше:

− Е, балам, барма деймін, сен өлерсің,

Шөп жесең тісің шыққан күн көрерсің.

Анаң жоқ, сүйенерге атаң да жоқ,

Үшбу уақта зар қылып күңіренерсің.

− Құс ұшып, бұлбұл деген қонар құмға,

Құдай жеткіз деуші едім осы жолға.

Киігімді жіберсем, ау, Мұхамбет,

Мен де өзіңдей болармын мұсылман (ға).

Бабалар сөзі: 10-т. Астана, 2004, 28-30-66.

Жарапазан айтқанда кейде бірі айтып, екіншісі қостаушы болады.

Айтушы:

Байлар, жатырмысың ұйқылы-ояу,

Тұсыңа Қыдыр келді атты, жаяу.

Мұхаммед үмбетіне жарапазан.

Қостаушы:

Жарапазан, жарапазан!

Алла-құдай, би рамазан!

Айтушы:

Осы үйдің шаңырағы шап-шақ қана,

Жеңешем ішіндегі аппақ қана.

Береді бізге орамал сақтап қана,

Біз барамыз үйімізге мақтап қана,

Мухаммед үмбетіне жарапазан.

Қостаушы:

Жарапазан, жарапазан,

Алла-құдай, би рамазан!

Айтушы:

Қой ішінде екі қошқар теңеседі,

Бай, бәйбіше екеуі кеңеседі.

Бай айтар:"Саулық берсек кетер еді",

Бәйбіше айтар:"Жаулық берсек кетер еді",

Мухаммед үмбетіне жарапазан.

Қостаушы:

Жарапазан, жарапазан!

Алла-құдай, би рамазан!

Айтушы:

Жарапазан айтқанның сауабы бар,

Отыз күн оразаға жауабы бар.

Берсеңіз, бермесеңіз не қамым бар?

Боз шұбар астымдағы, шу, жануар.

Мухаммед үмбетіне жарапазан.

Қостаушы:

Жарапазан, жарапазан,

Алла-құдай, би рамазан!

Той. Алматы, 1993, 543-544-66.

ШИПАГЕРЛІК - ЖАН МЕН ТӘНГЕ КӨРІК

Халық дүниетанымы мен даналығының бір қайнар көзі - оның емшілік өнерінде, ұрпақтың саулығын сақтау өнегесінде, салауатты өмір сүру үлгісінде. Денсаулықты сақтау және жақсарту - адам тәжірибесі мен даналығының жанды буыны, адамдық беделдің өткір құралы.

Елдік те, емдік те ешкімге бейтарап емес. Халыққа - тұтастық, емшілерге - қауымдастық, қашанда қажеттілік болып қалмақ. Бүл - адамның өзі жеңіп алатын, оның еңбегімен келетін - сайран өмірінің үш бірдей құндылықтары. Рухани және кәсіби құндылықтарды тіршілікте икемдеу, игеру - ерлік, ал түсініскен елге - көрік пен кеңдік әкелмек. Кезінде С. Торайғыров:

Мен айтсам сардаланың емшілерін,

Оларды жаратпаған құдай тегін.

Қойғызған тәуіптікті тұқымына,

Талайға өмір берген қолы жеңіл,

Еш қазақ жамандамас қылған емін,

деп дөп айтқан.

Саулық дауасы - табиғаттың заңдылығын дұрыс ұғынуда, адамның өз ризығына орай табиғи ортаның ерекшелігін нақтырақ түсінуде, ортадағы заттар мен құбылыстардың жағымды ықпалы мен жағымсыз жақтарын қолма-қол ажырата алуында. Оның өлшемі мен көрсеткіші айқын.

Өмірге әркім өзінше қызығып ынтығады, тәнтілік білдіреді. Табиғатпен жанасу артқан сайын адам бойында толассыз қуат көзі ашылмақ. Адам өзін дүниенің кіндік ортасына балайды, әлемнің бел ортасынан орын тапқанды қалайды. Бұл - адамтануға жол. Адамтанудың негізі - а) білу, ұғыну, үйрену; ә) ұмтылыс, ұйымдасу, іске ұйтқы болу; б) үлгілілік, үйрету, ұйымдастыру. Бүл негізгі қағидалар адамтанудың тол тәсілдерін құрайды. Адамдықтың арқауын есетін кепілдіктің кейбіріне қысқаша тоқтарлық. Табиғаттың тынысы мен тазалығы, жарасымдылығы мен тамағы - саулыққа кепілдік. Халық "тамақ - тәннің нәрі, ұйқы - жанның нәрі" (тәжік) деп бекер айтпаған.

Адам ағзасының қалыптасу заңдылығын жақсы ұққандар, қашанда саулық тәртібін тектіліктің түп тамырына жаратқандар. Тектіліктің түп тамырын халқымыз ғасырлар бойы баптады, көздің қарашығындай қорғады. Бабаларымыз жеті ұрпаққа жетпей қыз алысса, қандық уылмаға душарласып, ұрпақтың жарымжан, кемтар болып қалатынын болжай білген.

Адам ағзасының қызметі бір-бірімен тығыз байланыста. Одан емдеу жұмысы нысаналы да, кешенді болуы абзал деген тоқтам туады. Нысаналы ем белгілі бір әдістемелік негізде тез, шұғыл және қарқынды түрде жүргізіледі. Ал кешенді ем терапиялық тұрғыдан жан-жақты, аурудың алдын ала жүргізілуі қажет. Онда ішер асың, киер киімің, жұтар ауаң, демалар уақытың және т.б. факторлар бір-бірімен үйлестіре қаралады, әрқайсысының татымдылығы көрсетіледі.

Салауатты өмір сүре білу - әркімнің өзін-өзі дұрыс танудың және икемді игерудің кепілдігі, халықтық бірлестік пен серпілістің серіктестігі. Саулық бағу - азамат баулу, өмірдің адамгершілігін өрлету, халықтың жаңа шебін қамту, еңсеру. Саулықтың салауаты да, сауабы да - денсаулықта. Денсаулық туралы дана сөздер аз айтылмаған.

Себебі, денсаулық - а) зор байлық, тұлғалыққа басты азық, елдікке темірқазық; ә) халықтың табиғи өсіміне, дене бітімі мен интеллектуалдық көрсеткіштерді жақсартуға негіз. Мұның өзі "еліміздің тәуелсіздігін сақтауға, халық ретінде сақталуға, өзіміздің көп ұлтты мәдениетімізді ұластыруға, экономикалық әлеуетін молықтыруға кепілдік" (Н. Назарбаев).

Халық саулыққа ерекше мән берген, талап қойған, үміт артқан. Ойымызды айғақтау үшін кейбір елдердің нақыл сөздерін тізіп көрелік. Орыс халқы: "Сау бас, салбырамас", "Тәні саудың жаны сау", "Дені сауға бәрі сау", "Денсаулық жоқ жерде, дәулеттің қайыры жоқ", "Саулық қайда, сұлулық сонда", "Саулығың болмаса, сабын да сүйкімсіз", "Тазалық -тамаша әсемдіктің басы", "Сау дене, азат ақыл, адал көңіл - Үшеуімен бақытты болады өмір" десе, соңғы мәтел қазақта да қайталанады.

Қазақта: "Әуелгі байлық - денсаулық", "Тазалық - саулық негізі, саулық - байлық негізі", "Азған денеге ауру үйір", "Күлкі - денсаулық мүлкі", "Денсаулықта қадір жоқ, - Ауырған күні білерсің", "Тазалық - иманның жартысы", "Он екі мүшең сау болса, Қара басың ханмен тең". Грузиндер: "Дерт көп, денсаулық біреу". Молдавандар: "Саулық - сайран өмір". Латыштар: "Ауырғанға ем керек".

Саулықтың дерті - сырқатта, жан қиналғанда. Жан мен тәннің теңдігі, үйлесімділігі бұзылған кезде, адамның жүйкесі тозады, адам тез шаршайды, ашуланады. Өзін-өзі ұстай алмайды, өзінің мықты жағын көрсете алмайды. Енжарлық адамның өмірін қысқартады, белсенділігіне тұсау болады, беделін төмендетеді.

Десек те, емшілер мен дәрігерлер арасында бір-бірімен ұйымдасып емдеу қажеттігін түсінушілер тобы артып бара жатыр. Ондайда тәлімдінің жеңісі - денсаулық өрісі болатыны даусыз. Өйткені қауышқан қуанады, қауымдасқан оңалады. Ақ ниетпен табысқан, өнерімен жарысуда. Мұның өзі - кәсіби түсінік, кәсіби бетбұрыс, кәсіби қажеттілікті құптаушылық. Сол бетбұрысты мемлекет болып, кәсіби мамандар мен көпшілік болып қолдайтын уақыт жетті. Одан адамның денсаулығы мен ынтымағы артпақ.

Емшілер - жан мен тәннің күзетшісі, өнегелі өмірдің үгітшісі. Бүл - халықтың санасына ғасырлар бойы енген, сіңген. Халықтың сезімталдығына ілтипат айқын. Себебі сезіммен қабылдау - көп салалы ізденіс, санаға кіріс. Осыған орай: Сол емшіліктің дәстүрі мен деңгейін білеміз бе, сол қасиет пен қабілетті жүрегімізде сақтаймыз ба?! Денсаулық пен емшіліктің қадірін басымызға түскенде ғана мойындайтын пендешілік бар. Пендешілік көзқарас өмірге де, өзімізге де тар. Сонда қандай үлгі-өнегелер бүгініміз бен болашаққа негіз болмақ?

XV ғасырда шамамен 95 жыл өмір сүрген (1397-1492) ғұлама ғалым, қараүзген шипагер Өтейбойдақ Тілеуқабылұлы туралы мәліметтер соңғы он жылдықта қазақ оқырмандарының көңілін де, көзін де баурап алды. Ғұлама шипагердің ғибраты туралы не айтуға болады? Алдымен, осы өлкедегі өркениет көне деген ой жеңеді. III-IV ғғ. Орталық Азияның өркениеті елеулі нәтижелерімен, жеңістерімен тарихта қалған. Тарихтың тар жолынан өтіп, тайғақ кезеңдерін басынан кешіруде халқымыз есін жинауға, өз еркін иемденуге, ұрпақтың рухын көтеретін батылдыққа, дертін емдейтін шипалыққа құштар болды. Елдің есебі, алдымен талаптының талпынысында. Өтейбойдақ Тілеуқабылұлы несімен талапты, талантты, ғибратты? Оның ғұламалығы туралы мамандар не дейді?

Біріншіден, - ол қазақ жерінде алғаш рет медицинаның қағидаларына, денсаулық сақтаудың практикалық істері мен ережелеріне негіз салған, тірі заттың анатомиялық және физиологиялық үдерістерін қалыптастырған, оларға түсінік берген.

Екіншіден, ол адам ағзасын сыртқы ортамен тығыз байланыста қарап, сол байланыс бұзылғанда аурулар, науқастар, дерттер жалпы айтқанда патологиялық өзгерістер болады деп, содан тұйық жалан, стереотипті көзқарастан арылуға мұрындық болады. Оның сол кезде-ақ ауаның ластануы, былғануы, "алқа ұрысының (жемсау, эндемический зоб) топырақтағы бір заттың жетіспеуінен болады" деген тұжырымы көреген даналықтың белгісіндей. Тіпті дәрілердің емдік қасиетінің, емдік ұсыныстардың тиімді-тиімсіз болуы айналадағы ортаның ("кеңістіктің"), ауа-райының қолайсыздығы реттеп отырады деуі -пайымды тәжірибеден туындаған және расталынған шындық.

Үшіншіден, анатомиялық атаулар мен терминдердің көне тілдегі баламаларын, сөздігін жасап берді. Оның көпшілігі әлі ғылыми-практикалық қолдауын таппай келеді.

Төртіншіден, жұқпалы аурулардың ("құрт ауруларының") неден болатынын, атап айтқанда, ағзаның иммунды ("төтемелілік") жүйесінің әлсіреуінен, төмендеуінен қозатындығын ғалым даналықпен біліп, жазып кеткен. Төтемелілікті алмасу үдерісінің, әсіресе лимфа бездерінің ("сүздіргі") атқаратын қызметінің бүлінуінен болады дей отырып, жұқпалы аурулардың басқа адамдарға тез жұғатынын, ол үйді ерекше бір белгімен белгілеу керек екендігін ("түсті матаның сырт жақтан байлануы - ол "үйге кірмеңіздер" деп) алдын ала ескертуінің маңызы қандай зор.

Бесіншіден, қатерлі ісік аурулардың, өңеш рагының (қылтамақтың) бар екендігін, олардың клиникалық көріністерін доп суреттеп береді. "Тарылған жерді кесіп алып тастаса, сөйтіп мүшенің екі жағын қайтадан қосса", - деп армандайды. Оған "тілігілік пен тіккіліктің" жоқтығына өкініш білдіреді. Дене қызуының төмендеуі мен дене қызуының көтерілуінің құнды, зиянды жақтарын, қасиеттерін көрсете білген.

Алтыншыдан, Өтейбойдақ шипагер жүйке жүйесінің қалыптасуын, қан тамырларының түрлерін ("арам қан" - веналар, "адал қан" - артериялар - лыпыма аңғақ") суреттеп, бүкіл ағзаға "қоректі заттың қан арқылы түсуі, асқазан жолдарында тағамның сіңуі туралы тың идеяларын, жаңалықтарын ұсынады.

Жетіншіден, ол деонтологияның негізін қалағандардың бірі. Тіпті өлейін деп жатқан "аурудың көңілін сұрау, жұбату, жақсы болып кететіндігіне иландыру, уайым-қайғысын жеңілдету" - шипагердің өзекті мәселесі. "Әр ауру адамның өзіне тән тағамдарының болуын", соған орай "қан алуын", "тамыр ұстау" қажетін көрегендікпен еске салады. Бұл шарттарды диагностикалық құралдың түріне айналдырады. "Қан алуды" қан қысымынан сақтанудың, яғни емделудің тиімді жолдары деп қарауы - тәжірибесі мол, емдеу ісі оң тынымсыздың тоқтамы. Ол - ғылыми ғажап жаңалық .

Сегізінші, ғалым-шипагер ағзаның төзімділігін, бірқалыпта дұрыс тепе-теңдікте (гомеостаз) тұруына өз пікірін анық жеткізген, бұл құбылыстың неге өзгеретінін айқын түсіндіргендердің бірі. Дәрігерлік мамандықтың 24 түрін жазып, медицинаның негізгі бір саласы - фармацевтиканы, фармацияны, дәрі-дәрмектің технологиясын зерттеп, бұл саланың алғаш негізін орнатқан. Оның адам жасын мүшелікке бөліп, әр мүшелік дәуірдің қауіптілігін, "адам туған күнінде өледі" деуі ғылымда әлі де түсініксіз ұғым. Ғұлама шипалықты ислам дінінен де үйренеді.

Тоғызыншы, ғалым шипагердің кеңесі бойынша Әз Жәнібек хан: "Жат төсектілікке жол бермеу", "Жеті атасына дейін қыз алысуға болмайтын", "Беттен сүймеу" туралы жарлық қабылдайды. Мұндай дәстүрдің маңыздылығына әлі де таңырқануға болады.

Оныншы, Өтейбойдақ Тілеуқабылұлының ғылыми-практикалық еңбегі медицинаның көптеген саласында, кем дегенде - анатомия, физиология, гигиена, санитарлық эпидемия, паразитология, фтизатрия, онкология, акушерлік-гинеконология, балалар мен ересек аурулары, неврология, психология салаларында алатын орны ерекше.

Мұндай білгірлікті, тапқырлықты, дәлелдікті, нақты шешімдерді қазіргі медик-ғалымдар даналық деп жатса, ол орынды айтылған тоқтам91.

Өтейбойдақ Тілеуқабылүлының мүндай туралығы білгірлік пен тапқырлықтан, ал тартымдылығы халқының болмысына деген тұрақты, тұтас түсінігінен туындаған. Ол 8-9 жасынан-ақ әкесі Тілеуқабылдың жанында жүріп, қазақтың ескі тілін және халық емшілігінің көптеген құпия сырларын үйрене бастайды, аурудың болуы мен жазылу себептерін, ауа райының төрт мезгілдік әсеріне байланысты шөптердің дәрілік, сондай-ақ жануарлар ағзаларының емдік қасиеттері сияқты басқа да көп нәрсенің сырын біледі. Ол емшілік өнерін өз халқының ортасынан жинады. Нағыз емшілік - халықтың қанымен және дәстүр-салтымен аралас, атадан балаға берілетін тектік қасиет екенін ол ерте ұғады. Зерек емшіге туып өскен халқы ұстаз болды.

Өтейбойдақ Тілеуқабылұлы емші ғана емес, шипагер, ұлы шипагер және ғұлама ғалым. Оны кейінгі ұрпақтар қараүзген шипагер, жаһангер, тарихшы, этнограф, ұстаз, философ, ақын, астроном, тарихшы, биолог, химик, психолог, географ, этика мен моральдың асқақ білгірі деп жатады. Өтейбойдақ дананы, алдымен шипагер деуіміздің өзіндік себептері мен жауаптары бар. Шипагерлік - өнердің тұтас және тартымды түрі. Шипагерлік - білім, ғылым, өнер, ұлттық дәстүр, жеке бас қасиеттері қабілеттілігі мен шеберлігінің жиынтығы мен жалғасы. Қараүзген шипагер емшіліктің көптеген жаңа түрлері мен заңдылығын ашты. Шипагерліктің маңызын толық бағалау үшін еуропалық медициналық білім мен тәжірибені білу жеткіліксіз, оны шығыстық (қытай және тибет) тәжірибемен толықтыру шарт.

Шипагерлік - адамды сауықтыратын, болашақты болжайтын және дарымдаулықты қондыратын қабілет-қасиет;

— науқас пендеге тілеулестік ұғымымен қоса жанашырлық таныту;

— жан мен тәннің саулығына, рухтың арлығына жол табу, соған қызмет ету;

— емдеу білімі мен тәжірибесінің озық түрі. Сол негізде ғұлама емделудің дарымалы және болжамалы 24 түрлерін катар алып жүреді және жетілдіреді;

— адамның мүшел жастағы жаратылысын, оның ерекшелігін ұлттық рәсім-салтпен үйлестіреді. Ол елдегі жарғыға жүгінеді, оны мұқият орындайды;

— алдына келген адамды елдің азаматы, ұрпақтың болашағы тұрғысында қабылдап, ерекше ілтипат білдіру;

— ел мен жердің емдік және демдік қасиеттерін табандап жинақтап, оларды өз отандастарының игілігіне бағыштай алу;

— ислам діні тыйым салғанға тиіспеуге тәрбиелеу. Өтейбойдақ Тілеуқабылүлы шипагерліктің осындай ауқымды да өмірлік үлгісін көрсетті және таратты. Ол үшін емшілік - ауруды емдеу ғана емес. Ал шипа жазады, дариды, дәру болады. Шипагерлікті ширататын тағы бір шарт бар. Оның арқауы:

Кемшілікті көріп кемімейсің, қателіктен сақтансаң,

Озбырлыққа ермейсің, осалдықты үйіріп баптансаң, - деген немесе

Ақыл дария болғанда, өнер - қайық,

Тірлікте дәрігерлікті жүрдім жайып, -

(Балықшы илә ғибрит қиссасы, 155)

деген өсиетте.

Шипагерлікті емдік мәдениеті деп жатсақ, ол орынды. Ендігі мақсат - оны елдік мәдениетке көтеру. Оған ғұлама шипагердің емшілік өнері мен ғылыми тәжірибелік негізі үлгі. Ғұламаның өнегесі нені көрсетеді?

Өтейбойдақ бабамыз елмен өмір бойы етене араласқан қарапайым адам, өз кәсібіне, емдеу өнеріне беріле адал қызмет еткен маман; ел аралап адамның өзін дертке қарсы тұруға үйретті; өз беделін адамның жаны мен тәнін сауықтыруға жұмсады. Кімде-кім бір-біріне үйлес кәсіппен нәтижелі шұғылданса, оның мәртебесі түрлі деңгейде болатынын еске салады. Ескертіп қана қоймай, оларды теңдесіз шипагер, нағыз шипагер, қараүзген шипагер, шипагер, емші, емкес, жарғышы, қараемші, қаншы, тамыршы, сынықшы, оташы, іш сипағыш, көзқарақшы, ішірткіші, бақсы, жауырыншы, балгер, құмалақшы, болжағыш, аяншы, құшнаш, әулие, әнбие деп топқа бөледі. Осылайша шипалықтың 30-дан аса түрін атайды, оны қалай іске асыру жолын көрсетеді. Шипагердің өмірлік өрнегі - оның өсиеттерінен білінеді. Өтейбойдақ Тілеуқабылұлы сақтықтың сегіз түйінін -жұғыспауларға соқтықпау, жәбірлемеу, ойрандамау, қырмау, аялау, абайлау, сақтану, қорғау шарттарын ұсынады; Отанға, отбасына, дос пен туысқа сүйіспеншілікті, адалдықты үйретеді. Шипагер үшін: Тірілтуден өлтіру һәм оңай, науқасты айналып өтпек қалай? Адамға жаны ашыған оған нені хақ ниетпен айтпақ? Қандай күйде болмасын, нағыз шипагер - қайраткер. Оның:

Тірлікте дұшпанынан сағы сынбас,

Әр істі тәптіштемей көңілі тынбас

(Балықшы илә ғибрит қиссасы)

деген ойтүйінді өзіне айтқандай. Әсте өзін әр сынның алдында "ғапіл болма" деп қайрайтындай.

Өтейбойдақ Тілеуқабылұлы - шипагерлік өнердің шыңына шыққан шығыстағы, түріктегі, ата-тегіміздегі ғұлама ойшыл, қараүзген емші, елінің есті де, елеулі мақтанышы. Өтейбойдақ Тілеуқабылүлы шипагердің жетістігі - далалық тәжірибелердің, көшпенділер өркениетінің, шығыстың медициналық мәдениеттің көрінісі және көрсеткіші, оларды түйіндеген дара таланты мен ептілігінің жиынтығы. Ол халықтық емгерлікті ұлттық медицинаның деңгейіне көтерді. Шипагер табиғаттың жаралыстығын, елдің естілігі мен ептілігін, адамның тұлғалық бітістігін денсаулық құрандысына айналдыруға күш салады, өзінің тәптіштеп жинағанын саралайды әрі жүйелейді. Оның емшілік өнері адам тағдырымен тікелей және жан-жақты байланысты.

Бабамыздың атағын кейінгі ұрпақ алдында әйгі еткен, оның бас еңбегі - "Шипагерлік баян" кітабы. "Шипагерлік баян" - жетпіс жыл бойы жинақтаған ғылыми-практикалық еңбек, халықтың емдік тәжірибесін жинақтаған асыл мұра. Кітап шамасы 1467-1475 жж. шамасында жазылғандай. Бізге қолжазбаның 7-көшірмесі жеткен. 1968 жылғы Қытай Халық Республикасында "мәдени төңкерістің" барысында кітаптың алтыншы қолжазбасының 3655 беті өртеніп, 1095 беті ғана қалады. "Шипагерлік баянның" толық көлемі қазіргі нұсқасынан 7-8 есе көп болғандай. Десек те, бүл кітаптың танымдық та, шипалық та маңызы ерекше зор. Онда 1050 түрлі дәрі аты, 4577 рецепт (шипашақ) көрсетілген, 728 түрлі өсімдіктерден, 318 түрлі жан-жануарлардан, 60-тан артық металл-металлоидтардан алынған емдік дәрілер көрсетіледі. Адамның сыртқы және ішкі денесінің тұлғалық 430-дан аса атауы жазылған. Кітаптың соңында 1090-нан астам медициналық, психологиялық, педагогикалық көне терминдердің сөздігі берілген. Бұдан саулықтың түбірінде саналғы құндылықтар, салиқалы қасиеттер мен кәсіптер жатыр деген ой туындайды. Бүл еңбек, біріншіден, VI ғасырда қалыптасқан қазақ емшілігінің қолданысын ғылыми негізде бір ортаға топтастырғаны, екіншіден ем атаулыны жоғары ұлттық медициналық деңгейге көтергені ақиқат. Деңгей неден басталады?

"Шипагерлік баян" - негізі медициналық еңбек, шығыстың тибет, қытай медицинасы мен халық емшілігінің озық идеясы мен тәжірибесінің қолтаңбасы. Шипагер үшін, ем - еңбек түрі, еңбек - емдеу жолы. Ол емшіл еңбектің үш түріне назар аударады және жөнімен қолданады. Олар: 1. Қанықталығы - науқаспен пікірлесу, тіл табысу, оны өзіне тарту; 2. Нарықталығы - емдеудің алғашқы негізіне сүйене отырып, емшінің бақылауы мен тексеруі барысында диагноздық тұжырым жасау; 3. Дарымдалғы - науқас адам туралы, аурудың түрі туралы жан-жақты, нақты, толық мәлімет алғаннан соң және оны саралап үлгергесін ғана емдеу реті мен рәсіміне кірісу.

Шипагер бабамыз барлық аурулардың қоздырғышы - микроағзалар, яғни вирустар екенін ұққан. Микроағза ауруынан сақтанудың жолы, біріншіден, тазалық, екіншіден, адыраспан сияқты дәрілі шөптер екенін атап өтеді. Ол үшін тазалық жеке әрекет көрінісі ғана емес, керісінше, адам денесін, тәнін, қанын, рухын қамтитын тазалық шаралар немесе жеке адам, қауымдастық және ұрпақ аясында қалыптасатын тәртіптің, тәжірибенің, дәстүрдің жүйесі.

Еңбекте адам денсаулығына мезгілдік алмасымның, яғни үш бірдей факторлардың -табиғаттағы ауа райының, маусымдық өзгерістердің, аспан денелерінің үлкен әсері болатындығы дәл көрсетілген. Сонымен, адамның ішкі дүниесімен сыртқы тылсым дүниенің арасында көп тамырлы, өзара тәуелді байланыстардың болатынын, олар бір-бірімен жымдасып жататын идеясын негізге және басшылыққа алған ғұлама - емшілердің бірегейі. Емшінің ғұламалығы сол, әр аурудың нақты себебін болжап білгесін, оның теріс салдарынан арылудың нақты жолын табуға күш-қабілетін аямаған.

Мұнда этико-деонтологиялық тәрбие де баршылық. Шипагерліктің нәтижелі және жұғымды болуы емшінің кішіпейіл мінезіне, білімділігіне, имандылығына байланысты. Шипагер бетке ұстаған талаптар бар. Олар: 1. Табиғат пен адам егіз ұғым; 2. Емшінің ақылы артық, ісінде тәртіп болады; 3. "Жақсылық кешіксе, өңін береді. Жамандық кешіксе, жеңілденеді"; 4. Емделуге де еңбек керек; 5. "Шындық деген адамды, жаралар да тазалар. Өтірікке әйтеуір, ертелі кеш жаза бар".

Табиғаттың таза ауасы, суы адамның өмір сүруіне қажетті негізгі алғышарттар. Осындай бастаулар үндестік тауып, бірін-бірі толықтырғанда ғана адам өмірі ұзармақ, дені сау болмақ. Өтейбойдақ Тілеуқабылұлы адам ағзасына өте қажетті заттарды дәрілік қасиеті жоғары өсімдіктерден, жануарлар мүшелерінен іздестірді. Ол жас маралдың мүйіз қанында емшілігі артық заттың белгілі мөлшерде реттелінгенін жақсы түсініп, дұрыс пайдалана білген. Бүгінгі тілмен айтқанда, пантогематогенді шипагер адам ағзасына күш-қуат беретін, әр түрлі аурулардан айықтыратын дәрі ретінде пайдаланған. Оны ішу арқылы өмірді ұзартатын, жасартатын сусын ретінде қолданған. Емдеудің мұндай әдісі Қытайдан да бұрын қалыптасқанын еске салу орынды.

Өтейбойдақ Тілеуқабылұлы сынды ғұлама да рухани бапкер дүниеқор болмауға, Алланың берген қасиетін саудаламауға, "Қол кірі - дәулетке қызықпа" деп, "қанағат түбі - рақатқа" үйретеді. Саулық қуатына рақаттанған сылқымдығын қойып саулығын ойлаған, жарқын күннің қуанышын әркез тойлаған. Ондайлар сау басын салбыратпайды, қиналып өзін-өзі қақсатпайды. Саулық оңда, сергектік жанда, мықтылық қолда, сұлулық сонда. Бойдағы жинақтылық, өзіңе деген ұқыптылық. Ұқыпсызда дерт пен қорлық көп, бітеу жараға қойылмас шек. Өзін оңай жаралаған сылбырың, өмірде бастан кешер ырың-жырың. Ал араны ашылған, өзін жеңе алмаған. Сөйтіп емсегін таппағанға, еңбек ету жақпаған.

Кітап адамның анатомиясы, физиологиясы, психологиясы, әдебі туралы кең мәлімет береді. Еңбекте "жүрек, ми, сөл, түк, тағысын-тағылардың адам денесіндегі рөлі, тамыр және тамыр ұстау, шешен вакцинасын тапқырлау, күйік, үсіктерді сақайту" т.б. жақтарды емдеушілік сараланып, дәйектеліп берілген. "Шипагерлік баян" - тіл, мәдениет, тарих, философия, психология, астрономия, этнография, этика, мораль ғылымдарын бір ғана медицина ғылымы үшін іскерлікпен қызмет еттіре білген үлкен ғылымнама" (73-6.).

Біз кітаптан, біріншіден, "өзегі тұғыр кеңістік пен өзегі кеңістік тұғыр", "өзегі тұғыр жарық пен өзегі тұғыр қараңғы", өзегі суық тұғыр мен өзегі тұғыр ыстық" туралы, екіншіден, несіптік ризықтар туралы, үшіншіден, өзек пен кезек жіктелісі туралы, төртіншіден, алмасымдар мен ұшынымдар туралы, бесіншіден, әйгіленімдік көрсеткілер туралы ой-тұжырымдарынан үзінді берілді. Сондағы діттегені - "өзегі тұғырлық оралым ", "қиуалық түйнеме ", "қарекетті толғамдылық", "жетіге тиіспеу, қырық бірге жұғыспау, он екіден айырылмау", "бітістік көземдер". Аталынған қағидалар - саулық пен дауаға оттық, көсеу, тәсіл болатын ұстанымдар. Ғұлама үшін, өресі биік, төл тәжірибенің мақсаты -ұрпақтарды кемістіктен, мүсәпірліктен, ғарыптықтан, азаптан құтқару, адамды сауықтыру, емдікке лайықты өзекті ізденісті арқаулық етіп, оны халықтық араласымды ұзартуға жарату. Осы деңгейден қарасақ, шипагерлік және шипагер - болмыстың екі бірдей тірегі мен тұтқасы. Ол туралы не білеміз, нені білгіміз келеді?

Шипагерлік - көп салалы тынымсыз іс-әрекет жиынтығы, мән-жайы терең ұғым. Десек те, ойымызды ықшамдап көрерлік. Шипагерлік - ерекше өмір, ұмытылмас өнер, өтімді өнеге; тәнмен араласу, дертпен аңдысу, көңілді айықтыру жолы; жанды сауаттандыру, сауықтыру амалы; келбетті көріктендіру, тұлғаны бітімге туралау, тұрақтату әдісі. Бабамыздың түсінігін келте қайырып, қысымдасақ:

— шипагерлік дегеніміз - өзектен тиянақ табатын тұғырлық өнер, толғауын нар кескідей ашалап, нақтамалап, дәл түсіретін тұжырымдау;

— әрқилы түйіндемелерді ұштастыру арқылы несіптік ризықпен күшін мінсіз өткізу;

— болмыстағы тұтас бітімдікті қалыптастыру, қимыл-қарекетке сәйкес араластық жарасым жасау;

— науқасқа сырқаттың сезілістерін дер кезінде сездіргілік, сезгілік тапқырлығы;

— адамдықты көрер көзідік сезіліс, әйгіленім мен әйгілім сезілгілігі, тағы осындай сипаттамалар табыларлық.

Өміріміздің өрісін тұлғалаған, еліміздің есін жиғызған - емшілердің, тәуіптердің, дәрігерлердің тарихымыздағы тағлымы әрқалай, бірақ алыс-берісте есте қаларлық, қараңғы тұғырлықта тәнге тәбәрік. Осы қасиеттердің басын қосқан, ұрпақтарға жеткізген Өтейбойдақ Тілеуқабылұлының қызметі мен көрегендігі, шығармасы мен шеберлігі көптеген ұрпақтарды ойландырған, әлі де ой туғызатын үлкен өнер. Өтейбойдақ Тілеуқабылұлының адам болмысы мен дүниеге деген көзқарастары қандай қағидаларға негізделген?

Адам әлеммен біртүтас, табиғаттың қуат көзінен нәр алады. Табиғаттағы үйлесімділік адам бойынан табылса, ол жарасымды, жағымды, жетістікке кепіл. Табиғатпен өзін үйлесімде ұстағанның тынысы кең, тыныштығы артық. Адам тіршілігінде табиғатпен тепе-теңдікті сақтай білсе, өз бойындағы тұтастықты, өн бойындағы жарасымдықты жалғастырады. Бүл - өзегі ыстық тұғырлық жарасым.

"Тепе-теңдік - үйлесімділік - жарасымдылыққа" толы табиғатты Өтейбойдақ Тілеуқабылұлы өмірдің түпнегізі мен өрісі деп ұққан. Бойдағы мінсіз бітіс, жұптылық іс, толыс қақпайлығы - денсаулық негізі, шипагерлікке кепілдік. Барлық пенденің күші, жүрімдігі, жүгірімдігі, көтерімдігі біркелкі болмаса да, ұрпақтанымның өзегі -жұпталымда, жаралыстық несібелер ұштасымында. Осы ойын шипагер ғүлама былайша қайырады: "Сау денелі адам - ыстық, суық, кебір-сүйқыл, қатаң-босаң, сіңірім-шығарым, ояу-тыншу сынды он жаралыстық түрден құралып: кеңістік, тұрақ, жарық, қараңғы, ыстық, суық, алты тұрғыға тұрақтанады. Адамзат - осы тұғырлардың өзара араласым, сыйласым, жарасым, сәйкесім, ұштасым тапқан тұлғалық бітістігі. Бүл тұғырлар тойда айтысқан қарама-қарсы екі әріптес тақылетті үш топ. Бірі енді бір жағына шартсыз кезек беріп айтысты жалғастырғанындай, әрбір тұғырдың кезеңі біткен сайын енді біреуіне жол беру жоралғылық жүлдісі. Осылайша іркіліссіз, толассыз, шашаусыз кезектесіп, адам затына және оның несіптік ризығына тіршілік жолын ашады. Бір-біріне орын беріп, бір-біріне айналады. Бұл мәңгі толастамайды" (19-бет).

Сол тұтас өмірдің көрінісі де, қызметі де шипагер үшін әрқалай. Оған түрлі, бірақ өзара байланысты жолмен, амал-әрекетпен жетуге болады. Мысал ретінде "үйлесім" сөзін алсақ. Шипагер үшін үйлесім, үйлесімділік дегеніміз - "жағымды қуат алмасымы", "ырайлық алмасым", "игілік ұштасым", "толғамдылық өзгеріс", "несібелік алмасым", "тұлғалық алмасым мен тұлғалық бітістік", "таңдамалы күтінім мен шипаның дарымдылығы", "көңіл жадыраңқылығы мен көзайылық емдік", "сұлулық сымбаты мен сәттілік" және т.б. Шипадағы үйлесім - қажеттілік пен сәттілік, естік пен ептілік. Оның түйіндемелі бейнелемесі мынандай: "қажеттілік - толғамды жебем - қимыл-қарекет - өнерлілік (әдіс-амал) - талшық (әужал) - ризықтық несібе - туылма тұлғалық алмасымдық шешім - арқау -тұлғалык, толғамдық орнығу" (102-6.).

Бүл, бір жағы, табиғи қажеттіліктің алмасуы, бір жағы, несібелі тұлғалық алмасудың жалғасы. Оның бітісті болуы сәттілікке байланысты. "Сәттілік әдіс-амалдың қарекет түбі ризықтық талшық, әужал таптырмақ. Бұл қанып ішерлік сусын, тойа жерлік тағам болмақ". (101-6.) Әуелгі сезілістік пен алмасым осындай үйлесімділік пен тазалықтан басталады. Адам қанның, жүректің, жанның, тәннің тазалығын сақтай білсе, ондай тұнық бітім адам өмірінің біртұтастығының тетігі және денсаулығының кепілдігі. Адам болмысының тұтастығы, үйлесімділігі, тазалығы тіршілікке талпындырады, ауру-сырқаттан сақтайды, өмірді ұзартады. Жан-тәні сау сезімтал келеді, сенімге ереді, ақиқатқа көз жеткізеді. Жан-тәні сау күйзелісте іштей үгілмейді. Өмірі үйлесімді тәртіпке бейім, сұлулыққа сүйсінеді, тез шабыттанады. Оның рухы биік, еркі төзімді. Ақиқат -денсаулықтың көзі, ауру-сырқаттан құтылу тезі. Ақиқатқа жол тапқан өзін дұрыс таниды, ауруға нақты ем, өзгеге жөн табады. Емдегі ақиқат - естілік пен ептілік нәтижесі. Естілік пен ептілік қандай жағдайда шипагерлік дәстүрді жандырады? Оның мінездік сыры мынада:

Шенеуді шелдей бермей, елді арбап, кеудесін көрсетпей, "ата-баба атына кір келтірмеуге" көзін жеткізеді, сырқат пен ішіндік бөлінгілікке ұшырататын төрт жазымнан - көзелік жазымнан, болжамдық жазымнан, болжаусыз жазымнан, пәлелік жазымнан сақтанады және сақтандырады. АТА атына кір келтірмеу - не себептен киелі дәстүрге және қасиетті тәрбиеге жатады? АТА дәстүрі Жаратушының үштік тылсымын дұрыс түсінуге немесе үштік ақиқатына көңілді көндіру үшін маңызды. АТА деген үштікті, біріншіден, Алла, Табиғат; Адам әлемі деп, екінші, адамның тәлімдік арқауы деп саралайды. Алланың Жаратушы күшіне өзін иландырғандар алдымен нені байыптайды? Жанның, ділдің, рухтың жарастығын, олардың өзара ықпалдастығы мен пәрменділігін тіршіліктің таусылмас тыныстарына және адам бойындағы құдіретті қуатқа балайды. Жан, тән, рух жарастығы - адам болмысының тыныстауы, тегіміздің тыңаюы. Сол жарастықты ұққан халықтың сенімі жігерлі, тағлымы тартымды, дәстүрі дәрежелі.

Жарастық - биологиялық және физиологиялық заңдылықтардан нәр алады, ұқыптылыққа үйретеді, зиянкестікті күйретеді, қайырымдылықты қанға сіңіреді;

— жан дүниесінің қажеттілігі, күллі руханият ілімдерінің (педагогика, психология, астрология, философия) арқауы;

— жаратылыс қойнауына филогенетикалық түйсіктік ақыл мен сананың қарабайыр қалыбын жетілдіруге септігін тигізеді;

— адам тәрбиесінің халықтық негізі мен нұсқауын нығайтуға ұйтқы;

— тәнді, жанды, жүректі, ақылды, ерікті он екі арнада – Түйсік - Ұят - Сүю -Жігер - Мінез - Зерде - Қабілет - ішкі бес сезімді (көру, есту, сезу, тұшыну, иіс) тәрбиелеудің жаңа ұстанымына демеулік етуге жарайды92. Атадан келе жатқан тәрбиенің Өтейбойдак Тілеуқабылұлының бүл негіздері мен нұсқаулары шипагерлік дәстүрімен үндес, қараүзген шипагер жаратылыс жарастығын өз елімізге ендіруге талантын тарту етті. Басыңа күн туғанда "он екіден айырылма деп ақыл көрсете" отырып, "көңілділік шаттандырса, көңілсіздік сансыратып, ет-бауырын езетін ... түбі жабысқақ ұшық болмақ", - дейді (115-6.). Баба өсиеті:

— жүрегіндегі арман жетегімен кезбеген жері, көрмеген елі қалмаған, ұрпақтың мінсіз болмақ шартын іздестірумен дүниенің қызығын мүлде ұмытқан жанның түсіндірмесі;

— өзінен ілгері бес ғасырдағы ғұламалардың еңбегін жақсы білген, ізденіс пен өнерде ой таластырған, тартыссыз бірбеткейлікті ұнатпаған шығармашыл алыптың өшпес мұрасынан үзінді. Сол бабамыз көрсеткен "шипагерліктің қанықталғы, нарықталғы, дарымдалғы" бөлімдерін игерудің және осы емдік озық дәстүрлерді бүгінде жалғастырудың маңызы артуда.

Жағдайды дұрыс қабылдау, мәселеге лайықты шешім таба білу - интеллектуалды жетістік. Парасат деңгейлері жоғарылар ғана тағылымдық және өмірлік маңызы өтімді мәселелерді білімдарлықпен бағамдайды. Олар "өнерді байлық көзі, бедел құралы" деп ұғынды, талап пен талғамды ауру мен дерттен жарымжан болғанның қажетіне лайықтап жоғары қояды. Сөйтіп жағымды әдебімен, әділеттілігімен өседі, көркейеді, өзін-өзі күшейтеді. Өзгелерге бейімделу - медитация, әрі өнер. Медитация мұнда еліктеу бұраңына берілу емес, бүтіндікті ұзарту, сананың бірлігін сақтау. Оны кейде зерделі сезімталдыққа жатқызады. Өмірден қанағатын тапқандар ғана қарапайымдылық пен қайырымға бейім, жақсылықты жасай біледі. Мұндай өнегелік табиғи нәрсенің жаратылыс негізіне жақын екеніне сүйенеді. Оны ұмытпау абзал.

Ғалым өзінің денесіндегі он түрлі материалдық қозғалыстың бірлігін (ыстық, суық, кейбір-сұйқыл, қатаң-босаң, сіңірім-шығарым, ояу-тыншу), оның түп қазығы алты тұғыр екенін (кеңестік, тұрақ, жарық, қараңғы, ыстық, суық) дәлелдеп, бұлар жаратылыс заңына сай бір-біріне айналады дейді. Емдік шөптерді қырық түрлі жер қойнауынан жинап, осы қырық бір өскін қоспасы мен жеті шөптің басынан дарымдық дәрісін жасап, өз үлесін қосады. Шипалық емнің 30-дан аса түрін атап, оны қалай іске асыру жолын көрсетеді. Ғұлама емші өзінің "тұншықтырма" деген емдеу жолымен суықта үсіген және шала-жансар адамдарды киізге орап, аунату әдісі арқылы тірілтіп алатын болған. Ал, суға кетіп, есінен танғандарды басын төмен қаратып, екі аяғынан ағашқа іліп қойып, ішіндегі суын ағызып, денеде қимыл біліне бастағанда ағаштан шешіп алып, әр түрлі, уқалау, жасанды дем алдыру, қозғау, ары-бері аунату тәсілдерімен тірілтіп алады екен.

Ғұмырлы ғұлама Алланың әмірімен, пенделік несіппен әр адамға бұйырған ризығы оның 7 әулиелік қорғаушысы бар дейді. Әулие - татым (дән), Әулие - атым (ақыл), Әулие - түз, Әулие - қыз,4, Әулие - күн (оң қол - 5), Әулие - айғақ (ай), (қол, көз - 7) пен 41 ырысы болатынын айтады. Бүл жеті әулие 41 ырыспен байланысты болып, пенденің несіптік ризығын табуына көмектеседі, сыртқы ғарыштық әсердің адам санасына қозғаушы болатынын терең философиялық дәлдікпен дәлелдейді. Айта берсек, ұлы шипагердің тапқан емдік жаңалықтары мұнымен шектелінбейді, тіптен молшылық. Өзінің киелі емшілік қасиеттерін Омбы, Жезқазған, Есіл, Нұра, Торғай, Сыр бойы, Жаркент, өзінің мекен-жайы Шәлкөдеде және т.б. жерлерде көрсетіп, ел батасын алған93. Аруақ әсері -талаптыда есіледі, деген осы шығар.

Емдік озық дәстүр неден құралады? Ұлы шипагер сырқаттардың шығу, таралу, емделу негіздерін жақсы білген, нақты ескерген, науқастың әр сұрағы мен үмітіне бүкпесіз "ілме жауап берген". Ауруды, тіпті адамды жеке-дара, оқшау қалдырмаған. Адамды тұтас тұлға ретінде, оның жүріс-тұрысын ішетін суымен, жұтатын ауасымен, жүретін жерімен, істейтін кәсібімен салыстырып бүтін бітім ретінде қарастырған. Сонымен, "адам әлемі" деген ұғымдағы ибн Сина дамытқан медицинаны биологиялық және халықтық медицинамен тоғыстырды, толықтырды. Ибн Сина Алланың барлығына қатысты себеп пен қозғалыс дәлелін, сөзсіз бар болу мен мүмкіндік ұғымдарын әл-Фараби секілді түсіндірген. Әл-Фарабидің әрбір затты алғаш рет қозғаған ең соңғы Қозғаушы күш - ұлы Жаратушы деген тұжырымын қабылдайды. Емдіктің кепілдігі тіршілік көзін қозғауда деген ойшылдардың дәлелін Өтейбойдақта негізге алады.

Науқастың сезімдік, психологиялық себептеріне ерекше мән берген шипагер өзінің дауалық қағидаларын, "он екі сезімдік ұшық" теориясын көпке ұсынады. Ол өмір бойы адамның бас байлығы - денсаулықты сақтаудың, керісінше, ауруды асқындырмаудың көптеген емдік және психологиялық тәсілдерін, физиологиялық шарттарын жинақтаған. Денсаулықтың кепілдігі нақты және алуан түрлі. Солардың қатарында - дұрыс тамақтану, қимыл-әрекетте, серуенде дем алуға көңіл бөлу, денені таза ұстау. Тарта ішкен, жөн-жосығын біліп ішкен ас сіңімді, тәнге арқау болған. Қазақ қымызды көп, бірақ бабымен ішкен. Өйткені қымызды шөл қандырар сусын, қарын тойдырар ас, бойды сергітер емдігі бар дәм-тұз деп ұққан.

"Тән - жанның малайы" (молдаван). Дененің әлсіздігі, жан дүниенің жұтаңдығы сылбыр сезімді, ойда дертті, бойда жаман әдетті қоздырады. Титықтаған тән әйнектен де күйреуік, қуаттанса болаттан да берік.

Мұның өзі ағзаның биоэнергетикалық мүмкіндігі мен әлеуетін қалпына келтірудің жолдары жалқы еместігіне меңзейді. Бұның бәрін өз басынан кешкен, өзі қатал ұстаған тәртіп. Ғалымның тағы бір дауалық кеңесіне құлақ салайықшы: "Қиуалық теңгерме, пенделік бітісте көктемде қанды аруламақ (тазарту), жазда кезектен кетірмек (кетіру), күзде зағыпыраннан жанықтырмақ (арылу), қыста тұндырмаларды қудырмақ шарт". Адам болмысы мен берекесін өмірлетудің бұдан өтімді физиологиялық шарты мен философиялық маңызын жеткізіп көріңіз.

Бірақ көрдім-бардым мен еріншектікке алданып, денсаулық барда оны қадірлей бермейміз. Ал ауыра қалсақ, сырқатты әркім өзінше сезінеді. Әлгі дені сау алаңғасар ауырған жанның мінез-құлқын, түсіну-талдау қабілетін дұрыс ұға бермейді. Осындайда аурудың қозғаушы күштері мен себептерін тану, табу - емшінің қасиетті міндетіне айналады. Осы бағытта халықтық емдеу тәжірибесінен мына ерекшелікті аңғарамыз: адам ағзасын табиғи ортаға бейімдеуге ерекше мән берген. Адам анатомиясының 150- ден аса терминін қолданған; адам бойындағы күш-қуатты жәндіктер мен құстардың, өсімдіктер мен төрт түлік берерінің дәрілік қасиеттерін рет-ретімен пайдаланған. Өтейбойдақ Тілеуқабылұлы бабамыз 728 өсімдік атауына сипаттама берген; адамды емдеудің қарапайым, үнемді бәріне де ноғайлы мүмкіндіктеріне назар аударған. Бұл тұрғыда Тибет медицинасын өте жақсы меңгергені байқалынады.

Нағыз емші туған жердің барлаушысы мен диқаншысындай, жыршысы мен бақпаншысындай. Ол атамекеннің ауа-райы мен байлығына, салт-дәстүрі мен үлгісіне ерекше назар аударған, тұрмыстағы адамдардың көңіл-күйі мен қызығын, саудың өмір салты мен аурудың асқынған күйін де назардан тыс қалдырмаған. Бұдан туындар тәлім: Рухани тазалық пен ерік, емге, ерге, елге көрік. Қиын жолдың қинары:

Өнер іздеп таба алмай жүрмін азып,

Алтын бар деген жерді белден қазып.

(Балықшы илә ғибрит қиссасы, 205).

Бұл - тынымсыздық пен тиянақтылық - емшінің тағдыры мен тірегі.

Өтейбойдақ бабамыз үшін, шипагерлік күллі сырқаттан жабысқаннан асқынғангға дейін күрделі де, ауытқымалы адамның ішкі күйін қадағалайтын, саралайтын, бағалайтын тәжірибелі ұстанымның беделі. "Сол кезде шипа еммен емделіп, жазылғанға дейінгі ажал жеткендер жөнінен, томпаймаға дейінгі аралықта сырқаттың даму барысын, басқыштарын сатылы түрде иелеп, игеріп, қағажу қалдырмай білу барысын қамтыған, жанкүйерлік, ақ пейілділік, жанашырлық, қамқорлық деп қарамақ уәжібі". Емдіктің бұдан артық тағлымдық мәнін жеткізіп көріңіз.

Ойшыл ұрпақ бітімінің мінсіздігін әріден ойлаған. Емде қауіп көп. Емші дәріні алдымен өзіне сынап, оның заруатынан талай уланған. Шипагерліктің басты міндеттерін ел осы тұрғыдан пысықтайды. Алдымен сырқаттан құтылудың немесе құтқарудың бірден-бір басты шарты - аурудың себептерін білуі, әр сырқаттың әсерлерін естен шығармауы. Мұны аурудың пайда болуын алдын алу және сырқатты емдеудің медициналық жолы, әрі міндеті дерлік. Сырқаттың кең далада жиі тараған 12 себептерін: ырайлық, алмасымдық, ұшықтық, жұлдыздық, сөлдік, қуаттық, ыстықтық, суықтық, жазымдық, қаһарлы, зәһәрлі, қаһарсыз сияқты түрлерін атап және талдап береді. Екінші шарт - әркімнің өз жан-тәнін ширататын және шынықтыратын жүйелі жаттығумен шұғылдану, таза сумен дененің тазалығын сақтап, таза ауада көңіл сергітіп баптап, қуатты тамақты мезгілінде ішіп, туған жердің құнарлы топырағынан, сұлулығынан, әсемдігінен нәр алу. Табиғат - бүкіл ағзаларға үйлесімді байланыстардың кеңістігі. Әр адам сол жарасымдылықтан өз денесінің тепе-теңдігі мен тұтастығын табады. Үшінші шарт - адамның киген киімі қонымды, жарасымды және таза, көңілі көтеріңкі, жаны жайдарлы болса, оның тұлғалық бітімі әрлі, бет әлпеті сәнді, өң-түсі жарасымда сымбаттанбақ. Жарасымдылық жаралыстықтың түбірлі айқындылығын білуге ұмтылдырады. Сол ізденіс пен күрес барысында адам баласы өз тұғырына лайық әзірлік, айқындылық табады.

Осыдан жаралыстықты қанық білу, жарасымды, ұштасымды айқын ұғыну, адамзаттық мәндеменің сипатымен тең ықпалда болу, жарасым мен сыйласымның түбірін толығырақ ескеру сияқты борыштар сараланады. Тақылеттің бір-бірімен түйіндемелі он екі борышын талдауы, бабамыздың ұлағаттылығына ерекше мән, ықпал енгізеді.

Адамның денесін, ең бойын тазалықта, күтімде ұстау, өзінің сыртқы көрінісі мен пішініне сауаттылық пен салауаттылық таныту - тәрбиеліліктің белгісі мен жемісі. Ал осындай ізденіс пен ілтипат шашаусыз адамның несіптік ризығымен үйлесіп жатса, ұрпақтың ірі де, салауатты болуына қызмет етіп жатса, ондай тәрбие тектіліктің түйінін құрайды. Үлкеннен кішіге тарайтын тектіліктің мұндай түрі адам денесінің "түпкілік өзегілік қиуасын", қуат арқауын - бітістік қуатты, мүшелік қуатты, төтемелілік қуатты қалыптастырады, оларды бір-бірімен ұштастырады.

Бірақ Өтейбойдақ бабамыздың жасаған түпкілікті түйіні қандай?

"Әрқандай адам пендесінде қимыл қуаты, сезім қуаты, тежелім қуаты болмағы парыз";

"бірақ тұлғалық бітістік қуат өзгерімі, әлсіреуі, қара үзіп шығуы әдеттене беріп, күнделік салтқа айналып жүрелгілік таппағы, ырыққа көнбегі шарт";

"туылма қимыл-қарекеттік қуат сезімдік қуат тудырмақ. Сезімдік қуат толғамданулық білімдік, ақыл-парасаттық, адамзаттық нағыз қуатқа жетпек" ( Сонда, 135-136-66.).

Сонымен қуаттық бітістік - тектіліктің түрі. Ол адам болмысында басымдық салтқа айналмаса, әлжуаздық күштілікке айнала алмай қалмағы әбден мүмкін. Тежелімдік қуат адам ағзасының "шамалық өсуіне, жіктеулі қимыл-қарекетті" шектемелі болуына себепкер.

Шарт пен борыштар аңғарымның шынайы, нақ, айқын болмағына ұйтқы, сондай-ақ кемтарлықтан, шарасыздықтан, алалықтан, болымсыздықтан сақтандырады. Сонда шипагерліктің тәлімділігі, өнімділігі, сенімділігі артпақ, ол туралы дүдәмал, жорамал, өтірік таңылмақ. Қимыл-әрекеттегі адам өз өмірін де, тіршілік тірегін де сақтайды, қос бастауды жаңғыртады, жаңартады. Құбылысқа қарап құбылады, өмірдің мән-жайын іздеп жұлқынады.

Тұқым тектілігінің ағзалық-биологиялық түбір-түйіні барын шипагер бабамыз Өтейбойдак Тілеуқабылұлы дәлелді айтқан: "Адамзат тіршілігі тоғалығы мінсіз бітістігі әуелде ата-анада жаралмақ, одан туылған ұрпаққа жалғаспақ.

Алланың адамзаттың жаратқандағы берген ең зор бағы, бақыты, дәулеті - тек қана мінсіз бітістік. Міне, бұл - тұлғалық, мүшелік мінсіздік. Мінсіздікте, тұлғалық тоғалық ніл - қан.

Мінсіздікте, тұлғалық тоғалық ширама - арқау.

Сонымен, тұлғалық, бітістік, мінездік толықтық. Лайым, тұлғалық бітісте кемістік болмаса, арқандай мүшелерінде сырқаттық зақым қалдырған зардап болмаса, науқастық бейнет тартпаса, одан артық бақ қайдан болмақ. Соның үшін бұрынғылар:

Ауыз дәулет - мінсіз бітіс.

Көз дәулет - жұптылық іс.

Көз мұрын дәулет - малдық толыс, -

деп, ғақлиялық тұжырыммен түйіндеген".94

Тұжырымның астары айқын: әрекеттегі жақсы, оңды, игі істер күш-қуат алып таралмаса, онда жаман, теріс, бұрма күштер қарқындайды. Содан не бір сұмдық басталады, нәлеттік нәр алады.

Өтейбойдақ қан тамырының жүрісі мен бұлшық еттердің жатысына қарай уқалауды емдеудің түріне жатқызған. Нүктелі ем өзіндік шипагерліктің тәртібіне негізделген. Қазірде нүктелі жаттығу кең таралған. Уақтылы, жөнін және жүйесін біліп істеген нүктелі жаттығу - әлсіреген мүшенің сақтану мүмкіндігін кеңейтеді, бейімделу қабілетін ұзартады, жеке мүшенің қызметін серпілтеді, мидың қызметін арттырады, көңілді көтере түседі, жастық күйді ұзартады. Тек уқалайтын мүшенің қызметін дұрыс білу керек, нені, қалай және қашан уқалау керектігіне мұқият болу абзал.

Ел арасында, тәуіптілігімен жан мен тәнді емдеген, абыздығымен көңілге дем берген емшілер халық жадында көптеп сақталынған. Халық емшілері тарихымызда аз болмады. Олардың жаңарған өнері жақсарды, жақсы бастамасы жаңарды. Адал адам қиыншылық пен кәрілік келгенше жақсы өмір сүруге ниеттенеді, аз сөзге көп магына енгізуге тырысады. Өзіне тиесіліні қанағат тұтады. Өмір сүру үшін үйренеді, жаманнан жиренеді.

Жауға қарсы соғысқандар емшілік дәстүрімен тоғысты. Тұрымтай тұсымен болған шақта, ел көңілінен шыққан, ел тәнті болған емшілік те ерліктің түріне жатады. Батыры көп елде емшілік те естілік пен ептіліктің, нәзіктік пен ниеттіліктің нышанына айналды.

Бір ғасыр өмір сүрген бабамыз бүл еңбегі туралы: "соңғылықтар қадірін біліп, ұстана білсе, көзі ашылған бұлақ, қадірін білмесе, тозатын тулақ" деп келте, нық, дөп қайтарады.

Елі мен туған өлкесін жан-тәнімен сүйген, оған аянбай, тік жүріп қызмет еткен, ұрпағының сау, ширақ, мықты, өз болашағына сенімді болып өсіп-өнуін армандаған Өтейбойдақтың бұл соңғы өксігі немесе аманаты секілді. Тектің салауаттылығына қызмет етті, бірақ дертті жеңе алмады. Десекте, әдеп лебізін тұрлаулыққа, адамзат жаралысына арнады.

Нағыз емшілер ауруды мүсәпір деп қарап, оған рақымшыл болған. Мысалға, Құртқа тәуіп үшін: "Ауру, дертті жан - мүсәпір. Мүсәпірді мүсіркеу керек, емдеу - парыз. Қолдан келсе шипа болар жағдай жасауымыз керек. "Ең басты байлық - денсаулық" демекші, тәні жарымжан пенде - ең бейшара, ең мүсәпір. Ауырған жанды аялауымыз қажет. Қаскүнем -қарақтан өледі, қомағай - тамақтан өледі, батыр - садақтан өледі, бай - қадақтан өледі. Абайлап сөйлеп, ойлап іс істеу лазым. Өзін күткен - өрге шығады, өзгеге өлім тілеген елді бұзады. "Ашыққанға қазан астырма, тоңғанға от жақтырма" деген бұрынғы ата-бабаларымыз. Біреуге өлім тілемей, өзімізге өмір тілейік. Жараның азабын - жаралы біледі, қазаның азабын - қаралы біледі. Ері саудың - елі сау, аурулы елде - күнде дау. Ел-жұртымды аурудан, даудан аман қылсын!" - деп емдік борышын көз жұмғанша адал атқарған.

Ауру жанның обалына қалдырмайтын, мүгедектің сауабын алатын бүл көрегендікте мұсылмандықтың мейірімі, еліне қамқоршының ықыласы, кәсібіне қасиетті шипагердің өтімді ойы, ақаусыз көзқарасы, өмірлік өсиеті аңғарылады. Қасиетті шипагер алдына келгенді дәл де нұсқалы сөзімен, жылы көзқарасымен, жұмсақ та шыдамды мінезімен баурап алды, білімімен, шөппен, дәрімен емдеді. Ауру дерттен айықтыруға жан-тәнімен кіріседі. Ел тұтқасы болған немесе болатын батырлар мертіккенде, олардың талайын ауыр дерттен құтқарыпты.

Адам денесіндегі жарақаттарды ғана емес, соқырішекті кесіп алып тастаған, қылтамақты емдей білген, тамақ іскіндерін қайтарған. Өзін-өзі емдеп, өзіне-өзі тәжірибе жасаған. Шөптен дәріні өзі жасай білген. Сынықшылық кәсібі де әйгілі болған. Көреген ақсақалдың дуалы аузынан шыққан қолдау сөз елді бітімге келтірген, тіпті ебедей кісіні би дәрежесіне дейін көтерген.

Көне тарихты жақсы білген, шежіре көңіл Құртқа тәуіптің елдік және емдік тәжірибесі кейінгі еті тірі ұрпақтарға өшпес үлгі болып қала бермек. Саулыққа қауіп төндіретін қимыл-әрекеттің алты түрін:

— жарақатқа ұшырататын мінез-құлық;

— ішкілік пен нашақорды пайдалану;

— темекі тарту;

— жыныстық қатынастағы бейберекеттік;

— тамақтану тәртібін дұрыс сақтамау;

— гиподинамияны атап береді.

Тәнтілік құндылықтан және табандылықтан туындайды. Өмірдің құндылығын баз біреулер материалдық игіліктен іздейді, содан қанағат таппақшы болады. Материалды байлықтар - тамақ пен киім-кешектің негізі, тіршілік тірегі. Адамзат ұрпақтары байлық үшін айтысты, бет тырнасты, шабысты, атысты. Байлыққа бір жақты бас ұрғандар, оған басыбайлы байланады. Байлықты адам өмірінен жоғары қойғандарда тойым да, тұрақтау да жоқ.

Адам бақытының оннан тоғызы денсаулығына байланысты. Осы тоқтамды есітпегендер аз, ал қайталап жүретіндер көп-ақ. Адам айқын осы мәліметтен өзіне тоқтам боларлық түйін жасай бермейді немесе сол шешімге тіптен кешігіңкіреп келеді. Сонда не жетіспейді? Жаулықты жеңер ерік-жігер, енжарлыққа бөгет естілік пен сауаттылық, ересектерге лайық ептілік. Байыбына барсақ, әрекеттегі тиянақсыздық болжамдағы құбылмалылықты ушықтырады. Тиянақсыздық керағар қызмет атқарады. Ал құпияны ұқпастан таласқан, тек өш-араздан арылмайды. Арызқой әуесқой емес, кездейсоққа ессіз беріледі немесе қасарысады. Құбылмалылық төзімділікті баптамайды, туралыққа тоқтатпайды. Талдаусыз болжам жеңіс пен жеңіліс жағдайына бірдей ықпал етеді, іштегі өзгерісті анығырақ білуге тырыспайды.

Ондайда:

Ақиқат сыйдан артық, баталыға,

Тегінен өсіп өнген аталыға.

Шежірені шертпеген жүрегімен,

Байыптар киеліктің қатары ма? –

деген ой оралып мазалайды.

Емші дертті қоздыратын жасандылыққа да мән береді. Олар - күш көрсетпек дөрекілік, психика мен тәндік дамудағы кемшіліктер, отбасындағы қиыншылықтар, экологиялық ауытқушылықтың күшеюі. Содан тұрмыстың нашарлауы, көңілдің қашалғаны, дауаға дұрыс жөннің ашылмауы, жан-тәннің ыдырауының басылмауы етек алады. Содан әрбір қимыл көңіл ашып, денені ширатудан гөрі, жән-тәнді ауыртып қинайды. Жан-тәні қиналғанның көз нұры бұлыңғыр, жүріс-тұрысы жинақы емес, болмайды.

Тамағын таусылып, қомағайлана, шайнамай жеу - пенденің өзінің тоғалықты борышын орындамағаны. "Бір ылпаның ішінде мың арып, мың семіріп" сырқаттық бейнеттен арылмаған пенде қилы-қилы жан түршігерлік кешірмені ертелі-кеш басынан бір кешіреді. Мұндай өткермелі дертті күй - адамның естігенінен естімегені, ой толғамы жеткенінен жетпегені көп болғанда кезігеді. Бүл - сұйқылдықтың, босаңқылықтың, тоғалықтың нышаны. Адам ырың-жырыңда іштей тез күйрейді. Бәрі де жіктеліс ауқымын үдетіп, қараңғы тұғырлыққа тірейді. Әсте рухани тозғандық лезде жүйкелетінін, күтпеген жайда бірден шаршататынын жасыруға болмас.

Нағыз емшіде аурудың рухын көтеру әрекеті жүйеге қойылған. Ол ес жинау жөніне айрықша мән береді. Емшінің кеңесінде алдын алу әдістері жеткілікті. Емшілік сәтті болу үшін:

— салауатты өмір салтын қалыптастыру қажет. "Түзу жүргеннің титықтамайтынын" ескертеді. Табысқа жетсем деген жігерлену басқа күдіктен жоғары және басым тұруы керек;

— емделуге деген белсенді, бітімді көзқарас қалыптастыру абзал;

— емделуші мен емдеушілердің, баламен оның ортасының көзқарасын, түсінігін қатар және мақсатқа орай жетілдіру пайдалы;

— ата-ананы үйрететін бағдар енгізу өте қажетті;

— үйде орындайтын ережелер мен талаптарды тиянақтау жөн.

Бұл - адамның өзін-өзі емдеудің үлгісі. Расында, адам өз ауруынан құтыла алмай жүргенде, кімдерге емші болмақ? Шипагерліктің арқауы - төзімділік. Ол - шипаның тәуірі. Шипалыққа суық тежеу - қомағайлық, қуат жарлылығы. Молдавандар "үлкен кесек өңешке қиямет", "ауру мен жарлылық, жасырынбас мәңгілік" деп тауып айтқан.

Дені сау адам, соның ішінде емші дәрігердің өзі науқастың жайын жанашырлықпен білуге ұмтыла бермейтін кезде болады. Ызғымалы көрнеулік - тілсөзде, қусақта, салп-салп жүрімде. Өңездік тіл, жұқалтаң өзгерім, өткін ызғыма сырқатты біртіндеп сүйекте сыздатады. Күреңге шалдыққан қаптектер өз икемін ауруға шалдыққан дене мүшесін емдеуге бағыттайды. Бірақ мәннің түбірін ұқпағандар - өрімдік пен өнімдіктің не екенін, оның толығымын ұқпайды. Қоныссыздықтың қай түрінде болмасын дәрігерді ауру адамның жалпы көңіл-күйі мен дауасы бірдей толғандыра бермейді. Содан жүйелі көмек жетіспейді. Оның бірінші жаулығы - құлқында, құлқыншылықта. Құлқын - кикілжің бастауы, рухани жетілудің қырсығы, тазалыққа кедергі тән мен жанды жүйкелетер ауыр дағды, созылмалы дерт. Құлқын құлдары материалды заттарға бүйрек бұрады, бұйымтайдан бір жақты тәуелділікке ұшырайды;

— денсаулықтың нағыз құнын ұға бермейді, дұрыс бағалай алмайды. Денсаулық туралы естігендерін елеп, ескеріп, солармен есептесе бермейді.

Пайымдай қалсақ, құлқынды - шыдамсыз, дөрекі, жаушыл, тексіз, асқынбалы ауруға ертерек ұшырайтынын аңғарамыз. Табиғаттың адамға берген сезімталдығын тұншықтырады, жүрекке тым жиі салмақ жүгін артады. Ол бойындағы күш-қуатты игі іске, өз қабілетін жетілдіруге жұмсай бермейді;

— шектен тыс бірбеткей, дүрбелеңге жақын, кісілік қасиеттерді де, өзіндік жетістікті де аяқ асты етеді. Ата-бабалардың жақсы дәстүр-салтын жалғастыруға, жетістіруге жарамсыздық танытады;

— ерікке енжар, естілерге еруге қынжылады, онда жабайылық басым. Құлқын пендесінде тұлғалық қасиеттер тұйыққа ұшырайды, әрі олар ізгі іс-әрекеттің құралына айналмайды. Құлқын пендесі адамдыққа да, ашықтыққа да икемсіз, ұқпаса да дүрбелеңге көлденең қосыла салады. Қысқасы, құлқын құлы асқазанды зақымдап қана қоймай, өмірге деген сүйіспеншіліктің, жақындықты қорғайтын сенімнің рухани күш-қуатын ескермейді. Сондықтан ол адамның теріс пиғылын қоздырады, жағымсыз, теріс энергиясын асқындырады.

Денсаулығы нашардың делебесі қозса, ол неге әкеледі?

Алдымен, іштей тұрақсыздыққа. Тұрақсыз жан батыл емес, жалтақ, екіұштылыққа жиі ұшырайды. Содан өзінің діттегеніне дәйексіз, бағытын бекем ұстай бермейді. Құтқаруға талпыныс - өмір сүру үшін ұмтылыс, жігерлі және табанды әрекет. Өмір сүруге ұмтылыс -адамның өзін құтқару жолы және әдісі. Оның екі арнасы қалыптасуда. Алдымен пенделіктен секемденіп, сескеніп, содан жарасымдық пен қанағаттандықтан араласым, ұштасым, сыйласым, жарасым тапсақ, ондай жағдайда кісі тән мен жан рақатын ұзағынан тартпақ, өзекті ізденістің мәуесіне қанықталмақ.

Қанықталудың толық айқындығын ұғындыратын және үйрететін - халықтық емшілік пен кәсіптік медицинаның арақатынасы. Екеуі де - ырайлықтағы алмасым хатуатыры, елдің алдындағы емшіліктің көрсеткіші. Ұласпалы дауаға несібеміздей тәнті болсақ та, емшіліктің тарихы тереңде екенін жоққа шығармасақ та, оның халықтық деңгейінің жетілу кезеңдері біртекті емес екені айғақ. Халықтық - ауыз саналымы ғана емес. Ол -қанықталғыға түптеме. Халықтық ем шипалылықтың түрлі қасиетін ескеруге мән береді. Ең бастысы, олар денсаулыққа қызмет еткізуге ерекше мән береді. Емдіктің қай түріне болмасын кепілдік керек. Қашанда болмасын, жеке адамның, тіпті ел-жұрттың басына күн туғанда ауру-сырқатты, жаралыны, мүгедекті емдеуде емшілердің қызметі зор болды. Сол үшін халық емшілерін құрметтеген, бертін келе "әулие", "халық емшілері" деген атақ берген.

Халықтық емшілік - кәсіптік медицинаның бір қайнар көзі. Ағартушылық дәстүр мен халық мәдениеті қатар дамыған елдерде бүл үйлесімділік жөнді жалғасын әліде табуда. Бірақ қоғам мен мемлекеттің құбылмалы, аумалы-төкпелі кезінде емшілік жүйесі әр бағытта, әр қалай тамыр жайғаны да мәлім. Әркім өз басымен тым-тырақай болған кезде, бақылаусыз қалған емшілік салалары жеңіл жолға түсті, оңай дағдыға салынды. Сондай дерттің нышанын қазіргі халықтық және кәсіптік медицина саласынан аңғардық. Емшілер арасындағы жеке жауапкершілік қажетті деңгейде бола бермеді. Сонымен халықтық және кәсіби емшілер бірінің кемшілігін бірі пайдаланбақ ұмтылысты да бастан кешірдік, әлі де кешірудеміз. Бүл бағытта саралайтын, жүйелейтін, бақылауға алатын жұмыстар арнаулы мекемелерге жетерлік. Басты мәселе - емделудің қалыптасқан түрлерін бір-біріне қарсы қоймай, бір-бірінен бөле жара қарамай, керісінше, олардың тәжірибесін іріктеу және тиянақтай білуде. Айтуға жеңіл, орындалуы күрделі міндеттер. Ақылмен қосылатын, ерік-жігермен қабылдай бермейтін мәселелер.

Емшіліктегі ұстаздық - аяғына тұрмаған кәсіп. Кәсіп қолдауы - табыс дейміз. Осыдан халықтық емшілік тәжірибесі мен кәсіби медицинаның қызметін үйлестіру - күн тәртібіндегі өзекті мәселе.

Халықтық емде еркіншілік мол, емдеудің дәстүрі және дәстүрлі деңгейлері іштей араласып, бітісіп жатады. Бірақ оларға әзірше жүйелілік жетіспейді. Кәсіби медицинаға, иә жүректен шығатын шипагерлік баян жетісе бермейді. Адам ағзасы болса, ол тұтас, жүйелі, функционалдық ерекшелікке бөленген. Бүгінде адам ағзасын тоғыз деңгейге бөліп қарайтын теориялық және практикалық жұмыстар жүріп жатыр. Естімеген елде де, ғылымда да көп. Әйтсе де, адам ағзасы кызметінің осы құрылымдық деңгейлеріне ықпал ететін қандай әдістемелі, яғни емдік тәсіл-тәлімдер жинақталуда және қолдау табуда? деген сауал бүкіл емші-мамандарды ойландыратын ортақ мәселе. Халықтық дәстүрдің бір өсиеті бар:

Ұрпағыңа үңіл де, ұстаздықтан түңілме.

Кезін таппай ісіңнің, тайғақтықта үгілме.

Жарасымды қарым-қатынаста адам қанағатқа кенеледі. Қанағат үйлесімділікте және сүйкімділікте. Жан мен тәннің үйлесімділігі адамның өзін-өзі тануға және өзін-өзі ұстай білуге ұйтқылық етеді.

Қазір халық медицинасының тәсіл-тәжірибелерін жинақтайтын және кеңінен қолданатын кезек келді, оған қажеттілік артуда. Осыған орай бес өткір мәселе көңілде тізіледі. Біріншіден, нағыз халық емшілері мен соған еліктеп, жақындап жүрген, бірақ кәсіби қабілеті жеткіліксіз әуесқойларды ажырата білуіміз керек. Қолдың шипалығы мен сезімнің бұзақылығы, сауаттылықтың таяздылығы мен әсірелі бәсіреге еліктеушілік ел арасында алып қашты пікірлерді қоздыруда.

Мұндайлар әрине қасиет жолын іздеп, адамның саулығын жоғары құндылық деп жүргендер емес. Ендігі емшілер саны жер-жерде көбеюде, яғни оларға деген жалпы сұраныс бар деген сөз. Ал емшілер кәсібінің немесе емшілік деңгейінің сапалық көрсеткіштері қандай деген сұраққа, шамасы, бүгінде тиянақты жауап беру мүмкін емес. Емшілік сапасын жетілдіру үшін сауаттылық, ұқыптылық, жиі-жиі бас қосып тәжірибе алмасушылық қажет. Емшілер бір-бірінен үйреніп шеберлігін арттырып жатса - ол игілік. Ал білімнің жетістігіне тікелей сүйеніп жатса, ғалымдардың білімін іріктеп алып жатса, одан емшілердің жауапкершілігі және емшіліктің мәртебесі артпақ.

Емшілердің коғамдық қозғалысы аяққа нық тұрып келеді. Қауымдасқан кәсіп - тірек пен нәсіп, екеніне көзіміз жетуде. Бүл қызмет ел арасындағы сауатты шипагерлердің естілікке, елшілікке лайықты қимыл-әрекеттері іспетті. Оның үстіне халықтық деген атауды - үлкен сезімді оятатын, тұтас сенімді жандандыратын жоғары мәртебе, тіпті ерекше күш-қуатты жетістікпен жалғастыратын кәсіби деңгей деп ұғынушылық етек алуда. Байыбына барсақ, халықтық - адамның тән, жан, рухани мәдениетін қалыптастырушы нәзік те нақты қабілет, үш бірдей адам мәдениетінің ішкі көзін ашатын таңдаулы тәлім-тәсіл. Одан артық нығмет бар ма екен? Расында, халық емшісі ел арасындағы ұстаздықтың, ұлағаттылықтың елшісі, еңсесі езілгендердің демеушісі, сүрінген жанның үлкен кеңесшісі екеніне көз жетуде.

Шипагерлік - өмірге сұраныс. Халықтың шипагерлік дәстүрі мен мәдениеті бар. Ол адамды нақты шешімге, қарқынды қадамға итермелейді. Өмірін ұнататын, адамды сүйетін кісі өзін емін-еркін ұстауға тырысады. Шипагер - есті де еңбекқор, өмірмен үйлесуге, өзін-өзі жетілдіруге мүдделі. Еңбекке берілген шипагердің естілігі, ептілігі, еріктілігі оның қолының емділігін, дұғасының септілігін, тәлімін арттырады. Ондай емгердің ниеті адал, пиғылы таза, ойы дұрыс келеді. Қимыл-әрекеттегі сезімталдық, ойшылдық, ерік ырқы ортақ мүддеден туындайды және соған қызмет етеді. Еңсе көтеретін ынта-ықыластың өнімі өрелі, іс-әрекеті сауатты да сабақтас. Сондықтан ниеті ақ, кәсібі ісіне жақ емгер таза ахуал да, таза ауа да тынымсыз әрекеттенеді, ізденеді, қыбырлап тірлік етеді. Ол не істеп, не қойдық деген сауалға жауап іздейді, ойын тиянақтайды.

Мұндай еңбекқор, біріншіден, бейнетқор, икемді, бейімшіл, құнды және киелі қасиетке қызығады; екіншіден, ұйымшыл, ұйымдасуға бейім, талғамына да тәжірибеге де жауапкершілік танытады. Жауапты кезеңде атқарылған жұмыстарының қорытындысын шығарып, есеп-қисабын түгендейді. Еңбек сүйгіш өзінің де, қоғамның да тыныштығын қадағалайды, қылмыстың алдын алуға күш салады. Еңбек сүйгіш істі ұйымдастыру тәртібіне, ондағы жауапкершілікке жете көңіл бөледі. Жүйелі де, нысаналы әрекетте ақымақтық аз, сорақылық сирек кезігеді. Жалқаудың жолы тайғақ, мінезі жалтақ. Еңбектенген қателеспейді емес, қатесін мойындайды, оны дер кезінде жөндеуге бейім тұрады. Еңбек адамды нақты және жан-жақты емдейді, еңсесін көтереді. Неге?

Рухы биік - емші, көріпкел. Адам рухани қуат арқылы болмысын түзейді, тұрақтатады, тұтастайды. Рухани қуат - еркіндікте, естілікте, ептілікте. Рух - мұратқа бекем, ізгілікке икемді, сүйіспеншілік сезім мен сенімнің серпілісі.

Адам ұмтылыста тәннің және жанның әлсіз, не сыңаржақтарынан арылады. Біреулер дененің жайына, сымбатына көңіл бөліп, жанның сергектігін сақтауға олақ келеді. Енді біреулер ойын, санасын, жалпы ішкі жан дүниесін жетілдіруге ықылас танытады да, денесін шынықтыруда салақтыққа ұрынады. Екі жағдайда саулыққа деген сауаттылық жетіспейді. Мұратқа ұмтылыс адамның өзін қауіптен құтқарады, сол сұранысқа қажетті әдістерді құрайды. Жаңалыққа, жағымдылыққа, жақсыға деген талпыныс - табантірес күрес, қиындықтан тайсақтамай, оған төзу, қиыншылықты жеңе білу.

Өмір үшін ұмтылысқа қандай жайлар ұйтқы болады? Өз өміріңді құтқару жолдары мен бағыттары жалқы емес. Ұмтылғандардың табан тірері неде?

1. Адам өзін құтқару үшін, өзінің болашағы үшін барынша талпынады. Осы мақсат үшін талаптылар бас қосады, ұйымдасады, одақтасады. Талаптылардың іс-әрекетінде қайраттылық пен табандылық, тиімділік пен табысты нәтижелер айқын. Жайлы көңіл-күйді орнықтыруға ұмтылу.

2. Адам өсіп-өнуге талпынады, ұрпағын тәрбиелеуге ынтық. Өзінше ойлану, бірлесіп әрекеттену мәдениетін қалыптастыруға ыждаһаттық таныту.

3. Топтасып құтылудың ыңғайын арттыру, тәсілдерін жетілдіру. Адам жақынын, баласын, әке-шешесін, тума-туысқандарын алдымен құтқаруға іштей бейім, ондай табанды әрекеттен тартынбайды. Бірлікте өмір сүру мәдениетін мазмұндай түседі.

4. Ұрпақты, адамзатты қауіп-қатерден сақтандыру шарттарына мән беру және бірлесіп тіршілік ету мәдениетін игеру. Өзін құтқарудың осындай үлгілерін мінез-құлықта қалыптастырып жатсақ, онда қабілет-қасиеттің сапалы, нәтижелі жақтарын айқындай түсеміз. Ол үшін өнегелі және өнерлі жанмен жиі кезігіп, ақыл-кеңес алу керек, сол құрметке лайық іс-әрекетпен шұғылдану абзал.

Шипагер өмірі - бірлескендердің белсенділігі, салауаттылардың ептілігі, сауаттылардың еркіндігі. Өнегелі өмір қауіп пен ауру-сырқаттан сақтануды, ізденістен қанағат табуды үйретеді. Тек шыныққандар, белсенділер және бірлескендер ғана қауіп-қатерден құтыла алады. Керісінше, жалқы қалған, шеттеп қалған жамандыққа немесе құрбандыққа алдымен ұшырайды. Тек өзіне ие болған, жан мен тәнге қорған болар. Ұққаныңды ұмытпассың оқырман!

XIV. Денсаулық, тазалық жайында

Тәні саудық жаны сау.

Денің сау болса,

Жарлымын деме.

Жолдасың көп болса,

Жалғызбын деме.

Тазалық - саулық негізі,

Саулық - байлық негізі.

Ауру - астан,

Дау - қарындастан.

Аурудың алдын ал

Ауруын жасырған өледі.

Ауру кісі күлкі сүймес,

Ауыр жүкті жылқы сүймес.

Қотыр қолдан жұғады,

Таз тақиядан жұғады.

Ауруды елемеген өледі,

Дауды елемеген төлейді.

Тілеп алған аурудың

Емі табылмас.

Лас адам кіршіл.

Надан адам діншіл.

Tiс бүлінді дегенше,

Іш бүлінді десеңші.

Іш бүлінді дегенше,

Іс бүлінді десеңші.

Арақ түбі - дерт,

Ұшқын түбі - өрт.

Қайғы - қартайтады,

Қуаныш - марқайтады.

Өлім - ойран,

Өмір - майдан.

Ауру - азығымен,

Тоқпақ - қазығымен.

Көп ауырған ем табады,

Көп адасқан ел табады.

Дәрі шөптен шығады,

Дана көптен шығады.

Үш нәрсенің -

аурудың, жаудың, даудың алдын ал,

Үш нәрседе қадір жоқ:

Амандықта қадір жоқ –

Алдырған күні білерсің.

Денсаулықта қадір жоқ –

Ауырған күні білерсің,

Қолда бар жақсының қадірі жоқ –

Айырылып қалған күні білерсің.

Ауру батпандап кіріп,

Мысқылдап шығады.

Даңқ мысқалдап кіріп,

Батпандап шығады.

Сау дене, азат ақыл, адал көңіл –

Үшеуімен болады бақытты өмір.

Он екі мүшең сау болса,

Сәулет емей, немене?!

Он саусағың сау болса,

Дәулет емей, немене?!





Сары қымыз сүйегіңе сіңсе –

Сан ауруды кеседі.

Сары бал сүйегіңе сіңсе –

Кәрілік жоқ деседі.

Қазақтың мақал-мәтелдері. Алматы, 2004, 328-330-66.

Қисса Тәжілмәлік

Падишаның ауруы оңалмады,

Мақсұты ойына алған бола алмады.

Тәбипті қол астынан жиса дағы,

Бойына қылған дауа қона алмады.

Бақсы-балгер жиылды талай жерден,

Шипасы табылмайды дәрігерлерден.

Жазылса падишадан олжа алуға

Неше түрлі өнерпаз іздеп келген.

Енді патша өледі деп тұрғанда,

Бір кәрі тәбип келді бөтен елден.

Бір кәрі тәбип екен жиһан кезген,

Мал-мүлік, үйі - түзден тамам безген.

Өз бетімен келіпті бұл шаһарға,

Падишаның ауруын келіп сезген...

Падишаға малайы хабар берді:

− Тәңірі оңдаса, бір үлкен дәрігер келді.

Кіруге рұқсат сұрап қақпада түр,

Аралап көрген, білем, талай елді...

Хакимге Иунан патша: - Келсін, - деді,

Сарайға бисмилла деп енсін, - деді.

Науқасымның мәнісін көрсін дағы,

Тәуекел деп дауасын берсін, - деді.

Жазылсам, дүние-малын аямаймын,

Бүл айтқан уағдама сенсін, - деді.

Патшаның құзырына келді хакім,

Талайға дәрігерлікпен болған жақын.

Бұған пәлен дауаны жасаймын деп,

Науқасың алапес деп соқты кәпін.

− Бір дауа жасап берем ішкендей қып,

Ішіңдегі ауру піскендей қып.

Тағы бір сауытқа дәрі салып,

Ғұсыл қылып жуынып түскендей қып.

Моншаға түс, қолыңа ал дағы су,

Жазылсаң белгі беріп шығады бу.

Моншада әбден балқып терлеген соң,

Мына берген дәрімен тәніңді жу...

Шипа болды дәрісі бастап оңға.

Ауру зағип адамға мархабат қып,

Бүл өзі жүрген адам тура жолда.

Ешбір жанға жамандық ойламады,

Хаким өзі ғалым, үлкен молда.

Хасадтықпен айтасың, залым уәзір,

Сөзіңменен мазлұмды салман орға.

Сен залым, бір мазлұмды жамандайсың

Мұнан артық тәбипті таба алмайсың.

Нақақтан хакимге іс қылдырсаң,

Түбінде бір пәлеге арандайсың.

Күншілік көрінеді сенің мұның,

Шын емес бүл турада айтқан тілің.

Науқасыма дауасы қонғаннан соң,

Бүл тәбиптің үстінде жаны-тәнім.

Өзі ғалым хаким қас қыла ма,

Сен айтып тұрған жоқсың сөздің шынын.

Қайтадан миуа шашып, жеміс шықты,

Бақшадағы қуарып қалған гүлім.

Қазасыз ауруыма себеп болды,

Мұндай қызмет қылмайды туған інім.

Сен залым, бұ бергенді күндеп жүрсің,

Көп емес берсем дағы ердің құнын...

Күншілдікке келеді сенің сөзің,

Дәрігер себеп болғанын көрді көзің.

Ақырын тағайындап фаһимдамай,

Өкінішке салмаймын өзімді-өзім...

− Падишаһым хакимге нанған екен,

Бүл тәбиптің бақыты жанған екен.

Дәулетінің жартысын бөліп беріп,

Ықыласын дәрігерге салған екен.

Неше түрлі хайланың аузын ашып,

Сиқырменен ақылыңды алған екен.

Парсының Синд деген падишасы

Қалайша өкінішке қалған екен?..

Ықыласты тәубе керек жастағыға,

Хас жаман қас қылады қастағыға.

Ишара қылды бүркіт падишаға,

Ағаштың қарашы деп бас жағына.

Өтер ме тіл үйренген бүркіт мұнан,

Мен дағы өлгеніңе қайғы қылам.

Падиша жоғарыға көзін салса,

Ұялап балалаған үлкен жылан.

Көзі жетті бір қаза боларына,

Тірі болса бақ дәулет қонарына.

Бүркітін ашуменен шауып салды,

Еріксе алып шығатын сонарына.

Балдай боп тамып тұрған заһары екен,

Анықтап қарап тұрса жоғарыға...

Ғапылдық ешбір жанға пайда бермес,

Бұ пәни қуғанменен адамға ермес.

Күтінбесең шығады түтін деген,

Өткен іс өкінгенмен қайтып келмес.

Өз басыңды қасіретке сал дейсің бе,

Тәңірім бұзақыға жар дейсің бе.

Жазығы жоқ өлтіріп хакімді,

Ақырында өкінішке қал дейсің бе,

Дос бүркітін қас көріп өзі өлтірген

Парсыдағы Синдбад Шаһ бар дейсің бе?!..

Патша айтты: - Хакимге сен бір дұшпан,

Басына түссін десең бір зымыстан,

Бұл дәрігерге сен қастық қыла берсең,

Бәлем, сен де қалмассың бір қылыштан...

Сонда уәзір сөйлейді кеңес бастап: -

Менің айтқан сөзімді кеттің тастап,

Бір тамаша хикая мен де айтайын,

Құлақ салып тыңдаңыз, жамиғ асхаб.

Жанымның ашығанын білмеді патша,

Өлім жөнін айтады маған хастап.

Жасымнан қызмет қылған жолдас едім,

Мен де Хаққа жылармын көзім жастап...

- Қайран жұрт, бауырларым, енді есен бол,

Нақақтан өлемін деп қасіретім мол.

Бақұл болып кешіңдер, халқым, маған,

Бұ пәниден бақиға тартамын жол.

"Тастамай қайта мұнда алып кел", - деп,

Ылғи балуан қосты ғой қасыма қол.

Бақұл бол, енді көрмен, қайран халқым,

Жүзімді қияметте қылсын жарқын.

Рақымсыз Иунан патша бір ит екен,

Жақсы менен жаманның білмес парқын.

Нақақтан жазығым жоқ мені өлтірсе,

Не болған естірсіздер оның да артын.

Дұғадан тастамаңыз, қайран елім,

Әлденешік алдымда барар жерім.

Тағдырға әзелдегі өкініш жоқ,

Жалғанмен өлгеніме сынды белім.

Иншалла, білген жан жамандамас,

Жастарға аға, қарияға болғам кәлбін.*

Еліне амандасып қайтты жылап,

Кейде жүріп кетеді, кейде құлап.

Артындағы ағайын-бауырлары

Коп жылап, көз жастары болды бұлақ.

Уағдасымен өлімге қарсы келді,

Секілденіп құны жоқ жетім лақ.

"Жазықсыз мені, тақсыр, өлтірме", - деп

Патша рақым қылмады жалынса да,

Уағда қылған жерінен табылса да.

"Кісі қадірін білмейтін итсің", - деді,

Болмайтынын білген соң нағылса да.

− Тәңірім рақым қылып жарылқаса,

Дүние кеңіп кетер, тарылса да.

Мені өлтірсең, сен дағы бай қалмассың,

Біткен кесір бойыңнан арылса да.

Жазықсыз мені өлтірсең, боларсың зар,

Жаһаннамда болады орның тар.

Мен саған қандай достық қылып едім,

Малғұн залым, жоқ екен бетіңде ар...

− Бір қайғы біздің басқа келген, - дейді,

Қайғыны тағдырменен көргем, - дейді.

Сұрасаңыз, айтайын, тақсыр патша,

Біздің бір жақынымыз өлген, - дейді.

Рұқсат берсең келейін дұға қылып,

Қадірсіз бір орынға көмген, - дейді.

− Жақының болса, барып көңіліңді бас,

Әлдеқашан рұқсат бергем, - дейді.

Рұқсат, дұға қылып кел олай болса,

Іштен шер шығарып кел, қайғы толса.

Ауруға шалынып бұзыларсың,

Қасіретпен зағиптанып ақылың солса.

Олайша жақыныңнан қаза болса,

Қамдап бар салатұғын аза болса,

Қайғы-шер адамзатты бұзад деген,

Қан жұтып, ас-су ішпей наза болса.

Сонда [жігіт] патшаға сөйледі сөз:

− Сізден жәрдем болғанын көрді ғой көз.

Әгарда сіз болмасаң, тақсыр, бізге,

Бұйырмай қалып еді үш қабат бөз.

Тәңір айдап тірлігіме себеп болдың.

Осы күнде атам да, анам да сіз.

Алладан тағдырда қаза жетпеген соң,

Тақсыр, сіз себепші боп жолықтыңыз.

Қиямет күнінде ұмытылмас

Жақсылық сізден, тақсыр, көргеніміз.

Сізбен бірге кетеміз, ұнатсаңыз,

Бүл елде сенсіз, тақсыр, тұрмаймыз біз.

Тақсыр, сізден тиді ғой көп мархабат,

Сиқыршыны өлтіріп әпердің дат.

Ада қылып болмаспыз хақыңызды,

Ел боп қызмет қылсақ та неше қабат...

Алдыңғы атасының жолын қуды,

Бұ дағы әділдікке тікті туды.

Еліндегі нашарға мархабат қып,

Халалдықтың жолына белін буды.

Жасындағы күнәні тазартуға

Тәубенің дариясына тәнін жуды.

Әділдіктің қаһарын көргеннен соң,

Елі қойды дауласып, таласуды.

Әр пендеге әділдік, тәубе керек,

Көріп тұрып өлтірер, ішпей уды...

Ақылымның қарамаймын толысына,

Кеңестің жаным құмар сонысына.

Ішкенім ас болмайды қолыма алсам,

Қиссаны қондырмасам қонысына...

Өнер іздеп таба алмай жүрмін азып,

Алтын бар деген жерді белден қазып.

Иншалла, жаңа қисса жіберермін,

Құдайым ғұмыр берсе, тағы жазып.

Жүрмеймін ел аралап, нәпсіге еріп,

Тұрамын бала оқытып, нәсіп теріп.

Кітаптан жат мәселе көзім көрсе,

Қисса қып шығаруға болдым жерік.

Пайда жоқ артық сөзде дегенменен,

Көп жазбаушы ем тұрса да өнер керіп.

Мирас болып қалсын деп енді ойладым,

Өнерді тұрған шақта Тәңірім беріп...

Тыңдасаң, адамзаттай кеңесеміз,

Дүние десе құриды емешеміз.

Екі жиһан мақсұды табылады,

Нәпсің үшін уайым жемесеңіз...

Мен де әуелде сіздердей адам едім,

Көз салып әр тарапқа қарап едім.

Ешбіреуі ермеді өлген шақта,

Құбылам түзу дүниеге тамам едім.

Тірлігімде бай едім дәулетім көп,

Өлгенімше тоймадым дүниені жеп.

Баянсыз менің көрген дүнием болса,

Сарай үшін жанжалды көрмеймін еп...

Дүниенің әуелі - бақ, ақыры - шоқ,

Жалғанға жолдас болар ақылы жоқ.

Түбінде бір аштыққа кез боларсың,

Қайғысыз осы күнде болсаң да тоқ.

Неше жыл сарай салып әлектенген

Атаңа да ермеген бұ дүние боқ.

Балалар, тамам болды менің сөзім,

Миға салып ойлаңдар артын өзің.

"Өлі тілін тірі алмас" деген сөз бар,

Осы айтқанның бәрін де көрді көзім...

Бұ дүние ере берсең адастырар,

Інің түгіл, әкеңмен таластырар.

Үйретіп жетегіне алғаннан соң,

Ақырында Ібіліспенен жанастырар.

Тәубе қыл, жігіттікке ғапыл қалмай,

Азаптан амал сені халас қылар.

Тіл алсаң, таласпаңдар, балаларым,

Насихатты ұстарсың даналарым.

Неше жыл мехнаттанып сарай салған,

Бұрынғы өтіп кеткен бабаларың.

Шайтан жау азғыруға аңдып жүрген,

Дұшпанның қалдырмаңдар табаларын.

Сен бұрылып Ібіліске бір ерген соң,

Айырыларға келе алмас шамаларың.

Бабалар сөзі: 10-т. Астана, 2004, 145-150, 160-170-66.

Ауыз лепес. Ауыз жарғышақ өзегі тұғырлар

18 мың ғаламның қимыл-қарекеті мен бейнелік жаралыстық бітісіне, тіршілік тиянағына негізгі өзек болатын, егер одан айырылса,адамдық несібе және оның барлық нәсіптік ризықтары жойылып кететін, адамзаты несібесіндегі әрі адамзатқа зиянды болған барлық жанды-жансыздар қондырғысы, сондай-ақ тіршілік тиянағы тіршілік тұғыры делінбек.

Ауыз саналығы. Өзегі кеңістік тұғыр

Кеңістік - алла жаратқан адамзат пен өскіндер, тас-тақтылар және мақұлұхат шектілердің ерікті-еріксіз қимыл-қарекетінің, өсуінің еркіндігінің басы болған әуелгі тұғыр.

Өзегі кеңістік тұғыр болмаса, күллі қимыл-қарекет жоқ болады да өмірлеу жойылады.

Өзегі кеңістік тұғыр шексіз кеңістік, жайқалмалы кеңістік, шайқалмалы кеңістік болып жарылыс таппақ.

Өзегі тұғыр шексіз кеңістік - шексіздік. Мөлшерлегелі болмайтын, теңдестірімге келмейтін Күн, Ай, жұлдыздардан арғы және бергі кеңістік болып, ендігі тұғыр тұрақтың көгімен ұштасатын аралық көлгімді құшарламақ. Ұшар құстар кеңістігі дейтін шолақ толғам, долбар ойламдар да жоқ емес.

Жайқалмалы кеңістік - өзегі тұғырдың енді бірі. Жердегі асқар тау, жазық дала, құм шөлдіктер алығуы, өскіндердің жер бетінен биіктеп өсуі, тамыр тартуы, адамның баспаналығы, жүріп тұруы, адамзат нәсіптік ризықтарының қимыл-қарекеті және басқа мақұлұхаттардың ұясы, үңгірі, іні, жортуы, ұшуы, жайылуы тақылетті қимыл-қарекеттерден тыс, адамзат пенделерінің пендешілік тырбынысы, ізгі ниетті, жауыздық пиғылды шектеусіз, қоя берсіндік болмақ.

Өзегі тұғыр кеңістік жайқалмада тыныстық болады. Бүл тыныстық жақпалы тыныстық, қақпалы тыныстық, соқпалы тыныстық алғып-тарына бөлінбек.

Жақпалы тыныстық кемділік жетіспеулігі адамзат және оның барлық нәсіптік ризығына өмірлеуге жол бермейді, тіршіліктен айырады...

Қақпалы тыныстық - биік шың басындағы не кейбір ішінара жаналғыш, барса келмес өңірлердегі уғарлы тыныстық.

Соқпалы тыныстық - дауыл, боран, желемік және желпілмелі туында тулық желпуліктер.

Шайқалмалы өзегі тұғырлық кеңістік - су және оның іші болмағы айқын ұғыныс. Су ішінде де кебежер тақылетті әр алуан суда жасайтын тіршілік иелері, адамзатындық өзегі тұғырлық толықтырымдық несіптік ризықтар өмірлейді. Судың өзі де адамзат өмірінің жалғамалы шартының бірі екені тіпті ерекше айқын ұғыныс.

Өзегі тұғырлық кеңістік шайқалмада тұщы, ұғарақ болып, екі татымдық арнамалы. Тұщы татымға ішулік өзен, дария, бұлақ, бастау және қар сулары қойналғы. Артынша, ұғарақ шайқалмалы кеңістік ішусіздік қақырамалы болғылар шарты...

Түйіндемелік қиуасы, өзегі тұғырлық кеңістік - адам пендесі аяқ басып тұра алмайтын, үстінен аяқ басып жүре алмайтын, қарекет шектелмелілігі жоқ, бірақ онесыз өмірлей алмайтын, жасауға пенделік қолы жетпейтін әрі титтей де қол үзе алмайтын қимыл-қарекет шешілмелі, ұласпалы толықтырғылы, тиянақты, шет-шексіз әрі шет-шекті бостық әлемі.

Көз құлақ саналығы. Өзегі қараңғы тұғыр

Қараңғы өзегі тұғыр - жарық сәуле болмаған, толғам жетпеген, көз жетпеген, көре алмайтын, көрсетпейтін далдалық, кедергілік тыянақ негіздері, әр жылғы 180 қарықтаулық тыншулық кездік ләззат иелік қондырғымағы.

Қиуалық түйіндеме, адам пендесінің өзегі тұғырлық туылмалы шешілмелі несібесінің игіліктік ұрпақ жалғаулық және қорғаныстық толықтырмасының көз жетпейтін, тек долбарлаулық, жорамалдық, тоқтаулы, тоқтаусыз тыншу бөлігінің иеленімділігі болмағы шарт.

Қол ауыз саналығы. Өзегі суық тұғыр

Өзегі тұғырлық суық мезгілдік суық, ырайлық суық, тоғалықтық суық болып ажыралар.

Қысқасы, өзегі тұғырлық туылмалы шешілмелі, тұлғалық тоғалык теңшелмелі суық пен өзегі тұғырлық толықтырмалы несіптік ризық шартсыздығының мезгілдік, ырайлық суық пен сыпатын белгілейтін салғыласқы қарсылықтық өзегі тұғырлық суық саналымдылық тиянақ.

Ауыз. Тұлғалық несібе - өзегі тұғырлық бітім

Адамзатынан туылған ұрпақ тұлғалық бітісінен адамнан аумаған болуы шарт. Аллалық кәрленімдік шала жаралым кемістігі болмаған, бітістігі мінсіз болмақ. Жаңа туылған баланы көрсек, кішкенелігі болмаса, тұтас тұлғасы сыпаттық жақтан үлкендерден парықсыз болмақ. Бірақ түрі ата-анасына тартсын, тартпасын, аумайды. Әке-шешесіне тартқан десек те, ұқсамастық айырымдылық парқы болмақ. Міне, бұл адамзатына ортақ көрнектілік делінбек әрі туылма бітістік пішін жаратылғылық тұндырмалылығы шарт.

Көз. Тұлғалық несібе - өзегі тұғырлық арқау

Толықтырмалы несіп пен тұлғалық несібе ұштасып, күш-қуатқа айналдырған бөлшектемелік сіңірімдік, сіңімдік, сөлдік қысым қуаттар мен алмасуларда толық ұғыныс айқындылығы сөйлемелік болмақ.

Көз ауыз. Тұлғалық несібе - өзегі тұғырлық су

Бұл - алла әміріндік несібе. Олайы бала бір тамшы судан жаралмақ. Бұл далада ағып жатқан су емес - нілді су, сөлді су, толықтырмалы су.

Нілді болатыны, алла әмірімен одан адамзат тұлғалық бітісі жаралатындығы.

Сөлді болмағы, сөлдік қалпын сақтап, тамырлық аңғақтық ішінде іркіліссіз жүріп тұратындығы. Толықтырмалы болмағы, сүт, айран, іркіт, қымыз, шұбат және ағын судан ішулік толығып отырмаса болмайтындығы.

Бұл су бітістік су - қан, сөл, тер, шырылма тақылеттілер болып, шырылма, тер екеуі алла әміріндік шығарылмалы.

Сөлдік су, нілдік су - адамзаты алғашқы жаралысы туылма тұлғалық, бітістік шешілмелі болмақ. Алла әмірімен бітіс жарақтысын сіңірімдеп, жарақсызын шығармақ шарты жұмдама тақылетті әркімнің өз бітімі өзінікін өзі бөліп шешеді де, басқаға сездірмейді, айтпайды. Олайы кімде-кім болсын тамақ жеп, сусын ішкенді біледі. Бітістік жарақтылық нелер екендігін, шығарып тастамағы нелер екендігін білмейді. Сыртқы көрілімі бойынша шырылма, тер дей салынбақ. Оның қүрандысының не екенін тек алла ғана білмегі парыз шарты.

Көз құлақ. Тұлғалық несібе - өзегі тұғырлық қимыл

Бүл қимыл ұлғаймалы қимыл, өсу қимылы, мүшелік қарекет қимылы болымы шарт. Бала пайда болғаннан кейін-ақ ұлғаймалы қимыл мен өсу қимылы мезет, мерзетке айналғанынша болмақ. Мерзетке жеткен соң мүшелік қимыл қосылмақ. Туылған соң жыл қарекет қимыл қосылмақ.

Оң қол. Тұлғалық несібе - өзегі тұғырлық ұштасым

Ұштасымдылық алла әмірімен адамзаттық тұлғалық бітістік пішінін құраған жаралысындағы көрінеу сыртқы он екі мүше мен көмес ішкі он екі мүше жиналысы жиырма төрт мүше - өзара бір-біріне сәйкесумен тіршілік өмірлеуіне жарасым бермегі шарт. Оның үстіне толықтырмалық соңғы жарақтық көлгім қамдалымы, жабдалымы шешім таппақ. Толығы мүшелерде сөйлемелік.

Түйіндеме қиуасы, пенделік мүшелік ұштасым шешілмелі жолы су, қимыл, сіңірім, қызым, суым арқау тұлғалық бітістік пішінде ұштасым тауып, тірі жанды қалыптастырмағы шарт екені ұғыныс бермек.

Қол ауыз. Тұлғалық несібе - өзегі тұғырлық әжуа

...Адамзатындық пішін сөлдік, нілдік несібелік, тұлғалық ұштаспалылық болмаса, толықтырмалы несіптік ризық жарақтылық орын шықпауы шарт. Бүл мүрде басына тамақ қойып қоюмен бірдей сөйлемелік.

Ал енді адамзаты өмірлеу тіршілігін сақтау үшін, түп өзек қимылдық қарекетімен ас-тағамын тауып, сөл-сорпасын ішіп, етін жеуі әуелгі шарт болмақ. Бұдан сырт өз жанын өзі қорғамақ керек. Бұл - екінші сатылық несібе. Алла берген ақыл-парасат өзегі бойламалық етектеуіштік несіптік ризықтар мыналар:

Ауыз. Несіптік ризық - өзегі тұғырлық тыныстық

Тыныстық несібе - тіршіліктің қозғаушысы, қорғаушысы және толықтырмалы, ұласпалы несібенің алғашқы жарақтық несібесі. Адам туыла сала тыныстық ала алса, жылап жан кірмек: тыныстық ала алмаса, тұншығып өлмегі шарт.

Тыныстықтың төтенше жарақтылығы соншалық, шешілмелі несібе мен ұласпалы несіптік ризық аралығы бір тостаған шай құйып ұсынғанша үзіліс тапса, өлім туылмақ...

Тыныстық алынбаса, тіпті тостағанға шай құйып ұсынғаша тыныстық тоқтаса, адам пендесінің өлмегі. Толықтырмалы несіптік ризық борышының ішінде әуелгі несіптік ризық тыныстықтың міндеттік тіршілік сақтаулық борышының төтенше маңыздылығын көрсетпек.

Көз. Несіптік ризық - өзегі тұғырлық ләм

Адамзаттық пенденің алла жаратуындағы іштегі мезет, мерзет кезінде ләм болмақ емес. Ләм болса, бала іште жыламағы парыз. Себебі іштегі баланың білері сонымен ғана шектелмек. Туыла сала іңгәлап жылап шығарған ләмімен: "Мен де жарық көрген адамның бірімін", - деуі арқылы дүниеге келгенінен әйгілем тудырмақ. Бірнеше айдан кейін тіл шықпақ. Жастан аса сөйлемек. Ержетпек. Өлең айтпақ. Айтыспақ. Жер дауын, жесір дауын дауламақ. Ең соңында не алжып, не жастай уәсият қалдырып, не тілге келмей ақтық қоштасумен тынбақ. Ләм тілмен жарасым тауып, ауыздан шықпақ. Құлақпен естіліп, жалғасым тауып, ұғымдылық мәнін айқындамақ. Сөйлемелік - адамзатының ең зор артықшылығы, ақыл-парасатын ләммен аяндамағы көз көрігі. Құлақ естілгі - шындық аяны. Қазір бұған қоса, парасаттық жасалмалы ләмсіз сөйлемелік бөлекшелік сөйлемділігі - шижалама туылымдылығы бізге мақтаным сезілгісі болғылық айқындық ұғыныс.

Көз мұрын. Несіптік ризық - өзегі тұғырлық мекен

Адамзатында шартсыз өз игілігінде болсын не болмасын мекені болмағы жарақ. Әрқандай адам пендесі туылса да, туса да, өлсе де мекенсіз болмағын алла жазбаған.

Мекендік несіптік ризық баспаналық мекен, өңірлік мекен, өлімдік мекен деп, игілік көлгімдік қоныстаныстық жарылым таппағы шарт.

Баспаналық мекен әрқандай пенденің басындағы үйі, бауырындағы қайнамасы.

Өңірлік мекен - әрқандай жанның малының қорасы, өрісі және аң аулайтын игіліктік иеленістігі.

Өлімдік мекен - туылған адам пендесі өлмегі парыз. Өлген соң, сүйегі далада қалмақ емес, көмілмегі шарт. Мейлі өз туған мекенінде болсын, мейлі басқа елде болсын, топырақта томпаймаға айналмағы өлімдік мекен болмағы парыз шарты орындалғылығы...

Көз құлақ. Несіптік ризық - өзегі тұғырлық ылпа

Ылпа - соңғы тұрғылық игіліктік, қорғанымдық, ар-намыстық несіптік ризық. Адам баласы туыла сала оралған жөргегінен тартып киіндіру, киіну, бойын түзеу, жасап кию, жасап беруден өлгенге дейінгі, тіпті өлсе де алты құлаш бөз енші беріліп кебінделетіндіктен, ылпа кем болса болмайтын, ақыл-парасаттық, қол жаратымдық қолтума жарасымдылық көрік. Басқа хайуанатта ақыл болмағандығы үшін, ылпа іле алмайды. Ылпа іл десең де тіліңді алып, ақылыңды ұға ма? Бұдан алла адамзатын күллі әлемнің басқасынан ерекше артық жаратқандығын білмегіміз айқын ұғыныс бермегі шарт.

Адамзаттық әрбір пендеде ылпа әрі толық, әрі орамды, әрі жылы, жарасықты, әрлі болмағы мен сәні болмағы шарт. Соның үшін "Ылпа сәнді болса, сөйлемнің мәні болмақ". Көңілі көтеріңкі, ойы сергіңкі, еңсесі шыңғарлы болмақ...

Оң қол. Несіптік ризық - өзегі тұғырлық қару-жарақ

Қару-жарақ соңғы тұрғылық игіліктік, қорғаныстық, парасаттық, іс ықтылық өзегі болмақ.

Адам пендесі қанша жүйрікпін дегенімен, алмауытқа емес, тұлпарға да жетпейді. Тіпті шопанға да жетпейді. Қаншалық алыппын дегенімен, жарға жетпейді. Олайы барлық пенденің күші, жүрімдігі, жүгірімдігі, көтерімдігі біркелкі болмайды. Күшті, жүйріктер аз емес. Бірақ хайуанатқа жетпек емес, бүл көз көргі. Алла адамзатына ақыл-парасат, харуанатқа күш пен елпектік берген. Сол үшін адам пендесі жауынан қашса құтылып, қуса жетіп, бүге-шігесін айқындауық таппағы үшін көлгіс жарақтылығы лайық болмақ. Алалық, мал жайғанда, жолаушылап жол жүргенде, көшкенде әркелкі көлгіс істетпек. "Жорғасын тайпалтып, жарын жайқалтып" деген тақылетті.

Шипа ем дарым зәруаты да қорғаныстық қарудың дарымдаулық бір түйіншемегі. Оның жандық қорғаныстық негізі шипагерлік болмақ.

Өте-мөте пенде баласы ақыл-парасатымен сан алуан айла тауып, түрлі-түрлі қорғану қаруларын жасап алмаған, жарақтары сайма-сай болмаған кезінде, әсіресе үстіне ылпа ілмеген, қолына еш нәрсе алмаған кезінде, әрқандай пенде баласы ит түгіл адам етіне дәніккен түккөрмеске де төтеп бере алмаған. Төтеп беретіндері некен-саяқ, тым аз болған...

Адам баласы ақыл-парасатымен, ең берісі қолына түскен нәрсемен өзін қорғап сайыссыншы, түк көрместі жолатпайды, не қарсы ұша бере бір-ақ қағып, жанын жаһанамға жібере алады. Бүл таңғаларлық іс емес...

Қол ауыз. Несібелік ризық - өзегі тұғырлық ұрпақтаныс

Адамзатының ұрпақталымы аллалық жаралыстық несібелер ұштасымы мен соңғы тұрғылық игіліктік жалғасым несіптік ризықтың жарасымы екендігі парыз.

Ұрпақтанымның өзегі - жұпталым. Ер мен әйел жұпты болған соң, жұбайлық борышты өтеп, артына ұрпақ қалдырмағы шарт болмақ...

Ел басқаратын, сайлауыт қолды, батырды басқаратын кемеңгер данышпан күнбиі хан аталынбақ. Ақылгөйлер уәзір, батырлар қолбасы аталмақ. Күнби, ханға бағынышты байтақ ішіндегі ел қараша атанбақ. Жер Отан делінбек.

Алла әміріндік тұрғыны толықтыратын толтықтырмалы тұрғының іркіліссіз қамдалу-қамдалмауы, асқан қорының көп болу-болмауы адам мен жарлыны туындатпақ. Міне, бүл алланың жаратқан әрбір пендесіне жазған бақытты-бақытсыздығы хисап- талғы саналым. Бақыттылық пен бақытсыздық өзегі тұғырлық несібелерде емес, соңғы тұрғылық толықтырмалы өзегі тұғырлық несіптік ризықта тұрғылығын айқын ұғындырғымақ бермегі шарт...



Міне, бүл несібелік тұлғалық алмасу болып, жеркемік болғанша бітісте сақталатын, жалғасатын алмасым болмақ.

Осындай мінсіз бітістік алмасым алмасуы бір қалыпты болмайды, артық-ауыс көп болмақ....

Артынша шипа емдік дарым зәруаты дарымдық таппай, аңғарымдық жүлгесі нақтамалылығы дәл тура жүлгеленбей, адасым лағым туылса, ажал әкелмек. Ия болмаса ұзаққа созылмақ... Бұдан етектеуіш алмасымдық сырқаттық науқас барысы жалғасымы былай туылмақ. Олар:

Ауыз. Жалғамдық барыс алмасымы бейнелемесі:



Көз мұрын. Жалғамдық барыс алмасымы

бейнелемесі:



Бұл алланың: "Құдіретімді көр, жаныңды аламын; Шамаң келсе, құтылып көрші!" - деулігі болмақ...

Міне, бұл - жалғамдық барыс алмасымы сырқаттық науқас - танымдық алмасым, ажа оның дарымдылық айығымдық барысы, ие болмаса дарымдылық қонбау барысы, тұқым қуалау барысы не шипа ем дарым зәруаты орын таба алу, таба алмау барысы, өнерпаздығы шипа ем дарым зәруаты дарымдау дарымдылығының алғысты-алғыссыздық барысын әңгілемелік бейнелемеліктер. Сондай-ақ мейлі ұрық қуаласын, мейлі ұрық қуаламасын, сырқаттың науқасты ажалға иә болмаса айықпас азап, бердексіз (басқа келмесін) бейнетке салған шағы саналымдық хисапталымдылық болмағы айқын ұғыным бермек....

Алты алмасым арналылығы секірімсіз болса ғана пенде мінсіз бітісті саналмақ...

Қол ауыз лепес. Ұшынымдар

Алланың өзіне жазған тиесілі несіптік ризығын терген адамзатының әрбірінің өмірлеуі біркелкі болмаулығы шарт... Кейде ортақ мәз болыспақ кейде ортақ жағаласып, жан берісіп, жан алыспақ. Сөйтіп көз жасымен көл тасымағы шарт болмақ. Соның үшін,

Дүние бір қисық жол бұраңдаған,

Бақ қайтса, басқа дәулет құралмаған.

Басыңа таудай ауыр қайғы түссе,

Несібі жазып қойған бір алладан, -

деп ой қорытқан. Бұлар өзімен кетсін. Кейде оқыстық ұшықта да көп кезікпек...

Тақсыр аллажар! Айыпқа бұйырмағайсыз!

Ауыз саналғы: Жетіге тиіспеу:

1. Көктемде көктеп келе жатқан өскінге тиіспеу.

2. Көктемде көбеймелі жорғаламаларға тиіспеу.

3. Көктемде көрінген қорғалағыштарға тиіспеу.

4. Көктемде көз ашпаған шикілікке тиіспеу.

5. Қай-қашан да қонжатқа тиіспеу.

6. Қай-қашан да көршіге тиіспеу.

7. Қай-қашан да елшіге тиіспеу.

Көз саналғы. Қырық бірге жұғыспау.

1. Ордалы сумаңға жұғыспау.

2. Қордалы қынамаға жұғыспау.

3. Жалғыз ағашқа жұғыспау.

4) Иендегі жалғызға жұғыспау.

5) Суық торғайға жұғыспау.

6) Алдан өткен абаданға жұғыспау.

7) Елден кеткен забажанға жұғыспау.

8) Пәлелі өртке жұғыспау.

9) Шығулы бетке жұғыспау.

10)Жаралы жыртқышқа жұғыспау.

11) Қаралы елге жұғыспау.

12) Ашынған долыға жұғыспау.

13) Ашыққан ұрыға жұғыспау.

14) Даралы жерге жұғыспау.

15) Дастарқанға жұғыспау.

16) Жетімге жұғыспау.

17) Жесірге жұғыспау.

18) Кесірге жұғыспау.

19) Еңіреген ерге жұғыспау.

20) Өзін шығар төрге жұғыспау.

21) Арқаны сылыр ерге жұғыспау.

22) Жатқа кетер қызға жұғыспау.

23) Көктемдегі мұзға жұғыспау.

24) Өте шығар сызға жұғыспау.

25) Асып қалған асқа жұғыспау.

26) Жарасы бар басқа жұғыспау.

27) Парақұмар ыласқа жұғыспау.

28) Басқа елдік қарашаға жұғыспау.

29) Балатқалы иге жұғыспау.

30) Төбелесте арашаға жұғыспау.

31) Тікені бар аласаға жұғыспау.

32) Құламагы құзға жұғыспау.

33) Дәм атасы тұзға жұғыспау.

34) Иесіз жатқан малға жұғыспау.

35) Киесі бар далға жұғыспау.

36) Обалы бар торшыға жұғыспау.

37) Залалсыз қоршыға жұғыспау.

38) Түтін ұшар шаңыраққа жұғыспау.

39) Ырыс келер босағаға жұғыспау.

40) Даладағы өлгенге жұғыспау.

41) Шыдап жерге көмгенге жұғыспау.

Бүл жұғыспаулар соқтықпау, жәбірлемеу, ойрандамау, қырмау, аялау, абайлау, сақтану, қорғау тақылетті сегіз түйінге тиянақтамағы шарт.

Көз мұрын саналғы. Он екіден айырылмау:

1) Жағаласпай жан қалмақ қайда? Жарғыласта жаныңнан айырылма.

2) Не шындық? Не сұмдық? Жау тимек, ақылыңнан айырылма.

3) Еркесіз ел, серкесіз шел болмас. Ел бастаушы көсеміңнен айырылма.

4) Тіл - кесілмес атқан оқ. Дау туылар, шешеніңнен айырылма.

5) Өзіңді зор, басқаны жер деме. Көппен көрерсің, еліңнен айырылма.

6) Кебенек іші мың арып, мың семірерлік, жаныңды алса да, айырылма.

7) Жаман деп қатыныңнан, көшем деп алып қойған отыныңнан айырылма.

8) Ризықсыз пенде болмас, даяр асың малыңнан айырылма.

9) Ағайын, туыс, дос-жарансыз кім бар? Болмашыға өкпелеп, досыңнан айырылма.

10) Қырық найза қарғы деп, қарақудай баспанаң қосыңнан айырылма.

11) Пенде қадыр санаты бес қаруды тастама. Шыбын жаның шыққанша намысыңнан айырылма.

12) "Өте шығар сұм жалған, боқшылыққа қайырылма. Адам күні адаммен ысылмақ, өнер қай қырда, өнерпаз деген ат алсаң, өлсең дағы қайғырма",- деп әрбір пендеге істейтін пайдалы істі істеу пайдасызына жоламау, "Басыңа пәле болмақ" деп тыйым жасаған. Басыңа күн туғанда Он екіден айырылма деп ақыл көрсеткілік болған...

Әйгілемдік, әйгіленімдік көрсеткілер

Аңғарым түпкілігі телімділік, өнімділік, сенімділік болмақ.

Телімділігі бытыраңды, бытыраңқы әйгілемдік көрсеткілік беталдындық болмағы.

Өнімділігі бытыраңқылықты шашаусыздандырып, иіріп, бір жолға салып, толғамдық өткермеге дайындалғылық тапқызғылығы.

Сенімділігі аңғарымдық аңыс аңдау ошары шынайы, нақ, айқын болмағы, дүдәмал, жорамал, өтірік болмаулығы шарттығы.

Аңғарымдық аңыс аңдаулықта, шипагер көрсеткілік аңғарғы бейнелік жарағындық сенгілік мүшелер:

Мүше танталдық - танулық.

Мүше қосқұлдық - естулік.

Мүше мүңктік - иіскеулік.

Мүше ұстамарлық - ұстаулық.

Мүше тілсөздік - ұғысымдық.

Мүше мияқтық - толғамдық.

Мүше қаһарқақтық - меңгерімділік.

Ұштасымдық сыйласым тауып, арнаулыланым болмағы өзектік. Аңғарым түпкілігі түпкілікті түп түйінге көз жіберулік. Аңғарлы аңғарымдылық әйгілеммен әйгіленімдік күзуді ыспаламалап, түп өзектік арқаудың түйінін табу болмақ. Бұл түйін сырқат нақтамалылық, сырқаттық мәнніл түбіріндік айқындыққа жетулігі шарт.

Шипагерлік әйгіленіс көрсетілімденетін

бітістік көземдер

1. Ылпалық сөлекеттік жарасымсыздық әйгіленіс.

2. Түлғалық бөгделік көз тартымдық, қимылдық әйгіленіс.

3. Көземдік өң-әлпеттік бітім, құбылымдық әйгіленіс.

4. Тұлғалық көземелік сөлекеттік жарасымсыздық әйгіленіс.

5. Тұлғалық көземдік көңіл күйлік аумалы-төкпелілік әйгіленіс.

6. Көземелік мүше танталдық жанарлық және мүшелік даралығындық әйгіленіс.

7. Мүше ауғаздық көземе еріндік әйгіленіс.

8. Мүше ауғаздық көземе көмейлік әйгіленіс.

9. Мүше ауғаздық көземе өзектік тілдік әйгіленіс.

10. Мүше ауғаздық көземе өңездік тілдік әйгіленіс.

11. Мүше тілсөздік көземе бейнелімдік әйгіленіс.

12. Мүше түккенелік көземе бейнелімдік әйгіленіс.

13. Көземелік мүше қаптектік терлемдік әйгіленіс.

14. Көземелік мүше мүңктік даралық және жиіркеністік әйгіленіс.

15. Көземелік мүше қосқұлдық және өзіндік дараланыстық әйгіленіс.

16. Көземелік мүше безеліктік, шошынымдық әйгіленіс.

17. Көземелік мүше сүйемектік, тырнақтық әйгіленіс.

18. Көземелік мүше илігімдік, бөгделік әйгіленіс.

19. Шағымдық, батымдық, бейнеттік әйгіленіс.

20. Көземелік бейжарақтық әйгіленіс.

21. Көземелік шырылмалық әйгіленіс.

22. Көземелік қақырғылық, түкіргілік әйгіленіс.

23. Көземелік құсулық, құсықтық әйгіленіс.

24. Көземелік нақтаулық тамыр аңғақ соғымындық әйгіленіс боп, шипагердің аңғарымдаулық аңыс аңдауына көземелік жол бастаушысы, жетекшісі саналғылық тапқылық. Оның үстіне:

"Толық аңғар, әбден толған, жете нақтамалауға өзіңде барыңды аямаулық бол!" - деп бұйырғыштылық жасамақ...

Шипагерге: "Мен саған әлдеқашан өнерімді үйреткем, кешірмелік аялық көргенің бар, көрмесең де мәннілдік түйіндемеден дараланып жеке істегілік болдың, басыңа күн түсті деген осы, кәне, өзің дербес аңғарымда. Паһ, өте қысылып кеттің, былай істе, бүйт, сөйт", - дейтін ақылгөй ұстазы, дұғагөй қолдаушысы іспетті қызағылық болмақ.

Ө. Тілеуқабылұлы. Шипагерлік Баян. Алматы,

1996, 54-58, 64-68, 74-77, 102-105, 113-114-66.

ҰЛТТЫҚ ОЙЫН-САУЫҚ - ҚАЗАҚТЫҢ ҚУАТЫ

Ойын-сауық құрмаған ел, сауығымен серпілмеген ұрпақ, ойнамайтын бала жоқ; көңіл көтермейтін адам, сауық құрмайтын халық жоқ. Қашанда болмасын ойын-сауыққа үлкен-кішінің бәрі де әуес. Неге? Сұрақ біреу, ал жауап ше?

Көненің көзі - қажеттілікте. Ойын-сауық - адам тіршілігі мен тынысының қажеттілігі. Ойын арқылы адам тіршіліктің қуатын, ырғағы мен үндесушілігін, айбыны мен игілігін өз болмысына аударады. Адам өзі ұнатқан әдіс-амалдан болмысына тірек болатын екі бірдей бітімді - еркіндік пен азаттықты тапты. Нағыз ойын - адамдық еркіндік пен азаттыққа оттық. Ойын желісі мен жүйесі адам бойындағы ширақтық пен шеберлікті ұштайды, адам қабілетімен коп алдында ерекшеленеді. Ойындағы адам отбасы, ошақ қасы тіршілігінің аумағынан шығуға тырысады. Елін сүйген жан ғана ойыншыл, өнерпаз болады. Ойын -ереже бойынша жүзеге асатын өнер. Онда әуесқойлық әсемдікпен, қызығушылық табандылықпен, қуаныш бәсекелестікпен үндесіп, үйлесіп жатады.

Дүниеден ойнап-күлмей кім өтеді,

Адамды дәулет бітсе түрлентеді.

(Ғаяр қатын, 101)

Ойын - өнер, еңбекпен келетін өнеге. Есін жиған тұйықтыққа көне ме? Иә, ойын арқылы кім болмасын ересек өмірге дайындалды, өзін салтанатты өмірге сайлады. Ойын - түрлі қасиеттердің тоғысуы, қабілеттің озуы. Соның ішінде тәндік, жандық, парасаттылық, моральдық, рухани құндылықтардың жарысуы, қабысуы, жеңіске жетуі айқын білініп жатады. Ол қандай ортаға тән құбылыс еді? Әрине, бір басына жетерлік дәулеті, ынтымағы басым әулеті, ажарлар сәулеті бар ортада ойын-сауық өмірдің берекесі мен қызығын келтірді. Ойын-сауық мол жайылған дастарқаннан, шаттықтағы отбасынан оттық алды. Өнерпаздың жөргемі осында, бірлігіне бекемдердің қасында еді.

Мұндай іштей жаңғыру көшпелі қазақтың жан дүниесіне жақын. Ауызша шығармашылық - қазақ жан дүниесінің айнасы, ойын-күлкісінің байламы, көңіл көтеретін және өзін биік мұратта ұстаудың айналымы. Қазақ үшін мереке-мейрам, той-думан - әлеуметтік-көркемдік құбылыс қана емес, есте қаларлық үлкен этно-мәдени оқиға. Мамандар ойын-сауықтардың түбір-түйінін талдай отырып, біреулері олардың тәрбиелік, рәсімдік, әскери-жорықтық, жарыстық және т.б. әлеуметтік қызметтерін95, енді біреулері - тәрбиелік, сауықтық, кәсіптік, белсенділік, рәсімдік, әдет-ғұрыптық, дене шынықтырушылық, әлеуметтік жаттығу сияқты кызметтерін96 атқарғанын жіктеп жатады.

Тарихпен бірге тұлға, заманмен бірге оның ұрпақтарының ойын-сауықтарының түрлері мен қызметтерінің өзгергенін, жаңарғанын, жетілгенін аңғарамыз. Өйткені ойын-сауық -қауымдастықтағы мәдениет пен қарым-қатынастың жетілген, көпке жақын түрлері, ұрпақтың көңілін көтеретін және оны баулып тәрбиелейтін қызметтер жиынтығы және әдіс-амалы. Қазақ әзіл-қалжыңды, көңіл көтеретін рәсім-салтты, мерекедегі жарыстардың бәрінде, арнайы өнер көрсетуді ойын-сауыққа жатқызған. Жеке жүрген жан өзінше өнер көрсетпесе, оны айыптамады, ал кімде-кім көп арасында, көп алдында көңіл көтеретін сауық көрсете алмаса, оларға, әсіресе сарбаздарға айып тағылды. Ойын - өнерлілерге еліктеу. Қазақ күнделікті тұрмыстағы жетістікті мадақтап, кем-кетікті әзіл-қалжыңмен мінеп қана қоймай, тамашадағы, махаббаттағы, жорық-жарыстағы үлгілерге еліктеп, жиі сауық құрды.

Осыдан ойын - күлкі және әзіл деген түсінік кең таралды, терең тамыр жайды. Оған сәби де, ересек те, әр жұрттың өкілдері мен қауымдасқан топтары да іркілмей қатысты. Олар тікелей жарысқа қатысты немесе жарыстың сәнін келтіріп отырды. Содан мұраттық үдеріс қалыптасты. Халқымыз:

Жел соқса, ұзын ағаш ырғалады,

Біреуден біреу көріп үлгі алады,

Барында оралыңның күліп-ойна,

Опасыз сұм жалғаннан кім қалады",

немесе

Өтіп дәурен барады соққан желдей,

Бір кеткен соң зар қылар қайтып келмей,

Оралыңның барында ойна да күл,

Дүниеде жүрмейсің ақыр өлмей,

деп тауып айтқан.

Ойын-сауық көп нәрсені ұқтырды, көп нәрсеге куә етті. Ойын-сауықта іздегендер сұрағанына жетті. Мұндайда ойын-рәсімге, рәсім-ойынға, рәсім-салтқа, салт-ойынға айналып жатты. Мұндай реттіліктен адамның табиғатпен үйлесімділігі жарасты, туған ел-жұртта ұлттық ойындар туындады, ойындар ұлттық сипатын арттырды. Ойын мұнда өмірлік қажеттіліктерді өтеуге бағытталған іс-әрекет түрінде болды97. Қажеттіліктен туындаған іс-әрекеттер дегенде сөз өнерін, денелік қимылды жетілдірер жарыс-сайыстарды, елдік салттың ерекшелігін орнықтыратын рәсімдік айтысты, жарысқа дайындайтын жаттығу ойындарын, тіпті жарыс өнерін, спорт мәдениетін айтамыз.

Ойын тұлға еркіндігінің терең негіздерін қалайды. Балалық шақта аз ойнаған адам іштей еріксіз, оның бейсанасында еріктілік пен шығармашылық күші жетісе бермейді. Шығармашылық бастаулар ойында қаланады. Еркіндік, шығармашылық және ойын бір-бірінен бөлінбейді. Ойын барысында адам: а) еркін, болмыстан қысым сезінбейді, ол сыртқы әлем заттарымен де, адам қабілетімен де еркін қатынаста болады; ә) адамдық және әлеуметтік қатынастарды жасайды, әрі игереді; б) адамаралық, ұрпақаралық қатынастар жүйесіне енеді. Осы тәртіпті сақтаудың ережелерімен қатар, түрлі үлгілері қалыптасады. Ойыншы өнерімен көптің ықыласын жаулайды, белсенділер назарының бел орта тұтқасына айналады. Адам жарыста тез жетіледі, есейеді, шымырлығын шыңдайды. Сұлу сипат, әдепті түгел қамтиды.

Ойын - қалжың десек, ойын-қалжыңда адам ақиқатты тез және белсенді қабылдайды, өзін де, басқаны да бар қалпында қабылдайды, басқа адамдардың жағдайларын өз күйімен салыстырады, жағдайды терең түсінуге ықыластанады, әрекетте оз тәжірибесін, ақыл-сезімін арқау етеді, шешім қабылдағанда жауапкершіліктен қашпайды, көзделген мақсаттарға жетуге көп күш-қуат жұмсайды. Мұндай берілушілік - ғашықтардың, ғашық оты ішіне әбден кірген жандардың қайсарлығы мен құрбандығы. Ойын жауапсыз, әңгүдік қылық емес. "Ойнап айтсаң да, ойлап айт", деген ескертпе бар. Ойынның шарты - тіл табысу, тек оны бұзу емес:

Тіл алмасаң, түбінде өкінерсің,

Өлген соң шықпастай боп бекінерсің.

(Балықшы илә ғибрит қиссасы, 215).

Жақынды оңынан тапқан, қиянат шығармады. Тіпті ойында әр қимыл - өнер, әр өнерге лайықты қимыл-әрекет ойлап табылады, өзінше қолданылады. Тапқырлық табысқа жеткізді. Тапқырлық адамаралық әдісті, тіл табысуды жетілдірді. Ойыншыл - қатынастар жасайтын епті ойшыл. Ойшыл ойыншының жеке болмысын танытты.

Көп алдындағы сөз өнері үлкен-кішінің өрісін ұлғайтып, өресін биіктетті. Сөз бен ойдағы, мінез-құлық пен жүріс-тұрыстағы көрік өзгеге үлгі болды. Өнерлі көптің көңілінен шықты, талаптыға нұр жауды. Үлкен де, кіші де ойнап көңіл көтереді, бір нәрсеге беріле қызығады, әр жетістіктен қанағат табады. Айтпағымыз, өмір кейде ойын-сауыққа ұқсас, ойын-сауықсыз адамның өмірін көз алдыңа елестете алмайсың Орыс халқы: "Сау дене, азат ақыл, адал көңіл - үшеуімен адам бақытты болады" деп тегін айтпаған.

Өмірдің мағынасы, оның қызығында, қуанышында, қанағатында. Қызығу, қуану, қанағаттану - өмірді тамашалаудың көрінісі немесе өмірде сауық құрудың нышаны. Әр рудың өкілдері өнерді өздерінше тамашалады, жалғастырды. Рулы елде әр ойын-сауықтың оз өкілдері, өз орындаушылары, өзінше әспеттеушілері болды. Рулы елдер көп, оның өнерпаздары да аз болмады. Бәрі де көшпелілік, жартылай көшпелілік, отырықшылық өмір-салттың қилы-қилы сырынан туындады. Сауықшыл сыңаржақтылықпен қаңтарылмады.

Ойынның түрі мен күнделікті тіршіліктегі көрінісі көп. Оның тарихы тереңде, көне дәуірден басталады. Ойын-сауық еңбектің заты мен құралына орай түрленген, жетілген. Қазақ "баланы жастан" дегенде, ойын-сауық арқылы жасөспіріммен тәрбиелік жұмысты ертерек және жас ерекшеліктеріне қарай жүргізгенін пайымдаймыз. Ойынсыз ұрпақтың кім екенін, халықтың қандай екенін бағалау екіталай. Адам мен ойын түйіндес, адамзат пен ойын түбірлес. Ойын-сауық қазақтың әдет-ғұрпына үнемі және айқын ықпал еткен.

Айталық, тас дәуірінде қалыптасқан - таяқ жүгірту, асық, ақсүйек, темір дәуірінде тараған - қаракие, садақ, бергі феодалдық дәуірдегі, яғни үйсін, қаңлы хандығы кезіндегі -ақбайпақ, алтыбақан, арқан тартыс, белбеу тастау, жасырынбақ, көрші бұғынай, айдапсал т.б. ойындарды бүгінде білетіндер де, білмейтіндер де аз емес. Жануарлардың қозғалысына еліктеп жасалынған ойын қозғалыстары да бертін келе бидің арқауын құрады. "Аң аулау" билерінің түрлері бір ізге келтірілмеген. Дегенмен олар барлық қауымдастық мүшелерін қызықтырғанын ескерсек, оның тартымды түрлерінің көп және жаттығуға икемді болғанына күмәнданбаймыз.

Қыпшақтардың тайпалық одақтары түрік қағанатына қосылғанда хан жақсы ма, ханды қара басты, шалма, қарамырза, сайыс, aт үстіндегі тартыс, аударыспақ, балтам тaп, аударыспақ, "көк бөрі тарту" сияқты ойын түрлері таралған. Ұлттық ойынымыздың тарихы туралы Рашид-ад дин, Низами әл-Мулк, Мосуди, Махмуд Қашқари, Мухаммед Хайдар Дулати сынды ғұламалар пікірлерін қалдырған. Батыстың XIII ғасырдағы саяхатшысы Марко Поло Жетісу жеріндегі үлкен жиында "Қыз қуу" ойыны мен "Қыз бөрі" ойынын көргенін естеліктерінде тамашалап баяндайды.

Айтпағымыз, ойынның да қалыптасу кезеңдері мен тарихы бар. Қазақ - ойын-сауықшыл халық. Ойын халықтың өмір сүру салтынан, өмір сүру үшін күресінен туындаған қажеттіліктің және көңіл көтерудің бірі. Ойында өмірдің еркіндігі, кедергісі мен мақсаты, оған қатысатындардың кұрамы анықталынды. Ойын-сауық - жеке адамның даму қажеттілігін арттырды, қарсыласпен татуласу немесе оны жеңу жолдарын іздестірді. Шаруашылықтағы қимыл-әрекетті осы биік мақсатқа - бір-бірімен жарасуға, жарысуға көтерді. Ойын - адамның ойлануы және дене қабілетінің бәсекесі, ашық жарыс. Оның діттегені - жеңіске жету, ойындағы адамның қабілет күшінің үстемдігін көрсету, дәлелдеу. Ойындағы іздемпаздықты: "Әркімнің өз пайдасы ойлағаны, тереңге түсіп жатыр бойлағаны" деп басып айтуға тұрарлық.

Кейде ойындардың аттары, атаулары өзгеріп жатса да, олардың ойналу мазмұны мен тәртібі сақталып қалған, сөйтіп әдептің турлерін қалыптастыруға септігін тигізген. Мысалы, ақсүйек ойынының басқа түрік тілдес елдерде "орда", "тоқтышақ" сияқты атауы да бар немесе "лек жалау" ойынының шілік, "қарыс ағаш", "шілдік" және т.б. түрлері бар. Бүл ойындарды әуелі балалар ойнаса, кейіннен оған жігіттер мен ересектер де қосылған. Таралуы жағынан ойындар ересектерден балаға мұра ретінде жиі қалдырылған. Мемлекеттік құрылым қалыптасқан сайын ойындар халықтық мерекенің құрамына енеді. Ойындар халықтық той-думанның оттығына, көпшіліктің ортақ сауығына айналды. Кез келген жиын-той күрессіз, ат пен жаяу жарыссыз, айтыс, ән мен күйсіз, аң аулаусыз өтпейтін болды.

Көшпелілер табиғи күш атасы атанған. Малмен жүрген көшпелі халықтың алдымен далада, ашық алаңда, түнде ай жарығында сауық құратын ойындары қалыптасты. Сауық құрудың түрлері мен рәсімі көшпелі дәстүрден және рулық қатынастардың ерекшелігінен туындады, солардың өзара ықпалының көріністеріне орай таралды, қолдау тапты. Қазақ туған ел-жұртында, "жеті қазынасы" түгел ортада ойын-сауыққа салынып, әрқалай көңіл көтерді, демалды. Мұнда жеті сан көп, шексіз дегенді білдірсе, "жеті қазынасы" деген сөз тіркеспен қазақ адамға қажетті дүниенің, мүліктің, қызмет қылатын, тамақ болатын жан-жануардың, құстың бәрін бір-ақ топтап берген. Жарыста адам да, оған қатысқан төрт түлік түрлері де сынға түсті. Жарысқа шыққандар өз жайын ғана емес, астындағы көлігінің мүшелерін, сыры мен сымбатын өте жақсы білуі керек еді.

Солардың ішінде бізге мәлімі ақсүйек, алтыбақан, айгөлек, арқан тартыс, көксиыр, соқыртеке, түйе-түйе, белбеу тастау, қасқұлақ, моңданақ, ақбайпақ, түйілген шыт, тиын салу, ақшамшық, ақсерек-көксерек, көрші, шалма, шымбике, инемді тап, айдапсал, қара мырза, қарт-қарт, жылман т.б., сондай-ақ ат жарысы, түйе жарысы кеңінен таралған. Жарысқа астында көлігі бар, білегінің қарымы мықты адамдардың бәрі де қатыса алды. Өмірін үнемі қозғалыста - көшіп-қонуда, жорық пен жарыста өткізген қазақ төрт түліктің, әсіресе жылқының түр-түсі мен тұқымын қалтқысыз білген, ажырата алған.

Үй жануарларының арғы тектері біркелкі өң-түсте болса да, қолдағылардың ала-қүла болуының түрлі, бірақ табиғи-әлеуметтік себептері болған. Адамнан шыққан иіс-қоныс, айғай-шу, жағымсыз мінез-құлық, сұқ көз, зорлық-зомбылық, айдау, қамау, байлап матау, мініп-түсу, олардың жүріс-тұрысы мен мінезін өзгертті. Адаммен бірге осылайша мыңдаған жылдар бойы өмір кешкен үй жануарларының бойында - тітіркену, жирену, сескену, қорқу, қауіп-қатерден қашу түйсіктері әрқалай түрленді. Үй жануарларының биологиялық болмысын, мінез-құлқын, өң-түстерін айшық ажырата алу - кең даладағы көшпелілік пен рулық-тайпалық қатынастардың жігінен, қажетінен туындады. Мысалы, қазақ аттың өң-түстерін жиырмадан артық белгіге бөлгенін білеміз бе?! Атап өтерлік: қылаң, көк, қызық бөрте, бурыл, сұр, шұбар, сары, тарлан, сағал, кер, торы, шағыр, шегір, шабдар, жирен, күрең, қоңыр, қара, ала түстілер деп жатса, бүл аттың тек сырт көрінісін ғана сипаттау ғана емес, оның типтерін жүріс-тұрысымен, желісімен үйлестіру деп ұғыну керек98. Түр-түсіне қарап, аттың қандай табиғи ортаға, қандай салмаққа төтеп бере алатынын болжай білген. Сол өлшеммен жүйрікті таңдаған, асыл тұқымын іріктеген. Оған үлкен мен кіші ұрпақ, ер мен әйел қатар араласқан. Жарыста барлық қасиеттері ескерілген, назардан тыс қалмаған.

Өйткені көшпелілердің кішісінен үлкеніне дейінгілер әлгі аталған түрлі ойындардың тәсілдерін шебер меңгере білген. Ойынның түрлері күнделікті тіршілікте, маусымдық жиындарда тартымды орын алды. Ойын адамның жаны мен тәнін сергітті, өз бетінше еңбектенуіне баулыды, топ таңдауды үйретті.

Шаруашылық пен еңбек үдерісі ойынның түрлерін көбейтті, ойынға дайындалатын талапты күшейітті. Ойында қолданатын әдістерге арнайы жаттығу керек болды. Ойын заттары мен бұйымдарына деген ұқыптылық жалғасын тапты. Ойынды өткізу туралы келісім жұмыстары жанданды. Ойынды өткізетін арнайы кеңістік алаңдар таңдалды. Атамекеніне және атажұрт салтына деген құрмет көзқарастар қалыптасты. Әр ойынның белбасарлары анықталды, олар көптің құрмет-сыйына бөленді. Ойын өнердің түріне, топты ұйымдастыру тетігіне айналды. Содан ойын өнері ұлттық әдет-ғүрыптың қалыптасуына, сақталуына үлкен ұйтқы болды, ықпал етті (77).

Дала ойындары ашық та, икемді. Талаптарын шартты түрде келісуге болады. Ойын тәртібін ойыншылардың өздері де, көрермен де бағалауға бірдей мүмкіндік алды. Ойынға төрешілік халықтық сипатта жүргізілді. Үлкендер, ел ақсақалдары баталарын беріп, ойынның басталуына рұқсат берді немесе жеңгендерге табыс пен шапағат тіледі. Халықтық ойындар біртіндеп дәстүр мен еңбек мерекесіне айналды. Халықтық ойындар бірде әдет-ғұрып негізінде тамыр жайды, бірде жасөспірімдердің қозғалмалы ойындары ретінде өріс алды.

Қазақтың әдет-ғүрып ойындары халықтың бастан кешкен қилы-қилы оқиғаларын бейнелеп, баяндап береді. Ойымызға мереке ойындары, әсіресе Наурыз мерекесіндегі ойын-сауық түрлері дәлел болмақ. Наурыз - күн мен түн теңелген, "ұлыстың ұлы күні", шығыстағы көптеген көне халықтардың дәстүрінде жаңа жыл күні.

Наурыз - үш немесе одан да көп күндерге созылатын халықтық мереке. Халық бұл күні қыстың ауыртпалығынан құтылғанына, жан басы мен мал басының амандығына шүкірлік ететін, өзара қауышып жақындаса түсетін бақытты кезеңге балайды.

Наурыз - нағыз ойын-сауық спорт пен өнер тоғысқан халықтық мереке. Наурыз үлкен мен кішінің, еркек пен әйелдің, ақын мен бишінің, ауылдағы мен қаладағылардың спорт пен өнер саласындағы ашық жарысы. Жарыста күштілердің күштісі, жүйріктердің жүйрігі "жүгіріп озады, қуып жетеді", білектесіп жеңеді, сол өнерімен ел құрметіне бөленеді. Осы күндері жоғарыда аталынған ұлттық ойындардың барлық түрлері жөн-жөнімен, әр ортаның өз рәсім-салтына орай кезегімен өткізіледі. Мәселе, ойындарды ұйымдастыра білуде, ойынға қатысатындардың ынта-жігерінде. Мұнда халықтың бүкіл даналығы мен белсенділігі өзара ұштасып жатады.

Ойын - бір жағы, дене қозғалысы, шыныққан дененің шеберлігі, бір жағы, көңіл көтеру, дем алу, бір жағы бас қосып бірлесу, әдет-ғұрыпты жалғастыруға үндеу. Шаруашылықтан бос кезде той-думан мен ойын-сауықтар жиі атқарылды. Той-думан, ойын-сауық адамды, ел-жұртты жаттыққа жібермеді, тұтастыққа тартты. Ойын-сауықта адам табиғатпен табысты, тынысын кеңейте алды. Табиғи көркемдікке қызығу, оны тамашалау көшпелілердің жас кезінен қанына сіңген қасиет. Ойын - ұрпақтар өмірін үйлестірудің дәстүрлі, әркімге қолайлы және ән-бимен өрнектелген сауық түрі. Оған қатысушылар тамаша құратын орынды, уақытты, ортаны өз еріктерімен іріктеді, содан кейін тамашаны өткізудің рәсім-салтын икемдеді. Осыдан орын мен ортаға деген әуесқойлық күшейді. Ойыншылар кең кеңістікте тағдырластарымен, өзімен жақындастарымен кездесіп, өзара сырласуға және жарысуға мүмкіндіктер алды. Бұдан ашық мінездің, жарқын жүзділіктің лебі есті, ән-күйдің тоғысы жаңарып жатты. Ойыншылар - көптің көңілін аулайтын өнерлілер, өзінің мәртебесін көтермелейтін өнегелілер. Ойын үй мен даланың төрінде өтті, ойыншылар - елдің көз алдында, көңілінде құрмет тапты. Ойын-сауыққа қатысқан жастарға қазақ көңілі мен өз ортасының төрінен орын берген, екі жақтама құрмет пен ілтипат көрсеткен.

Қазақтың ойын-сауығы достық пен қонақжайлықтың белгісі және көптің басын біріктірудің кепілдігі, сүйкімді әнші мен әңгімешілерге мұқтаждықтың айғағы. Ойын-сауықта жалғыздық сезім, арам ниет адамды билей алмады, ойыншы үнемі ізденісте болды. Ондағы құдірет - өнерпаздық, өзара түсіністік және келісімге жол табу. Адамзат қашанда болмасын осы үш құдіретке тәнті болды, сол құндылыққа жетудің мүмкіндігін арнайы және үнемі іздестірумен әуреленді. Қазақтар әдемілікке әуес болған, әшекейлеуді дәстүрге айналдырған. Сол рәсім - қыз-келіншектер мен тұяғы жерге тимес тұлпарлардан басталған. Әйелдер гауһар тастан жасалған әшекей бұйымдарды, жылтырақ зергерлік бұйымдарды жақсы көрген. Өздері жібектен, матадан, жүннен әшекейлеп тігілген алуан түсті өрнекті киімдер киген. Киімдері біршама ықшамдау болған. Әйелдер үшін әсемдікке, әдемілікке, әшекейлікке әуестік олардың қанымен туа біткен қасиет. Әсемдік пен әдемілік еңбекпен келді, оны жақсы көргендер ойын-сауыққа үйір болды. Сондықтан әйелдердің, бір жағы, ұқыптылығы, шыдамдылығы, еңбекқорлығы, бір жағы, әсемдікке деген тәнтілігі мен сезімталдығы еркектерден асып түсті. Көші-қонның барлық шаруасы мен жұмыстарын ештемеден ерінбейтін әйелдер мінсіз атқарды. Әйелдердің ұқыптылығы, еңбекқорлығы, төзімділігі қазақтың қонақжайлығы мен кеңпейілділігіне қатық та, қазық болды. Әйелдер өз байлығын, әшекейін көрсетіп көңіл көтеруге, әдемі мінезімен сүйікті болуға тырысты, өнеге көрсетті. Сондай сүйкімділік пен сүйіспеншілікті ортадан, жақын жандардан күтті. Әдемілікті әнмен, шешендікпен жеткізді. Отбасындағы тұрмыс та, көңіл-күй базары да, негізінен, әйелдің еңбегіне байланысты. Сырт қонақтар бірауыздан: "Қазақ әйелдерінің бет әлпеттерінен ақылдың белгісін жиі көруге болады" - деп ортақ шындыққа оралып жатты.

Ойын - тәжірибе мен тәсілдің еркіндігі, тапқырлық пен болжамның қиылысатын шебі, мұрат пен меженің тоғысқан шеңбері. Жарыссыз ойын, ойынсыз әзіл-қалжың бола бермейді. Ойын-сауық қара күш көрсететін озбырлық немесе біреудің намысын жыртатын қастандық емес. Ой өтімділігі мен сөз өткірлігі, күш пен қабілет ашық сайысатын ортада ділмарлар, шешендер, шеберлер өз мәртебесін мойындата алды. Ойын серіктесті таба білуге, онымен тіл табысуға үйретеді. Ойында адам қарсыластың олқы жөн оң жақтарын дұрыс анықтауға ерекше мән береді, оның күш-қабілетін тура бағалау ережесіне ереді. Ойнаушы бәсекесі мол қарым-қатынастың тәртібіне жүгінеді. Әр ойынның өз тәртібі, тәсілі және тәжірибесі бар. Сол тәртіп, тәсіл, тәжірибені білген адам тезірек қалыптасады, жан-жақты жетіледі. Ойын адамның қабілет-қасиетін ширататын, шымырлай түсетін жүйелі іс-әрекеттің көрінісі.

Ойын-сауықта кісілік қасиет шыңдалады, адам қабілетінің құндылығы артады. Әр деңгейдің өз өнері мен өнегесіне қызыққан шетел саяхатшылары осы қайталанбас табыстарды қанша мәрте дәл сипаттап жеткізе алған. Ән-би - сауықшылардың өнері ғана емес, теңдік пен туыстыққа тартатын өнегелі өмірі. Ойын - қысылып-қымтарылудан арылып, еркіндікке еміренушілік, әркімнің қырағылығы мен көрегендігіне демеушілік. Әркім өз ынта-жігері мен қабілет-қасиетіне орай сауықтан өз рөлі мен орнын анықтауға немесе жеңіп алуға тырысады. Осындай белсенділікке қазақтың балалары ерте араласқан. Ойын-сауықтағы белсенділік - мінездегі кемшілікке, адам мен ортадағы келіссіздікке қарсылық, сондай-ақ бойдағы ебедейлікті көрсетуге шек қоймай жанталасу. Бұл ашық та, нақты сайыс. Оған халықтық ықылас жоғары болды. Қолдауы басым ортада әркім өзінің көргенін, көкейіндегісін жеткізуге аяусыз әрекеттенді. Өз қалауынша жарыстың түрі мен әдісін таңдады. Мысалы, әнші мен биші, әзілқой не айтамын десе де, аңшы нені атамын десе де өз еркінде еді. Ән-би - қуаныш пен жұбаныштың бейнелі тілі. Өнер тілімен орындаушы мен көрермен, жеке мен көпшілік өзара түсінісе де, таныса алды. Мұның бәрі де, бір жағы, сыртқы көріністерге ұқсайды, бір жағы, өзіндік кемшілікті жеңудің, өзіндік табысқа жетудің амалды әрекетіне жатады. Ойындағының бәрі де өтпелі-төкпелі емес. Түптей келсек, ойын тәртіпке, тапқырлыққа, туралыққа үйретеді, қалжың-әзілден нәр алады. Бас қосып жүздескеннен серпіліс табады.

Осы ерекшеліктердің ұлттық сипаты мен көріністері бар. Ұлттық ойын - халық өнері мен мәдениетінің негізгі бір саласы. Қазір ғалым

Б. Өртенбайұлының болжамынша (78), 100-ден артық ұлттық ойын түрлері жиналынған. Осы ұлттық ойындардың өмірлік маңызын әлеуметтік ортасыз, ал халқымыздың өмір салтын ойынсыз көзге елестету қиын-ақ. Осы бағытта жүйелілік, кәсіптік деңгей, көп ұлтты еліміздің ойын-сауықтарын бір ортадан басқару жұмыстары жетіспей жатқаны даусыз.

Орта өзімізге оралымсыз кезеңде қазақтың ұлттық ойындарына тән ерекшеліктерді қалай ұғамыз, қаншалықты қолдауға бейімбіз деген көкейтесті сұрақтар өздігінен сұранады. Ұлттық ойын-сауықтар - ұрпақ пен елдіктің елшілігі, халықтың әдет-ғұрпының көрігі, әр перзенттің жүрегіндегі оттығы. Мұндай өтімді құндылықтар ойын-сауықтың ортақ сақтық қорын, жарқын дүниені демейтін әдеттің қайнар көзін құрайды.

Әдетке айналған ойын-сауықтың тәрбиелік мағынасы ықпалды екенін және ауқымданып жатқанын да ескерелік. Ойын-сауықта адам кемшілікке налымайды, жалғыздықтың жамандығына шалынып, ұрына бермейді. Ашық мінезділер, жарқын жүзділер қастандық ниеттен тыс қалып отырды. Талаптылардың, ептілердің, күштілердің биік рухы бойды да, ойды да баурады, қазақтың дене бітімін қалыптастыра түсті. Ерінбеген еңбекқорлар, жігерлі озаттар атамекенде аяққа тұрды, түрлі салтта көсіле көңіл көтерді. Сондықтан "кір жуып, кіндік кескен жерінен ешкім ешқайда кетпейді". Бірде дауыстап, бірде белдесіп, бірде жүгірісіп ойын-сауықтың берекесін келтіргендердің ортақ ережесі болды. Ол: ойын-сауықта бірін-бірі тек сыйлау, өзара сыйласу, бір-біріне сыйымды болу; әділдіктің әліппесін аяқ асты етпеу; икемсізге имікпеу, менсінбегенді елемеу, қағылыстағыларға қарамау. Сауық құру - жарқын көңіл базары, иманжүзділердің ажары ретінде, татулыққа дем беретін қарапайымдылықтың қуаты, алғырлықтың қайырымдылығы етене мол ағымына айналды. Мұндай мейірімділік пен меймандостық - денсаулыққа салмақ, адамгершілікке өлшем, елдікке сын болды. Қазақтардың тылсым табиғаты туралы поляктың XIX ғ. көрнекті қайраткері, революционер ақыны А. Янушкевич былайша мінездеме береді: "...қазақ - қызу қанды халық. Оның рухына жайсаңдық пен ізгілік тән, ол ылғи да жайдары жүреді, жалпы сергек әрі еліктегіш келеді. Алайда "жүйкесі" көнбіс, ашушаңдыққа бара бермейді. Олардың қызу қанды болуының себебі, бәлкім, көшпелілердің өмір салтынан да болса керек. Қауырт та шапшаң дене қозғалысы, үнемі ат үстінде жүруі қан айналымы мен зат алмасуына қолайлы болуы тиіс, бұған қосымша дала тұрғындарының дене қызуының жиі алмасуы, олар жұтатын таза ауада, шөлейтте жол шеккенде сусынды көп ішуі, діни жоралғыларға байланысты тағамдар таңдауы, асқазан және ішек жолы қызметін жақсартуға көмектеседі. Бұл айтылғандардың рух күшін сақтауға маңызды ықпалы зор: ақыр соңында арақпен, апиынмен және темекімен жүйкесін жұқартуға әдеттенбеудің де біраз пайдасы бар".

Бәрін топтасақ, аталар рухы қызықты да салауатты өмірге деген талпыныс пен ұмтылыстан нәр алады. Сүйіспеншілігі үстем ортада сауық құру алдымен ата жұрттағыларға таза оттегіні таратқандай, олардың көңіл-күйін әрқалай ширатты, балқытты. Бүл - ұлттық сезімнің ең жоғарғы қасиеті, белгісі мен белесі.

Ойын-сауық жасөспірімдердің ой қабілетін, өмірге деген көзқарасын дұрыс қалыптастырады. Олар үшін ойын - баланың жан-тәнін қоздыратын тартымды қозғалыс, дене мен ойды қатар жаттықтыратын тартылыс, жеңістің дәмін татқызатын, жеңімпаздың мәртебесін көтеретін кеңістік пен қолдау тоғысы. Жарысқа қатысатындардың сезімі сергек, ойы өткір, кеудесі мен білегі мықты, қимыл-әрекетке епті болуы шарт еді. Көшпелі қазақтардың өмір салты денсаулыққа аса зор мән берген. Атқа міну өнері жас баланың сезімі мен денесін жаттықтырудың басты және ортақ дәстүріне айналды. Боз бала да, қыз бала да жастайынан аттың құлағында ойнауға бейімделді, соған тырысты. Ондай өнерді қаншама қонақтар тамашалаған. Хандық кезінде, мемлекеттік бірлестікте ойын түрлері ортаға бейімдейтін жарысқа, ойнаушыларды бір жағдайда ортақ әрекетке жұмылдыратын жұмыс түріне, тіпті ойыншылардың өзара қарым-қатынасын реттейтін дәнекерге айналды. Ойнаушыда субъективті идея қалыптасты, оның бейнесін жүзеге асыратын өзіндік амал әдістер қабаттасты.

Ойын-сауық - ұрпақтардың өмір-салтымен, әдет-ғұрпымен ұштас. Мысалы, бесік жырларының өзі ойнақы, ұйқасты тіркестерімен есте қалады. Ойын - өмірді және ойнаушының өзін танудың құралы, өмірге деген құмарлығын оятады, тіл мен жылдамдыққа деген ықыласын арттырады. Ойын - өзгенің көңіл-күйін дер кезінде және дәл ұға білуге, өз көңілін дұрыс жеткізе алуға ұйтқы. Жасөспірім ойын арқылы а) ұшқан құс, жүгірген аң, қыбырлаған жәндіктер тіршілік тірегі екенін ертерек сезіне алды; б) өз қабілетін күнделікті тіршілік ағымына бейімдеуге ықшамдалынды, өзін алдағы өмірге икемдей түсті; в) үлкендердің өнегесінен тағылым алды. Ойындар өнеге-өсиетті күнделікті тәжірибеде іске асырудың құралына айналды. Ойнаушылар әр түрлі қозғалыста дене шынықтыруға төселді, үлкеннің бар қасиетін қабылдады, іс-әрекет үстінде сәбиге тиісті міндеттерді ойнақы, жеңіл сөздермен, ертерек ұқтыра алды. Ойын түрлері жүйелі және жедел өзгерген сайын, баланың ойлау, қиялдау, армандау қабілеттері ертерек оянып, тезірек қалыптасты. Ойынның кең таралған түрлері осылайша халық тәрбиесінің көзіне айналды, халықтық салттың қалыптасуына айқын ықпал етті.

Әдет-ғұрып ойындарына, алдымен қыз ұзатар және үйлену тойында болатын ойын-сауықтар жатады. Мысалы, жер-жерде үйлену тойының мынандай ойын-сауықтары таралған: "тоғыз аяқ", "тоғыз табақ", "жар-жар", "бет ашар", "құда тарту", "қол ұстатар", "шаш сипар", "неке қияр", "кемпір өлді", "шымылдық байлар", "сақина салар", "есік ашар", "ат байлар", "түндік ашар", "ит ырылдатар", сондай-ақ "тоқым қағар", "қынаменде", "қыз кәде" сияқты ырым-жоралар. Бұл әдет-ғұрып ойындардың бас кейіпкерлері - қыз бен жігіттің жеңгелері мен құрбы-құрдастары болса да, сауық өткізу рәсімі жер-жерде бірдей емес, түрленіп жатады. Тойдағы әндер мен жырлар, күйлер мен билер көңіл көтеретін, қуанышты білдіретін, ой тербететін, шабыт келтіретін қабілет-қасиет сайысы, дәстүрлердің тоғысы.

Әдет-ғүрып ойындары әдетте арнаулы жырмен, болмаса айтыспен басталады. Айтыс -ақыл-парасат таластыру түрі, тартыс күш сынасудың ашық түрі. Айтыс - таланттарға жол ашу, шындықты жеткізе айту, өз артықшылығы мен үстемдігін мойындатқызу. Айтыста талаптылар мен таланттар түйіседі, табысады, татуласып туыстасады. Ыстық сезім мен ынтықтықтан қайнап шыққан халық жыры тыңдаушының жанына жылы тиді, жүрегінің қылын қозғады. Адамның жан дүниесіне жол ашты. Өйткені ақын көңілдегісін, арманын толғайды, ешкімге еліктемей өзінше тебіренеді, мұрат пен мұңға орай ойын өзінше оқтайды, сөзін саптайды. Суырып салма жырымен өзінің де, өзгенің де жан-тәнін сергітеді, бақытты күймен серіктеседі. Жүрегі жырлағанның серіктесі - тапқырлық, шешендік сөз айтысы, пікірталасты сұхбаттасу.

Халқымыздың ойын-сауық түрлері алуан-алуан. Олардың мақсаты да әр қилы. Ойын-сауықта жастар басын біріктіріп көңіл көтерді, бір-бірімен танысты, талантымен сараланды және бағаланды. Кімнің неге ыңғайлы екені, кімнің қабілеті өнердің қай түріне сәйкес келетіні анықталынды. Жастар өз қабілетін, атап айтқанда пайымдау, бақылау, байқау қабілетін анықтауға және дамытуға мүмкіндік алды. Ол - дене тәрбиесін, көркемөнер мектебін, жарыс кәсібін жандандыруға демеулік етті. Қалай демелік, ойын-сауық торт бастаумен — халық өмірімен, оның жауынгерлік салтымен, малсақтың тәжірибесімен, әртістік рөлімен тікелей байланысты. Ата-баба дәстүрі арқылы қанымызға сіңген - күрес, сайыс, найзаласу, садақ ату, бетпе-бет келген қарсыласының жанды жеріне соға білу көшпелілерде дене тәрбиесінің қуатын білдіреді.

Тартыс - қарусыз айқас өнері. Қарусыз айқас шығыс халқына тән және танымал өнер. Қазақ қарусыз айқаса білді. Қарусыз айқасу элементтері ат үстінде отырудан, асауды бұғалық лақтырып ұстаудан, қойды қуалап ұстаудан, малды пышақсыз союдан, бұқаны мүйізінен ұстап ұрып құлатудан, шалғы тартудан, қол диірмен тартудан, малдас құрып отырудан құралды, солар арқылы ширатылды. Тартыстың қызулы түрі - жарыс. Жаяу жарыс, сөз немесе әзіл-сықақ жарысы. Жаяу жарыс жатақтардың (отырықшылардың) бір бағытта, яғни жарыстың басталатын және аяқталатын екі жағы белгіленген түрі.

Ұлттық ойын жарыстарында денсаулықты сақтау жолы да, өзін-өзі қорғау амалдары да айқын. Денсаулықты сақтаудың шарты - денені шынықтыратын қозғалыс пен жаттығуда, ағза мен жүйке тамырлардың тынысын реттеуде, рухты жоғары ұстай білуде.

Дене шынықтыру - денсаулық көзі, денсаулықты сақтау үшін әрекет; адамның күш мүмкіншілігін дамыту, жеңіске деген жігерін шыңдау, қиыншылыққа төзу қимыл-әрекетін шоғырландыра білу, соларға үйрену. Халық дәстүрінде жан мен тәнді сауықтыру аясы мен әрекеті мұнымен шектелінбейді.

Дене еңбегімен үнемі шұғылданып, жаттыққан адамның бұлшық ет талшықтары тез өседі, бойының күш-қуаты қалыптасады;

сыртқы ортаның түрлі қолайсыз жағдайларына төзімдірек келеді;

қозғалысы жинақы, ширақ, тез, әдемі жарасқан, қарым-қатынастық ережеге бейімделуі жоғары;

сезіну, ойлану және еңбектену қабілеттері бір-бірімен үйлесімді және бірін-бірі толықтырады. Аз қозғалатын ағзада жүйке талшықтары тез тозады, қан айналым жүйкесі біртіндеп ауруға шалдығады, жүрек қабынады, біртіндеп бойды әлсіздік билейді. Жүрегі шынықпаған адам тез шаршайды, тырысқақ немесе ашушаң келеді. Жалқаулық жекенің де, ұлттың да қасіреті. Онда санасыздық басым. Жүрегі шыныққан адамның мінезі де төзімді, кең пейіл, батыл соғады, қарсыласынан қайтпайтын тынымсыз. Жүрегі ашық жан қиыншылықтан құтылудың, қуанышқа жетудің саналы жолын таңдайды, өзін қарапайымдылық пен қайырымдылықтан ажырата бермейді. Өзін емдеудің, сергітудің тиімді тәсілдерін қолданады.

Халқымызда қозғалмалы ойындардың түрі кең таралған. Мамандар қозғалмалы ойындарды төрт топқа бөледі:

1. Табиғи заттарды қолданып ойнайтын ойындар: асық, бестас, лек жалау, сиқырлы таяқ, бақай пісті, жылмаң т.б.;

2. Жануарлар бейнесін елестетіп ойнайтын ойындар: соқыр теке, түйе-түйе, ақ байпақ, көк сиыр және т.б.;

3. Мүліктік бұйымдарды қолданып ойнайтын ойындар: шалма, бөрік жасырмақ, түйілген шыт, тақия теппек, белбеу тастау, орамал тастау, т.б.;

4. Құрал-жабдықсыз ойнайтын ойындар: айгөлек, ақсерек-көксерек, шымбике, мәлке тотай, тоқтышақ, шертпек, жасырынбақ, бұғынай, т.б.

Ер адамдардың ойын-сауықтары әрқалай қалыптасты. Оның бірінші тобына қозғалмалы ойындар - ақсүйек, ақшымшық, алтыбақан, көрші, тиын салу, қысқұлақ, айдап сал, қарамырза, белбеу тастау сияқтылар жатады; екінші топқа спорттық дара ойындар -аударыспақ, арқан тартыс, ат омырауластыру, аламан бәйге, бәйге, көкпар, қыз қуу, күміс алу, жаяу көкпар, жаяу жарыс, жігіт қуу, жорға жарыс, түйе жарыс, қазақша күрес, тұмақ қуу, сайыс, таяқ жүгірту сияқтылар жатады; үшінші топты саяси-әлеуметтік өмірдің даму ерекшеліктерін көрсететін ойындар - хан жақсыма, қаһарлы бану, ұжымақ-тозақ, мырш-мырш, сиқырлы таяқ, тобық ойнау сияқтылар құрайды.

Қазақ шығармашылығында халық ойынның түрлі көріністері мен ықпалдары суреттелінеді. Ойын-сауық - ақыл мен жігердің тартысы, қозғалыстағының таласы мен жарасуы, мықтылар мен ептілердің жеңісі;

Жарасқандардың әңгімелесіп желпінуі, әндетіп серпілуі, әсемдене есеюі;

әзіл-әңгімесі мен әдебі жарасқандардың сәнділігі мен сенімділігі;

тапқырлықтың алданышы, қуанышы, жұбанышы, ептілікті үйрену, батылдықпен үйлесу, қайсарлықты үйрету;

нақты мақсатқа ұмтылу, жүйелі әрекетті ұйымдастыру, нақты әдісті ұту. Ойын-сауық құраластық, яғни жамағаттың белдесуі, бәсекелесуі, бауырласуы немесе айтысуы, аңдысуы, айқасуы. Сана-сезім мен бой табан тіресінде, яғни ойын-сауықтағы адам шабуылдан қорғануды, шабытты қолдануды, жеңімпаздарды қолдауды үйренді, үйлестірді. Сауықшылар күштілермен көршілес, епті өнегелілермен қоныстас, жанашырларға тілектес, өз ортасымен тағдырлас болды. Мұндай адамдық бәсекелі қатынаста, а) тазалық, тұралық, татулық жоғары бағаланды; ә) өмір сүрудің қолайлы, дәстүрлі, тартымды, өтімді жолдары уағыздалынды. Өнерлілер тіршіліктің иесіне, құндылықтың көзіне айналды. Өнерліден үйренді, жаманнан жиренді, өзі мен ұрпақтың байлығын арттырды. Әсемдікті аңсағандар көршінің көңілін аулап бақты, аңсардың отын жақты. Бұдан адам да, ат көлік те киелі қасиеттеріне орай қымбат та құнды заттармен безендірілгенін, ал құндылық - жарастықпен, сұлулықпен, көңіл оздырар, күш тасытар шапшаңдықпен өлшенгенін аңғарамыз. Адамның, малдың, заттың өшпес құндылығы қарым-қатынастың кәдесіне, тұрмыс-салттың тірегіне, шаруашылықтың қажетіне айналған. Төл тарихына, ана тіліне деген ұлттық сана-сезімі сол құндылыққа деген сүйіспеншіліктен, ауыз әдебиеті дәстүрінен таусылмас нәр алып отырған.

Өнерпаздық - ұқыптылық пен ынталылық нәтижесі, тәртіптілік пен қабілеттілік көрінісі, халықтың болашақ дамуының кепілі. Өнерпаздық - ойын-сауықтың шарықтаған, шалықтаған және шиеленіскен көрінісі мен қызметі. Онда рухани жетістіктер іріктелінді, құндылықтар ретімен қолданылды. Өнерпаздарда бостандыққа деген сүйіспеншілік, кісіге деген кішіпейілділік, ертеңіне деген сенім, білімге деген құмарлық басым. Өнерпаздар өз ырқымен киелі қасиеттерді көпке таратты, жекенің өтінішін көпшілікке жеткізді. Өнерпаз өтініштен бас тартпады, шамасы келгенше көңілден шығуға тырысады. Ойы мен еркі, пайымдауы мен парқы, денелік шапшаңдығы мен шеберлігі үйлескен жандар ойын-сауықтың бас кейіпкеріне айналды. Өнерпаз өрескелдікті қабылдамады, бұйрыққа жүрмеді. Жаны таза, рухы биік, денесі шымырлар ғана ойын-сауықтың бет ашарына жарады, ойын тәртібін сақтады. Өзін ұстай білді, бақылаулы және бақылаусыз кеңістікті ажырата алды. Бақылаудан тыс қалмады, біреудің жетегіне жүре бермеді. Ойынның бір түрінен қанағат таппаса, қызықтыратын басқа түрлеріне ауысты. Мұндай еркін таңдауда мәселе де, қарсылас та, тәртіп түрі де өзгеріп, жаңарып отырды. Үлкен мұрат үшін тер төккен өнерпазға халық сый-құрметін аямады, өнерпазда еңбегі мен талантын құрметтегенді жақсы көрді. Құрмет көңіл ашты, шабытына шабыт қосты.





Ойын-сауық жарыссыз, бәйгесіз қызбайды. Жарыс - ой мен сөздің, мінез бен қимыл-әрекеттің жарысы, үміт пен үлгінің жарысы. Бәйге бас қостыратын, өнер жарыстыратын, үлкен мен кішіні, алыс пен жақынды табыстыратын үлкен оқиға. Бәйге - Тәңір мен ата-баба аруағын дәріптейтін халықтық мерекенің оттығы. Бәсекенің қан қыздырар бір түрі -жігіттер сайысы. Оған аударыспақ, күрес, ат жарысы, көкпар жатады.

Ойын-сауықшылдың кейбірі шаруаға жалқау, аз ғана жұмыс істесе болғаны - қара терге түсіп, тез шаршайды. Ондайлардың арасында тұрғылықты еңбек пен егіншілікке ден қоя бермейтін жеңіл бастылар басымдау. Олар егіншілікпен айналысатын ортақ іске қол үшін бере бермеді. Өнерді ұқпағандар шеттеп қалды, өнерді аяқ асты етпекшілер ішкі жауға айналды.

Көшпелілердің қыс пен жаз кезінде бос уақыттары мол болды. Күн батқаннан кейін көпшілік топ-тобымен бір-біріне жақын, дөңгелене отырып, әңгіме немесе ертегі айтуға кіріседі, ән айтып қалжыңдасады, сауық құрып шулайды, тіпті қобыз, домбыра, сыбызғы тартып бірнеше сағат бойы өздері жасаған қызықты тамашалайды. Әңгімеден - жаңалық пен жақсылық күтеді, ән-бимен - адалдық пен адамгершілікті үгіттеді. Халқымыз әзілқой, әзілді айтып ширап та әлденіп те отырды. Әзілде кәр шақырар қатқыл сөз айтыла бермеді. Ал шіренгендер мен аузынан шірік сөз шығатындар қалжыңдаса алмады қалжың мен әзілді ұқпағандар жиі опық жеді, кемтарлығына өкінді, астарлы қылықтардан кенже қалды. Ондай дөрекілер әр әзілдің ішінде ақиқаттың ұшығы бар екенін ұқпай өтті. Қисықтың қиыры көрінбейтіні рас. Десек те, жаттың ессіздігі күлкі болса да, жақынның ессіз болуы күйік екенін халқымыз о бастан ұққандай. Ойы қысқаның аяғы, аяғы қысқаның адымы қысқа болатыны хақ. Қысқалық - кекірген мен өкіргенде. Қылығы қысқалар желікпе келді, тек болысын алып жүре алмады. Сезімді тоңдыратындардың азабы осылайша таусылмады.

Әңгімешіл және думаншыл халық жаңалықтың жаршысы болды, адам болудың жақсылығына құлақ түрді, алыс-жақыннан жақсы жаңалықты күтті. Жаңалықты дер кезінде жеткізуді жақсылық нышанымен теңестірді, мінез-құлқы баяндылардың қадіріне бөленді. Жаңалықты, ол туралы өз ойын жеткізе білу - хабаршының қабілетіне сын болды. Ел арасында жаңалықты көрші 20- 30 шақырым жердегі ауылдарға атпен шауып барып сүйінші сұрауға әрқашан адам табылды. Жаңағы хабарды келесі ауылдарға жеткізетін басқа атты адамдар да табылып жатты.

Осылайша "отыз тістен шыққан соз лезде отыз рулы елге тарап кетеді". Бәрі де қуанышты бөлісіп, шүйіркелесіп жатады. Қуаныш жиі ойын-сауыққа, әр түрлі отбасындағы қуаныш мерекелерге, тойға ұласып жатты. Игі істер мен жаңа, жақсы бастамалар ел аузына лезде ілікті, көптің назарынан тыс қалмады, қолдау тапты. Осыдан қазақтардың хабарға құлағы сақ болды. Хабар адамды бейжай қалдырмады. Хабар жеткізу - үлкен-кішінің лезде басын қосатын байланыс түрі, ел бірлігінің белгісі, шындыққа деген құмарлы қызығушылық. Дүрліккендер жаңалықты топтады. Естілер хабарды нақты әрекетке меңзеді, жағымды сарынын орағытып жақындасты.

Топтасу - жақындасу, бірігу түрі. Қазақтар топтасып, бірігіп көшіп-қонды, малдарын бақты, жолаушылады, той жасады, көршілерін қарымталады, жауға шапты, бірігіп өлімін аттандырды. Сондықтан ол қырық тамырлы атанды. Сол үшін оны өзгелер сыйлауға, сүймелеуге ықылас білдірді, баз біреулер мәжбүр болды. Топтасып біріккендер біртіндеп сөйлей-сөйлей шешен болды, көре-көре өздерінше көсемдік құрды. Бірігу - туыстасудың негізін құрады. Туыстық жанашырлықтан, батылдықтан, ақылдан нәр алды, діттегенін жүзеге асыратын әрекет ықпалынан тірек тапты.

Салттық рәсімнің төлтумасы - адамды сыйлауда, сауық құруда, ел қыдыруда. Сыйлау адамның өзіне, ісіне деген сенімін арттырды. Сауықта адам өз мінез-құлқын бақылауды үйренді. Ел қыдырып, жүріс-тұрысын да ширатты. Адамның өресін көтерген және көтеретін бүл бастамалар - а) жарық дүниенің бірлескен, дамыған жағын, б) мәдениеттің өзіндік, шығыстық-көшпелі түрін, в) қоғамдық өмірдің ерекше жетілген көрінісін құрады. Үштік нұсқалар тоғысқан сайын қоғамдық құрылым мен қатынаста халықтық ықпал, халықтық дәстүр маңызын үстемеледі. Халық ақсүйектерге, сұлтандарға, қажыларға, хан тұқымдарына арқа сүйеді. Бірақ олардың бұйрығынан гөрі, би-шешендердің сөзі, өнерпаздардың өнегесі анағұрлым өтімдірек болды. Соңғылардың тілі, дүниетанымы және дүние сезімі кез келген тыңдаушыларын бейжай қалдырмады. Ал батысты таң қалдырды.

Ойын-сауық адамның талдау, таңдау қабілетін шыңдады, ортамен тіл табысу, қарым-қатынасты жетілдіру жұмысын мазмұндады, жеңіске жетудің ең тиімді түрлерін қарастырғызды, адамның бойындағы қасиетті әлеуметтік күшке және қозғалысқа айналдырды.

Қазақ тылсым кең дүниенің қарапайым ұрпағы болып саналды. Олардың бала секілді артықшыларымен қатар кемшіліктері де аз болмады. Ата-бабалар қанында ескі ұғым-дәстүрдің көне екпініне ығысу, басына түскенді тағдырдың тәлкегі деп, оған көнбістенуі, әлеуеттік жағдайға немқұрайды қарауы, пайда көзіне талпынбаушылығы, тұрмыстағы еріншектігі мен жалқаулығы тамшылап жиналып, біртіндеп өздерін сірестіріп қойды да. Олардың ой-өрісі адамгершілік мәселесіне молынан және тоқтамсыз ашылды, ал әлеуметтік-саяси мәселелерге жан қиналғанда, жау жағадан алғанда оралуға мәжбүр болды. Әлеуметтік міндеттермен беттескен кезде аңқаулық та, адасушылық та, намыстан өртеніп кетушілік те аз болмады. Сәтсіздік дертке, қырғынға ұшыратты, мал-жаннан ажыратты, жерсіздік пен теңсіздікті болмысына теліді. Сәтсіздікте көшпелі қазақ ығысып шегінді, қатары азайып кеміді, бірақ тобын жазбады, қиыншылықтан азбады. Бәрін көтерді, бостандық пен бірлесуге ұмтылды.

Бай мен кедей арасындағы айтыс-тартыста әлеуметтік бірлестік пен мәдениетті жетілдіруге кедергі күшке айналмады. Ойын-сауық адамның талдау, таңдау қабілетін шыңдады, ортамен тіл табысу, қарым-қатынасты жетілдіру жұмысын мазмұндады, жеңіске жетудің ең тиімді түрлерін қарастырғызды, адамның бойындағы қасиетті әлеуметтік күшке және қозғалысқа айналдырды. Ойындар салт-дәстүрлік, сауықтық, жаттығулық функциялармен қатар сүйіспеншілікті арттыратын, ересектікке тәрбиелейтін кызметтер атқарды. Олар шаруашылық мәдениеті мен ру-тайпалық қатынасты әлеуметтендіру аясында қалыптасты және біртіндеп мейрамдық формаларға айналды. Енді ұлттық ойын-сауықтарға жаһандану сипатын ендіру міндеті түр. Бүл - ұрпақтық парыз және халықтық міндет.

XV. Ай-Ай-Ау

Бұл жастық бастан бір-бір өтер деймін,

Бал менен тәтті нәрсе шекер деймін.

Көргенде ұлы тойда сергексініп,

Ұзақшыл аттай жүйрік тепеңдеймін.

Жастық шақ өте шығар басымыздан,

Бала едің әдеп көрген жасыңыздан.

Он бес-жиырманың арасында

Кетпейді келген құрбы қасыңыздан.

Айнам-ау

Басың биік, Алатау, қарың кетпес,

Шалғыныңды ел басып жапырады-ай.

Айнам-ау,

Алғаным жоқ сырыңды,

Әлдеқалай, қайдам-ау.

Оралыңның барында ойна да күл,

Өтіп жалған барады қапияда-ай.

Айнам-ау,

Алғаным жоқ, сырыңды,

Әлдеқалай, қайдам-ау.

Басың биік, Алатау, қарың кетпес,

Ақ жүзіннен сұлудың әрі кетпес.

Айнам-ау,

Алғаным жоқ, сырыңды,

Әлдеқалай, қайдам-ау.

Сен есіме түскенде, беу қалқатай,

Тамағымнан тауықтай тары да өтпес.

Айнам-ау,

Алғаным жоқ, сырыңды,

Әлдеқалай, қайдам-ау.

Ал, жаным-ай

Өлең деген немене өнерпазға,

Өлең тұрмақ сөз қиын,

ал, жаным-ай,

ақылы азға-ай-ау.

Көтерелік көңілді өлең айтып-ау,

Кім бар, кім жоқ ендігі,

ал, жаным-ай,

келер жазға-ай-ау.

Қайырмасы:

Ал, жаным-ай,

Аман-есен болса екен

Мал жаның-ай.

Қонған жері елімнің ой болса екен,

Ойды қаптай жайылған.

Ал, жаным-ай

қой болса екен-ай-ау.

Сұрайтыным тағдырдан,

ауылыңда-ай-ау,

Күнде осындай бас қосар,

ал, жаным-ай,

той болса екен-ай-ау.

Қайырмасы:

Арманым-ай

Ой, дүние, жас уақытта ойнап-күлсек,

Біраз күн көріп қызық, дәурен сүрсек.

Көзіне әркімдердің түсер едік,

Қол жетіп тәуір киіп, жақсы ат мінсек.

Қайырмасы:

Шіркін-ай, шіркін-ай

Бүл дүниенің қызығы –

Ойнап күлген дәурен-ай.

Осындай ахуалдар бүгін көрсек,

Бос кеткен өмір екен, ойлап білсек.

Дүниеде қайда жүрсек қор болмаспыз,

Соңынан өнер-білім зыр жүгірсек.

Қайырмасы:

Бұлбұлым

Дүние-ай, қарап тұрсам шолақ екен,

Адамдар бір-біріне қонақ екен, бұлбұлым.

Мың күніме тұрады-ау

Осы отырған бір күнім-ай.

Құлпырған жауқазындай қайран жастық,

Қар жаумай, қазан ұрмай солады екен, бұлбұлым,

Мың күніме тұрады-ау,

Осы отырған бір күнім-ай.

Қайырмасы:

Жалған екен көргенім,

Арман екен көрмегенім-ай.

Серінің серілігі елде қалар,

Аққудың арман әні көлде қалар, бұлбұлым

Мың күніме тұрады-ау,

Осы отырған бір күнім-ай

Жігіттер, тіршілікте сыйласып өт,

Қадірлі алтын басың жерде қалар, бұлбұлым.

Мың күніме тұрады-ау,

Осы отырған бір күнім-ай

Қайырмасы:

Дариға

Дариға-ай, сылаң қағып бұраңдайсың,

Дүние өтер десем тіл алмайсың,

Дариға-ай.

Алтайы құмнан қашқан түлкідейсің,

Қалқатай, қолға түспей бұлаңдайсың,

Дариға-ай.

Қайырмасы:

Дариға-ау, қалқам, жанарым,

Сені іздеп қайдан табамын.

Жанымда жақын жүрмесең,

От болып лаулап жанамын,

Дариға-ай.

Нұрысың дүниенің алып тұрған,

Күйігің сенің мені зарықтырған,

Дариға-ай.

Қалқам-ау, сезбедің ғой сенің үшін,

Кеудемде жалын барын жанып тұрған,

Дариға-ай.

Қайырмасы:

Шилі өзен

Айналайын атыңнан, алтыным-ай,

Ақ жүзіңді көргенде балқыдым-ай.

Қайырмасы:

Шилі өзен қамыс-ай,

Бізді ойлай жүр, таныс-ай.

Сіз дария болғанда, мен - қоңыр қаз,

Бауырым төсеп бетіңде қалқыдым-ай.

Қайырмасы:

Айналайын қарағым, кекілдім-ай,

Балапаны аққудың секілдім-ай.

Қайырмасы:

"Қолда барда алтынның қадірі жоқ",

Қолдан шығып кеткен соң өкіндім-ай.

Қайырмасы:

Ақ Айша

Айналайын, қарағым, асыл айым,

Мінезімді несіне жасырайын.

Расыңмен көңіліңді берсең маған,

Бала қаздай жем беріп асырайын.

Қайырмасы:

Мінген атым торы ала-ай,

Жалтарады қояндай.

Татулықтың белгісі

Қозы Көрпеш - Баяндай,

Аяңда, сәулем, аяңда-ай,

Аяңдашы, аянбай.

Сен қалайсың, қарағым, мен дегенде,

Ұшар қанат менде жоқ сен дегенде.

Тигізетін құрбыңа пайдаң бар ма,

Күндіз-түні сені ойлап шөлдегенде.

Қайырмасы:

Екі жирен

Көшкенде жылқы айдаймын аламенен

Ауылыңа барушы едім даламенен.

Түскенде сен есіме, беу, қарағым,

Сағынып сарғаямын санаменен.

Қайырмасы:

Екі жирен, жалын түйген,

Жалғанда ғашығымсың жаным сүйген.

Ғизатлу хат жазамын, қалқам, саған,

Самарқау осы күнде көңілім шабан.

Мұғалақ екі дүние бірінде жоқ,

Дариға, осыменен өтті заман.

Қайырмасы:

Он алты қыз

Астыма мінген атым генадушка,

Шабамын көңіл ашып немножка.

Не стоит на свете жить етуге,

Азырақ ойнап-кулмей, молодушка.

Қайырмасы:

Зүлқия-ай, Ұрқия-ай,

Қатира-ай, Сағира-ай,

Күлзира-ай, Назира-ай,

Нағима-ай, Бәтима-ай.

Әшекей қыз Айжан-ай, бәлекей қыз

Балжан-ай,

Шашбаулы қыз Сәлима-ай,еркелеген

Таиса-ай,

Толықсыған Маруся-ай, тыңдаушы еді-ау,

Сәулем-ай!

Қайда кетті Раиса-ай, я люблю аяй,

Рая-ай!

Қарағым айналайын черный көзім,

Никогда не забуду айтқан сөзің.

Второй, третий сорттар толып жатыр,

Первый сорт қайдан тудың сенің өзің?

Қайырмасы:

Топ шеңгел

Сен де он бесте, құрбым-ау, мен де он бесте,

Екі он бесте қосылса, тең келмес пе.

Қалқатайдың бергені жарты мейіз,

Бөліп жесек екеуіміз олжа емес пе.

Қайырмасы:

Есік алды топ шеңгел,

Топ шеңгелге келсең кел.

Топ шеңгелге келуге,

Өзіңе-өзің сенсең кел.

Қалам алып, хат жаздым тәрбиалап,

Бүркіт салған жүреді тау қиялап.

Жапан түзге сен біткен бір бәйтерек,

Бұтағына жүрмесін қарға ұялап.

Қайырмасы:

Боз жорға

Боз жорға, жорғаңа бас, алдыңда ел жоқ,

Ішетін шөлдегенде айдын көл жоқ.

Алыстан ат терлетіп келгенімде,

Ат ұстап, қарсы алатын бұраң бел жоқ.

Ауылдан мен де шықтым, күн де батты,

Боз жорға алма мойын ішін тартты.

Боларын бір сұмдықтың біліп едім,

Ауылы ғашық жардың алыс тартты.

Ақ кербез

Мінген атым астымда бұқпа қара,

Ақ бетіңе шаң тисе, ыққа қара.

Деңгейінен ауылыңның ән салайын,

Танымасаң дауысымды, шық та қара.

Қайырмасы:

Бетегелі белден боз,

Уағдалы еді айтқан сөз,

Айырылысар күн туды,

Қош-есен бол, айдай,

Ақ кербез, ақ кербез.

Айналайын, қарағым, қиылған қас,

Сені ойласам көзіме келеді жас.

Өзіңе арнап хат жазып жіберейін,

Сағынғанда оқы да, бауырыңа бас.

Қайырмасы:

Бесік жыры

Әлди-әлди, ақ бөпем,

Ақ бесікке жат, бөпем!

Жылама, бөпем, жылама,

Жілік шағып берейін,

Байқұтанның құйрығын

Жіпке тағып берейін.

Әлди-әлди, аппағым,

Қойдың жүні қалпағым,

Жұртқа жаман болса да,

Өзім сүйген аппағым!

Әлди-әлди, шырағым,

Көлге біткен құрағым,

Жапанға біткен тірегім,

Жаман күнде керегім!

Қонақ келсе, қой, бөпем,

Қой тоқтысын сой, бөпем,

Құйрығыңа той, бөпем!

Айналайын, айымыз,

Алты қарын майымыз,

Жеті қарын жептіміз,

Алуа секер қантымыз.

Дауыл соқса, бақан бар,

Сом темірге балға бар,

Сом сынғанға - алда бар.

Қалқам, менің қайда екен?

Асқар-асқар тауда"екен.

Онда неғып жүр екен,

Алма теріп жүр екен,

Асқар таудың алмасы

Жаңа пісіп түр екен.

Әлди, бөпем, ақ бөпем,

Ақ бесікке жат, бөпем.

Астыңа терлік салайын,

Үстіңе тоқым жабайын,

Тойға кеткен апаңды

Қайдан іздеп табайын?

Жылама, бөпем, жылама,

Атекеңді қинама!

Арша ма екен бесігі?

Ала ма екен әкесі?

Өрік пе екен бесігі?

Сүйе ме екен әкесі?

Жиде ме екен бесігі?

Жігіт пе екен әкесі?

Жылама, балам, жылама,

Ата-анаңды қинама.

Құрығыңды майырып,

Түнде жылқы қайырып,

Жаудан жылқы айырып,

Жігіт болар ма екенсің?

Айыр қалпақ киісіп,

Ақырып жауға тиісіп,

Батыр болар ма екенсің?

Бармақтарың майысып,

Түрлі ою ойысып,

Ұста болар ма екенсің?

Таңдайларың тақылдап,

Сөйлегенде сөз бермей,

Шешен болар ма екенсің?

Кең балағын түріскен,

Ұлы топта күрескен,

Балуан болар ма екенсің?

Бал қайнатып, шай ішкен,

Қазы кертіп, жал жеген,

Асты болар ма екенсің?

Ұзақ жасап, көбірек,

Басты болар ма екенсің?

Қарағай найза қолға алып,

Жауға тиер ме екенсің?

Қашқан жаудың артынан

Түре қуар ма екенсің?

Жылама, бөпем, жылама,

Атекенді қинама!

Алтынмен шоқтап тақия,

Берсек пе екен осыған?

Біз садаға, біз зекет,

Кетсек пе екен осыдан?

Менің тәттім қайда екен,

Қыздарменен тойда екен,

Тойда болса, отырсын,

Әлди, балам, алда жар!

Армансыз дүние кімде бар?

Біреудің болып көңілі шат,

Армандылар аһ ұрар!

Жездей-жездей қолыңнан,

Жезделерің айналсын,

Аппақ-аппақ қолыңнан,

Апаларың айналсын!

Әлди, балам, батыр балам,

Шауып келе жатыр балам,

Отыз қызды олжалап,

Алып келе жатыр балам.

"Олжа-олжа!" - дегенге,

Әрбіріне бір қыздан

Беріп келе жатыр балам.

Көзімнің ағы-қарасы,

Жүрегімнің парасы,

Уайым-қайғы ойлатпас,

Көңілімнің санасы.

Айналайын, шырағым!

Көлге біткен құрағым!

Маңдайдағы құндызым,

Аспандағы жұлдызым.

Әлди, балам, ақ балам!

Айналайын, балам-ай!

Айналсын сенен анаң-ай!

Әлдилеп сені сүйгенде,

Атаңның көңілі болар жай!

* * *

Әлди-әлди, ақ бөпем,

Ақ бесікке жат, бөпем,

Жылама, бөпем, жылама,

Көзіңнің жасын бұлама.

Әлди-әлди, бөпешім,

Қозы жүні көрпешім

Жұрт сүймесе сүймесін,

Өзім сүйген бөпешім.

Айпекем, балам, қайда екен?

Қыздарменен тойда екен.

Қызыл алма қолында,

Қыздар мұның жолында.

Әлди, балам, ақ балам,

Ақ бесікке жат, балам,

Айналайын көзіңнен,

Атасына лақ, балам.

Әлди, балам, әлди!

Әуедегі жұлдыздай,

Суда жүрген құндыздай,

Өзім қалап сүйгендей,

Жұмақтағы қор қыздай,

Әлди, балам, әлди!

Тұсаукесер жыры

Қаз-қаз, балам, қаз, балам,

Қадам бассаң, мәз болам!

Күрмеуіңді шешейін,

Тұсауыңды кесейін.

Қаз-қаз, балам, қаз, балам.

Тақымыңды жаз, балам!

Қадамыңа қарайық,

Басқаныңды санайық,

Қаз-қаз, балам, жүре ғой,

Балтырыңды түре қой.

Тай-құлын боп шаба ғой.

Озып бәйге ала ғой.

Қаз баса ғой, қарағым,

Құтты болсын қадамың!

Өмірге аяқ, баса бер,

Асулардан аса бер,

Тәй-тәй, қаз-қаз,

Қадамыңды бас, бас.

Тойбастар

Өмірге кімдер келіп, кім кетпеген,

Жақсыны жақсы ғана білмек деген.

Сәрсенбі - сәтті күні той қылыпсыз,

Тойыңыз құтты болсын сүндеттеген.

* * *

Ендеше мұсылмандық, мұсылмандық,

Тойыңды біз бастаудан қысылмалық.

Балаңның сүндетіне, құрметіне

Азырақ алты ауыз ән ұсыналық.

Ән айттым пайғамбардың үмбетіне,

Сөз жаздым ақ қағаздың бір бетіне

Тойыңыз құтты болсын сәрсенбінің

Сәтінде той жасаған сүндетіне.

* * *

Ендеше қарағайлы, қарағайлы,

Топ жылқы қарағайды аралайды.

Ән шырқап, әзілдесіп отыралық,

Үндемей қойғанымыз жарамайды.

* * *

Ендеше теріскейлі, теріскейлі,

Топ жылқы теріскейді тегіс жейді.

Бүл тойды сіз бастаңыз, біз қошталық,

Бастамай отырғаның келіспейді.

* * *

Ендеше күнгей еді, күнгей еді,

Топ жылқы күнгей шөбін түнде жейді.

Той бастау ел дәстүрі, халық салты,

Қандай жан тойға келіп үндемейді.

* * *

Баласын молда келіп пішкен бе екен,

Жолына мұсылмандық түскен бе екен.

Өзім де ақын едім арындаған,

Көпшілік той бата деп күштер ме екен!

Малдың баласын сүюі

Қой сүйеді баласын "қоңырым" деп,

"Ештеңені білмейтін момыным!" - деп.

Сиыр сүйеді баласын "торпағым" деп,

"Қараңғыда баспаған қорқағым!" - деп.

Түйе сүйеді баласын "боташым" деп,

"Жаудыраған көзіңнен, тоташым!" - деп.

Ешкі сүйеді баласын "лағым" деп,

"Тастан тасқа секірген шұнағым!" - деп.

Жылқы сүйеді баласын "құлыным" деп,

"Тұлпар болып жүгірер жұрыным!" - деп.

Бақа

− Бақа, бақа балпақ,

Басың неге жалпақ?

− Темір телпек көп киіп,

Басым содан жалпақ!

− Бақа, бақа балпақ,

Көзің неден тостақ?

− Қырдан қарауыл көп қарап,

Көзім содан тостақ!

− Бақа, бақа балпақ,

Бұтың неге талтақ?

− Көп отырдым ерініп,

Бұтым содан талтақ!

Төлді қалай шақырады

Қой баласы қоңырым,

Қойдай жуас момыным,

Шопан аға түлегі –

Қошақаным, қайдасың?

ПҰШАЙТ, ПҰШАЙТ!

Жауын жауса бақырған,

Ешкі атасын шақырған,

Өрісте өскен жануар,

Шөкетайым қайдасың?

ШӨРЕ, ШӨРЕ!

Жолға шықсам көлігім,

Жапанда жүрсем серігім,

Қамбар аға өсірген,

Құлыным менің, қайдасың?

ҚҰРАУ, ҚҰРАУ!

Тілімен мұрнын жалаған,

Тілімен бойын тараған,

Көкке мұрнын шүйіріп,

Көз төңкеріп қараған,

Зеңгі баба өсірген,

Әукешім менің, қайдасың?

АУХАУ, АУХАУ!

Екі көзі танадай,

Екі өркеші баладай,

Елпеңдеген ойнақтап,

Енесіне қарамай,

Ойсылқара баласы –

Ботақаным, қайдасың?

КӨС, КӨС!

Беташар жыршы

Алқалаған әлеумет,

Азғана шыдап сабыр ет.

Жиналған жұртын көрмекке,

Иіліп сәлем бермекке,

Келін келді көріңіз,

Көрімдігін беріңіз.

Бір көлдің, келін, аққуы ең

Қайырлы болсын бұл қонған

Бұйрықты қоныс, көліңіз.

Тал шыбықтай бойлаған,

Тай құлындай ойнаған,

Қалды ол жақта қимайтын

Туып-өскен еліңіз.

Құтты келін атантып,

Құрметтеп берсін қадірлеп,

Келіп түскен жеріңіз.

Жастары бар, қарты бар,

Беташар деген салты бар,

Сол кәдесін жасайтын,

Келін түр, келін, жөніңіз.

Сол үшін айтқан сөзіме,

Қарсылық қылмай көне бер,

Иіліп сәлем бере бер,

Ауырмаса егер беліңіз,

Уа, құрметті көпшілік,

Ажар қандай, түр қандай,

Көргендер қарап тұрғандай.

Жас келінді көруге

Сыртта жүріп құр қалмай,

Бәрің де бермен келіңіз.

Беташардың әр қайырмасында келін иіліп сәлем беріп тұрады.

Уа, ағайын, ағайын,

Бір кәдеңе жарайын.

Бетін ашып келіннің

Көрімдігін алайын.

Ал қарағым, келінжан,

Мына отырған қайын атаң

Осы күнді ойлаған.

Ұлан-асыр жұрт жиып,

Келін тойын тойлаған.

Омырауында жұлдызы

Жарқыраған, жайнаған,

Қайын атаңа бір сәлем!

Тыңдасаң келін, зейінмен,

Айтылған сөзім - өнеге,

Қынжылмай қызмет ете бер,

Көп жасаған көнеге.

Әдеппенен тіл қатып,

Ауырлап сөзін елеме,

Сол үшін арнап сәлем қыл,

Отырған анау енеңе!

Айтылса әзіл, шын көріп,

Ұрысыңды сайлама.

Қолдан келсе, өзгеге еш жамандық ойлама.

Қабаржысаң, қаймықсаң,

Қамқоршы ғой қайнаға.

"Келінім менің алтын", - деп,

Ардақтаған қайда да,

Қайнағаңа бір сәлем!

"Келін маған иіліп

Қашан сәлем етеді", - деп,

Абысының мына отыр

Шиыршық атып шыдамай.

Бәріміздің жеңгеміз,

Сүйіктісі ағайдың,

Ортамызда еркеміз.

Шашу шашып әлгінде,

Қуанышы қойнына

Сыймай жүрген мәз болып,

Абысыныңа бір сәлем!

Айналайын, келінжан,

Енді иіліп сәлем бер.

Бүгін сенің тойыңның

Ортақ еткен қызығын

Мына отырған баршаға.

Үлкені де, кіші де,

Қиын күнде демеген,

Жігер беріп жебеген.

Алатын мол өнегең,

Көпшілікке бір сәлем!

Оу-у!

Ал, әлеумет, құлақ сал,

Домбырамды қолға алып,

Сөз сөйлейін толғанып

Жұрттан бұрын сөз бастап,

Үстем болды мерейім.

Ал, жиналған көпшілік,

Бүгін біздің ауылымыз

Қуанышқа бөленді.

Жиырма бестің жалыны

Қыздырады денемді.

Шабыт құсы шарықтап,

Құйқылжытам өлеңді.

Жас келінді сіздерге

Таныстырам мен енді.

Ортамызға келген соң,

Бұл да сенің өз балаң

Ақылды әм өнерлі.

Жаңа өмірді бастаған,

Қиындықтан қашпаған,

Өрісі кең жас маман,

Ой-қиялы терең-ді.

Жұқтырмайды бойына

Жаман қылық дегенді.

Жолатпайды жанына

Кісі ақысын жегенді.

Жөнге салар тентек пен

Парасаты төменді.

Үлгі тұтар өзіне

Ақыл-ойы кемелді,

Айналайын, келінжан,

Мөлдіретіп көзіңді,

Көп мақтадым өзіңді,

Байқаған соң өреңді.

Күйеуіңнен жасырып,

Жүрме текке шашылып,

Көзін тауып жұмсай біл,

Тапқан тиын-тебенді.

Қадірлі бол халқыңа,

Жан жарыңды ардақтап,

Құрмет тұтып сыйлай біл

Ата менен енеңді.

Келін, сені көрмекке,

Ақ батасын бермекке,

Үлкен-кіші жиылды.

Жақсы менен жаманға

Айтатұғын төрелік,

Атаң отыр алдыңда,

Асқар тауға теңеліп,

Қуанышқа кенеліп,

Зор бақытқа бөленіп,

Атаңа, келін, бір сәлем!

Ақ сақалды атамыз,

Қабыл болсын батаңыз!

Ақ жаулығы желбіреп,

Қос жанары мөлдіреп,

Шашуын ап жүгірген,

"Күткен балам келді" деп,

Жоқтатпайтын анаңды,

Берген ақыл-кеңесі

Нұрландырар санаңды,

Сен жұмысқа кеткенде,

Бағып қалар балаңды.

Енеңізге бір сәлем!

Ақ жаулықты апамыз

Қабыл болсын батаңыз!

Жұрттан бұрын қуанған

Жан ашырың қайнағаң,

Екі көзі жайнаған,

Мұртын сылап-майлаған,

Тойыңа деп семіртіп,

Ту биесін байлаған,

Ертеңіңді ойлаған

Қайнағаңа бір сәлем!

Бойдақ жүрген ініміз

Өз сыңарын тапты деп,

Жолы болғай сәтті деп,

Ақ шаңырақ көтерген

Жас отауға бақ тілеп,

Апаларың келіп түр,

Ақ батасын бергелі

Талай халық жиынды.

Сен әкелген қуаныш

Көңілдерін тербеді.

Шаттығыңды бөліскен

Көпшілікке бір сәлемі

Ал, келінжан, қарағым,

Құтты болсын қадамын!

Таныстырып еліңді,

Талдырдым-ау беліңді.

Жақсы келін атанып,

Ақтағайсың сенімді...

Бетіңді, келін, ашқаным,

Жаңа жұртқа қосқаным.

Жасы үлкенді сыйлап жүр,

Құрмет қылып жасқанып.

Балалық күнің өтті енді,

Аналық күнің жетті енді.

Жаңа дәурен есігі

Алдыңнан енді ашылды.

Бәйбішелер келтіріп,

Шараларын толтырып,

Шашулары сатырлап,

Есіктен төрге шашылды.

Айт, келін-ау, айт, келін!

Атыңның басын тарт, келін!

Қыз көңілден қайт, келін!

Сауысқаннан сақ келін!

Жұмыртқадан ақ келін!

Күйеуіңе шақ келін!

Ел-жұртыңа жақ келін!

Өзің бір ақыл тап, келін!

Ата-енеңді бақ, келін!

Кісі келсе үйіңе,

Киізіңді қақ, келін!

Атаңды бұрын жатқызып,

Түндігіңді жап, келін!

Сүйгеніңмен сүйсініп,

Адалдан бала тап, келін!

Қалдырмай ақыл айтайын,

Құлақты, келін, саласың.

Қатасы болса сөзімнің,

Осы отырған әлеумет

Сынға салып қарасын.

Құлағың салып тыңдап түр,

Келінжан, менің тілімді!

Әдеп жолын үйренбек,

Жас кісіге білімді.

Ақылсызға айтқан сөз, -

Далаға кеткен шығын-ды.

Жырға қосып айтамын

Бар өсиет сырымды

Бұрынғы күнің - балалық,

Ер жеткен күйің бүгін-ді.

Өзім айтқан сөз емес,

Осылай деген бұрынғы.

Келін боп келмек оң жаққа,

Ата-ананың мұрасы.

Бұрынғы үйің бекер-ді,

Мекенің осы тұрысы.

Өз үйінде тұрмақ жоқ,

Ұл боп тумай әуелде,

Қыз болған соң ырысы,

Келін боп келген қиын іс,

Жаңа өспірім балаға.

Қызмет қыл иіліп,

Ата менен анаға.

Өзіңнен үлкен адамның

Бетіне тіке қарама.

Үлкен кісі келгенде,

Қатарласып отырмай,

Кейін отыр панада,

Лажы болса шығып тұр,

Қайтқанынша далаға

Бар айтқаным бұл емес,

Құлағын салып тыңдап түр,

Сөзі бар айтар және де,

Тұратын болса ата-анаң

Отырып қалма орныңда,

Тұрып барып есік аш,

Еріп шықпа соңына.

Орамалын алып бер,

Ұмытып кетпе оны да.

Бұрынғыдай ойламай,

Сабыр етіп шыдам қыл,

Құдай қосқан еріңе.

Күле сөйлеп жауап бер,

Оның айтқан сөзіне.

Тең құрбыңнан артық боп,

Үлкен емес, кіші емес,

Қосылыпсың теңіңе.

Еріңнен асыл адам жоқ

Қарасаң ата-тегіне...

Бір нәрсеге барғанда,

Көп кешікпе, кідіріп.

Үй арасы болса да,

Қатты жүрме жүгіріп. –

Бозбалаға қарама

Артық аса тігіліп,

Сыпсың болып біреумен,

Өсекке жүрме ілініп.

Жасырынбақ жаман ат,

Ақыр бір шығар білініп.

Жаман атың бір шықса,

Кетеді елің түңіліп.

Тәжім етіп, сәлем бер,

Үлкен үйге кірерде.

Сыртыңнан шық иіліп,

Есіктен шығып жүрерде.

Бір қиын іс дүниеде,

"Пәленше келін сондай", - деп,

Сыртыңнан әркім күлер ме!

Ерте тұрып түндік аш,

Ерініп жатпай төсекте.

Мезгілсіз келген ұйқыны,

Өзіңе жақын дос етпе.

Жаңа түскен жас келін

Жақын болар өсекке.

Қатынға кәрі айып жоқ,

Мінсе де теріс есекке.

Сөйлеген кезде еркектей,

Дауысыңды қатты кенеме.

Жұмыс қылсаң, жылдам қыл,

Шұбалаң келін атанба.

Тастама белбеу беліңнен,

Жүріп жұмыс қылғанда,

Бәрімен ұста қолыңның,

Ұстама жалғыз жеңіңмен.

Қасыңа бала келгенде,

Қабағың түйіп тыржиып,

Жылатпа түртіп қолыңмен,

Орынсыз жаман іс қылып.

Жұртыңа жақ елің мен,

Бар айтқаным бүл емес,

Құлағың салып тыңдап тұр,

Айтылар кейін қалғаны.

Жаулығыңды шұбалтпай,

Дұрыстап сал басыңа.

Астынан шығып жүрмесін,

Ие боп жүр шашыңа.

Қолын ұстап, бетін сүй,

Бала келсе қасыңа.

Қайныңды сыйлап қадірле,

Қарама үлкен, жасына.

Жақсы құрбы екен деп,

Жаманға болма ашына.

Ойынның жөні осы деп,

Әркімге берме шашыла.

Біреу жаман айтты деп,

Болымсыз іске жасыма.

"Пәленше бүй деп айтты", -

Жарыңа сөзді тасыма.

Естісең де жаман сөз,

Жүргенің жақсы жасыра,

Көңіліне келіп жүрмесін,

Айтты деп сөздің қиынын.

Бүл күнде жаман көргенмен

Көңіліне теріс келгенмен,

Бәрі де саған пайдалы

Ағаңның айтқан жырының

Айт, келін, тағы айт, келін,

Атыңның басын тарт, келін!

Алдыңғы түйе итіншек,

Итіншек түйе екен деп,

Басқа соқпа, - келіншек!

Артқы түйең тартыншақ,

Тартыншақ түйе екен деп,

Басқа соқпа, келіншек!

Өзің жатып төсекте,

Қасыңда жатқан байыңа,

"Тұр - тұрлама" – келіншек

Қаптың аузы бос түр деп,

Құрт ұрлама, келіншек!

Жаман болса келіншек,

Күлкісін тіпті тыймайды,

Кісі келсе даладан,

Көсілген бұтын жимайды.

Көрінгенмен ұрсысып,

Ауылдың бәрін былғайды.

Қырыстанып үйінде,





Беті-қолын жумайды.

Ел қыдырып іңірден,

Кісінің үйін тыңдайды,

Шақырсаң, үйде тұрмайды,

"Көргені жаман екен", - деп,

Естіген ауыл шулайды.

Жақсы болар келіншек,

Ондайларды қылмайды.

Осынша айтқан ақылды

Демегейсің, келіншек,

Қайнаға - ақын, тақылдай

Мұнша неге жырлайды...

Ал бітірдім жырымды,

Айтып болдым сырымды!

Төрде отырған бабалар,

Қара сақал, ағалар,

Жапсардағы аналар –

Жамағатқа бір сәлем!

Үлкен болған дәулетің,

Әлемде асқан сәулетің,

Ықпалын жүрген кезінде,

Таңдап қонған нәубетің

Бектікпенен ағарды

Қара сақал қауметің!

Төрде отырған ағекеңе бір сәлем!

Өзі теңдес адамнан

Мырзалығын асырған,

Көрген жан қолын қусырып,

Сәлем беріп бас ұрған.

Жақсылығын жайылтып,

Жамандығын қашырған

Жақсы кісі атанған,

Мырзакеңе бір сәлем!

Той. Алматы, 1993, 175-177, 286-288, 338-340-66.

ТЫЛСЫМНАМАЛЫҚ ТҮСІНІКТЕР

Тылсым дүниенің құбылысы сиқырлы, қуаты жұмбақ. Тылсым дүниеде киелілік те, керемет күш те, Тәңірге тән мызғымастық та. Осы ғажайыпта тынысын кеңейте, онымен үндесе алғанды халық әр заманда - "бақсы", "болжаушы", "жұлдызшы", "көріпкелді", "құмалақшы" деп әрқалай атау берді. Бүл қасиеттер біртіндеп түрлі наным-сенімдерге, тіпті ағымдарға айналды. Дүниенің құпиясына үңілгендердің ерекше мінез-құлықтары, қимыл-әрекеттері, рәсім-салты қалыптасты. Мұндай "әпенделер" бойы мен ойындағы ғайып ерекшеліктерімен де, күтпеген сиқырлы қылығымен де, дуалы сөзімен де көптің бірін емдеді, бірін жамандықтан сақтандырды. Әйтеуір адамдарды бәле-жаладан құтқара отырып, көпшіліктің көзіне ілікті. Адам әлсірегенде құпиялы мұндай әрекеттердің оң ықпалы кем болмады. Тылсымнаманың өрісі кеңейіп, айтқандары ауқымдана түсті. Сондықтан олар туралы аңыз-әңгімелер көбейді, өлең-жырлар да аз арналмады. Өйткені, олардың айтқандарының қай кезде орындалғанын немесе қай кезде, не себептен орындалмағанын ақылмен сараптап, ажыратып беру мүмкін бола бермеді99.

Тылсымнамалық көшпелілердің ыңғайлы құралына да, кәсібіне де айналды. Көш-қонымның қажеттілігі қилы, салт-дәстүрі сыйлы, өнері құпиялы. Көш-қоным табиғат жағдайына бейімделудің ғасырлар бойы жинақталынған өмірлік тәжірибесі. Көш-қонымның мақсаты - мал-жанды аман сақтау, шығынға ұшыратпау. Кең өңірде қиыншылықты аз көріп жаз жайлауға, қыс қыстауға жетуді дағдыға айналдырған. Біртіндеп, табиғат заңдылығына, күншуағына орай көшкен атажұрт қоныс аударуды ырымы мол, рәсімі коп үлкен оқиғаға айналдырған. Көштің уақтылы басталып, сәтті аяқталуы елдің тірлігі мен бірлігіне сын болған. Ынтымақты ел төңірегінің басын қосып, ойын-сауық пен жарыстар өткізген. Сондықтан қай уақытта, қандай дайындықпен жолға шығудың тек танымдық қана емес, тәрбиелік және әлеуметтік құндылығы анағұрлым артады. Көшіп-қону туралы мәліметтер алуан-алуан. Әр орта өзіне тікелей қажетті, тартымды дегеніне ғана мән-мағына берген.

Көшу дәстүрінің табиғи-тарихи деңгейлері, этномәдени және діни жақтары болғаны тегін емес. Көшпелінің өмірлік сауаты жоғары болған. Солардың бірі - жұлдызшы. Жұлдызшы табиғатынан сана-сезімі сергек, көкірек көзі ояу, құйма құлақ, білімге өзінше ұмтылған жандар болған. Ол аспан әлемін бақылап, оның қозғалыстарын есептеп қана қоймай, сол бақылау мен есепке сүйенген өзіндік болжамын айтып, көріпкел әдістерін қолдана білген. Себепті жер бетінен ғана іздемей, аспан әлемінен, оның құпияларынан, Құдайдың қаһары мен құдіретінен іздеген. Жұлдызшы өзіндік құпиясын жария ете бермейтіндердің, өзі салмақты, қысқа сөзді, нақ талғамды, киелі жандар қатарына жатады.

Осы тұрғыдан Бекасыл әулиенің "Жұлдызнамасы" (Астана, Күлтегін, 2005) құнды мәліметтер жиынтығы болмақ. Бекасылды көзі тірісінде әулие" деп марапаттаған, зор құрмет тұтқан. Ой баққан оның білім-ілімге деген құштарлығы қуатты, талпынысы терең, ерік-жігері қуатты болған. Бекасылдың ұстаздары көп. Содан алдына дұрыс мақсат қоя білген, ал қиялы өмір шындығына сай өрбіп, дұрыс жол таңдауына көмектескен100. Ол тапқанын өз қажетіне аямай жаратты, тапқырлығымен көпті аузына қаратты. Білгірліктегі барымтасы оны "әулие" деп ататқызды. "Әулие" сөзі нені білдіреді? Осы киелі сөздің тегін салыстырып, ойластырған М. С. Бурабаев мынандай ізденістер жүргізеді. Әулие арабтың "уәли" деген сөзінен шыққан. Оның арабшадағы мағынасы: 1. Аллаға жақын адам; оның данышпандығын уағыздайды; 2. Әулие - бір заттың иесі; 3. Әулиелер қарапайым адамның қолынан келмейтін кереметтерді жасайды. 4. Әулие көпті көрген, білгір, адал, көреген, алдындағыны болжағыш адам. 5. Әулие - елді, жұртты, халықтарды татулыққа шақырады. Сонымен, "әулиелер - халықтың рухани бабалары" (Д. Кішібеков). "Әулие деп алдымен халыққа қызмет еткен адал, дүниеқоңыздықты білмеген, барлық жиған-тергендерін кембағалдар мен жетім-жесірлерге үлестіріп отырған, халық үшін жанын пида ететін адамдарды атаған. Олардың атын жоғары ұстап, пір тұтқан. Әулиелерге халық басына қайғы-қасірет түскенде, қиындық болғанда сиынған, рухын өзіне демеу еткен" деп ойын кеңейте түседі М.С. Бурабаев101.

"Жұлдызнама" шағатай тілінде жазылғанымен, араб, парсы және т.б. шығыс тілдерінде жазылған жаңа құпияларға жақсы қанық. Профессор М.С.Бурабаевтың ұйғарымынша, Бекасыл Биболатұлының "Жұлдызнама" кітабы "діни еңбек емес, ол ғылыми-философиялық шығарма", өйткені ол "ертедегі халифтердің (философтардың) әл Фарабидің Ахмет Иасауи, Мухаммед Хайдар Дулатидің, Ұлықбек, Тауасарұлының еңбектерінен нәр алған"102. Бекасыл әулие халықты бірауыздылыққа, бірлікке шақырады, бостандық үшін күреске шақырады. Ол құдайға сенген, Иасауи сияқты алланың әміріне дұға оқып, халықты бірлікке, имандылыққа, әділеттілікке шақырады. "Адам - дейді ол, білімді бола алмайды, егер ол сөйлеген сөзінде, істеген ісінде адал, таза пейілде болмаса". Оның "жақсылық істеңдер, жамандықтан аулақ болыңдар" - деген өсиеті Құранның сұрасынан туындайды. Бекасыл әулие "Құранның" негізгі баптарын - ал-ихлас (адалдық), ал-ризас (шыдамсыздық), ал-амал (өз еркіңмен қимыл), ал-ілім (білім), ал-джахал (надандық), ас-сифат (Алланың қимылдары) астарын дұрыс игеріп, дұрыс түсіндіреді. Оны оқырман өзінше қабылдап, бағалап жатар.

Сырт көзділер қашанда болмасын қазақтарды бірауыздан "қабілетті, дене құрылысы мен денсаулығы мықты, ақкөңіл халық", "қажет жағдайда батыр жауынгер болатындай барлық қасиеттер бар" деп бағалады. Олардың қайсарлығын, ер жүректілігін, сондай-ақ сақ құлақтығы мен көзінің қырағылығын мойындап жатты. Даладағы өмір, бір жағы, өзара шапқыншылық күтпеген қауіп-қатерге үйретті, бір жағы, тұрмыстық талаптағы шектеулік пен тұрмысты тежейтін жағдайлар күтпеген оқиғаларды ішке тартты.

Олар өте үлкен қашықтықтағыны анық көре де, ести де алды, даладағы болмашы белгіні есте сақтады. Бірнеше ерекше қасиеттер - ақыл-айла қулығы, жаңаға деген әуестігі мен құмарлығы бір-бірімен қабаттасып жатты. Далада өздерін еркін ұстай білген, сөйлеген кезде жағымпаздыққа жығылмай, ойларына келгенін айта алған, біреуге кіріптар болуды қаламаған, бірақ өздеріне пайдалы тапсырмаларды ғана орындап, кез келген адамның оған өзінің бауырындай қарағанын ұнатты. Көрші қандастарына туысындай қарады. Құдайдан қорқатын және ешкімге жамандық жасамайтын адамдармен достасты, аралас-құралас болды. Досқа шын көңілімен уәде берсе, басынан айырылса да сөзінде тұруға, уәдесін орындауға тырысқан. Қонағын құдайындай ерекше құрметтеген, қадір тұтқан. Бірақ қонақты алдымен түрлі сұрақтармен сүзгіден өткізіп алған. Қонақтың тегін, тұрмысын, тіршілігін білуге ниет қойған. Қонақтың үй иесінен, үйдегілердің қонақтан оқшаулануын қаламаған. Өзін қонақпен тең ұстап, қонақ мәртебелі болса да, одан жасқанбай-ақ сөзін айтып, сұрарын біліп отырған. Қонақтың ашық көңілі мен мейірімділігін сезінгенде, қонақ иесі де (еркегі, не әйелі болсын) өзінің ішкі жан дүниесін іркілмей-ақ ашқан. Қонақтан өз ел-жұртына деген ықыласын, ниетін білуге діт қойған. Қонақ жергілікті ел-жұрттың салт-рәсімін жақсы біліп, оны сақтауға ілтипат білдірсе, ал бөтен елдің өкілі қазақша сөйлей бастаса, онда үй несі ағынан жарылған. Тіпті бөтен жұрттың әдет-ғүрыптарына шын ықыласымен тез бейімделген, сол халықтың мінез-құлқына ілтипат көрсете отырып, өз әулетінің абыройын асырған. Сондағы мақсат - өзара түсінісу және сыйласу. Мұндай көзқарас кекшілдікке емес, тіршіліктің тұтқасын құратын бейбітшілік сүйгіштікке баулыды. Қазақтың мәрттігі мен сертке тұрар әдеті қарым-қатынастағы қауіпсіздікті орнықтырды, әркімді өзін-өзі билейтін мырзаға ұқсатты. Содан көңіл күйі жақсы адамның басқаларға ниеті түзелді. Үлгі қатаңдығынан кең дал ада "азаматтық қылмыстар" өте сирек кезікті.

"Қоршаған табиғатқа қарап, қырғыздардың жерді жақсы біліп, сезіне алатынын, қырағы көзді екенін айтуға болады. Бүл солай да. Бөтен жолаушы бірнеше күн бойы далада жүріп, оған жер теп-тегіс, тақыр, жолдың еш белгісі жоқ болып көрінеді, ал қырғыз болса, бүл жерде қараңғы түнде де адаспайды. Жолды қырғыздар жұлдыздар арқылы ғана тауып қоймай, әрбір ағашты, жерде жатқан әрбір тасты біледі, тастар коп не аз болатын жерлерді, топырақтың барлық тегіс емес тұстарын байқап, есінде ұстайды, ондай жерде еуропалық адам ерекше құралдардың көмегінсіз жол таба алмайды. Қырғыз күншығыста көрінген аттың түсін, басқа жолаушы бірдеңе көремін деп әуре болып жатқанда, бірден ажыратып айтады... Бұған мен бірнеше рет көзімді жеткізіп, таң-тамаша қалғанмын" (швед саяхатшысы, этнограф Свен Гедин, XIX г.). Даланың тіршілігіне қырағылықтың түр-түрін бойына жинақтаған көшпелі қазақтардың қабілетін шағын соғысқа өте бейімдеушілік дей келе Ресейдің XIX ғ. генерал-лейтенанты М.И. Иванин былай дейді: көшпенді халық "... күн, ай, жұлдыздарға қарап, төбелердің, алқаптардың, өзендердің, бұлақтардың, сайлардың қалпына қарап, тау жоталарының орналасуы, көлдердің төмпештердің кескіндері бойынша жол таба біледі. Қорған, жерде жатқан тас, бұталар, су ағысының бағыты, судың дәмі, шөптің қасиеттері, қимылдауы, желдің бағыты, т.б., әр нәрсе ол үшін белгі болып табылады" (72-6.) Әрбір қырғыз-қазақ кең далада бойына иіс сезу, есту және көру қабілетін керемет дарыта білген. Ол түтіннің иісін бәленбай жерден сезе алған. Бұл өмір салты атамекенмен етене сіңіскендіктің белгісі дерлік.

Жұлдызшыны біреулер болашақты болжағаны үшін, біреулер құбылыстық өзгерістерге дер кезінде баға бергені үшін құрмет тұтты. Оның құндылығы бірдей емес, оның көрегендігі бір деңгейде емес. Қалай демелік, бұл сауаттылықтың ірі көріністері, адамды сақтандырудың нақты түрі болғаны даусыз. Халқымыз жұлдызшыларды тағы да жыл қайырғаны үшін, жыл басына, апта аттарына, ай аттарына атау бергені үшін, мүшелі жастарды ажыратып бергені үшін құрметтеді. Жұлдызнамалық кестелер қанша рет жасалынды, олардың өмірлік маңызын саралап жатқан ізденістер шамалы. Құпиясы мен құдіреті ерекше жандардың қабілеті, көзқарасы мен болмысы халқымыздың философиясын әрқалай ағымда жандандырды. Әзірге тылсымнамалықтың философиясы арнайы зерттелінбей келе жатқаны күмәнсіз. Оны мына үзінділерден аңғарарсыз, оқырман.

XVI. Әснад дұғасы

Жан айдың бірінші күні

Аяқтың табанында,

Бас бармақтарында болмақ.

Егер сырқат болса, -

Ұзақтау болмақ.

Үш күнде айықпақ.

Айдың екінші күні

Жан аяқ буыншағында болғай.

Пірлердің кесірінен сақтансын.

Егер ауру болса, -

Бірер күнде жақсы болғай.

Айдың үшінші күні

Жан бұтында болғай.

Аурулы болса, -

Кешінде қатерде болғай.

Айдың төртінші күні

Жан арқаға келгей,

Сырқат болса, ем қонбас,

Әңгімелессе, - Әдемі болғай.

Дені сауыққай.

Айдың бесінші күні

Жан аузында болғай.

Хаста болса, қатер болғай.

Көп қиындық көргей.

Айдың алтыншы күні

Жан оң қол бармақта болғай.

Бармақтарын сақтағай.

Сырқат болса, -

Алғашқы күні тәуір,

Одан өтсе, ұзақ болғай.

Айдың сегізінші күні*

Жан аяқ балтырында болғай,

Ауру болса, жеті күнде жақсы болғай.

Одан өтсе, бір жылда жазылғай.

Ақыры жақсы болғай.

Айдың тоғызыншы күні

Жан мойнында болғай.

Ауру болса, ұзаққа созылғай.

Ақыры қайырлы болғай.

Айдың оныншы күні

Жан иекте болғай.

Әңгімелессе, қатер болғай.

Ауру болса, екі күнде тәуір болғай.

Одан өтсе, ұзақ болғай.

Айдың он бірінші күні

Жан басында болғай.

Хаста болса ұзақ болғай.

Ақыры қайырлы болғай.

Айдың он екінші күні

Жан маңдайда болғай.

Хаста болса,

Алты күнде жақсы болғай.

Айдың он үшінші күні

Жан азу тістің

Түбінде болғай.

Хаста болса, қатты болғай,

Алайда тез сақайғай.

Айдың он төртінші күні

Жан өн-бойында болғай.

Хаста болса,

Қатты болғай.

Айдың он бесінші күні

Жан құрсақта болғай.

Хаста болса, қатты, қатерлі болғай.

Айдың он алтыншы күні

Жан жанбаста болғай.

Хаста болса, қатерлі болғай.

Айдың он сегізі күні*

Жан екі көзде болғай.

Хаста болса, жеті күнде айыққай.

Айдың он тоғызыншы күні

Жан бұтта болғай.

Хаста болса,

Он бес күнде жақсы болғай.

Одан өтсе, ұзақ болғай

Айдың жиырмасы күні

Жан асығында болғай.

Хаста болса, жеті күнде жақсы болғай.

Айдың жиырма бірі күні

Тізе көзінде болғай.

Хаста болса, ұзақ болғай.

Айдың жиырма екісі күні

Жан көкіректе болғай.

Хаста болса, қатерлі болғай.

Айдың жиырма үшінші күні

Жан ауызда болғай.

Хаста болса, хош болғай.

Айдың жиырма төртінші күні

Жан жүректе болғай.

Хаста болса, он күнде жақсы болғай.

Айдың жиырма бесінші күні

Жан қолдың арасында болғай.

Хаста болса,

Жеті күнде қатерлі болғай.

Ақыры қайырлы болғай.

Айдың жиырма алтыншы күні

Жан қол бармақтарында болғай.

Хаста болса,

Сегіз күн қатерлі болғай.

Ақыры қайырлы болғай.

Айдың жиырма жетінші күні

Жан құлақта болғай.

Хаста болса,

Жеті күнде тәуір болғай.

Одан өтсе ұзақ болғай.

Айдың жиырма сегізінші күні

Жан тамырларда болғай.

Хаста болса,

Жеті күнде жақсы болғай.

Айдың жиырма тоғызыншы күні,

Жан кіндікте болғай.

Хаста болса,

Қарағаннан пайда болмағай.

Айдың отызыншы күні

Жан ұятты жерлерде болғай.

Хаста болса,

Жаны мүшкіл болғай.

Сапар баяны

Сенбі, дүйсенбі күндері

Шығысқа сапар шекпе.

Бір істі асығыс етпе.

Ақылың болса,

Астамшылық етпе!

Жұма, жексенбіде есіңді жи,

Дәретіңді ал, нәпсіңді тый.

Батысқа қарап сапар тартпа,

Бостан-босқа күнәға батпа.

Сейсенбі, сәрсенбіде жолға шықпа,

Батысқа барып азап тартпа.

Бейсенбіде оңтүстікке сапар шекпе,

Қапыда қалып жасыңды төкпе.

Жексенбі, азына күндері батысқа кетпе,

Өкінішпен қайғырып өтпе.

Дүйсенбі күні шығысқа барма,

Сенбі күні де ол жаққа барма.

Сейсенбі, сәрсенбіде оңтүстікке бармаған дұрыс,

Барсаң босқа кетер тер төккен жүріс.

Бейсенбі күндері солтүстікке барма,

Барамын деп бос алданып қалма.

Әрбір мұсылман сапарға шығар болса, сенбі күні намаздыгер мен жексенбі күні түс мезгілінде, дүйсенбі күні намазшам мен сейсенбі күні таң мезгілінде, сәрсенбі күні құтпан уақытымен, жұма, бейсенбі күндері жолға шыққан жөн.

Көшу баяны

Білдің сапардың ахуалын,

Енді біл көшудің халін.

Үйден-үйге жексенбіде ауыспа,

Ауысам деп сабырыңды тауыспа.

Дүйсенбіде көшсең сәтті,

Бала-шаға мал-мүлікке жақсы.

Сейсенбі күні көшу хұп емес,

Әкімнен қорлық көрсе дұрыс емес.

Сәрсенбі күні көшсең мұратыңа жетерсің,

Олжалы болып, жақсы болып өтерсің.

Бейсенбі күні көшуден сақтан,

Малыңа зиян келер хақтан.

Хұп емес көшу азына,

Туыстар арасында болар базына.

Сенбі күні көшу де жөн болмас,

Келімсек қаптап, ісің оң болмас.

Сағатнама

Сенбі күндері түске дейін сәтті,

Түстен кейін сәтсіз.

Бесінге дейін сәтті,

Құптанға дейін сәтсіз.

Жексенбі күні

Намаз бесінге дейін сәтті,

Намаз құптанға дейін сәтсіз.

Дүйсенбі күні

Күн шыққанша сәтті,

Түстен кейін сәтсіз.

Намазшамға дейін сәтті,

Намаз құптанға дейін сәтсіз.

Сейсенбі күні

Түске дейін сәтсіз,

Бесінге дейін сәтті.

Намаздыгерге дейін сәтсіз,

Намаз құптанға дейін сәтті.

Сәрсенбі күні

Түске дейін сәтті,

Намаз бесінге дейін сәтсіз.

Намаз құптанға дейін сәтті.

Бейсенбі күні

Күн шыққанша сәтті,

Бесінге дейін сәтсіз,

Құптанға дейін сәтті.

Жұма күні

Күн шыққанша сәтті,

Түске дейін сәтсіз.

Намаздыгерге дейін сәтті,

Намазшамга дейін сәтсіз. "Аллаһуағлам".

Ағузу-билләһи минаш-шайтанир-ражим

бұрынғылар айтыпты:

Тышқан жылы кірсе,

Ол жылдың қысы құрғақ,

Жаңбыры мол болғай.

Жер жүзі шалғынды,

Күндері жайлы болғай.

Дәруіштер, қаріп-қасерлер,

Халі хош болғай.

Күн батысқа ауған сайын

Жауын-шашын аз болғай.

Бұл жылы қан көп төгілгей.

Патша мен бектердің

Уайым-қайғысы көп болғай.

Ол жылғы керуен мен базаршылар

Халі мүшкіл болғай.

Жолда қарақшы көп болар,

Сапар сәтсіз болар.

Ел ішінде өлім-жітім көп болар.

Уақытсыз күн күркірегей,

Тегіс жерде селдер жүргей,

Қатты қорқыныш болғай,

Кей жерлерді топан су басып,

Үйлерді құлатқай.

Халық арасында залымдардың

Зұлымдығы мол болғай.

Әр түрлі амал-айламен

Алым алу көп болғай.

Шариғаттың төрелігі

Теріс-кері баққай.

Жаман сөздер көп болғай.

Көңілдер қатты болғай.

Қыңыр-қисықтың сөзі "дұрыс",

Дұрыстың сөзі "бұрыс" болғай.

Адамнан қайыр-шафғат кеткей.

Шаттық іс қайғылы болғай.

Тышқан жылы ақырында қайғы әкелер,

Тұман басып, сасық тұмау келер.

Елде көз ауруы көбейер.

Жыл басында туғаны жеңілтек болар,

Жыл ақырында туғаны өсекші болар.

Сиыр жылы келсе, Ол жылы ел ішінде

Уайым-қайғы, қауіп-қатер көп болғай.

Ел ішінде тоқшылық болғай.

Жұрт ішінде іс көп болғай.

Бұл жылы бұлақ, дариядан су шығар.

Ұрыс-керіс көп болғай.

Ұры-қары көп болғай.

Тұтқынға алу көп болғай.

Жылқышылар мен қарақшылар арасы

Қып-қызыл жанжал болғай.

Бір-біріне жала жауып,

Өз ішінде жау болғай.

Қыс ұзақ болғай,

Ел ұлысы әлсіз болғай.

Патшалар арасында жалғандық,

Айналасы елде жанжал болғай.

Сырттан сұқ көздер қарағай.

Кейбір қалада берекесіздік болғай.

Әкімдерге зауал жеткей.

Жыл соңында жоқшылық болғай,

Ғалымдар арасында жалғандық болғай.

Ақырында ауру болғай.

Әркім бір-біріне жалған айтқай.

Жыл басында туған перзент,

Дана, зерек, дос көңіл болмақ,

Олардың ғұмыры ұзын болмақ.

Жылдың ортасында туса,

Тәкаппар, ашулы болмақ.

Жылдың аяғында туса,

Адамдарға жақсылық істегей.

"Уаллаһу ағлам".

Жолбарыс жылы келсе,

Ол жылы әр жерде,

Ұры-қары көбейгей.

Күн шыққаннан күн батқанша,

Шеріктер қаптағай.

Тегіс жерде қарақшылар жүргей.

Жолдар үзіліп, тоқтағай.

Халықтар шарасыз қалғай.

Күн ашықта күн күркірер,

Тыныштықта жер сілкінер.

Зілзала болып көп үй кеткей.

Сарбаздарға апат жеткей.

Қыс ерте кіріп,

Кеш шыққай.

Бұлақтардың көзі ашылар,

Жыралардан су ағар.

Адамдарға тоқшылық болғай,

Адамдарда қорқыныш болғай.

Сұлтандар арасында қан төгілгей,

Дұшпан көп болғай.

Қар көп жауар,

Егіске зиян болар.

Төрт нәрсеге апат келер.

Жыл басында туған перзент,

Құрметті, қызыл жүзді болғай.

Жыл ортасында туған перзент,

Халық ішінде қадірлі болғай.

Жыл аяғында туған перзент,

Мәжүнін-диуана болғай. "Уаллаһу ағлам"

Дүрбаян - сегіз жұлдыз

Сегіз жұлдызды білу керек,

Бұлар жақсы жұлдыздар.

Жұлдыздар көкте қарсы жүрсе,

Бірін-бірі жұтып қояр.

Арқада тұрса, көрікті болар.

Істеген ісің сәтті болар.

Жұлдыз оң жақта болса, зиян болар.

Сол жақта болса,

Ісің орта болғай.

Бүл жұлдыз әр айда

Аспанды үш рет айналар.

Мұны адамдар білу керек.

Сапарға шықсаң,

Сауда-саттық жасасаң,

Дұшпанмен соғыссаң,

Ұлылардан жәрдем тілесең,

Бар мұратыңа жетерсің.

Еңбегің зая болмас.

Бұған аса мән берсін.

Айдың бірі, он бірі, жиырма бірі

Бүл кезде шығыста болар.

Жолбарыс сипатты,

Түсте бәрі сипат болар.

Бүл уақытта той қылмақ,

Ұлылардың жүздерін көрмек,

Қатын алмақ,

Әрқандай істің бәрі жақсы болмақ.

Сапар жүрсе, күнбатыс сәтті болар.

Күн батарда барлық істен сақтансын.

Айдың екісі, он екісі, жиырма екісі

Жұлдыз түске дейін оң жақта болар.

Түске дейін қабылан сипат,

Түстен кейін маймыл сипат болар.

Сапар жүрсе, жұлдыз тізбегіне жүрсін.

Ұлылар жүзін көру пайдалы.

Күн соңында сақтанса болар.

Айдың үші, он үші, жиырма үші

Жұлдыз оңтүстікте болар.

Түске дейін жолбарыс сипат болар.

Бесін кезінде оңға шығып,

Тамаша құрмақ жақсы.

Дұшпанға айла жасау,

Тағы басқа істің бәрі де жақсы болар.

Күннің соңынан сақтансын.

Сапар қылса, оңтүстікке шықсын.

Айдың сегізі, он сегізі, жиырма сегізі

Жұлдыз аспанда туар, аса көрікті болар.

Ұлылардың жүзін көрмек,

Ұлылардан жәрдем тілемек,

Сауда-саттық жасамақ,

Адамдармен дос болмақ,

Той-томалақ жасамақ,

Ақ неке қимақ,

Сапарға шықпақ - бәрі жақсы болмақ.

Күннің соңынан сақтансын.

Сапарға шықса,

Шығыс пен солтүстік ортасында болмақ.

Айдың тоғызы, он тоғызы, жиырма тоғызы

Жұлдыз жердің арасында жастық сипат болмақ.

Жасырын істерден сақтансын.

Суға шомылмақ,

Бас қосып жиналмақ,

Әр түрлі істерді істемек, -

Бұлар сәтсіз болмақ.

Ұрық шашу, ғимарат салмақ, -

Сәтсіз де қауіпті болмақ.

Айдың онында, жиырмасында, отызында

Жұлдыз көкте туар.

Ол аса көрікті болмақ.

Барлық істер сәтті болмақ.

Күн соңынан сақтану керек.

Бекасыл әулие. Жұлдызнама. Астана,

2005, 89-110, 159-163-66.

ҚАЗАҚТАНУ ФИЛОСОФИЯСЫНА СҰРАНЫС

(Тұжырымнамалық көзқарас)

Егемендікті еркімізге ендірген жаңа заман жас ұрпақты халық даналығымен табыстыруға жол ашты, халықтық өмір сүрудің тәсіл-тәлімдерін таңдауға мүмкіндікті арттырды. Халық философиясы дүниетанымның ортақ мәселесін көтерді, біріктіретін бағыт ұстады, орталық жұмысты жандандырды. Мұндай бастау мәдени мұраның сұранысынан туындауда. Осыған орай діттейтініміз:

— халық шығармашылығының кеңістігін кеңейту, ұлттық ой-сананы тарихи-көркемдік тұрғыдан жүйелеу, халық даналығының көзін дер кезінде ашу;

— ертеңі жарқын халқымыздың этникалық көрінісі мен жалпылама негізін сараптау, бірлесу мен бітімдік кеңістігінің әлеуметтік аясын кеңейту;

— мәдени табыстарға жете мән беріп, оларды қолдану аясын кеңейту және тәсілдерін жетілдіретін ұжымдасқан үлгіні ұсыну;

— әрбір гуманитарлық білім саласындағы ұлттық идеяның көркемдік, этикалық, отансүйгіштік сипатын көрсету. Осы бағытта мәдениет өкілдерінің -ғалымдардың, жазушылар мен өнер адамдарының азаматтық мүдделерін ілгері бастыру шаралары енді қолға алынуда. Қажеттілік - қазақ халқының тарихи санасы мен ұлттық ойлау жүйесін, қоғамдық және тұлғалық сана-сезімін қалыптастырудан туындауда. Бірақ осы бағыттағы ізденістер мен іс-әрекеттерді шоғырландыру бастауы мен қозғалысы баяу қарқындауда, оларды ұйымдастыру жер-жерде басты бағдарға айналды деудің реті келмейді. Мамандардың бірлескен жұмысы жетіспейді. Ізденістер іркілгенде мақсат-міндеттер қордаланады. Олардың мәнісі неде:

халқымыздың қайдан шығып, қайда бағыт алғанын, олардың өмір сүру тәсіл-тәжірибелерін тану, жаңа ұрпаққа жарқыратып көрсету;

қазақ елі жер асты байлығымен ғана емес, оның тарихы да, материалдық рухани мұрасы да, жазба мәдениеті де, өнері де, тілі де, ділі де аса бай екенін жинақтау және әлемге таныту;

өткенімізді зерттеу арқылы қазақтардың әлемдегі өз орнын түсіну, әлемдік өркениетке қосқан өзінің рухани, материалдық байлығын, яғни ұлттық үлесін анықтау;

осы мұраларды зерттеп қана қоймай, оларды пайдаға асыру мәселелеріне көбірек назар аудару. "Мәдени мұра" бағдарламасы бойынша осы міндеттер жүйелі түрде жүзеге асырылуда, археологиялық табыстар да молшылық103.

Діттегеніміз - тарихи үлгіні үйрену, ұлттық рухқа үйрету, этно-мәдени тәлім-тәрбиені ұйымдастыру, ұлттық дәстүрді тарату, сол үйренгенді ұйымдастыра ұлықтау. Онсыз ұлағаттылық оралады. Өткенді немесе бетке ұстаған саясатты білмесек, оған бөтен заттай салқындық сақталынады немесе түрлі жалаң түсініктер жағадан алады. Себеп - көне дәуірде шыққан әлеуметтік тегіміз әрқалай, сол түп тамыр туралы түсініктерде аңыз-әңгімелер басым. Негізгі мақсат - көміліп қалған ғылыми ақиқат пен демографиялық саясатты барынша тез аршып алып, халықтың өзіне мезгілінде уағыздау... Біздер үшін өмір жалғасындағы ең құнды баға жетпес өнегелі мұраны ата-бабаларымыз тастап кеткенін білген де абзал"104. Көне дәуірдің дүниетанымын "протоцазацтардың алғашқы тұспалдары, философиялық қиял-армандары" (М. Орынбеков) құрады. Алғашқы тұспалдар барды сипаттаумен, бардың құбылысын не уақыттан, не кеңістіктен тыс бір сарында немесе бір деңгейде суреттелінді. Өйткені адам өзін ортадан бөле-жара қарастырмай, керісінше, оған тәуелділікте бейнеленілді. Қауымдастық кең далада есін жиып, әлеуметтік күшке айналған сайын, осы өмірдің белгілерін, белестерін, құндылықтарын жіктеген, саралаған, сараптаған дүниетанымдық бағдардың мән-жайын ашқан, жалғастырған кезеңді - халықтың философияның үлесіне жатқызамыз. Қазақтың өз хандығын құрып, біртұтас әлеуметтік күшті құрап, өзінің өмірлік, ұлттық бағытын іздестіре, сол бетбұрысқа араласа бастаған тарихи ұмтылыстар қазақ, философиясының іздестіру объектісіне де, заттық аясына да айналды.

Байыбына барсақ, протоцазацтардың алғашқы тұспалдары, қазақ халқының философиясы, қазақ философиясы қазақтанудың идеялық-парасаттық негізін құрайды және оның әдістемелік құралдық қызметін қалыптастырды. Мұндай тұрғылар қазақтанудың, бір жағы, мәдени негізі мен ортасы өсті, бір жағы, ғылыми және қоғамдық аясы тар, әлі бұлыңғыр деуге ұйтқылық болды. Екі ұштылықта және әдістемелі жүйе жетіспегенде мамандар мен көпшіліктің еркіндігі кәсіби ынта-ықыласпен қабат жанданбады. Ендігі ізденістегі шығармашыл жауапкершілікті азаматтық және кәсіби деңгейде күшейтетін кез келді.

Оған мысал ретінде "қазақ" термині туралы пікірлерді алсақ. Қазақтың шығу тегі туралы пікірталас ойталасқа айналса да, айтыс-тартыс аяқталған жоқ. Тарих толассыз десек те, мәдениет қорғансыз қалмайды. Өз отбасына, өз отанына өгей болудан қауіпті нәрсе жоқ.

Қазақ қашан қалыптасты деген ашық мәселе. Пікірталастан біздің аңғарғанымыз мынау: қазақтың әлеуметтік-мәдени негізін құраған тайпалар молшылық. Біртүтас кеңістік пен өмір сүру тәсілінің, яғни ділдік салттың ұқсастығы халықтық бірлестікке негіз болды. Бүл тарихи құбылыстың әлеуметтік-саяси, мәдени-гуманитарлық, діни-рухани шарттары бар. Шарттар дегенде бүгінгі Қазақстанның іргесін нығайтуға қажетті тарихи сабақты, оның қауіпсіздігін сақтаудың нақты үлгілерін алдымен айтамыз.

Халықтық рухани мұраның әлеуеті оның түп тамыр тұтастығында, түйінді ой үйлестігінде, күре тамыр қуатында. Сол өлшемдер бұрын бөлек-бөлек сипатталынды. Ендігі бүл мәселелер туралы жалаң сөзде, кібіртек ойда қанағаттандыра бермейді. Қомақты ойды сұрыптайтын, әлді әрекетті тұлғалайтын кез келді. Ашық, іріктелген үлгіден нәр алу - қазақтықтың қуаты. Туған жер мен елінде өзін танып білуге және өзіндігін танытуға талпынған азаматтық ізденіс етек жайып, әлеуметтік әрекет жинақталынса, ондай факторлар халықтық мұрат пен ұлттық идеяны жаңа деңгейге көтере бермек.

Қазақтың рухани мұрасы фольклорлық шығарма ретінде ғана қарастырылды. Содан қазақ ауыз әдебиетін дүниетанымдық ілім ретінде қарастыру дәстүрі қалыптаспады. Оған қандай дәлел келтіреміз?

1. Фольклор, халық ауыз әдебиеті халық шығармасының түрі ғана емес, халық тарихы мен болмысының құрамдас бөлімі, айнасы. Қазақтың рухани байлығы фольклордан басталады, нәр алады. Осы жанрдың қалыптасу және таралу кезеңдері туралы тарихи көзқарас пен талдау жоқтың қасы.

2. Фольклор әркез бір тайпаның, бір этностың рухани мәдениетінің жемісі бола бермеген. Ол жеке қауымдастықтың болмысы мен өмір-салтынан асып жатыр. Оған бір себеп -ежелгі ру-тайпалық және тайпаралық қатынастар бір-бірімен араласып, алмасып жатты. Оны дастандардың тілдік қорынан аңғаруға болады. Дастандар мәтінінде қазақ-қырғыз, парсы-қазақ, түркі-қазақ, қазақ-өзбек, қазақ-қарақалпақ және басқада тілдердің кірме немесе қоспа терминдері қаншалықты екенін, біздің пайымдауымызша, ешкімде арнайы зерттеп жатпағандай көрінеді. Дастанда көптеген халықтардың сөздік қорлары аралас екенін сезінсек те, олардың арақатынасын ажырата алмай жатқан жай бар.

3. Сөздер оз заманындағы түсініктер мен әдет-ғұрыптарды жеткізетіні әйгілі. Фольклордың қуаты, құнары, құдіреті - сөз бен тіл байлығында. Бұл рухани байлық халық болмысының мәдени-этникалық деңгейін білдіреді. Бірақ тіл мен ділдің арақатынасы да мамандардың назарынан тыс қалуда. Тіл халықтың ділінен, халықтың ділі оның тілінен тәуелді екені айғақ. Этномәдени ортадағы осы тәуелділіктің нақты дәрежесін анықтау әлі ғылыми объект бола қойған жоқ.

4. Қазақ сөздігі ескі әдістемелі және этнолингвистикалы негізде жасалынған да көптеген терминдердің ғылыми және көркемдік жаңа мағыналары дұрыс жүйеленбеген. Көзқарас тар. Жалпы да жалаң түсініктер қазақ сөздігінің эволюциясы мен жаңғыру кезең- дері бұлыңғыр болжамға ұшырады. Содан қазақ тіліндегі сөздердің терминдік, ұғымдық, категориялық мән-мағынасы мен көлемдері анықталынбай қалуда. Оған лайықты логикалық-лингвистикалық талдаулар жүргізілмейді.

Ауыз әдебиетіне тән ерекшелік - образбен түсіндіру, лирикалык және эпикалық суреттеу ғана емес, онда әлеуметтік-этикалық мәселе көтерілді. Оның қыры мен сыры қилы-қилы болса да, көркемдік-танымдық қырлары айқын. Халық талпынысының мұндай мұраттары тәжірибелік таным тәсілдерін түрлендіруге жол ашты. Демек, мәселе нық, ашық қойылса, оны шешудегі кемшіліктер мен кеңейту жолын түсіну реттелініп тездемек. Халықтық бейне мен болмысты біз көбіне ауыз әдебиеті арқылы уағыздадық, ал олардың өмірлік мәнісін біртүтас ашып түсіндіруге философиялық талдаудың ендігі атқарар өзіндік сүбелі орны аумақтанады.

Ендігі қазақ ауыз әдебиетінің мәтіндері жүздеген том болып жарық көріп жатыр. Ол -дүниетанымдық бағдар мен ағартушылық дәстүрді жаңартпақ қомақты мәдени мұра. Кең мағынада, мәдени мұраны өркениеттік сабақтастықтың айғағы, естілік пен егемендіктің аумағы мен аймағы деп ескереміз және осындай бағыттарды бетке ұстаймыз.

Тарихта, яғни ұрпақтың, халықтың және адамзаттың ірі-ірі бетбұрысында мәдениеттің қалдырған ұмытылмас, мәңгі ықпалдары бар және олар алуан-алуан. Десек те олардың арнасынан:

табиғатпен табысуды, туған жермен табыстыруды, олардың арақатынасын жарастыруды;

әр ұрпақтың өнегесіне, әр заманның өнеріне жол ашуды, дәстүрлерін көңілге басуды;

адамды ұрпақтармен, заманмен тілдестіруді, тіл табыстыруды, оларды бір-біріне жақындатуды;

адамның тірегі мен тұрағын айқындау және жинақтау барысында адамның өзіне дұрыс жол табуды;

адамның ойлану, сөйлеу, мінез-құлық мәдениетін қалыптастыру, өзара үйлестіру барысында оның өзімен және өзгелермен жарасты өмір сүруін басты және беделді құндылыққа ойланбай-ақ жатқызамыз.

Бұл тегін де емес. Аталынған әлеуметтік-мәдени кезеңдер мен деңгейлерден азаматтық және адамзаттық ерекшеліктер нәр алады, олар бір-бірімен тамырласып жатады. Өмірлік құндылықтар біртіндеп объект ретінде халық ауыз әдебиетінің түрлі жанрларына түрткі болды, олардың заттық, сюжеттік негіздерін құрастырды. Сол негіздердің мәні мен құндылығы анықталынбай, көп уақыт бойы үнсіз, тілсіз, ұмыт қалған мәдени мұралар қаншама. Өйткені мәдениетімізді бұрын-соңды сыңар жақтан қабылдап, теріс түсіндіріліп, бұрмаланып келе жатқан беттері мен қайнар көздері аз емес.

Осы тектес өзгерістер мен жаңарудың себеп-салдарын дұрыс ұқпай, қазақ халқының мәдениеті туралы түсініктер сыңаржақтылықтан арылмау, ең қауіптісі, қазақтың тілін, ділін, дінін дұрыс бағытта игере алмай қаупі жоқ емес. Көп пікірді ықшамдау, жүйелеу үшін қазақтың тіліне, әдебиетіне, тарихына, философиясына, өнеріне, тәрбиесіне, мәдениетіне қатысты білім салаларының ғылыми-әдіснамалық негізін қалыптастыру шарт. Бүл бір. Екіншіден, осы ізденістерді ұлттық мүддемен үйлестіру қажет. Сонымен қазақтану туралы ғылыми мүдде мен ұлттық мүдде бүгінгі қоғамдық қажеттің өтесінен шығатын деңгейде өзара тоғысып жатқан жоқ.

Қазақтың тарихтағы тағдыры да, тағдырлы тарихы да қанша мәрте өзгермеді, түрленбеді десеңізші. Бірақ қос ағым анықталынды, сарқылмады. Қазақ туған жері мен елін, өмір салты мен отанын тануға, сол арқылы өзінің еркіндігі мен естілігін танытуға құлшынды. Қазақ халқы елдігі мен ерлігін, дәстүрі мен ұлттық рухын, мемлекеттік тұтастығын танытуға, сол арқылы өзін тануға талпынды. Халқымыздың таңдаулы ұлдары, ірі тұлғалары осы құлшынысты ішкі бағыт-бағдарға айналдыруға тырысты. Әйтсе де оған халықтық ұстаным мен белсенділік жетісе бермеді, әлі де жетіспеуде.

Халықтық дегенде оның жалпы адамзаттық құндылықтарын, оның болмысын құрайтын -тарихты, тілді, ділді, дінді және олардың өзіндік әлеуметтік-мәдени көріністерін ерекше еске аламыз. Дей тұра, тұрмыстық тіршілікте қазақ халқы өмірінің ерекше өнер-өнегесімен қаншалықты есептесеміз деген ой-күдік жадымыздан шықпайды. Халықтық болмыс - тігісі табылмаған, не жапсарланбаған мәселе. Бұрын оны қалыптастыратын арақатынасқа мән берудің реті келмеді. Енді халықтың төлтумасын елеп-жебеп жүрмесек, онда қазақ халқы өз болмысы мен беделінен, өзіндік әрекеттің мәнінен айырылып қалатынын ұғынушылық артты. Халықтық ерекшелікті елемеу өзіндік өрістен, өңірден, өнерден, ортадан арылу деген сөз. Халық философиясы тұрмыс-салттағы сана-сезімдік түсініктің өзегін құрастырды. Осы тұста: халықтық өмір-салттың, оның философиясының маңызы неде? Бүгінде философияның халықтық сипатына деген сұраныс бар ма? деген сауалдар көптің көңілінен шықпайтыны бекер емес.

Қалай демелік, қазақ халқы өз ұрпағының тұтастығы үшін, оның өсіп-өнуі үшін күш-қуатын аямады, қасиет-қабілетін шыңдады. Осы бағытта ел мен жердің тұтастығын, үлкен мен кішінің дәстүр мен іс-әрекеттің бірлестігін күнделікті дағдыдан жоғары қойды. Рухы жоғары мұндай ынта-ықылас күнделікті қалыптасқан міндетпен, қимыл-әрекетпен шектелмей, адам болашағын ойластыруға ден қояды. Қазақ халқының философиясы, яғни қазақ халқының ауызша шығармашылығы, дәлірек айтқанда, оның мәтіндері алғаш рет философиялық-әдістемелі ізденістің арнайы объектісі ретінде талқылануда.

Халық шығармашылығы дүниенің тұтастығы, құдай мен дүниенің бірлігі туралы түсінікті қалыптастырды, адамның теңдік йен әділеттілікті армандайтын идеясын жырға арқау етті, әкімшіл қауымдастық пен қоғамның әділетсіздігін әрдайым ашық әшкереледі. Халық шығармашылығы өмірлік құндылықтардың әлеуметтік пен адамшылдыққа тән басты сырын ашты, үлгісі мен идеясын таратты. Халықтың сыры адам мен қауымдастықтың өмірлік дүниесіне деген ортақ көзқарасты, ұлттық идеяның алғашқы шарттарын қалыптастыруға демеулік етті. Халықтың ауызша шығармашылығы дегеніміз, біріншіден, адамзат тарихының қозғалысына әрқалай ықпал еткен халықтық ой-толғаныстың жалпы көрінісі мен қарқыны, екіншіден, тұрақты және үзілмейтін, десек те, үнемі өзгерісте жаңғыратын үдеріс, үшіншіден, әрбір этносқа тән жалпыадамзаттық және жеке тұлғалық ерекшеліктерді ұштастыратын жетістік. Бүл - өмірлік шындық және пәнаралық байланыстың ортақ мәселесі. Екі жайдың мән-жайын және заманның әлеуметтік-болмыстық мағынасын түсіндірмек талпыныс өнегені өркендетпек халық даналығының айрықша түрі. Саралы халық өнегенің табиғи жағдайы мен қауымдастық өмірдің ондағы шешуші рөлін айқындауға тырысты, өмір бастауы мен ағартушылық әрекетті саралаумен танытты. Қазақ фольклоры осы тақырыптарда тоғысты, осы идеяларды уағыздады, осындай жаңғырумен дәуір мен халық болмысының өмірлік - образды бейнесін жасады, әрі ұрпақ санасына сіңірді.

Халықтық дәстүрдің қомақты идеясы мен әдістемелік негізін қалауда, тұлғалық әрекетті кісілік қасиетпен, жауынгерлік рухпен, әлеуметтік мәртебемен толықтырудың маңызы анағүрлым артуда. Осы қарқынды құбылысты жан-жақты және тұтас зерттейтін идеялық-әдістемелі негіз керек. Ол - қазақтану. Қазақтануға деген қажеттілік сыртқы фактормен қатар, ішкі - гуманитарлық білімнің жіктелуінен де туындауда. Қазақтану дегеніміз -қазақтың елдік, мемлекеттік, ұлттық және азаматтық ерекшеліктерін қалыптастыратын тарихи жағдай мен мәдени бағдарды бейнелейтін жүйені, оның әлеуметтік тұрақтылығы мен өзіндік татулығын көрсететін идеялардың, ізденістердің тәсілдері мен тәжірибелер жиынтығы.

Қазақтану енді ғана жүйеленіп келе жатқан білім саласы. Оның мәселесі мен қажеттілігін мойындаушылар тобы әр сақ пен қарқында аумақтануда. Қазақтануды жатсынған саяси кезең болды. Ендігі психикалық жатсыну немесе метафизикалық тұрғыдан әлсірету, бұрмалау, стихиялы желіге салушылық орын алуда. Қазақтану туралы әлі де болса немқұрайды көзқарастың эклектикалық түсінікпен үйлесіп жатуы да кезігеді. Оған деген тұтас және дәйектелінген көзқарастардың жетіспеуі - бұл тұйықтықты әр салада әрқалай тереңдетуде. Мамандар "іштей салқындықтың" зиянды екенін жасырмайды. Бірақ неден және қалай бастарын біле бермейді, ал жеке ұсыныстарды қабылдауға да бейім емес.

Әйтсе де, қазақтанудың қалыптасуы мен қарқындауы, алдымен қазақ халқының болмыс-бітімі мен белсенділігіне байланысты. Қазақтануға деген ықыластың қарқындауы мен қажеттілікті ұғынудың себептері әрқалай. Солардың қатарында:

— қазақтануды ұғымдық, әдістемелік және идеологиялық тұрғысынан талдау арасындағы алшақтық;

— қоғамды басқарудағы ұлттық идеяның, ұлттық модельдің және ұлттық мәдениеттің орнын анықтаудың маңыздылығы;

— халқымыздың рухани мәдениетін тыныштық пен тазалақты түптейтін ғана емес, адамгершілік пен ұлтжандылықты тұтастайтын фактор ретінде қарастыру қажеттілігі;

— қазақтанудың пән ретінде теориялық және әдістемелі негіздерінің үйлеспей жатқандығы;

— қазақтанудың философиясы, идеологиясы және әдістемесі туралы көзқарастардың үйлеспеуі, әр сарында шығуы және тұншығуы;

— ұлттық мәселе мен ұлттық саясат тәжірибесіне деген идеологиялық ұстанымдардың, идеологиялық түсініктердің әр қилылығы;

— мәдени мұраның ұлттық үлгілері мен ұлтаралық қатынастың мәдени эволюциясы тиянақты тұжырымдалмауы;

— Қазақстандағы адамдық қарым-қатынастардың арқауы мен астарын мәдени фактор ретінде талқылаудың кенже қалуы.

Әзірге қазақтану - ғылым болып қалыптасқан жоқ, сондықтан оның метафизикалық деңгейін, шектеулігін сынауға болады. Қазақтануды көрсететін, тарататын тәсілдер: көркем шығармалар, ойын-сауықтар, рәсім-салт, жол-жоралғылар. Олардың негізінде -табиғи түбір, табиғи жол, тартымды үлгі, тұлғалық әрекеттер жатыр. Кейін салалық ізденістер, бір сарынды көзқарастар қалыптасқан сайын өз болмысымыз бен санамызға деген жасандылық, жанамалық, жалғандық үстемеледі.

Қазақтануды - ұлттық, түріктік, шығыстық, адамзаттық мәдениет түрлерінің тоғысуында нәрленіп келе жатқан дүниетанымдық, адамтанырлық, елтанырлық және ұлтаралық қатынастарды жүйелеткізетін түсініктер ретінде, көзқарастар және олардың бағдарының жиынтығы ретінде қабылдаудың орайы артуда. Қазақтану - ұлттық болмыстың қалыптасу жағдайларын және жетілу бағыттарын қатар қарастырады. Онымен шектелінбей, өзіне тән ерекшеліктің жаңа өлшемін іздестіруді, өзіне-өзі үйлесу жолдарын белгілеуді - мақсат тұтады. Ол бүгінгі ұрпақтар үшін, өзіміздің сан ғасырлық сырымызды, сенімімізді, салтанатымызды түсіну және талдау үшін керек. Қазақтануда халықтың тарихы мен мәдениеті туралы дәстүрлі түсінік, жаңа көзқарас, көреген болжамдық үйлесіп жатады.

Әлеуметтік тұрғыдан өзекті мәселелер ауқымы молшылық. Олардың қатарында: тәуелсіз мемлекетте осы міндеттерді қандай жолмен, қай дәстүрге сүйене отырып жүзеге асыруға болатынын ойластыру, ауқымды кең қозғалыстар мен ізденістерді ұйымдастыру. Қысқасы жүйелі әлеуметтік бағдарға лайықты қазақтанудың тұтас, тұрақты, тұлғалық дамуына кең жағдай жасау, осы бағыттағы бастаулар мен қадымдарды қолдау.

Онтологиялық тұрғыдан қазақтанудың құрылымы мына бөлімдерден тұрады:

1. Қазақтану - адамтану, яғни ел азаматтарының қазақты тануы, қазақ болуына, қазақтыққа жарауына жол ашу, осы үлгілерді, өнегені жинақтау, саралау және тарату. Қазақтану -қазақтың өзін-өзі тану және өсіп-өну жолдары мен мүмкіндігін жинақтайды. Жеке адам қазақтықты тез өзгерте алады ма? Жоқ дей алмаймыз. Толық шеше алады деуге де тіл бұрылмайды. Өсу дегенде халықтың сан жағынан көбеюін, ұлттың рухани жаңаруын, адамның тұрмыс жайының жақсаруын, азаматтың саяси белсенділігінің артуын, ұрпақтың ел-жұрт ретінде әлеуметтік мәртебесінің нығаюын айтамыз. Ол үшін Отанның дара тұлғаларын қалыптастыру, ұлы тұлғаларын білу, олардың тың бейнесін жасау, ортақ сапалы қимыл таныту керек. Содан Фарабитану, Абайтану деп саралап жатамыз.

2. Қазақтану және ұрпақтану. "Елу жылда ел жаңа" дейді халқымыз. Ел жаңарса, оның салт-дәстүрі де жаңарады деген сөз. Мұнда талқылауын таппай жүрген мәселелер баршылық. Біріншіден, ұрпақ жаңарған сайын елдің салт-дәстүрінің қай түрлері, қай қызметтері және олардың арақатынасының қандай ерекшеліктері өзгереді? Өзгеріссіз даму жоқ деп жатамыз. Бұл - өмір заңы.

Десек те, қазақтың өсіп-өнуінің өмірлік заңдары арнайы және жүйелі талқыланып келе жатқан жоқ. Әр ұрпақтың өз дәуіріндегі, оз қоғамындағы материалды және рухани мәдениеттегі орны мен рөлі бір жақты бағалауға келе бермейді. Бірақ сол құндылық өзгерістерінің моделін жасау қажеті артуда. Екіншіден, өркениетті қазіргі заманда елдің жаңару уақыты елу жылмен емес, 20-25 жылмен есептеледі десек, онымыз артық болмас. Бүл нақтылықты біз қалай ескерудеміз, сол серпінді өзгерістерге қандай реакция, баға болуы абзал. Үшіншіден, ұрпақтар арасындағы құндылықтар да үлкен өзгеріске ұшырауда, тез түрленуде. Сонда бұл өзгерістер сыртқы, материалды себептерден туындай ма, әлде ішкі, рухани серпілістерден демеулік алады ма? Ұрпақтың өмірінде осы қос эволюциялық бағыттардың ықпалы қандай, қалай болмақ?Назардан тыс қалған немесе жалаңдыққа ұшырап келе жатқан мәселелер.

3. Қазақтану - елтану. Елтану - елдік, яғни еркіндіктің түп қазығын арқау ететін, егемендіктің темірқазығын қорғай алатын, ұрпақтың өзіндік үндесін және үйлесімділігін теңестіретін, соларға бағдар тұтатын естілік. Елдік болса, адамды туған жермен және қауымдастықпен ептестіретін әлеуметтік-этникалық негіз, ұрпақтар бірлестігін бүтіндейтін, оңдайтын жолды қалыптастыратын дәстүр түрі, этникалық өрнекті заман келбетіне, өркениет өрісіне енгізетін әлеуметтік-мәдени күш-қуат арнасы. Елдіктің ерекшелігі, мемлекеттің қуаты, алдымен қазақтың индивидуалды және халықтық болмысына, қос сипаттың жер-жердегі көрінісі мен қарқынына байланысты. Қазақ дегеніміз - жеке адам, ел-жұрт, ұрпақ, халық, ұлт, яғни туған жері мен елінде, өз Отаны мен мемлекетінде өркендеп келе жатқан тұтас әлеуметтік қауымдастық. Осы әлеуметтік қауымдастықты азаматтық ұстаныммен және ұлтжандылық сана-сезіммен нығайту -қоғамдық қозғалыстардың ұйтқысы. Адам мен ұрпақты рухтандырудың өзекті және кешенді мәселелер төңірегінде пікірлер көбейді, кең аумақта әр сарында қарқындауда.

4. Қазақтану және ұлттану. Қазақтың, қазақ ұрпақтарының, қазақ ел-жұртының ұлт болып қалыптасуы - арман да, аңсар да, мүдде-мұрат та болды, бола береді де. Ұлттық болмыс -ұлттық идея мен мұраттың, ұлттық тәжірибе мен дәстүрдің бірлестігінен құралады. Ұлттық болмыстың бір жағын "Халықтық дәстүр - ұлттық рух - ұлттық идеология ", бір жағын "ұлттық рух - ұлттық саясат - мемлекеттік бағдар" құрайды. Бүл факторлардың арақатынасы жүйеленбесе, қарым-қатынас мәдениетін жетілдірмек қозғалыстардың ұлттық идеологиясы анықталынбаса, онда әрбір әлеуметтік бастама да стихия мен дөрекілік, шашыранды әрекет пен теліген бәлекет ушықпақ. Халықтың өткені мен өткеліне, әлеуметтік межесі мен мәдениетіне әр заманда бірдей ықпал ететін таза жағдай, бірыңғай өлшем жетіспеді, жетілмеді демекпіз. Ұлттық-мәдени құндылықтағы және ұрпақ пен ұлттық тәрбиені жүргізудегі кемшілік неде? Ұлттық тәрбие жұмыстарының тетіктері, жағдайы, оларды жұмылдыру жолдары айқын ба? Ұлттың рухани байлығы мен тәлім-тәсілдерін бағалайтын және топтастыратын кезең келді.

5. Қазақтану және қоғамтану. Қазақстандағы демократиялық реформалардың желісі туралы, қоғамымызда қазақ болмысы және мәдениеті туралы көзқарастар мен пікірталастар етек алуда, ал осы әлеуметтік-саяси мәселелер туралы білім жүйесі әзірге қалыптаса қойған жоқ, айқындалмауда. Қазақ болмысы мен санасы туралы ұғымдық танымның түрлері жетіспегендіктен, олар туралы тұтас ғылыми көзқарастар қалыптасқан жоқ дерлік.

Қазақтанудың әлеуметтік астары мен арқауы неден құралады, оны қалай бағалауға болады? Қазақтану, а) өмір сүрер ортаға бейімделудің азаматтық талғамы мен әлеуметтік жөнін анықтайды; ә) қандастарының теңдігі мен еркіндігін, бостандығы мен азаттығын талдайтын, сол әлеуметтік сұранысқа қызмет ететін әдістемені негіздейді; б) өз ұрпағының еркіндігін еселейтін, ұлт пен оның өкілдерінің ұқсастығын үдететін, сыртқы ортаға ықпалын еселейтін мәдениеттің жетік түрін жүйелейді; в) ұлттық мәдениет пен дәстүрдің үдерістер мен үлгілерін аса ұқыпты жауапкершілікпен сараптау. Қазақтану -нақты деңгей мен стратегиялық бағдардың өзекті тақырыбы. Олай дейтініміз қазақтану, а) Қазақстан Республикасының болашағын болжайтын, оның қоғамдық түрлену жүйесін түсіндіретін кешенді көзқарас, ә) тәуелсіз елдің ішкі және сыртқы эволюциялық жаңаруын саралайтын ұлттық сана-сезімнің түйіні және жетілген дәрежесі, б) азаматтың ұлыстық, ұлттық үйлесімділігін қадағалауға мұрындық, в) ұлттық мәдениеттің астары мен арқауын өркениет өрісімен салыстыруға ұйтқы. Халқымыздың өзіндік ерекшелігін, оның әлемдік рөлімен қатар көрсету - біртұтас мәселе.

Қазақтанудың деңгейін көтермелейтін мәселелер - осы адам, ұлт және қоғам қарым-қатынастарының құрылымын, тәртібін, бағдарын білуден және талдаудан туындады. Бірақ осы әлеуметтік тұрғыдан әзіргі мамандануды алсақ, онда адам іс-әрекетінің тәртібі, адамның жетілу заңдылықтары бірдей бола бермейтіні ескерілсе де, этно-мәдени заңдылықтарды мазмұндық тұрғыдан үйлестірудің жолы жинақталына бермейді. Салалық мамандық халықтық өркениетпен өзектес емес, керісінше, жеке мәдени және әлеуметтік ортаға орай шектелуінде. Содан олардың өзіндік мағынаға ие болатын жағдайлары мен жолдары ескеріле бермеді. Осы қысылтаяңнан шығу үшін не қажет, не жетіспейді?

Қазақтануға деген қажеттіліктің мәнділігі - тұрмыс пен әдет-ғұрыптағы қазақи ұғымдарды қалыптастыруға немесе дүниетанымдық ұғымдардың қазақи мағынасын ашып беруден білінеді;

— ел мен ерді етене араластыратын, болашақ іске деген сенімді арттыратын беталысты қолдаудан көрініс табады;

— тыныс тұнығына тұрақтаған төлтумалардан, татулықты таңдаған тұлғаларға тәнті болған, естілерге тағзым ететін, мақтан тұтқызатын естеліктен аңғарылады. Халықтың өркениет өрісіне өрлеуін адам өмірінің әлеуметтік арқауынан және тарихи астарынан бөле-жара ұғыну екіталай. Қазақтануды "мұра – дәстүр - тарихи тағлым" түрі ретінде қабылдауға тұрарлық. Халқымыздың дәстүрінде ауыз әдебиетінің, қол өнерінің және ойын-сауықтардың түрлері бір-бірімен астасып жатса да, олар туралы түсініктер мен ізденістер бертін келе білімнің "салалық шеңберімен" шектеліп тұйықталуда. Халықтық мұра рухымен, философиялық талғамымен және ұрпақтық дәстүрімен күшті. Осы қағида дұрыс та толық қолдауын таппауда.

Қазақтану дегеніміз - ұлттық болмыстың көрінісін бейнелеу, түсіндіру, жасау, толықтыру; осы танымдық және практикалық жаңаруға қатысты бақылайтын жүйені және бақылаушы жүйені қамту, қарастыру, өзара салыстыру және сабақтастыру. Қазақтану елімізде ұлтты, гуманистік дәстүрді және тіл мәдениетін жаңғыртудың теориялық-әдістемелік бастауы және бағдары, қазақ халқының құнды бағдарламасын жинақтаудың құралы. Оның қағидалары сенімді ұстанымдыққа, бір жақты көзқарасқа және әрекетке, жалтақтыққа және жетімдікке ұрынбай, үнемі үлкен мұрат бағытында ізденушілікке демеулік етеді. Қазақтану халқымыздың мәдени мұрасын қатар қарастырады, қалыптастырады, оған деген мемлекеттік және мәдени саясаттың ұлттық аумағын кеңейтуді қолдайды. Қазақтану мәселесін жалаң идея немесе көпірме сөз ретінде қабылдамай, оның танымдық және өмірлік мәнін ұғынатын, осы ұстанымды басшылыққа алатын кезең әбден келді. Қазақтанудың этномәдени өлшемдері осылар.

Қазақтанудың гносеологиялық маңызы - оның ұлттық ойлауды қалыптастыру және дамыту мүмкіндігінен білінеді. Сырттай пайымдауда жалпылама көрсеқызарлық, бір жақты кемітер түсініктер дараланып та және қосақталып та жылысады. Мұндай бастаулар неден басталады, неден арқау табады?

Қазақ көңілдегісін қызықтаған және дәстүрге демеулік еткен қауым, адамдықты ардақтаған және төзімділікпен мұратқа жеткен халық. Ауылдағы бүл қауымдастық ойын-сауық пен тұрақтылықты тірек еткен. Мұндай қарым-қатынастың объектісі мен субъектісі үйлесті келеді, бірде ерекшелігімен білінеді. Ал қазақтану ұстанымы осы объекті мен субъектінің арақатынасы туралы көзқарастар мен түсініктерді топтастырады. Қазақтану объект мен субъект бойынша таным үдерісінің қос тармағын құрайды. Қазақтануды объект бойынша әлеуметтік-гуманитарлық білім жүйесі ретінде қарастыруға лайық. Қазақтану объектісінде жалпыламалық сипат, консервативті көрініс айқындау. Қазақ болмысын тануда біріккен бағыттан, ортақ қимылдан гөрі, шашыранды ізденістер басым. Салалық көзқараста заттық қатынас жалпылық пен жекенің бір жақты қосындысы ретінде қабылданды. Одан көркемдік-бейнелік таным өрбіді. Тарихи жағдайдың атауын қалпына келтіру үшін деректердің шығу тегін дұрыс болжай білу танымдық қажеттілікті құрады. Қазақтанудың осындай тоқтам-түйіндерінде - бекемдікті жеделдету және жақсартпақ идеясы басымдау. Белсенді әрекеттің ізашар және жетекші ұстанымы - осында.

Қазақ болудың танымдық бағдары халқымыздың сезімі мен ойындағы, сөзі мен тіліндегі, мінез-құлқы мен діліндегі, дәстүрі мен тарихындағы этномәдени және әлеуметтік психологиялық ерекшеліктерді көрсетуге арналады. Философиялық бағдардағы ұлттық сұраныс ана тілінің ұғымдық, көркемдік, символдық мән-жайы тұрғысынан айқындалуда.

Сонымен гносеологиялық тұрғыдан алсақ, қазақтанудың міндеті - қазақтың санасын жеке нәрседен тұтас қоғамдық деңгейге көтеру, қоғамдық болмыстағы жалпы қозғалыстан оның құрамдас бөлшектерінің тәуелділігі мен тәуелсіздігін, яғни олардың орны мен әлуетін анықтау; ал мәдени тұрғысынан алсақ - адамның, ұрпақтың, ұлттың әлеуметтік-мәдени мәселелерінен әлемдік деңгейге көтерілу, әлеуметтік, әлемдік өзгерістердің тұлғалық өлшемдерін анықтау, жинақтаудан құралады. Енді ұлттық, қоғамдық деңгейде ортақ бағдарламалық серіктесті, рухани сабақтастықты жетілдіру - күн тәртібінде түр. Танымдық тұрғыдан алғанда, қазақ тарихы, қазақ тілі, қазақ әдебиеті және т.б. салалық білімдерді алғанда, олардың ұстанымы немесе қозғаушы күші ретінде жеке адамның, ұрпақтың, халықтың, ұлттың ортақ мақсат-мұраттарын бетке ұстаймыз ба, әлде олардың нақты мүдделерін басшылыққа аламыз ба? Қазақ тарихында қазақтықты қалыптастырудың жетекші күшіне нені, кімді жатқызамыз? Назардан жиі тыс қалып қоятын, толық ескеріле бермейтін мәселелер.

Айтылуын айтылса да, шешуін таппаған мәселелерден туындайтын міндеттер мыналар: а) осы күрделі де құрылымды объектілер табиғатына жүйелі түсінікті, дүниетанымдық бағдарды, мәдени құндылықтарды және олардың өлшемдерін қалыптастыру; ә) қазақ болмысы мен санасына тән әлеуметтік-гуманитарлық білімдер саласына тұтас гносеологиялық және әдістемелік ұстанымдарды енгізу, б) адам және қоғам болмысының ұрпақтық, ұлттық құндылықтарын жинақтау, оларды тұлғалық өмірдің тұтқасы болуына демеулік ету. Ақыры, қазақтану объектісінің, көрінісінің қызметтерінің айқындылығы әрқалай болғандығына қарамастан, оның тұтас бағдарламалық көзқарасы мен мемлекеттік саясатын қалыптастыруға белсенді араласу. Қысқасы, қазақтану - әлеуметтік-гуманитарлық білімдердің жиынтығы, ұлттық мәдениеттің идеялық әдістемелі негізі болатын бірден-бір білімдер жүйесі.

Халықтық болмыс пен танымға, тарих пен мәдениетке тұтас түсінік жетіспегенде, қазақтану іліміне деген қажеттілік тың лебізбен айқындалынды. Қазақтануға деген тәнтілік, біріншіден, адам болмысы мен қоғамтанудағы ұлттық сипат, ұлттық мүдде және ұлттық мұраны ажарлайтын талпыныстан туындай бермек, екіншіден, табиғаттану мен елтанудағы ұлттық салт-дәстүрдің танымдық маңызы мен өмірлік тәжірибесін жалғастырған қозғалыстардан демеулік табуда, үшіншіден, қазақтың рухани әлемін пайымдайтын, бағалайтын, жинақтайтын, жеткізетін әдістемелік негіз бен бағдардан өріс алмақ. Бұдан туындайтын тоқтам: зиялы қауымның қазақтану маңызын халықтық дүниетаным және арнайы кәсіби ілім ретінде саланың деңгейі мен дәрежесінде жалғастыратын, әрі оны ұлттық мәдениеттің арнайы арнасы ретінде зерттейтін, уағыздайтын, тарататын кезеңі келді. Сондағы діттегеніміз екі мәселе: білімдер саласындағы ұлттық және өркениеттік өмір сүру тәсілдерін талдау, олардың ерекшелігі мен ұқсастығын теңестіру талабын ескеру; қазақтануды гуманитарлық дүниетаным мен ұлттық мәдениеттің түп тамыры ретінде қабылдайтын құштарлықты қолдау. Осындай ынталыққа неге ықылас артуда?

Қазақтанудың бас бағыты - ұлттық тәуелсіздіктің туын көтеру, ұлттық өркениеттің өрісін кеңейту, ұрпақтар мен ұлттар арасында келісім ырқын тарату, ынтымақтастық жолын іздестіру. Осындай дәйекті өлшемдер арқылы, а) этностың өзіндік болмысын, ұйымдасқан деңгейін бағалауға мүмкіндік ашылады, ә) этностық болмыс маңызын әлемдік өркениеттің жетістігімен салыстырып, оның орны мен рөлін анықтау қажеттілікке айналады. Бүл -халқымыздың ғасырлар бойы аңсағаны. Одан туындайтын тоқтам: қазақ халқының өмірі, өнері және өнегесі туралы әлеуметтік-психологиялық және гуманитарлық-экологиялық білім саласының өзара жүйелі байланысын қалыптастыру - танымдық тәжірибесі маңызы зор құндылық.

Қазақтанудың тарихи тәжірибесіне көз жүгіртелік. Ұрпақ пен уақыт құны ел мен жер байлығын сақтауда жоғары деңгейде және бір бағытта бағаланды, халықтық іс-әрекет пен қозғалыстың өлшеміне айналды. Халықтың қарқыны күшейген сайын ұрпақтық түсінік пен қоғамдық пікір көп нәрсеге жауап таба алмады, ол туралы жинақы болжам айтуға жарай бермеді.

Қазақтанудың өміршеңдігі оның болмыстық және танымдық қос бастауында және мәртебелі бас қосуда. Қазақтануда қос дүниелік пен демеулік - халықтық болмыстың өткені мен бүгіні, нақтылығы мен мүмкіндігі қатар өрбиді, ұлттық және мәдени жетістіктерді үйлестіретін үлгілер тоғысады. Қазақтық болмыстың құндылықтары мен дәстүрлері арнайы философиялық тұрғыдан тұтас талқыланбаса, олардың бір-біріне ықпалы назардан тыс қалып қояры аян. Қазақтың тарихы мен тағдырына қытайлық, ирандық, түріктік, славян-орыстық, еуроцентристік сияқты түрлі көзқарастар өз деңгейінде, өзіндік есеппен шүйілді. Қазақ болмысының өткені мен болашағының сабақтастығын кешенді түрде саралау және түйіндеу - қазақтанудың философиялық мәселелеріне жатады. Ізденістің ендігі сапасы мен саласы осындай ашық та айқын жүмыстардан, оның теориялық иірімінен нәр алмақ.

Ойымызды қайырып айтсақ, мемлекеттің ұлттық және өркениетті дамуының ұқсастығын қарқындату және оны қоғамдағы әлеуметтік-мәдени кеңістікке тарату - болашақ дамудың өзіндік жолы. Бүл - еркіндік пен естіліктің босағасын бекітетін қос ірге. Сонымен қазақтанудың негіздері мен бағыттарында философиялық мәселелер тұнып тұрғанын аңғарамыз.

Бүгінгі шындыққа жүгінсек, қазақтың тарихы мен тіліне деген көзқарастар әр ортада, әрдайым үйлесе бермейді. Мысалы, "түркі тілі деп келгеніміз қыпшақ тілі екен. "Қыпшақ түріктен тарамайды, түріктер қыпшақтан тарайды екен" деген ой-тұжырым тарихи шындықтың бір қырын ашады ма екен деп те қаласың. Сонда, түрік те, қазақ та тек бір тайпадан таралған ба? деген сұрақта көңілден кетпейді, әмісе кесіп айтылған мұндай қатал түйін күдік те тудырады.

Бүгінде өмірлік дүниені, адамның болмысын, халықтың беделін сезіну төмендеп барады деген секемдік жиі айтылады. Өмірдің өзекті мәселесі туралы таным үдерісі ұқсақталып үзілуде, жіктеліп сыңар жаққа айналуда, қос немесе коп көзқарастар қатар, әр ырықта өрбуде. Бүл бағытта пәндік айырмашылық пәнаралық байланыстан бөлініп қана қоймай, оған үстемдік етіп бара жатыр. Тақырыптық үстемдік немесе ұстаным ортақ, озат, бағдарламалы мәселеге бара бермейді, салалық жіктелудің кемшілігін көрмейді, көргісі келмейді. Содан бағдарламалы мәселелерді арнайы объект ретінде қарастыру кенже қала берді.

Қазақ даласының ойшылдары көркемдік-бейнелік жетістікті әрдайым рухани биікке көтерді, өзгелерді де сол шоқтыққа көтере түсті. Қазақтың философиялық көзқарастары мен тұжырымдары біртіндеп қазақтану тұжырымын тиянақтай түсті. Қазақтың халықтық ой-тұжырымы, біріншіден, аңыз-ертегілер, фольклор, эпостар, мақал-мәтелдер, халық әндері, қол өнерлері және т.б. мәдени мұралар арқылы адам танытатын бастаулардың қайнар көзін ашты. Екіншіден, қазақтық түсінік-тұжырымды тиянақтау, алдымен, сыртқы қысым мен тәуелділіктен қалыптасқан байырғы қатынас пен ұйымдасу желісін тарихи және мәдени сараптан қайта өткізуден басталып, өзіндік дамудың арнасын ашу, арқауын табу, тәсілін қолдану, тәжірибесін қолдау бағытында сатылап толықсып жатты. Оны біз қазақ халқы философиясының өтімді мәселелеріне жатқызамыз.

Халық философиясының маңызы өмірлік мән-жайы мол қағидаятты адамның дүниетанымына, қоғамның рухани құбылысына және өркениет тәсіл-тағлымына айналдырудан білінеді. Содан халық философиясы дегеніміз - көркем шығарма мен қолөнеріндегі идеялар арнасы, ойын-сауық пен әуендегі ойлар өмірі, даналықты зерделейтін тәлім-тәрбиелік ізденістер өңірі;

таным мен тану үдерісінің алғышарттары - кінә мен күнәдан сақтандыратын білім саласы, ақиқатқа ұмтылудың үлгісі және ұлағаттылыққа ұқсау үдерісі;

адамды нақты ортаға қарап, сонымен салыстыра қабылдау, адамдықты мінез-құлық құндылығымен және іс-әрекеттің нәтижесімен бағалау деген түсініктер қалыптасты. Үлгі тұтарлық және үйренетін міндеттер. Міндетті таңдау, үйренуге талғам керек. Оны таңдауда серпіліс бар, бірақ талғамда кемшін айқын. Оның себептері біртекті де емес. Халықтық шығармашылығының түп тамыры бір-бірімен үйлестіре, таратыла көрсетілмеді. Халық философиясының білім жүйесіндегі мәртебесі мен межесі де тиянақталынбаған. Ол туралы терең парасатты, дәйекті, теориялық талдаулар жоқтың қасы. Мұндай шындықпен есептеспеуге болмайды.

Бір жай айқын. Қазақ халқының философиясын оның дүниетанымдық арқауынан немесе әлеуметтік-тарихи мазмұнынан бөле-жара қарау, көптеген жасандылыққа ұшырататыны әйгіленді. Оған себеп: жанрлық көзқарастар халықтың дүниетанымдық және әлеуметтік рөлін толық ашып бере алмады; екіншіден, ұлттық идея мен ұлттық психологияның астарын ширату ниеті ұрпақтық мүдде шеңберінде жүйесіз жүзеге асуда. Ендігі салалық білімде қазақтықты таныту жайлы келіспеушілік, сауаттылық пен сабақтастықтың жетіспейтіні аңғарылуда.

Қазақ өз болмысын тіл арқылы сөйлетті, оны парасаттылық деңгейде қорытты, ділдік тірекпен тірілтті. Ата мен бала нақ сол халық зердесінде, аңыз-әңгімелер мен өлең-жырларды еншіледі; ел бірлігін ту етті, батырлардың тау тұлғасы мен асқақ бейнесін сомдады. Бірақ халықтың әлеуметтік-мәдени бейнесінің тарихи жүйесі қалыптаса қоймағаны айқын. Не демелік, тарихшылар, тілшілер, саясаткерлер, философтар, психологтар, географтар және т.б. мамандар әзірге қазақ болмысы туралы өзара түсінетін, бірін-бірі толықтыратын деңгейге жете алмауда. Ол тегін емес, түбір тереңде.

Қазірде қазақтың тарихы мен мәдени түбірінің мағынасына үйлеспейтін терминдер жиі қолданылады. Содан да шығар мағынасы ашылмаған, ұғылмаған ізденістер қордалануда. Маман¬дар бірін-бірі түсінуден, тыңдаудан, зерттеуден шет қалып бара жатыр. Адамның танымдық қызметіндегі объект мен әрбір маманның танымдық қадымдарындағы идеалды объект арасында алшақтық сақталуда. Содан шығар, болмыстық объект мамандар арасын біріктіруге ұйтқы, ал салалық білімдегі объект, керісінше, танымды жіктеуге, шектеуге бейім деген келте қайырушылық ықпалын жойған жоқ. Салалық білім өзінің идеалды объектісіне айрықша мән береді де, ортақ мақсат-міндетке көтеріле бермейді. Мысалыға, тарихшы мен тілшінің, философ пен әдебиетшінің ұстанымында болмыстың өлшемі мен білім өрісі өзара үйлесе бермейді. Содан ұлттық мәдениет туралы азаматтық көзқарас пен мамандық қағиданың арасындағы алшақтық орын алуда.

Қазақ халқы философиясы осындай күрделі де, тармақ-тармақ тарихи өзгерістерді, мәдени жетістіктерді, әлеуметтік бетбұрыстарды тұрмыстық деңгейде, образдық-лирикалық салыстырмалы сарында қарастырды. Осы бағдарға деген наным-сенім мен үміт үзілмеді. Бірақ мұндай жалпылама түсінікте дәлділік пен дәйектілік жетісе бермеді. Қауымдастық пен тұлғалық әрекеттердің өзара ықпалдастығын түсіндіру - қазақ философиясының объектісі мен мәселесіне жатады. Қазақ философиясы туралы түрлі көзқарастарды саралай отырып, Ғ. Есім оның он сипаттарын жинақтап береді105. Бүл жүйеде көшпелі болмысы мен ойшыл ел-жұртымыздың өркениеттілікке жол ашқан өрнектері сараланған, бұрынғы философиялық тұжырымдардың басты ерекшеліктері топтастырылып берілген.

Әйтсе де қазақ философиясы - қазақтану философиясының құрамдас бөлшегі және құралы екені ескерілмейді. Бұл қағиданың мәнісі неде? Енді практикалық маңызы зор, әлеуметтік бағдары бар кешенді мәселелерді, олардың құрылымы мен арқауын қазақтану философиясының объектісіне айналдыру - Қазақ пен Қазақстанның іргесін нығайтатын қажеттіліктен туындауда. Объект - қазақтың болмысы мен беделі, оның тұлғалық және халықтық сипаты. Біріншісі - тұтастық тұрақтылығы, екіншісі - оның екі бірдей өлшемі. Қазақ санасы мен мәдениетіне тұтастық пен тұрақтылық өлшемдерін енгізудің оларды ұлттық мүддемен үйлестірудің қажетін мойындайтын отандастар бас көтеруде, үн қатуда.

Енді осы ая мен ағымға қазақтың болмысынан туындайтын, қазақтың халықтық мәдениетіне жақын философиялық талғам-талдау керек. Онсыз танымдағы теорияны, тәсілді, тәжірибені практикалық мүддемен жақындату мәселесі, оларды интеграциялық бағытта дамыту идеясы жалаң сөзден ары аспайды. Сондай тоқыраудың нышаны әлеуметтік-гуманитарлық білімдер саласында аңғарылады. Бүл бағыттағы нақты ізденіс-әрекеттер нәтижелі емес әлсіздеу болып түр, жаңа серпіліс қозғау таппай тұйыққа жиі ұшырай береді. Қазақтануда қордаланған мәселелердің қатарындағы мына бағдарлардың маңызы зор екендігі даусыз. Олар:

— қазақты тұлға, әлеумет, ел-жұрт, халық, ұлт, мемлекеттік құрылым ретінде қарастырудағы тар түсінік пен қалыс көзқарастан арылу, керағар теріс әрекеттен сақтану;

— олардың пайдасыз, зиянды астарын ашып беру; қазақстандық адамдар бойындағы, ұлт дәстүріндегі, қоғамдық қозғалыстағы азаматтық өлшемді қалыптастыру;

— халық рухани мәдениетінің тілдік өнегесін біліп қана қоймай, оны меңгеру;

— халықтық салт-дәстүрдің әлеуметтік, құқықтық, адамгершілік арқауын ширату, осы негіздегі өзара сыйластықты құрметтеу, насихаттау және жоқтау. Бүл -қазақтану факторлары. Олардың астарынан мынадай тоқтамды сауалдарды түйіндеу әсте қиын емес: Адамдықтың, халықтықтың, елдіктің өзіндік ұғымы және өлшемі қандай болуы абзал? Өркениеттегі адами фактор және әлеуметтік күш дегеніміз не? Қазақстанға қандай адам, қазақ керек?

Қазақтың халық болып өзін реттеу факторын және өзін тұлғалық тұрғыдан жетілдіру құралын қатар қабылдауы — қазақтануды тұтас мәдени өлшемнің санатына енуді тездетті. Ол дегеніміз, алдымен, қазақ болмысының әрбір оқиғасы мен қимыл-әрекетін түрлі жүйенің (моральдық, мәдениеттің, құқықтың, діннің және т.б.) талаптары мен ұғымдары арқылы пайымдау, қазақтанудың әрбір жағдайын жан-жақты қарастыру, түсіндіру дәстүріне жол ашты. Бүгінгі тілге аударсақ, отандастарды ұлттық мемлекеттегі адам мәселесі, азаматтық қоғамдағы ұлт мәселесі ойландырады, осындай өткір мәселелерді қатар көрмек қамқорлық ел азаматтарын мазалайды. Енді құнды көмбелер мен рухани жетістіктердің үлгілерін кәсіби, мемлекеттік және халықтың деңгейге көтермелеуге деген қызығушылық пен қажеттілік жан-жақты артуда. Өйткені адам болмысындағы ұрпақтық, тәлім-тәрбиені тиянақтаудың, халық дәстүріндегі адамдық өлшемді тірілту мен мураны тұтынудың практикалық маңызы анағүрлым зор.

Иә, мәселелер көп, пікірлер де аз емес. Осы уақытқа дейін халық шығармашылығы, ауыз әдебиеті философиялық талдаудың арнайы объектісі болған жоқ. Әдебиетшілер бүл мәселеге филологиялық тұрғыдан қарады, сол деңгейде шектелінді. Ал философтар бүл деңгейге көтеріле қоймады. Содан қазақ халқы философиясы мен қазақ философиясының арақатынасында үлкен айырмашылық пен алшақтық бар екенін аңғармадық.

Қазақтанудың мәні тарихи тұтастыққа тұрақтаудан, естілер және елмен сырласудан, тілдескенмен, табысудан, үлкен-кішіні құрметтеуден, туысқандық сезімді ту етуден, өзгенің озығы мен мәдениетінен үйренуден білінетіндігі, сол деңгейлерде ашыла түсетіні күмәнсіз. Бірақ сол деңгейлердің өзіндік идеясы, бағдары және ұғымдық құрал-саймандары бар екенін аңғарсақ та, бүл мәселелер арнайы ғылыми зерттеуге неліктен ілінбей жүр? деген сауал жауабын таппай келеді. Расында, пікірталасты Қазақстанның сұранысымен електеп көрсек, онда бір типті ұғым қалқып шығады. Ол - қазақтану, оның философиясы мен факторы. Әзірге қазақтықты біліп жатқанымыз шамалы, қазақты таныту өнері толық іске аспауда.

Алдымен "қазақтану факторлары" дегенде нендей мәселеге ерекше назар аударамыз, оның себебі неде? деген жайға тоқталық. Ойымызды қысқаша қайырсақ. 1. Қазақтың халықтық таным-түсінігінде "табиғат", "дала" ұғымдары жалқы мағынада қолданбаған, тек мидай жазық кеңістік деп ұғылмаған; 2. Қазақтың даладағы өмір-салтын көшпелілік деп қана түсіну, қабылдау, тарихи шындыққа үйлесе бермейтініне бүгінгі оқырман күмәнданбайды; 3. Егер даланы географиялық-экологиялық және әлеуметтік-мәдени орта деп ұқсақ, онда қазақ көшпелілікпен қатар, жартылай көшпелілікпен орнықты өмір сүру салты мен дәстүрін басынан кешіргені айғақ. 4. Тарихи тұрғыдан алсақ, қазақтың ауылдағы, өлкедегі және қалалық өмір салттардың арақатынасы осы уақытқа дейін дұрыс, толық айқындалмағанына көзіміз жетеді; 5. Өркениеттің "қазақтық факторлары" материалдық мәдениетке ғана емес, халықтық танымға, тұлғалық шығармашылыққа, ұлттық рухқа жағымды, бірақ әрқалай ықпал еткені даусыз; 6. Қазақ жерінде халық шығармашылығының, ауыз әдебиетінің алғыр және қарқынды дамуы, мұнда қазақтың өзіндік өркениеті тамыр жайғандығына айғақ; 7. Қазақтықты танытатын мәдени-әлеуметтік факторлар мен жағдайды кешенді, сауатты, белсенді түрде пайдаланудың тәуелсіз елдегі сұранысы анағұрлым артуда. Өйткені қазақ халқының өмір, өркениет және өзінің болмысы туралы түсінігі, тілі, тәжірибесі дамуда; оның тілі мен мәдениетінің арақатынасы жетіліп жүйеленуде; халықтық таным, дәстүр және өмір салты мәдениеттің құрамы мен негізін нығайтуда; халықтық даналық пен мәдениеттің гуманитарлық және әдіснамалық өлшемдерін анықтауға, олардың өзара ықпалын арттыруға сұраныс көбеюде.





Жартылай сауаттылық қазақтанудың фактісін айқындай алмағаннан басталады. Қазақтанудың фактілері дегеніміз танымдық және қызметтік факторлардың, оқиғалардың белгілі бір тарихи жағдайдағы орны мен маңызын анықтау. Басты шарт - оқиғаны, жағдайды адамның құқығы мен ұлттың әлеуметтік тендігі арқылы бағалау және саралау. Осындай қос шартты жүзеге асырудағы, бұрынғының бейнесін жасаудағы кемшіліктер мен қиыншылықтың түбірі неде? деген сұрақ әркімді ойландырады. Кемшілікті көбіне қазақтану туралы ұғымдық түсініктегі алшақтықтан, сол ұғым мен қазақтық болмыстың арақатынасындағы сәйкессіздіктен іздейміз. Ұстамдық сәйкессіздікте халқымыздың тарихы мен мәдени қалыптасуы жан-жақты, кең аумақта қарастырылмады. Көне және жаңа дәуірдегі қазақ болудың және қазақтыққа жараудың объектісі мен тәсілдері әрқалай түрленгенін жоғарыда көрсеттік. Ұлттық идея бүл қайшылықтарды толық және дұрыс сипаттауға жарай бермейді. Оған бір себеп - ру-тайпалық, тайпааралық, халықтық, ұлттық құрылымдар мен олар туралы ұғымдық түсініктердің эволюциясы ұлттық идея шеңберінде дәл және толық ашыла бермейді. "Халық" пен "ұлт" ұғымдары біртектес мағынада қолдану етек алуда. Тарихи және әлеуметтік-мәдени тұрғыдан қарастырсақ, бұл ұғымдар түрлі сапалық жетілуімізді дұрыс ескере бермейді және ондай олақтық шолақтықты қалыптастырды, қалыптастыра бермек. Олақтық қазақ болмысын, бейнесін, белсенділігін, санасын түйіндеуге жарамсыз. Халықтық болмыстың эволюциясын бір жақты түсіндіруден ұғымдық, теориялық кемтарлық қабаттаса қатпарланды. Қазақты дара индивид, қалыптасқан қауым, тұтас халық, жетілген ұлт ретінде қарастыру дағдыға, ұстанымға айналған. Тарихымызды бір өлшеммен, бір деңгеймен бағалаумен шектелсек, онда қазақ болудың жаңа объектісі мен тәсілдерінің арақатынасы туралы бағыт-бағдар анықталынбады. Содан байырғы бастау мен кейінгі бастаманы үйлестіру мүмкіндігін парасаттық деңгейде ескере бермейміз.

Халықтық танымды тұтастау үшін, біріншіден, қазақ болмысына деген тұтас көзқарас, оның әлеуметтік келбетіне деген ұғымдық түсінік, болашағын айшықтайтын теориялық үлгі, бір сөзбен айтқанда қазақтанудың философиясы жетіспейді. Қазақ философиясы туралы әңгіме басталды. Бірақ оның пәні мен мәселесі, ұғымдары мен ұстанымы айқын дей алмаймыз. Қазақ философиясының мақсаты туралы көзқарастар әр текті, көбіне бұлыңғыр идеологиялық негізде ұсынып келеді. Ол қандай қалыптасқан негіз? Біріншіден, қазақ философиясы ұлттық идея шеңберінде, қазақ хандығы аумағында бастау алды. Екіншіден, осы кездегі жеке ойшылдар мен ақын-жыраулардың шығармалық мәтіндеріне жүгінеді. Содан осы екі жай немесе фактор қазақтың өзінше халық болуына және мемлекет құруына шешуші ықпал еткен оң бетбұрыстар екені атап өтіледі. Сөзсіз, бүл тарихи шындық, мемлекеттік кезеңнің тың шоқтығы.

Сонымен қазақ шығармашылығының арқауы мен аясын үйлестіретін, тіпті қазақ халқы философиясы мен қазақ философиясының идеялық желісін жүйелейтін кешенді теориялық ағым мен әдістемелі құрал керек. Оны біз қазақтану философиясы деп атадық. Қазақтану философиясы білім салаларынан ғана емес, қазақ философиясынан да ерекшеленеді.

Қазақтану философиясы, бір жағы, бейнелі, идеалды түрде өріс тапты, бір жағы, қазақтың өз болмысын танудың ерекшелігі мен заңдылығын қалыптастыруға дәнекер бола алады. Ол үшін қазақтанудың, біріншіден, гносеологиялық және әдістемелік шарттарын, екіншіден, тарихи, әлеуметтік және мәдени негізін, онда да оларды өзара үйлестікте қарастыру шарты мен қажеттілігі артуда. Қазақтанудың шарты мен қажеттілігі, объектісі мен субъектісі тоғысатын мәселелер бар. Олар: қазақты тану, қазақ болу және қазақтыққа жарау - ұлттық бітім-бірлікті қалыптастырудың сатылары мен белестері; адамның тұлғалығына тұрақтау, оны тұтастау, туралау; өнер мен өркениеттің өрісіне қол созу, ой жарыстыру. Бұл ұстанымдардың мазмұны мен көлемі танымдық талапқа орай өзгерді, әдістемелік ауқымда үнемі жаңаруда.

Қазақтану философиясы дегеніміз - қазақ халқының, өмірлік серіктестерінің бүгіні мен болашағы туралы ашық әңгімеге, ақылдасқан әрекетке шақыру, байсалды бағдарды дұрыс анықтауды, оны басшылыққа алуды тездету;

адам, халық, мемлекет мәселелерін ұлттық даму бағдары тұрғысынан бірге талдау. Қазақтану философиясы "қазақтандыратын" факторларды өзара ықпалдастықта қарастырады, қазақтың болашағы мен Қазақстан туралы білімнің мән-жайын жүйелі көзқараспен, парасатты, адамгершіл де ұлттық мүдденің қажетімен ойластыра қарастырады.

Қазақтану философиясының мағынасы жеке фактор шеңберінде емес, рухани құндылықтарды, ұлттық идеяны, қоғамдық халықтық сананы, әлеуметтік іс-әрекеттерді уақыт пен заман талабына, халық пен адам сұранысына орай жинақтаудан, жұмылдырудан, жақсартудан білінеді. Пәндік шектелуде теориялық және әдістемелі ізденістер кәсіби зерттеулердің объектісі бола бермейді. Осыдан халықтық таным мен халықтық санаға деген көзқарастар әрдайым сыңаржақтылыққа ұшырайды. Олар бірін-бірі толықтырмай, ізденіс бағыттарын реттеуден шет қалмақ.

Қазақтанудың философиясы дегенде, алдымен қазақтану ілімінің объектісі мен мақсатын, ғылыми негізін және әдістемелік бағдарын қалыптастыруға ұйтқы боларлық ортақ бастаманы, ізденісті және бағытты айтамыз. Оның объектісі - қазақ болмысын "салалап", жанр мен пәнге бөле-жара қарастыру емес, қазақ болмысы мен болашағы туралы ұғымдық түсінікті түзететін дүниетанымдық деңгейде, бағдар бірлестігі ретінде қарастыру және қалыптастыру.

Қазақтану философиясының мақсаты - шындыққа жету, тарихи шындыққа деген талпынысты, ой жүйесін қолдау;

— қазақ болмысының табиғатын қоғамдық қажетпен орай ақыл-парасатқа салып, қазақ тарихының өткені мен болашағын сабақтайтын ізденістерге әдістемелік және интеллектуалды демеулік ету;

— мәдениеттің сұранысын іштей сезінетін сананың тұлғалық, ұлттық және өркениеттік түрлеріне жету. Ендігі ойластыратын жай, біріншіден, шындық жолын ақылға салдыратын идеялық негіз бен әдістемелік бағытты нығайту, зияткерліктің жаңа зерделік ағымына және рухани құндылықтарына сүйену.

Екіншіден, қазақтың тарихы мен тіліне, өмір сүру салтына деген үйлесімді идеялық және мәдени өлшем, яғни қазақтанудың дүниетанымдық толғауы мен ұлттық талғамы жетіспейді. Казақтану дүниетанымы атамекен, ата мұра, ата кәсіп болмысын ардақтау арқылы шындықты ізгілік пен игілікке айналдыруға, қазақтың елі мен жеріндегі қарым-қатынастың адамгершілік рухын көтермелеуге бағытталған. Қазақтану дүниетанымының екінші бір шебі және өлшемі - тұлғалық және ұлттық құндылықтардан құралады. Кісілік қасиеттердің қалыптасуы, алдымен, адам болмысының қажетіне, заманның талабына, әлеуметтік ортаның дәстүріне байланысты. Кең далада еркін және дархан өмір сүрген жандардың жүрегі жарқын, көңілі кіршіксіз, ниеті кең, тілегі ақ болғаны кездейсоқ та, кенеттен пайда болған қасиеттер емес. Осы идеялық және дәстүрлі қозғалыстың қоғамдық қажеттілігін көрсету сұранысы артуда.

Үшіншіден, қазақ халқының тарихи тәжірибесі мен әлеуметтік қызметінің жетістіктерін насихаттайтын, тарататын қазақтанудың идеологиясына мәжбүрміз. Қазақтың ұлттық идеясы мен өзіндік сана-сезімі әзірге бірін-бірі толықтырмауда, қазақтың этно-мәдениетін жетілдірудің ұлттық дәстүрі өз жиегі мен дәйегін таба алмауда. Қазақ өркениетінің кемелді көрінісін ұқпай қоғамдық сұранысқа кең ауқымда ұйтқылық басталмайтынына көзіміз жетуде. Қоғамдық пікір мен сананы бүгінгінің өзекті мәселелері мен ортақ бағдарына шоғырландыратын кемелді ойлар, келелі сөздер мәртебесін таппауда. Бұл бағыттағы мәдени сұхбаттасу, идеялық үн қату заман талабынан кенже қалуда. Халқымыздың ұлттық идеясын, ұлттық санасы мен дәстүрін елдіктің еркіндіктің естіліктің айғағы ретінде қарастыратын, талдайтын кезең келді. Ізденісті кәсіби жұмыстың түріне айналдыру - әлеуметтік-саяси тұрғыдан ерекшеленген шарт. Сондай ұмтылыс пен ұйымдасушылық Қазақстандағы идеологиялық қатынастардан арқау табады.

Қазақтану идеологиясы дегеніміз қазақ жеріндегі ұрпақ пен перзенттің азаматтық арын, намысын оятарлық іс-әрекетке ұйтқылық жасау, ұлтаралық татулықты туралау, тереңдету. Жөн білген адамның сөзі уәжді, ал уәжі жерде қалмаушылықтың сыры осында;

— адамның өзін және қауымдастықты басқарудағы кісілік құндылықтарды бағалайды, ұлттық сана-сезім мен мәдени санатты өзара үйлестіретін әдісті әрекетті саралайды. Ол мүдделерден туындайтын құндылықтарды шоғырлайтын сала және кісілік құндылықтардың қуаты;

— халқымыздың әлемдік өркениет пен мәдениеттегі орны мен рөлін анықтайтын, ұлттық мәдениетті әлемдік кеңістікке тарататын және халықаралық қажетке жарататын ұйымдасқан жүйелі қызметтің түрі. Қазақтану идеологиясын ақиқат пен ізгілікті азаматтық қауымдастық пен демократиялық қоғам сұранысына орай тарату қажет-ақ.

Төртіншіден, қазақтану мәселесін зерттейтін мамандардың, зиялы қауымның басын біріктіріп, олардың шығармашылық ізденістерін білім мен ғылым жүйесіне бағыттайтын тиянақты технологиялық әрекеттер, ұйымдастыру жұмыстары қолға алынған жоқ. Танымдық ізденісті технологиялық тұрғыдан ұйымдастыру және жетілдіру - әдіснамалық мәселе. Қазақтану әдіснамасының міндеті - үш бірдей шығармашылық ұмтылысты, яғни ізденістің философиялық негізін, дүниетанымдық бағытын және идеологиялық қарқынын үйлестіруде айқындалынбақ.

Осы тектес күрделі де, кешенді мәселелердің танымдық қана емес, өмірлік мағынасы айқындалына түскен сайын қазақтану философиясына деген сұраныс арта түспек. Өйткені ол адам, халық, қоғам болмысын объект ретінде бір деңгей мен сарында ғана сипаттамай, тарихтың қозғаушы күштерін алдымен субъект ретінде, объективтілік пен субъективтің теңдігі тұрғысынан талдап, субъективтіге әлеуметтік мән бере отырып бағалайды. Адам еркіндігі мен белсенділігінің жағдайларына, олардың таным мен өмірдегі мағынасын топтастыра ерекше мән беру - қазақтану философиясының басты мәселесі және заттық аясы. Бүл мәселелердің бәрі және әрқайсысы қазақтану философиясының заттық негізін, зерттеу объектісін құрайды.

Қазақтанудың әдістемелік маңызы - қазақтыққа жараудың тәсілдерін жинақтауда, қазақтың өзін-өзі жаңартудың ұлттық модельдерін жасауда білінеді. Кең мағынада, қазақ халқының рухани мұрасы оны кеңірек жинақтап, тереңірек түсіндіріп, тебірене бағалайтын, тиянақты жетекшілікке алатын бастамалардың тапшылығын ашып беретін бағдардан анықталады. Осы қоғамдық сұранысты қанағаттанарлық деңгейге жеткізудің мүмкіндігі, жағдайы әрқалай.

Солардың қатарында - ұлттың өзіндік даму деңгейін ырықтау, мәдени қорды толықтыру, мамандар арасындағы кәсіби тәжірибе мен ғылыми тәсілдердің концептуалды негізін нығайту. Осындай әдістемелік ізденістер әзірге қазақты тануға толық қызмет етпеуде. Ойды кесіп қайыруға екі себеп ұйтқы. Оған, бір жағы, интеллектуалды ерлік пен жетістіктердің өзара үйлеспей жатқаны, бір жағы, әдістемелік әдістің әлеуметтік рөлінің әлсіздігі айғақ. Қос арнаның әлсіздігі мемлекеттің ұлттық және өркениетті дамуының ұқсастығын қарқындататын және оны қоғамдағы әлеуметтік-мәдени кеңістікке тарататын мардымсыздықты ғана айшықтайды.

Осы тұрғыдан қазақтану философиясы салалық мамандық пен мәдениеттің өкіліне ашық жүйе, ашық сабақ болуға жарарлық. Егерде мамандар арасында бейжайлық орнықса, бір сала мамандары ортақ мәселе мен міндетке үстем етпек болса немесе әр мамандық өз дәстүрі мен әдістемесінің шеңберінен шыға алмай жатса, онда қазақтанудың дүниетанымдық жүйесі дұрыс шешілмейді, ғылыми мақсаты ілгерілемейді. Мақсатын алға қойғандар бір-бірінің ұстанымын жоққа шығарады. Себебі, қазақтанудың зерттеу объектісі және оның әлеуметтік-мәдени қызметі әдістемелік бағдарсыз анықталынбайды, ал оның теориялық негізі мен әдістемелік бағдары теориялық тұтастықсыз қалыптаспайды.

Қазақтану философиясы жалпы ұғымдарды пайдаланады, жалпы қатынастардың жүйесін ескереді. Ол жалпы идеяны ерекше мәселемен үйлестіреді. Дүниетанымдық нұсқау мен ұғымдық тұжырымдау көңілде жүрген, ойды мазалайтын болашақтың бейнесі мен келбетін ұсынады. Тек қос бағдардың ерекшелігін әр сала өзінше ғана емес, өзгелермен бірлесе ізденуі шарт. Бірлесу - шындықпен және болашақпен бітісу үшін керек қадам.

Осыдан қазақтанудың әдістемесін жетілдіру міндеті күн тәртібіне оралды. Ол дегеніміз, біріншіден, қазақтану салаларын рухани мәдениет құрамына ендіретін жаңа сатыға көтермелеу, олардың бірлестігі мен қызметін қоғамдық қажеттілік пен ғылыми сұраныс иіріміне ендіру шығармашылық ізденістерді сол мұратқа бағыттау; екіншіден, редуктивті дәстүрді, принципті ығыстыра отырып, ұйымдастыру мәдениетіндегі интегративтік негіз бен бағытқа бет бұру. Бүгінгі жаңа қоғамдық сұранысқа лайықты мамандарды дайындау шараларының әлсіздігі, жетіспеушілігі - коп нәрсеге тұсау болуда. Сондықтан қазақтану дәстүрін қалыптастыратын әлеуметтік және кәсіби орта керек, сол қозғалысты реттейтін әдіснамалық бағыт пен қарқын қажет.

Сонымен қазақтану философиясының объектісі мен мақсатын зерттеудің қажеті бар ма? Қазақтықтың өзіндік базистік құндылықтарын іріктеу, оның жаңа құндылықтар жүйесін өркениеттілік дамудың құралына айналдыру - зиялы қауым мен есті мамандарды ойландыратын өзекті мәселелер. Мұндай бастау XV ғасырда кең өлке кеңістігінде өзіндік әлеуметтік-саяси өрнек тапты. Қазақ мемлекеті іргетасының қалануы өзара жаралауға, іштей талан-таражға тоқтам болды. Қазақ мемлекеттігі туған жерге, елдегі байлыққа деген бекемдікті, бас қосуды орнықтыра түсті. Мырза Мухаммед Хайдар Дулати өзінің "Тарихи Рашиди" деген бас еңбегінде қазақтың азамат, этнос, ел-жұрт ретінде топтасуына және өзі туралы толық көзқарастың қалыптасуына ерекше мән берген. Қазақ идеясы туралы көптеген мәліметтер мен дәйекті деректерді тізіп береді, қазақтықтың рухани тәжірибесін бағалаудан шет қалмайды. Қазақ өзін тану тәсілдерін ажарлады. Бұл - қазақтану идеясы бастауының толастаған бір түрі.

Қазақтану бітімділігінің бас талабы - ішкі татулық, көршілермен бітім. Оның қолбасшысы мен ойбастаушысы осы бағыттағы шындықтың не екенін, шеберліктің қандай үлгісі мен бағдары бар екенін саралауға араласады. Адамның мәдени-әлеуметтік дамуының бейнесін жасайды және оның алғы шебін белгілейді. Қазақтану идеясы екі бағдарды - адам мен әлеуметтік ортаны адамзаттық және ұлттық мәдениетке араласу мүмкіндігін арттыратын құралды және ұрпақтардың мәдени ұқсастығын нығайтатын дәстүрлі негізді қалыптастыруға ұйтқылық етті, етеді де.

Осындай идеялық тұрғыдан қазақтану философиясын торт кезеңде саралаудың ыңғайы туындайды. Шартты болса да, олар мыналар: қазақтанудың бірінші кезеңінде сыртқы материалдық ортаны, дүниені тануға талпынған ізденістер және көркемдік-бейнелік дүниетанымдық деңгей басым. Қазақтану жеке деректер мен оқиғаларға тоқталса да, олармен шектеле бермейді. Тұтастық ескерілгенде немесе оның түп тамырын көргенде оқиғаға немесе дерекке тура жол ашылатыны, тиімді тәсіл табылатыны хақ. Қазақтануға екі бірдей өлшем - оқиға немесе атаулы реалдылық және дерек немесе идеалды реалдылық негіз де, құрал да болады. Сондай екі өлшем қазақтанудың қос мәнін, қатар бағдарын түсінуге де, түсіндіруге де септігін арттырды.

Күн тәртібінде - білім мен мәдениеттегі сабақтастықты жетілдіру. Бұл мәселе - кәсіби мамандардың әр саладағы төл міндетіне айналуда. Егер нағыз мамандар әр саладағы ойдың, интеллекті дамытудың мүмкіндіктері мен жолдарын айқындап, осы екі шарттың өзара үйлестігін нығайтпаса, онда ортақ бағдарлама мен кәсіби мүдделілік қалып қоймақ. Ондай тұйықта қазақтану туралы бейнелік, көркемдік пайымдау деңгейінен шыға алмаймыз. Қоғамдық құбылысты сырттай сипаттау, көркемдік бейнелеуде субъективті әуесқойлық басымдықпен айқындалады. Ізденістің екі түрінде, біріншіден, қазақтанудың ұғымдық деңгейі, екіншіден, оны әлеуметтік-гуманитарлық білімдерді" тарихи, идеялық және әдістемелі жүйесі дейтін тұтас көзқарас назардан тыс қалып қоюда.

Әр маман "өзінше" ғылыми дәстүр мен шындықтан тек сыртқы ұқсастық іздейді. Ізденудің тар тәжірибесінде әрбір салалық білімнің ерекшелігіне мән беру етек алатыны хақ. Онда бір жақтылықтың үш бірдей түрі тамыр жаймақ. Ізденістік алшақтық пен өзара тайталаста, а) тарихи айқындылық пен әлеуметтік-гуманитарлық тұтастық көмескіленеді; ә) білім мен шындықтың байланысын үйлестіретін түрлі тәсілдер ескерілмейді; б) өзін дұрыс түсіну үшін өзгені толығырақ білудің қажеттілігі мойындала бермейді. Мұндай ахуалда мамандар сол ғылымның эмпириялық материалдары мен тәжірибесіне және тілдік дәстүріне ғана сүйенеді. Ондай ізденіске идеялық және әдістемелік тұтастық жетіспейді.

Кең дүние мен тарихи құбылыс мәні әр ізденістің тәжірибелік тұрғысында шектелінеді, ал теориялық жіктелінген ізденушілік қазақ болмысының заттық, мәдени және әлеуметтік негіздерін әрқалай түзеді және созғылайды. Содан қазақтану негізі туралы деректік пен дәйектілік концептуалды сабақтастыққа үйлеспей, жеке оқиғалар мен деректер шеңберінде тоқырайды.

Екінші кезеңінде ұлттық идея мен ұлттық идеологияға сүйенген қоғамдық-эстетикалық және этноэтикалық көзқарастар өріс алды. Ұлттық мүддені жырлаған, ұлттық мемлекетті қолдаған шығармалық туындылар ел арасында қолдау тапты, ортаға кең таралды. Ұлттық идея мен ұлттық идеология әрқалай жүйеленді және түрлі ағым мен сарынға ұшырады. Мұнда қазақ философиясына балайтын тоқтам-түйіндер баршылық қана емес, басымдау. Қазақтықтың қажетіне көрсеқызарлар бірде ерте, бірде кеш, әркім оз есебімен және әр түрлі қарқында араласты. Онда ықтималдық пен кездейсоқтық басым десек, кездейсоқтыққа жүйе мен бағыт жетіспейтіні мәлім. Ықтималға ынжық жалтақ келері де хақ. Ынжық - өрені көтеретін, табан тірейтін идеядан жұрдай. Жүйесіздікте адамның мемлекеттік тәртіп пен ұлттық дәстүрді нығайтатын рөлі өзара үйлеспейді. Содан қазақтық туралы жүйелі түсінік қалыптаса бермеді, ұрпақтар арасына баба аруағы мен ұлттық рух толыққанды күшіне енбеді. Мұның өзі ұлттық сана-сезім мен мінез-құлқымыздың дағдарысын қоздырды, ел-жұрт арасындағы араздықты асқынтты.

Үшінші кезеңінде өмірдің әлеуметтік негізі мен мәдени өлшеміне ықылас шоғырланды. Әлеуметтік қатынастың тәсілдері этномәдени бағдарды және өркениеттілік жолындағы даму қарқынын қатар жетілдірудің маңызын арттырды. Жаңа әлеуметтік-мәдени негіздің қалыптасуы және орнықты болуы, оның субъектісіне, яғни қазақтың әлеуметтік-рухани күйіне байланысты. Қомақты әлеуметтік-мәдени капитал арқылы халық есін жинап, қиыншылық салдарын жеңілдететін жайға мүмкіндік қосты. Ал оның субъектісі өзіне деген сенімін, ортаға деген білімін арттыра түсті. Қай ортада жарасымдылық тез тамыр жайса, сонда өзара тартылыстың аясында туыстық қатынастар басты орныға түсті. Елде моральдық-этикалық құндылықтардың тамыр жаюына, алдымен ел арасындағы келісім мен өзара келісімділік, төзімділік пен мәмілелік ерекше ықпал етті.

Төртінші кезең - рухани-құкықтық мәдениет. Рухани-құқыұтьщ мәдениет - бүл әлеуметтік құндылығы зор, танымдық ықпалы мол көлемді ұғым. Бүл ұғым қоғамдық байланыстың нормативті шектеулерінен асып түседі, жалпы адамдық мәдениеттің негізін құрайды, рухани және құқықтық заңдылықтың тоғысын топшылайды. Бүл деңгей өмірдің саналы тәжірибесіне сүйенеді, мәдениеттің парасатты-нормативті жақтарын айшықтайды, мағыналы өмір сүрудің үлгілерін жинақтайды, жаңартады. Рухани-құқықтық мәдениетте адамның өмірге және өзіне деген көзқарасы, қарым-қатынастары қалыптасқан өлшемдермен бағаланады, ережелермен сақталынады, дәстүр арқылы реттелінеді. Сондықтан олардың адами және қоғамдық мән-жайы жан-жақты, жүйелі түрде ашып көрсетілуі - қажеттілік.

Қазақтанудың келесі сатысы - кызметтің түрлері мен мәдениет тілдері, яғни адам болмысы мен ақылын жалғастыратын дәнекерлер жүйесі. Ұлттық мәдениетті танытқызатын жаңа тәжірибелер мен тәсілдер, тың технология өмірге келді. Бүл сарында қазақтану рационалды жүйесін қалыптастырды, ұлттық тілдің, ұлттық мемлекеттің қалыптасуы қазақ санасын ділдік және мәдени арнаға үйлестірді. Адамдық мүмкіндік ұлттық әлеуетке айналған сайын қазақтың өз дәуірі мен деңгейі туралы түсінігі тереңдей түсті, бітімге деген бағдары айқындалынды. Қазақ өзінің елден, жерден тәуелділігін нақты, кеңірек сезінді. Атамекенде ұрпақтық, елдік, әлеуметтік мінез-құлық қалыптасты. Әлеуметтік іс-әрекет адамдық қабілеттің, әлеуметтік байлықтың, нақты тәжірибелі түсініктің жиынтығынан өріс тапты.

Қазақтанудың соңғы сатысы - оның әлеуметтік институттарының құрылымы мен қызметтеріне қатысты. Қазақтанудың арнайы мекемелері мен олардың дәстүр-салттары адамның ұрпақтардың әлеуметтік қарым-қатынастарын қарастыруға мүмкіндік ашты, олардың аясын кеңейтуге ерекше мән берді. Жаңа жағдай мен талапқа орай байырғы тәсілдер мен тәжірибелерді қолдану өріс тапты. Оған қазақтануды жүзеге асыратын арнайы іс-әрекеттердің қарқыны мен жүйесі жетісе бермейді.

Қазақтану философиясы осындай кешенді және өтімді мәселеге салиқалы да, өзіндік сыни көзқарасты таратпақ. Қазақтану философиясы мәдениетіміздің қалыптасу сатысы мен мәдени мұралардың мән-жайын анықтауда, өркениеттілікке араласудың жөні мен жолдарын тиянақтауда, ұлттық сана-сезімнің интеллектуалды-рухани бағдарын белгілеуде және ұлттық болмыс туралы бір жақтылықтан арылуда өзінің әдістемелік қуатын көрсете түседі. Бұл тұрғыдан алсақ, қазақтану халықтың өзіндік санасынан және көршілерімен тіл табысу өнерінен арқау тапты және өзін танытуға талпынады. Одан қазақтың адамгершілігі мен әлеуметтік әділеттілігін қалыптастыру, адамның тәлімділігі мен ұлағаттылығын арттыру, жақсы адамды тани білу - әлеуметтік өткір мәселеге, ортақ тақырыпқа айнала бермек. Мұндай эволюциялық көзқарасты халқымыздың рухани мұраларынан аңғарамыз. Онда жеке деректер де, үлкен оқиғалар да назардан тыс қалмайды. Оқиғалар өзін халық ретінде тануға және танытуға бағытталған. Қос өрістің өлшемі ұқсас және жалқы емес.

Ұлағаттылықтың қос өлшемін - тұлғалық және ұлттық, азаматтық және қоғамдық дәрежесі дәнекерлемек. Үлгілерді үйрету - қазақтану философиясына жақын мәселе. Қазақтану философиясында қос деңгейі және бағдары - өзіндік танымды өзге үлгімен салыстыру, өзгенің ұстанымын өз құндылығымен толықтыру қағидасы айқын. Өкінішке орай қос бастаулардың осындай бағдары мен бейнесін өрбіту, тоғыстыру әрекеттері әзірге жүйесіз қалуда.

Осы тұрғыдан қазақтану философиясының пәндік, тарихи және әлеуметтік, дәстүрлі деңгейлерін пайымдауға болады. Қазақтың заттық болмысы мен танымдық парасатын тікелей қарастыру - қазақтанудың алғашқы сатысы. Қазақтану философиясының пәні зерттеу объектісінің табиғаты мен ерекшелігін анықтаудан, яғни оның басқа ғылымдармен байланысын, сабақтастығын пайымдаудан бастау табады. Қысқасы, оның пәні қазақтың тарихын дайындау, оның зердесін қайта өңдеу, қазақтың тілі мен ділі, болмысы мен бағдары туралы білімдерді қалыптастыру және жинақтау барысында айқындалды және айқындалмақ.

Қазақтанудың пәндік аясы мен бағдары дегенде, алдымен, этностың тұтас бейнесі жасалынған санатты қызмет кеңістігі, оның өмірлік кеңістігіне ерекше мән енгізген тірлік уақытын; белгілі бір әлеуметтік тәжірибедегі тәсілдік іс-әрекетті, адамдық мәдениеттегі этникалық сипатты айтамыз. Онда қазақтану философиясының сапасы мен сабақтастығын, сыры мен салдарын, а) заман мен қоғам табысына орай пайымдау, э) тарихи және ұлттық тәжірибемен салыстыра отырып бағалау, б) ұлттың рухани қазынасын халықаралық бағдарға жақындататын өлшемдік тұрғыдан саралау, икемдеу қолдау табады. Қазақтануды қолдау - ұлтжандылық бастама, қазақтану философиясын саралау -пәнаралық байланыста.

Қазіргі қомақты да, қарқынды қоғамдық өзгерістерде қазақтану философиясының мақсат-міндеттері толығып жаңаруда. Қазақтану философиясында қазақи жанның халқымен, заманымен, олардың тарихымен, сондай-ақ қазақ халқының өз азаматтарымен, елімен, олардың тағдырымен сырласуы, сұхбаттасуы, сөйтіп сомдануы - өресі биік, өтімі мықты мәселе. Сол нақты мәселені жүзеге асыру үшін маңызды міндеттер мыналар: объектіні тану іс-әрекетінің тәсілі мен жүйесін белгілеу, яғни қазақтың ұлттық болмысының тұтас бейнесін жасаудағы ізденістерді жүйелеу;

— халықтың ортақ ментальдық белгілерін, ішкі болмыстық сипатын жинақтау арқылы ұлттық ойлаудың бейнелік, символдық, метафоралық және коммуникативтік ерекшеліктерін еселеу немесе ұлттық ойлау мен қазақ менталитетінің өзара байланысын ашып беру, оның бас бағдарын анықтау;

— ұлттық болмысты дамытудың тарихи, теориялық, әдістемелік арқауларын тұтас мәдени негізге топтастыру, ұлттың рухани құндылықтарын көтермелеудің рационалды, парасатты деңгейін белгілеу;

— қазақи мұралар мен мәтіндердің, қазақтану көзқарастары мен теориясының мән-жайын, ана тілі мен ұлттық тәрбиенің әлеуметтік өрісінің дәстүрін ашып беру;

— жаһандану үдерісін сараптау барысында қазақ халқының өзіндік рухани құндылықтары негізінде оның әлемдік серіктестіктегі орнын анықтау, Қазақстанның өркениеттік даму бағдарын болжау.

Қазақтану философиясының бұл бастауларын неге тізіп өттік? Қазақтану бастаулары дегеніміз табыспен шығармашылықты ұштастыру, өнер белесін айналып өтпеу; жақсының да, жаманның да құнын төлей, мәдениетке мәйек болу. Ойы озықтардың ісін, ісі озаттардың ойын қандай бағыт пен құндылықтарға жұмылдыру қажет? Өз шеңберінен шығып, адам аяғы баспаған ортаға, ғажапқа табан тіреуге, басқа кеңістікте жаңалық ашу үшін үлгіні үгіттеуге, өнерді байлық көзі, бедел құралы деп ұғынуға шабыттандыру. Ол үшін талап пен талғамды жоғары қою, елдің рухани сұранысына орай тәжірибе мен шығармашылық тәсілді жұмсау абзал.

Сондай рухани тынысы кең ортада, адамның еңсесі биік кезде тұлғалық талпыныстар мен тартыстар өріс тапты. Тек қайсар, қайытпас жігерлі және жасампаз жандар ғана туған жер мен өсірген елдің қамы үшін күресті, күресе алады. Ақын мен ойпылдың еркі мықты, ойы уәжді, беделі басым болды. Түбегейлі түсініктер арқылы ұлттық мәдениетіміздің байлығын көрсету, яғни халықтың рухани мол мұрасын бүгінгі және болашақ ұрпақтарға таныстыруға ыңғайлы және ықыласты бола түсті. Өзімен ұқсастық, ортадағы өзгемен үйлестік, қарым-қатынастағы үйлесімділік - қазақтанудың үлгілеріне айналды.

Қазақтанудың әлеуметтік астары мен арқауы неден құралады, оны қалай бағалауға болады? Қазақтану, біріншіден, өмір сүрер ортаға бейімделудің әлеуметтік жөнін анықтайды, екіншіден, қандастарының теңдігі мен еркіндігін, бостандығы мен азаттығын талдайды, сол әлеуметтік сұранысқа қызмет ететін әдістемені негіздейді, үшіншіден, оз ұрпағының еркіндігін еселейтін, ұлт пен оның өкілдерінің ұқсастығын үдететін, сыртқы ортаға ықпалын еселейтін құралды жүйелейді. Қазақтықтың әлеуметтік қарқыны адамды атамекен кеңістігімен үйлестіреді, өміршең кеңістіктің аясын кеңейтуге бағытталған, адамды жаңа жағдайға бейімдейді. Мәдениет тоғысында, тіршілік қиылысында өркениеттік жолды таңдай білу - тұрақты дамуға демеулік.

Қазақтану халық мәдениетімен білімдер жүйесінің жетістігі десек, онда қазақтанудың мәтіні де, тілі де бірдей емес; қазақтанудағы мәдени және ғылыми тілдің ерекшелігін түсіне білу, сол ерекшелікті дұрыс ескерумен бірдей. Қазақтану - түрлі мәдениет тоғысы, көрінісі, интеллектуалы және рухани өрісті жетілдіру дәрежесі, кәсіби шығармашылық пен дайындықтың деңгейі.

Қазақтанудың мәдени арқауы, а) адамның сезім еркіндігіне тұсаукесер, жан бостандығына шоқтық, ә) адамның рухани және өндіргіш қабілетін қарқындатуға қызмет етеді, б) белсенді адам мен топтың өзіндік ерекшелігін сақтайтын тетік, в) мұра мен межеге жаңа көзқарасты, амал-әрекетті алға тарту. Мәденилікке тән тың бетбұрыстар бар. Олар -әлеуметтің өзін-өзі ұйымдастыратын, адамды әлеуметтік күшке тұрақтандыратын еркіндік, естілік, есейгендік. Мәдениетті адам іркілісте емес, үнемі ізденіс те және ілгерілеу де болады. Мәдениеттілік тың бастауымен, ішкі эмоционалды-парасаттық қарқынымен, жүйелі бағытымен, тиянақты нәтижесімен көзге түседі, көңілден шығады. Қазақтықтың осындай мәдени өлшемдері болмыстың мезгілдік уақытын бір-біріне жақындатады.

Сондағы шарт - ортаны бейімдеу, шығармашылыққа бейімделу, құндылықты игеру, мәдениетке деген сенімді жетілдіру, межеге бағытталған жеке бастың әрекетін әлдендіру, бас бағдарға күш-қуатты жұмылдыру. Мақсат - өркениет жетістіктерін икемдей отырып, адамның ішкі тұрақтылығын қалыптастыру және өзіндік келбетті сақтау. Қазақ мәдениетінің бас құндылығы мен құралы - сүйіспеншілік, сүйкімділік, сұлулық. Осындай сергек сезімталдық пен оның сабақтастығы - әркімнің тіреніші, мәнді ғұмырдың тартылыс күші және мәйегі. Жақсыға қуану, жаманнан жирену - бейжайлық күй емес, іштей ұмтылыс. Өткеннің өкініші адамның ғұмырын қысқарта түседі. Керісінше, жақсыға талпыну, жаңалыққа ұмтылу - адамның тынысын кеңейтеді, өмірлік тіренішін күшейтеді.

Түптей келсек, а) қазақтануды ғылыми білім, білімдер жүйесі ретінде оқып үйрену және үйрету екенін ұғынарлық кез жетті; ә) ұлт перзентін тәрбиелейтін қазақтанымдық ұстаным қазақстандық ұлтжандылық қағидасына айналғанда ғана, қазақтану философиясы рухани қозғалысқа арқау болмақ. Қомақты екі бірдей мәселенің беті ашылғандай. Қазақтың болмысы мен мәдениеті еуразиялық өркениеттің көне бір қайнар көзіне жатады және еуразиялық көшпелілердің дүниетанымы мен рухани тәжірибесінің қалыптасуына өшпес өзіндік тарихи таңба және мәдени із қалдырды. Сондықтан ол көптеген елдердің түрлі мамандарының ендігі маңызды ғылыми мәселесіне айналуда. Оның міндетіне:

— философияның өмірлік "сезімталдығын" және адамға деген сүйіспеншілігін жетілдіру. Адамдардың біркелкі және азат сезімін ояту, серпіндіру;

— адам санасының догмалық қағидалар мен нанымнан босануына ұйтқы болу. Ақиқатты іздестірудегі классикалық және қазіргі дәстүрге қатар сүйену;

— адам құндылықтарын қалыптастыру және олардың жетекші тұлғалары мен күштерін ажырата білу. Негізгі бағыт - жеке адамның бостандығын жырлау, табиғатты қадірлеу, адамның өз мүмкіншілігі мен күшіне деген сенімін арттыру;

— адам келбетінің кереметін ашып беру, адамның бас бостандығын кеңейтуге жағдай жасау және оның тәсілдерін дұрыс пайдалануды үйрену;

— жеке адамның күш-қуатын қолдау, оған жеке меншіктің ұстанымын дұрыс қолдануды үйрету. Адам өз әлемін жасай да, жаңарта да білуі шарт;

— өмір мен өнердегі сәйкестік принципін кеңінен қолдануға мән беру. Ізденіс пен шығармашылық шеберлікте еріктілік идеясын тереңдету;

— адамның сұлулығын, қоғамның күшін жоғары қойып бағалау, өндіріс пен өнер жетістігін алға қатар жылжыту - адамға игілік. Игілікті жер-жерде игеретін оңтайлы саяси-әлеуметтік жағдай жасау немесе сол жағдайды қанағаттанарлық деңгейде ұстау -бірлестік тірлігі;

— адамзаттық мәдени мұраларды танып білуге ұмтылу және ұмтылдыру. Мәдениеттің рухани шығармашылық деңгейін көтермелеу, бірақ бүл бастамада асыра сілтеушілік амалынан сақтану;

— қоғамдық өмірде ізгілік пен ілгерішілдікті бір-біріне орай түрлендіріп, жетілдіру арқылы тұлғалық дамуды тереңдету, зиялыларды мәдениетте орнықтыру жатады. Халық болмысында рухани тәлімнің қомақты және қуатты болуы осыдан.

Әңгімемізге арқау болып отырған мәселе - қазақтың тұлға, ел-жұрт, ұрпақ, халық ретіндегі өзін тану талпынысы мен тарихи тәжірибесі. Ойымызды қайырсақ, қазақ үшін өзін тану - адамдықтың берекесі мен пайдасын жетілдірудің амал-әрекеті; қажеттіліктің талабын орындау, қажеттілік тәртібіне бейімделу және бағыну шарты. Қажеттіліктің бір түрі - талпынысқа деген сүйіспеншілікті қолдау, бір түрі - адамның өзін-өзі жетілдіруге ұмтылу. Бірі - адамгершіліктің өзі, бірі - пайданың көзі. Ислам діні өзіндік танымның осы сара жолдарын адам жүрегінде тоғытуға ұқыптылық танытты және танытуда.

Сонымен қазақтану - өнегелілік пен өркениеттілікке Ақ жол ашатынын ескерелік. Ақ жолдың арқауы - адамдық әлеуетті ұлттық-әлеуметтік мүдде тұрғысынан тәрбиелеудің бағдары, ұлттық идея мен еуроазиялық идеяның қилы-қилы жалғасы және үйлесті табысы, ұлттық болмыстың үлгісі мен өркениеттілік өрісін үйлестірудің жүйеленген тәсілі. Ойымыз осы ұстанымнан нәр алды, тәнтілік сол нышанды ажарлауға бағытталған. Оған халқымыздың даналығы, өнегесі мен сенімі үлгі болды. Халық өнегесі мен өсиетінен үйренетін бет алыс басталды. Іске сәт!





ТҮСІНІКТЕМЕЛЕР

Шежіре - ұрпақтың генеологиялық тізбесі ғана емес, этностың тегіне деген тарихнамалық көзқарас, тарихи шындықтың әлеуметтік желісін қалыптастыру. Шежіренің түп мақсаты -ақиқатты анықтаумен шектелмейді. Шежіре - ғұмырнаманы өзектейтін естелік, түп тамырдың өрнегі мен өрісі, заман зердесі, жылдар жаңғырығы, қанды қазақ тарихы, қысқасы, қазақ тарихының деректану қоры. Шежіре - ерекше этномәдениеттік құбылыс, сол этномәдениеттің тамыры, тізбесі, тарихы ретінде қазақ халқының тарихи уақытын, тарихи кеңістігін, жеке тұлғаның тарихи мәселесін анықтауға септігін тигізеді.

Терме - қазақтың халық шығармашылығындағы тақпақ сазды әннің бір түрі. Т. жоғары дауысты кіріспемен де, кіріспесіз де айтыла береді.

Толғау - ақынның философиялық, поэтикалық монологы ретінде қолданылатын қазақ фольклорының дәстүрлі жанры

"Сыршы молда" дастаны алғаш рет 1913 ж. Қазан қаласында араб әрібінде жарық көрген. Дастанда перзентсіздік желісі ерекше сипатталынады.

"Жетім көдек" сюжеті "Мың бір түн" ертегісіне ұқсас. Дастан мәтіні 1946 жылғы түпнұсқадан алынған.

Әдиса, хадиса (араб) - сыр, оқиға.

"Ғаяр қатын" дастаны көне шығыс сюжетіне құрылған және ұлттық ерекшелікті сипаттайтын шығарма. Дастан хикаяны Түркістан қаласында нақты болған оқиға ретінде түсіндіреді.

"Орқа күлше" дастанының сюжеті. Арабтардың VII-VIII ғғ. көне нұсқаларына негізделген. Дастанды XI ғ. ақыны Айюки жырлаған. Оның сюжеті кейінгі араб, парсы, түрік тілдерінде жалғасын тапқан.

"Қисса Зене Зайуб" 1897 ж. Қазан қаласында араб әрпімен жарық көрген шығарма. Дастанның негізін таза хикаялық сюжеттер құрайды.

"Қисса Шеризат" дастанын М. Көпеев, Ә. Найманбаев, Н.Нысанбайұлы, Е. Құнанбаев т.б. халық арасына таратқан. Оның сюжеттерінің қазақ даласына қай кезде тарағанын кесіп айту қиын. Дастан қағаз бетіне XIX ғ. 70-жылдарында түсірілген.

"Қарқабат" дастанында батырлық және хикаялық сюжеттер катар сипатталынады. Мәтін ақын Б. Байтұрсыновтан жазып алынған.

"Қисса Таһир" дастаны арабтардың һарон Рашид (763-809) халифаның есімімен байланысты сюжеттерге негізделген. Мәтінде араб, парсы тілдерінен ауысқан терминдер кезігеді. Дастан алғаш 1877 ж. Қазанда жарық көрген.

Сүнналарды ислам әлемінде Хадис деп атайды. Хадис Құраннан соңғы 2-кітап.

"Қубас" дастанын алғаш әйгілі шығыстанушы ғалым В. Радлов 1870 ж. жариялаған.

Жаңылтпаштар - қазақ ауыз әдебиетінің шағын жанры. Ж. ойын-сауыққа жиналған жұртты күлдіру, жас ұрпақтың тілін ұстартуға үйрету мақсатымен пайда болған.

Жарапазан - қазақ даласында ислам діні берік орын алғаннан кейін пайда болған тұрмыс-салт жырларының бір түрі. Оның негізгі мақсаты - ораза айында ел көңілін көтере жүріп, ислам дінін насихаттау, жұртты иманға ұйыту, жұртты ізгілікке шақыру.

Болат, Жанат. Дастан, көбінесе, "Сауда ишан", "Опасыз ишан" деген атпен белгілі. Дастанның оннан астам нұсқалары болған және олар көркемделініп отырған. Бүл С. Аққожаев нұсқасы.

"Қисса Жәмшид" дастаны 1889,1897 жж. Қазан қаласында басылып шыққан. Шығармада Жәмшид патшалық құрған 700 жыл ішіндегі рақат өмір, онда сырқат, соғыс, қартаю мен өлім атаулы болмағандығы суреттелінеді.

"Алтын балық" дастаны ертегілік эпос сюжетінде құрылған. Шығарманы А. Сабалұлы ел аузынан жинап, 1911 ж. Қазан қаласында жариялаған.

"Әбіғалисина Әбілқарис" дастаны, оның бас кейіпкері ибн Сина (980-1037) хикаяттары баян етіледі. Әбіғалисинаның дұшпандары керек жағдайда түрлі хайуанға (бөрі, қораз, түлкі т.б.) айналдырылады. Дастан түпнұсқалары түркі тілінде жазылған Зиятдин Сайт Яхья кітабынан таралған.

Халықтық бата-тілектерді жинағандар - Б. Адамбеков, JI. Ақмағамбетов, М.Бектұров, С.Дәуітов, К.Кенжебайұлы. Ж.Малайсарин, С.Негимов, С.Сауытбеков, Х.Талғаров, Қ.Толыбаев, Р.Хамитов, Ш.Шеңгелбайұлы, Ә.Шынбатыров, М.Юсупов.

Дастан (парсы тілінен - айту, баяндау, жырлау) - парсы және түркі әдебиеттерінде кең таралған әдеби-эпикалық жанр. Көркемдік белгілеріне орай дастандар 4-5 топқа бөлінеді.

"Балықшы илә Ғифрит қиссасы" сюжеті жағынан күрделі, шытырман оқиғалы көлемді шығарма. Дастан 1911 ж. Қазан қаласында жарық көрген.

Қобыланды батыр. Ел арасында кең таралған қазақ халқының сүйіп тыңдайтын жырларының бірі. Қобыланды батыр жайында отызға жақын халық шығармасы бар. Мұнда Марабай мен Мергенбай жырлаған нұсқалардан үзінді берілуде.

* Жаланқат - әскери киім, сауыт, жұқа кебенек.

* Ебене - шөптің аты.

* Кебене (кебенек) - әскери киім мағынада.

* Ниязға - құдайыға, құрбандыққа шал деген мағынада.

* Тасаттық - құдайға жалбарыну мақсатымен құрбандыққа мал шалу, садақа беру.

Алпамыс батыр - түркі тілдес халықтарда ежелден жырланып келеді. Жыр, әсіресе, өзбек, қарақалпақ, татар, башқұрт, алтай халықтарына кеңінен мәлім

"Киік" шығармасын 1870 ж. В. Радлов жариялаған. Мұнда киік көптеген халықтардың фольклорында жиі кездесетін және өзінің атқаратын қызметіне орай түрлі сипатта көрінетін бейне.

"Хикаят дастан Хатымтай" 1913 ж. Қазан қаласында араб әрібінде жарық көрген. Шығармада Хатымтайдың жомарттығы, рақымшылдығы, кеңпейілділігі паш етіледі. Дастан сюжеті шығыс әдебиеті стилінде сипатталынады.

* Кәлбін - күшік мағынасында алынған.

* Падиша деп Алла Тағаланы айтып отыр.

Той бастар - қазақтың дәстүрлі халық жырларындағы тұрмыс-салт, әдет-ғүрыпқа байланысты қыз ұзату, үйлену т.б. тойларда айтылатын өлең түрі.

"Жұлдызнама" - Бекасыл әулие-көріпкелдің, сәуегей-ғұламаның өмір бойы жазған мұрасы, оқығаны мен тоқығаны, біліп-үйренгендері мен жиып-тергендері, танымдық мәні зор асыл мұра. Ғұлама аспан әлемін зерттейді, жұлдыздардың құпиясын ашады, олардың адам өмірімен ішкі байланыстарын әңгімелейді. Әрбір кісінің тағдыр талайының туған күніне, айына, уақытына қатысты екендігін дәлелдейді.

Аллаһу ағлам - Аллаға аян, Алла біледі

Баста - байланыс, дәнекер.

* Қолжазбада айдың жетінші күні берілмеген.

* Қолжазбада айдың он жетінші күні берілмеген.

Хасмана - қастық жасау, дұшпандық жасау.





