ИСЛАМ ФИЛОСОФИЯСЫ

(Аударма)

ИСЛАМ ФИЛОСОФИЯСЫ ТУРАЛЫ*

Ислам философиясы - жалқы және жалпы алғанда мұсылман ойшылдарының философиялық мұраларына берілген атау. Ислам философиясы философиялық ойлау жүйесі тұрғысынан басқа философиялармен ортақ. Басқа философиялардан тақырыбы мен әдіснамалық жағынан да айтарлықтай айырмашылығы жоқ. Дегенмен, әрбір философия, кеңістік пен уақыттың саяси, географиялық, діни, әлеуметтік ой-өрісінің ерекшеліктерін өз ішіне қамтитындықтан басқа философиялардан оқшауланып тұратын өзіне тән табиғаты болады. Сол сияқты ислам философиясы ислам діні, мәдениеті шеңберінде, ислам жеріндегі мұсылман ойшылдарының жасаған философиясын білдіреді. Бұл тіркесті бұрыс түсіндірушілер "ислам" сөзін дін, яғни ислам дінімен тең деп ойлайды. Бұдан олар Құран мен Сүннетті философия деп қабылдайды. Бұл түбірімен қате пікір. Ислам философиясы тіркесінен "ислам дінінің" философия екендігі мақсат етілмеуі тиіс. Әлбетте, ислам дін ретінде философия емес, өйткені, дін адам ойының жемісі емес. Сондықтан ислам философиясы тіркесіндегі "ислам" сөзі "философия" сөзінің анықтамасы, яғни бұл жерде ислам сөзі дінге емес, сол діннің өзі қалыптастырған өркениеті мен мәдениетіне қатысты айтылып тұр. Мысалы, ал-Кифти, ибн Али Усайбиа, Байхақи, Шахристани және т.б. алғашқы мұсылман ойшылдары, философияны анықтау үшін емес, философтарды таныту мақсатында "ал-фаласифат-ул исламиуун" немесе "фаласифат-ул-ислам", яғни "ислам философтары" мағынасында қолданған. Бұдан "мұсылмандардың философиясы" немесе "ислам философиясы" тіркесінің нені білдіретінін аңғаруға болады. Сонымен ислам философиясына хикмет, қалам, сопылық, фикх, риторика, мораль, этика, саясат, экономика, тарих және т.б. салаларындағы теориялық, логикалық және жүйелі ойлау қабілетіне ие ойшылдардың философиясын жатқызуға болады.

Ислам философиясының пайда болуына, қалыптасуына ықпал еткен екі негізгі арна бар. Біріншісі, Құран мен Сүннет. Құран Кәрім, негізінен, діни мәтін болып табылады. Бірақ діннің философияның барлық мәселелеріне қатысы бар. Дін де, философия да Алла, әлем, адамның рухы мен осылардың өзара қарым-қатынасына, жақсылық пен жамандыққа, таңдау еркіндігі мен ерік, өлімнен кейінгі өмірге байланысты мәселелерді қарастырады. Осы мәселелерді қарастырған кезде бұған қоса әлем, шындық, болмыс пен олардың қасиеттері, адамның пайда болуы мен тағдыры, дұрыс пен бұрыс, уақыт пен кеңістік, қозғалыс пен тұрақтылық, өткінші өмір секілді мәселелерді де анықтайды. Құран осы мәселелерге қатысты әмбебаптық шындықтарды баяндайды. Құран мазмұны адамдарға түсінікті болу үшін оқиғаларды, теңеулерді, бейнелеулерді пайдаланады. Ол хикмет толы кітап (Жүніс, 1), оның кейбір бөлімдері төрелік айту аяттары болып табылады және діни қағидаларға негізделеді. Оларды бүге-шігесіне дейін түсіндіреді. Ал басқа бөлімдер болса аллегориялық (муташабих) тұрғыдан талданатын мәселелерге байланысты. Алладан басқа ешкім құпия мағыналарды білмейтіндіктен, аллегориялық (муташабих) аяттар туралы пікір таласу және мухкам (ашық) аяттарды назардан тыс қалдыру бос әурешілік (Али Имран, 7). Осы томның"Түсініктемелер" бөлімінде Құрандағы діни-философиялық мәселелер төңірегінде қысқаша талдау жасалынады.

Екіншісі, ислам дінінің таралуы негізінде өзара ықпалдасу арқылы енген басқа, бөтен ойлау жүйелеріне тән қалыптар: олар ежелгі грек және эллиндік дәуір философиясы. сасандық иран философиясы.

Исламның енді ғана танылып келе жатқан алғашқы дәуірлерінде Арабия түбегі, исламды жаңадан қабылдаған басқа аймақтарға қарағанда мәдениет, білі мен ойлау дәрежесі жағынан айтарлықтай төмен болатын. Ол дәуірде Таяу Шығыс, Мысыр мен Солтүстік Африкада эллиндік мектептер кеңінен тараған-ды. Иран сасандық, элиндік және үнді мәдениетіне өте бай болатын. Сондықтан мұсылмандар үшін әрбір жаулап алынған аймақты бір орталықтан басқару мәселесі күн өткен сайын арта түсті. Халифаттың ішкі жағдайында шешуін таппаған сансыз мәселелер бой көтерді. Мұсылмандардың ең алдымен медицина, астрономия және қаржы мәселелері бойынша қажеттіліктерді қанағаттандырулары шарт болды. Сол дәуірдің атақты дәрігерлерін, жұлдызшылары мен есепшілерін діні мен тіліне қарамастан мұсылмандар сарайға шақыра бастады. Сарайда соғыс техникасын, химияны меңгерген білімдарлар қошемет көрді. Ғылымға үлкен мән берілді. Арнайы аударма орталықтары құрылды. Кифти, Сирия, грек тілдеріндегі кітаптар араб тіліне аударыла бастады. Аббаси халифаты тұсында "Даналық үйі" (Байт-ул Хикма) құрылды. Халифа Мансұр, Харун Рашид, Мумин дәуірінде парсы, грек тілдерінен математика, медицина, астрономия, философия ғылымдарына қатысты еңбектер аударылды. Мысалы, Галеннің, Гиппократтың медицинаға арналған еңбектері, Евклидтіц геометриясы (Элементтері), Птоломейдің астрономиясы (Алмагест), Аристотельдің "Органоны" араб тіліне аударылды. Аударылған еңбектер көбіне философтар тарапынан тәржімаланды. Сарайдағы төр философтікі болатын.

Сонымен Аббасилер дәуірінде философияға қызығушылық артты. Бұған қоса, мұсылмандар арасында, әсіресе, Хз. Әли мен Муавия арасындағы соғыстар нәтижесінде діни, саяси жіктер мен топтардың мәселені түсіндіруде каламдық, рационалдық қайшылықтар туды, жаулап алынған жергілікті христиандар мен мұсылмандар арасында Алланың табиғатына байланысты пікірталастар, "таухид пен триада" арасындағы табиғи сұхбатта жеңу үшін Аристотель логикасы мен грек философтарының пікірлеріне қажеттілік пайда болды. Осылайша мұсылман ғалымдары мен билеушілері рационалды ғылымдарға, логикаға өте үлкен көңіл бөлді. Логикаға қатысты еңбектер кез келген тілден арабшаға аударылып жатты. Философия ислам әлемінде бірінші қажеттілік дәрежесіне дейін көтеріліп, ислам философиясы мен оның өкілдері маңызды орынға ие болды.

Ең алғашқы арабша аудармалар Аристотель мен Платонның еңбектерімен шектелді (VIII-IX ғ.). Бірақ, аудармалар түпнұсқадан, яғни грекшеден емес, парсы, копт тілдерінен жасалды. Аудармалар қатеге толы болатын. Мысалы, Платонның еңбегіне қарап, оны мұсылмандар, әлемнің Алла тарапынан жаратылғанын, әлемнің кейін жаратылғандығын айтқан ойшыл деп таныды. Керісінше, Платонның мұндай идеядан аулақ екендігі кейіннен белгілі болды. Сол сияқты, Фарабидің Аристотель мен Платонның идеялары арасында терең айырмашылық жоқ екендігіне сеніп, екі ойшыл идеяларын біріктіргісі келгендігінің себебі, сол дәуірде жасалған қате аудармаларға байланысты еді.

Мұсылмандар Аристотель мен Платон еңбектерін өздерінің қажеттіліктеріне қарай бейімдеп аударды. Аристотельдің"Логикасы" каламшылардың діни пікірталастарында рационалдық, сендіру, көзін жеткізу методы ретінде қолданылды. Платонның исламның алғашқы таралуы кезінде Таяу Шығыста өте маңызды орны бар еді. Платон философиясының мистикалық ерекшелігі, діндердің ортақ трансцендентальдыға сенімі мен құндылықтарына жақын идеялар ұғымы, Алланың әлемнен тыс болуы сияқты ойлары жоғары саналатын-ды.

Сондықтан Қазақстандағы ислам философиясының көрнекті өкілдері әл-Фараби мен Иасауи философиясында, оның қалыбында Аристотель, Платон, жаңа платоншыл, жаңа аристотельшіл ағымдардың іздері мен сұлбалары кездеседі. Бұл мәндік жағынан емес, формалық қалып тұрғысынан ғана болатын.

Ислам философиясының тарихы мен доктриналық дамуына қайта оралар болсақ, жоғарыда айтылғандай, ислам қоғамы VII ғасырда пайда болған саяси, діни (каламдық) мәселелердің қайшылыққа толы пікірталасына жол ашты, екінші жағынан, VIII ғасырда басталған ежелгі грек, эллиндік дәуір философиясына тән мәтіндердің аударылуымен басталған салыстырмалы, сыни, скептикалық түсініктердің исламға енуімен бірге ислам философиясы қалыптасты.

Алғашқы исламдағы философия дәстүрлі шиға мен мутазила каламының үлгісінде және грек-эллиндік философияның синтезі арқылы басталды. Олардың өкілдері - Жабир ибн Хайан (776 ө.), Кинди (886 е.), ас-Сарахси (899 ө.) және ибн Равенди (910 о.). Осылайша, ислам философиясы тарихында VIII- IX ғ. ақиқатты арнайы әдістер мен дүниетаным арқылы іздеушілер тобы пайда болды. Осы дәуір философтары туралы имам Ғазали былай дейді: "Алла тағаланың парасаты мен құты мені күмәнданудан арылтқасын, ақиқатты іздеушілердің төрт сыныпқа бөлінгендігін байқадым: 1. Калам ғұламалары - бұлар ақыл-ой мен дәлел әдістерін қолданғандар; 2. Батынилер - ақиқатты "Саф сияқты киелі имамнан" үйренгендер; 3. Философтар - логика мен құжат иелері; 4. Суфилер - бұлар да Алланы ішкі көз, сыр, даналық арқылы танитындар. (Gazali, el-Munkizmined-Delal; A.S. Furattercimesi, Istanbul, 1972. s. 31). Ислам философиясы тарихы, негізінен, "Ғазалиге дейінгі" және "Ғазалиден кейінгі" дәуір болып екіге бөлініп қарастырылады. Ал, "Ғазалиге дейінгі" дәуірді де "Қалыптасу" және "Даму" дәуірі деп екіге бөлуге болады.

Сонымен VII1-IX ғ. аралығы ислам философиясының қалыптасу дәуірі болып саналады. Бұл дәуірде "заманшылардың" (даһриуун) ақиқаты - "заман мен материя". Олар үшін дін, пайғамбар, метафизика қажетсіз. Замандықтар үшін сыртқы сезім танудың ең маңызды құралы (хиссиуун). Рух пен Алланы жоққа шығарады (Мулхидтер). Өкілі - ибн Равенди (910 ө.). Бұл туралы Фараби (Рауандидің пікіріне қарсы ой кітабы) "Китабу-р рардала-р-Рауанди" деген еңбек жазған.

Табиғатшылдар ақыретті, аянды, пайғамбарлықты қабылдамайды. Сезім - танымның негізі. Тәжірибеде жалқыдан жалпыға қарай қозғалу әдісін қолданады. Олар эмпиристер. Өкілдері Сарахси, Рази-деист болатын. Ол барлық адамдар жаратылысынан тең деп қарады. Пайғамбарлардың рухани және ақыл жағынан басқалардан артықшылығы жоқ. Соғыстардың шығуына діндер себеп болуда. Сондықтан дін, аян, пайғамбарлықтан құтылу қажет. Бұл жағынан алғанда Рази, Дидро, Вольтер, Макс Мюллер сияқты марксистердің идеялық атасы.

Ислам философиясының даму дәуірі ІХ-ХІІ ғ. Бұл екі түрлі: күмәнданумен пессимистік және метафизикалық философиялық ағым болды. Бірінші ағым өкілдері ақын-философтар - ал-Мутанабби (905-965); ал-Маарри (973-1058); Харири (1054-1122); Омар Хайям (1123 ө.). Метафизикалық философиялық ағым өкілі - әл-Фараби, Ихуани Сафа, ибн Мискауайх, ибн Сина, әл-Ғазали.

"Ғазалиден кейінгі" дәуірде калам (діни) философиясы дамыды. Бұл ағымның өкілдері Насреддин Туси (1200-1273), Фахреддин Рази (1149-1190), Ижи (1355 ө.). Журжани (1340-1413), Бағдади (1076-1168); Сухрауарди Шахабуддин (1153-1191) және т.б. Ислам философиясы тарихын зерттеушілер, әсіресе, Батыс оқымыстылары ислам философиясындағы үш түрлі ағымға анықтама берді. Машшайуун, яғни қазақ тілінде"жаяу жүрушілер" (перипатетиктер) немесе ислам аристотельшілдік ағымы. Бұл ағым өкілдері - әл-Кинди, әл-Фараби, ибн Сина, ибн Бажжа, ибн Рушд. Бірақ, бұлардың ешқайсысы аристотельшіл болған емес, ешқайсысы әрбір мәселеде оның жолын жалғастырып арнайы философиялық мектеп құрған да емес. Бұл батыстық зерттеушілердің сипаттамасы ғана. Әл-Фараби мен ибн Синаның аристотельшіл болмағандығын ибн Рушд өзінің"Тахафутат Тахафут"атты еңбегінде көрсеткен. Бұл атау, негізінен, Аристотель логикасын негізге алған философтарды көрсету үшін берілген.

Риуакийа - "Тірек, бағанада отыратындар", "Ривактан шыққан" деген мағынаны, ислам стоиктері дегенді білдіреді. Исламдағы эпикуршылдарға, натуралистерге, материалистерге қаратыла айтылады.

Ишрақийа, яғни күннің шығуы, жарықтың шашылуы мағынасына келеді. Бұл ағымды Шахабуддин Сухрауарди ал-Мактул (1153-1191) құрған. Өкілдері: Шахразури, Дауани (1501 ө.), Молла Садра (1640 ө.) Ал ғұлама Дауанидің Абай көзқарасына ықпалы күшті болды.

Енді ислам философиясының негізгі ерекшеліктеріне келсек, ең бастысы мұсылман философтары ислам дінінің шеңберінде ой толғаған, Құран аяттары мен грек философиясы арасындағы ұқсас құбылыстарды таңдап бірлестіруге тырысқан. Ислам философиясы аянды негізгі өлшем ретінде қабылдаған. Сондықтан ислам философиясы материалистік немесе механикалық философия емес. Мысалы, Исламда жаратылыс түсінігі бар. Бұл діни түсінік. Барлық философияда Алла ұғымы бар. Грек философиясындағы Құдай түсінігі мен ислам философиясындағы Алла мәні мен мазмұны жағынан тең емес. Мысалы, Аристотель бойынша, Алла әлемнің ішіндегі, имманентті материалдық қуат. Оның міндеті - материяға алғашқы қозғалысты беру. Ал әл-Фарабиде, Алла материядан тыс, трансцендентальды болмыс. Алла материяға форма берумен шектелмейді, ол әрдайым жаратуда әрі жаратқандарымен тығыз байланысты. Бұл Фарабидің ислам діні өкілі екендігінен туындаған қалып.

Ислам философиясы дін (ислам), құқық (фикһ) және теориялық ғылымдармен тығыз байланыста қалыптасып, дамыды. Олардың құрамына жаратылыстану, медицина, математика, филология (грамматикадан бастап риторика мен поэтикаға дейін қамтитын тіл туралы білімдер жинағы), практикалық ғылымдар (этика, саясат) енеді. Ислам философиясының айрықша ерекшелігі - оның пікірталастық сипаты. Әуел бастан сұхбаттық философияның дискурсқа баруына, оның жалпыға бірдей міндетті қағидадан азаттығы түрткі болды. Идеология және таза ұйымдық шектеулердің жоқтығы көптеген бағыттардың пайда болуына мүмкіндік туғызды және діни философия ой-пікірдің еркін дамуына жол ашты. Христиандық діни ой-пікірден айырмашылығы, бұл бағыттарды сектанттық-еретиктік деп атауға болмайды. Ислам мемлекеттері мен олардың идеологиясының дамуы ислам қоғамында метафизика мәселелеріне қызығушылық туғызды. Бұл жағдай ислам философиясының дамуына жаңа дем берді. Мәселен, сенім мәселесін шешудегі пікір ерекшеліктерімен - ислам философиясының харижиттер, муржиттер, мутазилиттер және т.б. ағымдар; Алланың мәні мен сипаттары мәселесін шешудегі танымдық әдістерімен - сопылар және т.б.; қоғамды құқықтық реттеу мәселелеріндегі мәдени, дүниетанымдық ерекшеліктері арқылы ханафиттер, ханбалиттер, шафииттер, маликиттер көзге түседі. Осындай ерекшеліктердің салдары VIII ғасырдың өзінде-ақ кем дегенде бес ағымның пайда болуына әкеп соқтырды (сунниттер, шииттер, хариджийалар, мутазилалар, муржиалар).

Ислам философиясы рационалды философия, яғни адамдағы сананың сыртқы әлеммен қатынасын анықтайды. Оның екінші бір рационалдылық сипаты, исламдағы "қалб" (жүрек), "фуад" (нұр) және "садр" (көкірек көзі) сияқты Құран аяттарында кездесетін, сыртқы және ішкі әлеммен тең қатынас жасайтын адамның санасы мен сезімдеріне қоса, ішкі танымды қамтитын рухани жағы басым.

Ислам философиясы адамзаттың ойлау тарихында дара орны мен маңызға не жүйе. Ислам философиясы, өзіндік ойлау жүйесі мен қалыбы, ұстанымы мен идеясы бар біртұтас таным. Фараби тұжырымындағы "болмыстың міндетті және мүмкін болмыс болын екіге бөлінуі" оның исламдық көзқарасына негізделген. Міндеттіліктің логикалық және онтологиялық болып бөлінуі Ғазалиге тән. Декарт, Мальбранш осы Ғазалидің теориясы негізінде философия жасаған.

Ислам философиясы грек философиясының көшірмесі деушілер бар. Олардың бұл пікірі түбірінен қате. Мысалы, Фараби Пифагор, Аристотель, Эпикур, Диоген, Филон еңбектеріне қарсы еңбектер жазған. Аристотельге Фараби сыни көзбен қараған. Мысалы, Фараби форманың пайда болуында, материя субстанциясын Алладан алады деу арқылы, әмбебапты сана мен Алланың екі бөлек нәрсе екендігін айтады. Міне, ислам философиясы өзінен бұрынғы философияны осылай дамытқан. Сонымен қатар сыни көзбен қараулы негізгі ұстанымына айналдырған. Сондықтан ислам философиясы адамзат тарихында өзіне тән ерекшеліктері, даралығы, жасампаздығы бар философия болып табылады.

XIV ғ. жартысынан бастап ислам философиясының құлдырау кезеңі басталды. Оған XIII ғ. ислам әлеміндегі ішкі және сыртқы соғыстарға байланысты туындаған саяси оқиғалар себеп болды. Крест жорықтары мен монғол шапқыншылығы ислам әлемін экономикалық, саяси, әлеуметтік құлдырауға әкеп соқты. Аббаси мемлекетінің орнына бірнеше тәуелсіз мемлекеттер пайда болды. Батини ағымы мазхабтық бөлінуді тудырып, исламның ақида (сенім) негізіне шабуыл жасады. Суфизмге дұшпандық, қағидашылдардың үстемдігі басталды. Осылайша салафилер ислам философиясының құлдырауын жылдамдатты. Мемлекет басшылары философия мен философтарға көңіл бөлмеді. Философтар қуғындалды, дарға асылды. (Сухрауарди, ибн Рушд, Араби). Философияға, білімге деген құштарлық жойылды. Бітіспес діни, секталық бөлінулер мен саяси тақталастар, философияны қажет ететін практикалық ғылымның да кері кетуі, салафилердің саяси билікке ықпалы күшейді.Ғазалидің философтарды сынауы философияны жоққа шығару деп қабылдануы және т. б. осындай себептер ислам философиясының құлдырауына әкеліп соқты.

Ислам философиясы - ислам өркениетіне тән рухани және тәжірибелік дүниетаным жүйесі. Ислам өркениеті мен оның философиялық дәстүрлерінің қалыптасып, дамуына арабтармен қатар өзге де түрлі халықтар өз мәдениеті арқылы үлес қосты. Ислам философиясы мұсылмандардың қасиетті кітабы Құранда тұжырымдалатын "дүниені қабылдау" аясында дамып, ислам өркениетінің жалпы мазмұнын қалыптастырды.

Ислам өркениетінің тарихында XIX ғасырдың басы - XX ғасырдың ортасы - нарық қатынастарының дамуына, ұлттық буржуазияның қалыптасуына, ұлт-азаттық қозғалыстардың етек алуына байланысты күрделі де қайшылыққа толы "реформалар" кезеңі болды. Ғасырлар бойы жалғасып келе жатқан оқшаулықтан арылуы мен техногенді өркениет жетістіктеріне ұмтылуы, дүниежүзілік мәдениетке қосылу үрдісінің жеделдеуі ислам философиясындағы дәстүрлі қағидаларды жаңаша ой елегінен өткізу қажеттігін тудырды. Дәстүрлі философиялық ой-пікірдің іргесі шайқалып, зайырлы білімге, ғылым мен техникаға қызығушылық оянды. Бұл үрдіс Батыс идеяларының ықпалымен жүргізілді, сондықтан "Шығыс-Батыс" мәселесі бүкіл философияның мәселесі ішіндегі ең өзектісі болып саналды. Егер XIX ғасырдың басында ислам философиясында дін мәселесі басты үстемдікке ие болса, XIX ғасырдың екінші жартысынан бастап конституционализм, парламентаризм, бостандық, ұлт, т.б. мәселелер күн тәртібіне қойылды. XX ғасырдың қарсаңында ислам философтарының арасында, әсіресе, (Египет пен Сирияда) Еуропа философиясының ойы мен мәдениетіне қызығушылық басталды, бара-бара, Батыс пен еуропалық өркениетті сынауға қарай ойысты. Әлеуметтік-саяси мәселелерді шешудегі реформалық көзқарас жаңа заманғы ислам философиясының айрықша белгісіне айналды. Басты назар коғамға пайдалы тұлға ретінде адам мәселесіне, адамгершілік мәселесіне аударылды. Алайда, бұл ислам философиясы дәстүрлі құндылықтарды мүлдем ұмытты деген сөз емес. Бұл Батыстың философиялық идеялары ислам өркениетінің негіздері тұрғысынан, дәстүрлі ислам дүниетанымы тұрғысынан қарастырылды. Әлеуметтік-саяси және мәдени жағдайлардың өзгеруі барысында ынтымақтастық мәселесі жаңа деңгейге көтерілді. XX ғасырдың екінші жартысы ислам философиясының алдына мүлдем жаңа-демократиялық, философиялық-теологиялық және әлеуметтік ойды нарықтық өзгерістер мен индивидуализм тұрғысынан дамыту мәселелерін қойды. Олар, ең алдымен, әлеуметтік-саяси дамудың социализмнен де, капитализмнен де өзгеше "үшінші жолын" іздестірумен сипатталды. Соның негізінде "ислам мемлекеті", "ислам экономикасы" және т.б. тұжырымдамалар жасалынды. Батысқа қатысты екі жақты ұстаным қалыптасты: прогрессивті даму мақсатында Батыстың оңды жетістіктерін пайдалануға ұмтылыс арта отырып, сонымен бірге батыстық өмір салтына сенімсіздік көрсету, оны қабылдамау ниеті күшейе түсті. Саяси және әлеуметтік тұрғыдан алғанда, ислам дербестіктің, философиялық-этикалық тұрғыдан - рухани және адамгершілік құндылықтардың символы болып қала берді. Батыстық рационализм мен прагматизмді сынай отырып, ислам философиясының өкілдері батыстың философиялық ой-пікірлеріне де жол беріп, әдістерін қолданды. XX ғасырдағы ислам философиясының дамуы ұлттық егемендікке жету, ислам әлемі елдерінің экономика және саяси тәуелсіздігін нығайту үрдісін қалыптастырумен сипатталды. Бұл ислам өркениеті мен ислам философиясының қарқынды дамуын білдіреді.

Ислам әлемінің рухани мәдениет саласындағы жетістіктері адамзат тарихында жоғары бағаланды және де ол жалпы әлемдік өркениеттің даму аясындағы өз орнын иеленді. Мұсылмандардың қасиетті кітабы Құранда бекітіліп көрсетілген ислам руханиятының кеңінен таралуы әрі оның көп ғасырлық даму тарихының аясы бүгінде әлемнің көптеген мемлекеттері мен аймақтарын қамтып отыр. Ислам құндылықтарын бойына ұзақ тарихи мерзімде сіңірген, оның рухани ықпалының кеңістігін кеңейткен Қазақстан да исламның дәстүрлі таралу аумағы болып табылады.

Қазіргі таңда, жаһандық үрдістердің етек алған тұсында, адам тағы ұмыт қалып барады. Осыған орай ислам философиясына, оның әмбебаптық құндылықтық жүйесіне деген сұраныс пен ұмтылыс белең алып отыр. Исламның таңғаларлық өміршеңдігі мен оның соңғы мыңжылдықта рухани әлемге ықпалының өсе түсуінің себебі неде? Біздіңше, полицентризм мен демократиялық нысанға негізделген ислам қазіргі дәуірдің негізгі принциптеріне сай келеді. Ислам Шығыс пен Батыстың, дін мен ғылымның тиімді диалогына, әріптестігіне, бірлесе жұмыс істеуіне ашық, басқа діни сенімдермен және мәдениет феномендерімен рухани қарым-қатынасқа әрі мәдени-тарихи өзара ықпалдастық жасауға бейім. Исламға төзімсіздік пен фанатизм пиғылдары жат. Сондықтан оның ықпалы жер шарының түкпір-түкпіріндегі халықтарға таралып, уақыттың қиыншылығына қарамастан, әлі күнге дейін өзінің теологиялық тұжырымдамаларының бірегейлігі мен өзіндік болмысын сақтап отыр және өз тұғырларын өзгерткен жоқ.

Исламның дүниетанымдық көпқырлылығы, әсіресе, адамгершілік мәселелері исламның қазақ даласына енген алғашқы әрі одан кейінгі кезеңдерінде Даланың ұлы дана ойшылдарының философиялық тұжырымдарынан да көрініс тапты. Біздің ойымызша, исламның ерекше мәдени жетістігін және оның диалог пен түсіністікке негізделген әлем мәдениетінің айнасы атанған қағидаттарын түсінген атақты жерлес бабамыз, өз заманында ғылымға жан-жақты ойшылдығымен танылған Әбу Насыр әл-Фараби; оның ізбасары, энциклопедиялық білімдар және де "ғылым қақпасын ашқан" ибн Сина; өзінің "тауил" теориясы арқылы Қазақстанға суфизмнің кең таралуына жол ашқанмен Матуриди Халлаж Мансүр осы таным арқылы бүкіл түркілердің ислам дінін қабылдауына әсер етті. Қазақ даласының пірі, данагөйі, барша түркі елінің тәлімгері әрі ұстазы Қожа Ахмет Иасауи, ұлы ойшыл және әлем мәдениетінің данышпаны Абай мен оның ізбасары, ойшыл Шәкәрім шығармаларына жүгіну арқылы исламдық философияның әлемін ашуға болады. Абайдың қара сөздерінің түпкі желісінде Иасауи мен ғұлама Дауанидің шығармалары жатыр. Қазақстанда ислам философиясының қалыптасуы мен дамуына түркі сопылығының ұлы өкілі Қожа Aхмет Иассауидің рухани қызметі үлкен ықпал етті. Оған дейін Баласағұни мен Иүгінеки түркі тілінде нақыл-дидактикалық, моральдық-этикалық жүйелердің арнасын салды. Иасауидің философиялық және әлеуметтік ойды дамытудағы айрықша"дәрежесі" мен дүниетанымының ерекшелігі біздіңше, қазақ халқының дәстүрлі дүниетанымының топырағына құдайлық танымның сопылық-исламдық тұжырымдамасын әкелуі дер едік.

Енді Қазақстандағы ислам философиясы өкілдерінің ойлау жүйелері мен негізгі тұжырымдарына қысқаша тоқталып өтуді жөн көріп отырмыз. Ислам философиясы үшін әлем философиясында "Екінші ұстаз" деген атымен әйгілі болған, қазақ даласының перзенті - түркі-қыпшақ тайпасынан шыққан әл-Фараби идеяларының рөлі мен маңызы ерекше. Еуроорталықтық бағыттағы көптеген деректер мен жарияланымдарда, әдетте, орта ғасырдағы ислам философтарының еңбегі - олардың тек қана немесе көбіне гректердің мұрасын жеткізуінде деп танылады. Біздіңше, бұл олай емес. Орта ғасырдағы ислам философиясының, соның ішінде әл-Фарабидің де жетістігін - тек гректердің мұраларын жеткізуінде және соны ұғынуында деуге ұмтылатын зерттеушілер қателеседі. Классикалық кезеңдегі ислам философиясының жетістіктерін гректердің философиялық мұраларын жеткізуімен ғана байланыстырмай, олардың, Пайғамбардан басталған өз дәуірінің тарихи, рухани шындығын жаңа көзқарас тұрғысынан ұғынуын, адам өмірінің шынайы ақиқатын түсінуге ұмтылуын іздеген жөн. Мұны философия тілінде жүзеге асыруға мүмкіндік берген әдіс - Платон мен Аристотельдің және олардың ізбасарларының ізденістеріндегі ойлар мен дәлелдер жүйесін түсіндірумен айқындалады. Сондықтан да әл-Фарабидің философиялық ізденістерінің осындай терең бағыттылығы оның көзқарасының тұтастығын белгілеп берді. Оның зерттеулері логика мен грамматиканы, поэтика мен музыканы, математика мен этиканы және т.б. ғылымдарды қамтыды. Оның бұл ғылыми пәндерге қосқан үлесіне айрықша ілтипат білдіре отырып, біздіңше, оның шығармашылық ізденісінің басты бағыты, оның философиясының жоғарғы мәні "соңғы негіздері": болмыс проблемаларын, өмірдің бақыты мен мәнін зерттеуі, мейірімділік, сана, сұлулық пен махаббат принциптеріне сәйкес келетін қоғамды қалай құру керек деген сұраққа жауап іздеуі деп тану қажет. Сол себепті, қоғамдық-саяси және адамгершілік мәселелермен көп айналысқан әл-Фараби парасатты игілікті мемлекет құру туралы өзінің әлеуметтік-философиялық тұжырымдамасында - адамның үйлесімділігі мен кіршіксіздігі, тәрбиелігі мен рухани тазаруы және бақытқа қол жеткізу нысандары мен ақылдылық, сана, адамгершілік, білім жеңісі және т.б. сияқты терең идеяларды қамтыды. Бұл идеялар Қазақстандағы философиялық және әлеуметтік ойдың, Иасауи, Баласағұни, Иүгінеки, Хазини (Асан Қайғы), Ыбырай, Мұстафа Шоқай, Мағжан, Абай, Шәкәрім, Мәшһүр және т.б. секілді алдыңғы қатарлы тұлғалардың, саясаткерлердің тек әлеуметтік-философиялық қана емес, практикалық қызметтерінің дамуына үлкен әсерін тигізді. Әл-Фарабидің идеялары бүгінгі күнде де өмір сүріп, Қазақстанның нарықтық қатынастар жүйесіне көшіп жатқан тұсында және әлемдік қауымдастық ауқымында өзіндік даму жолын таңдау үстіндегі қазіргі күрделі кезеңде ерекше маңызға ие болуда.

Өтпелі кезеңнің рухани жағдайындағы өзгерістер әл-Фараби мұрасы сияқты мәдени құбылыстың құндылығын терең түсінуге мұрша бермеді. Дүниетанымдық бағдар мен мақсаттардың өзгеруі, марксистік догмалар мен стереотиптерден бас тартқанымыз ислам философиясы феноменін қайта қарауымызға жол ашты. Кеңестік кезеңде әл-Фарабиді материалист, тіпті, атеист етуге барынша тырысқанымызбен, ол исламдық мәдениет пен руханият идеясын көрсетіп, дін мен ғылымның адамды Жаратушыға апаратын жол екендігін түсіндіріп кетті. Қазіргі тез өзгермелі әлемде, біздің ойымызша, ислам мәдениеті мен философиясының негіздерін терең теологиялық зерттеу, ислам дінінің рухани-құндылықтық потенциалын анықтау өте маңызды. Осылайша халықтардың рухани жаңаруы өзара түсіністік пен келісімді жоғары қоятын исламның принциптеріне зорлық-зомбылықтың жат екендігін дәлелдеуге болады. Қазақстандық ғалымдар бүгінгі таңда әл-Фараби шығармалары мен оның әлемдік мәдениеттегі қазынасын бұрынғы идеологиялық қалыптарсыз қарастыруға мүмкіндік алды. Әл-Фараби мұрасының тарихи маңыздылығы оның шығармаларының көпқырлылығы мен санының көптігімен ғана өлшенбейді, сонымен қатар оның философия, логика, этика, эстетика мен жаратылыстану салаларындағы қағидалары Шығыстың ғана емес, Батыс халықтарының да келешектегі даму ойларына үлкен ықпалын тигізді, әлі де тигізе береді деп есептейміз. Әл-Фарабидің философиясы оның ізбасарлары мен дүниетанымын қолдаушылар - ибн Сина (Авиценна). Ал-Бируни, ибн Рушд (Аверроэс) еңбектерінде жалғасын тапты.

Ол өз дәуірінің рухани мазмұнын көрсетіп, өз уақытының рухани ізденістері мен сұраныстарының мәселелерін шешті. Адамзаттық мазмұндағы мұндай ізденістер адам тұрмысының әлемдегі дүниетанымдық проблемасын көтерді. Өйткені әл-Фараби мұрасының Шығыс пен Батыстың өзара сәтті диалогын іске асырудағы, әлемдік философия мен ғылымдағы адамзаттық маңызы зор.

Әл-Фараби өз мұрасында Құдай мен әлем, адам және оның рухани потенциалы, субстанция мен оның атрибуттары, қозғалыс және тыныштық, уақыт және мәңгілік т.б. сияқты іргелі және метафизикалық проблемаларды қарастырды. Оның проблематикасындағы философия мен діннің, олардың қоғамдағы рөлі мен маңызы туралы проблемалардың; қоғамды - философ, әлде саяси қайраткер басқарғаны дұрыс па деген сауал төңірегіндегі зерттеулерінің маңызы ерекше. Теориялық-танымдық тұрғыдан алғанда олар адамның әлемдегі шынайы мақсатын түсіну үшін аса қажетті білім жолын шешу және ақиқатқа жету әдістерімен тығыз байланысты.

Әл-Фарабидің шығармашылығында логикалық-гносеологиялық проблематиканың ерекше және үлкен орны бар. Ол логика заңына сәйкес ойлауды дұрыс ұйымдастырған, ал логиканың заңдары мен ережелерін ойлау қызметінде қолдануды адамның ақиқатты білімге жетуінің маңызды талаптарының бірі деп есептеп, оған үлкен мән берген.

Әл-Фараби адам зердесінің теориялық-танымдық ғана емес, әлеуметтік-саяси проблемаларды шешудегі рөлі мен маңыздылығын өте жоғары бағалаған. Ол адамдардың құдайлық таныммен және белсенді санамен жер бетінде бақыт орнатып, алауыздықтар мен соғыстарды жеңу үшін қайшылықты проблемаларды әділетті шешіп, рухани келісімге келе алатындығына сенімді болды. Әл-Фараби идеал мемлекетті сипаттап, оның мәнін ашып, адамдардың бір-бірімен достық пен сыйластықта, әділеттілік пен тәртіпте бірге өмір сүруін дәлелдеп көрсетті, бұл қазіргі қоғамдық дамуда да өте өзекті, өйткені адамзаттың әлі күнге дейін алауыздық пен әскери қақтығыстармен өмір сүріп жатқандығы өз маңыздылығын жоғалтпайды. Қауіпсіз өмір сүру мәдениетіне, бейбітшілікке, өзара түсіністік пен ынтымақтастыққа ұмтылу әл-Фараби философиясының бөлінбейтін бөлігі. Біз осындай рухани дәстүрге берік сүйенуіміз қажет. Әл-Фарабидің әлеуметтік-этикалық мұрасын адамдық, әділеттілік пен шынайы бақыт идеялары ерекшелейді. "Парасатты ел" идеясы оның философиялық ойларының шыңы десек те болады. Барлық азаматтары мемлекет пен әр адамның қамы үшін - бір мақсатқа ұмтылып бақытқа жететін мемлекет туралы ойы ортағасырлық исламға ғана емес, содан кейінгілердің де әлеуметгік-философиялық ойларына үлкен ықпал жасады.

Қазіргі ұрпақты, әсіресе, Қазақстанның өскелең ұрпағын тәрбиелеуге, ғылым мен мәдениеттің, мәдени тәлім-тәрбие жұмысын дамытуда тікелей маңызы бар музыка теориясының, музыкалық өнердің, риторика мен поэзияның, эстетиканың көпқырлы проблемаларын ашатын әл-Фарабидің көркемдік-эстетикалық көзқарасы қызғылықты. "Музыка туралы үлкен кітабында" музыкалық үн мен оның эстетикалық-теориялық принциптері сипатталып, музыканың түрлі қабаттары мен музыкалық өнердің қырлары ашылады, музыканың тәрбиелік мәні, адамның талант қасиеттерінің проблемалары зерттеледі, музыкалық жанрлар мен музыкалық аспаптар қарастырылады.

Табиғатты құдай жаратты деп түсіндіретін ортағасырлық дәуірдің жаратылыстану ғылымындағы тұжырым әл-Фарабидің табиғи-ғылыми мұрасында табиғатты игеру дәрежесі мен сипаты ретінде көрініс тапқан. Ол қазіргі танымға тарихи тұрғыдан қызғылықты әрі назар аударарлық. "Адам тәнінің ағзалары туралы", "Адам тәнінің ағзаларына қатысты Галеннің Аристотельге айтқан қарсы пікірлеріне қарсылық", "Жануардың ағзасы (тәні), оның қызметі мен мүмкіндігі туралы" трактаттарында әл-Фарабидің медициналық және табиғи-ғылыми көзқарасымен қатар, олардың жалпы дүниетанымдық проблематикамен де терең байланысы да ашылған.

Әл-Фарабидің эманация теориясы заттық әлемнің Жаратушыға бағыныштылығын көрсетуге мүмкіндік берді. Сондықтан әлем жүйесінде заттардың, объектілердің бір-бірімен шартты байланыстылығы ғана билік құрды, себебі олардың бір-біріне бағыныштылығы және байланыстылығы Құдайға бағыныштылықтан туындаған. Мұндай ұғымдағы әлемнің тұтастығы тұжырымын философия тұрғысынан жеткізуге суфизм философиясы мүмкіндік берді. Сондықтан да ол, біздіңше, әл-Фараби жүйесіне теориялық құралдан тыс түсіндіру әрекеттері дәлелсіз. Құдай біреу және ол жаратқан заттарды аллегориялық, символикалық ұғымдардың көмегімен, логикалық тұрғыдан дәлелденетін шындық арқылы жеткізуге және ұғынуға болады. Алайда, әл-Фарабиге жүгінсек, Құдайды символ арқылы ұғындыру оның философиядағы дәлелдер жүйесімен түсіндіруге болатын мәнімен пара-пар болмайды.

Практикалық тұрғыдан алғанда әл-Фараби үшін мемлекетте құдайлық реттілікті орнату маңызды болып табылады. Ойшыл мұндай жауапкершілікті парасатты басшы-философқа жүктейді. Әл-Фарабидің "Бақытқа жету туралы" трактатындағы парасатты билеуші, "философ", "бірінші басшы", "заң шығарушы" және "имам" ұғымдары арқылы берілген Хз. Мухаммед пайғамбардың тұлғасы болатын. Демек, әл-Фарабидің пікірінше, парасатты билеуші - билеушінің де, имамның да идеалы болып табылатын, өз азаматтарының адамгершілік, рухани жайын ойлап, қам жейтін Мұхаммед сияқты билеуші болуға тиіс.

Қазақстанның бүгінгі күндегі тәуелсіз дамуы адамның танымдық мәдениетке басым көңіл бөлуі, ғылыми білімді марапаттауы - адам дамуының айтарлықтай маңызды, бірақ жалғыз ғана қыры емес екендігін көрсетті. Бұған қоса, ең алдымен, адамгершілік және рухани қасиеттерді қамтитын адам дамуының басқа маңызды қырлары қосылмаған жағдайда, ол тәрбиедегі кемшіліктерге соқтырады. Адамның жиынтық мәдениетінің әрбір қырын саналы түрде елемеген философия мазмұндық жағынан кедей, себебі оның зерттеулері басым көпшілігінде дербес, жеке адамдық мәнінен айырылып қалады. Сондықтан әл-Фарабидің философиясы бүгінгі күнде өзекті, маңызды тарихи-философиялық жетістік және ол идеологияға бағынған, догмаланған бұрынғы кеңес философиясының орнын толтыра алады.

Ислам дінінің өміршеңдігі оның төзімділік пен сұхбатқа бейімділігі секілді қазіргі заман принциптеріне сан келгендігімен түсіндіруге болады - деген ойды ибн Синаның еңбектеріне жүгініп өрбітуге де болады. Еуропаның тарихи-философиялық ғылымы батыстық Платон мен Аристотельдің еңбектерімен таныстырған Шығыс перипатетизміне, дәлірек айтқанда, Орталық Азияның ұлы ойшылы, дәрігері, жаратылыстанушы Әбу Әли ибн Сина еңбектеріне қарыздар екендігін баяғыда мойындаған. Көптеген зерттеулерімен қатар, бүгінгі еңбектерде де ибн Сина - XI ғасырдан бастап аристотелизмнің жүйеленген үлгісін Батысқа танытқан Шығыстың ең ірі немесе бірегей ойшылы деп саналады.

Ибн Сина үшін философия жай ғана метафизикалық білім емес. Онда жанның білім арқылы тазаруы, құтқарылуы, яғни құдайлық ақылмен анықталған діни-адамгершіліктік сипат бар. Сондықтан да, философия рационалды теологияға жақындайды немесе теологиялық тұжырымдама метафизикаға жақын деп қарастырылады. Жалпылай айтқанда, исламдағы адамның жердегі тіршілігінің мәні және ұлы мақсаты жанның құтқарылуы – логиканың білімге тікелей тәуелділігін, оның табиғат, адам және ойша маңызы жөніндегі толық білімге жететін негізгі әдісі мен мүмкіндігі деп санайды. Мұндай көзқарас ибн Сина философиясының эмпириялық, тіпті сенсуалистік тенденциясында да, оның рационалдық ақыл жететін сананың басымдылығын сақтайтындығының маңызды куәсі болып табылады.

Бұдан ибн Синаның шығыстық перипатетизмінде рационалдық философия көбіне таным мен білімділікті теңдестіреді, мұның соңғысы діни мақсаттарға жетуге қызмет етеді де, практикалық мәселелерді шешу кейінгі орында қалады. Осыдан да олар, білімді сабақтастықпен ұстау мен ғылымның жіктелу мәселелеріне баса мән береді.

Өз кезегінде, Шығыс перипатетизмінің исламдық теизммен үйлесімділігі, оларды теңестірмесе де, перипатетизм үшін, алғашқы үлгі түсінігі немесе бірлігі Құдай -Жаратушы түсінігімен алмастырылуы керек болатын. Бұл елеулі өзгешелік болатын, өйткені классикалық философияға Құдайдың жоқ нәрседен абсолютті әлемді жаратуы туралы ілімі тән емес еді. Жеке ғылымдардың сезімді - нақты заттарды зерттеудегі мұндай ауысушылығы мен философиядан алған білімді ұғынуда тікелей құдайлық шығармашылық жұмысты зерттеулердің қорытындысы және де Жалғыз Иені танумен көрінеді. Егер қарапайым түсінікте - білім және оқыту деген түсініктер адамдардың арасындағы, бір жағынан, оқытушының, екінші жағынан, оқушының, яғни мұғалім мен оқушының қатынасын білдіреді. Шығыс перипатетиктері үшін оқыту - Құдай -Жаратушының оқушы - адамға абсолютті ұстаз болып қабылданады. Оның мистикалық ұғымдары немесе табиғатты зерттеулері, тұрмыс құрылымының барлық байланыстары жан-жақты онтологиялық қарым-қатынас ретінде көрінеді.

Міне сондықтан да, ибн Сина ілімінде: философия адам білімі жеке ғылымнан бастап құдайлық метафизикалық негіздерге дейінгі ғылым, білім беру, оқыту секілді ұғымда түсіндіріледі. Мұндай оқыту практикалық сауалдарды шешуде пайдаланылса да, ол өзінің басты мақсаты, Жалғыз Ие ұғымының ақылына жетуге ұмтылады, нәтижесінде біртүтас құдайлық бастаудың даналығына, игілігі мен үйлесімділігіне адамның рационалды мүмкіндігі арқылы жетуін қалайды.

Мәдениеттің рухсыз тіршілік ете алмайтындығы сияқты, қоғам да мәдениетсіз, тарихсыз, яғни рухани ұстындарсыз өз болмысы мен дамуын баянды ете алмайды. Ал ұлттың рухани жаңғыруы оның төл мәдени-рухани арналарымен үндестігіне байланысты екендігін тарих тәжірибесі айқындап отыр. Сондай рухани бастау болып табылатын Қазақстандағы ислам философиясы тарихындағы Қожа Ахмет Иасауи дүниетанымы қазақ мәдениеті мен адам әлемінің ділдік түлеу құбылысы тұрғысынан маңызды орынға ие болып отыр.

Бүгінгі таңда Иасауи ілімінің мәнін, маңызы мен ерекшелігін анықтау - тарихымыздың өткені мен бүгіні арасындағы рухани арпалар сабақтастығын қалпына келтіруге ықпал етеді. Сондықтан да тәуелсіз Қазақстан үшін Иасауи ілімі - дәстүрлі түркілік дүниетаным мен ислам өркениеті арасындағы үйлесімділікті қамтамасыз еткен сара жол болуымен қатар, бүгінгі заманға сай социопсихологиялық, феноменологиялық ойлау жүйесі мен нақты тұжырымдамаларға бай, адамды жана мән-мағынамен сомдайтын және рухани азық беретін ілім ретінде ұлттық болмыстық тұғырымызды танудың негізіне айналып отыр.

Біріншіден, Иасауи дүниетанымы адамды ішкі еркіндікке жетелейтін ар түзейтін ілім. Ал бүгінгі ашық және демократиялық қоғам құру жолындағы Қазақстан өз тәуелсіздігі мен еркіндігін баянды ету үшін, ең алдымен, еркін ойлайтын адамдарға зәру. Еркіндікті баянды ету мәселесі саяси шарттардан бұрын рухани ар-ождан құбылысына тікелей қатысты. Сондықтан да бүгінгі тәуелсіз Қазақстан коғамы мен адамы үшін мәдениетіміздің рухани бастауы, ұлттық діліміздің мәнін анықтайтын ар түзейтін Иасауи ілімі өзіндік болмысы мен зәрулігін көрсетуде. Бұл туралы Елбасы Н.Ә.Назарбаев: "...Егер біз мемлекет болғымыз келсе, өзіміздің мемлекеттігімізді ұзақ уақыт құрғымыз келсе, онда халық руханиятының бастауларын түсінгеніміз жон. Оған барар жол халық даналығының негізінде жатыр" (Назарбаев Н. Тарихтың шеңберлері және ұлттық зерде // Жұлдыз. 1999. №3, 5-6.), - деп мемлекеттіліктің тұғыры етіп мәдениетті, ал мәдениеттің бастауы ретінде ділді, даналықты көрсетіп отыр.

Екіншіден, Иасауи ілімінің қалыптасу кезеңі мен өмір сүрген уақыты түркі халықтары үшін тарихи өтпелі кезең болуымен де маңызды. Сондай өтпелі кезеңде көрсеткен жолы мен әдісі тұрғысынан Иасауи мұрасын зерттеу - бүгінгі жаңа сипаттағы құндылықтар қоғамын құрып жатқан Қазақстанның болашаққа нық қадам басуы үшін өзінің мәдени, тарихи, дүниетанымдық және рухани-әлеуметтік тұғырларын анықтауында да маңызды болып отыр. Сөйтіп "Иасауидің бай мұрасы Қазақстан Республикасының рухани жаңа руының бағыт-бағдарын анықтайды".

Үшіншіден, Иасауи ілімі - қоғамдық-әлеуметтік ынтымақ пен бірлікке ұйытқы болатын даналықтың (хикметтің) кені. Яғни оның ілімі адамдар арасындағы өзара тең сұхбаттың, бауырластықтың, махаббаттың діни-рухани ұстанымдарын қамтитын біртұтас тұжырымдамалар жүйесі болып табылады. Қазақстандағы негізгі мұсылмандық пен христиандық сияқты екі дін өкілдері арасындағы төзімділік пен кеңпейілділіктің кілті де Құдайлық ақиқатты паш ететін осы Иасауи ілімінде жатыр.

Төртіншіден, Иасауи ілімі - моральдық-практикалық маңызы тұрғысынан бүгін ғылым мен жаңа технология, ақпараттар ағымы дәуірінде отырып, өзінің ішкі әлемінен хабарсыз қалған, имандылық пен арды ойлай алмай, жаппай нәпсіқұмарлық жайлаған қоғамның әлеуметтік індетінің емі екендігі даусыз. Міне, осы мәселелерде өзімізге жаңаша көзбен қарау тұрғысынан Иасауи ілімін зерттеу әрі тану - уақыт талабы, ар-ожданымыздың үні болып отыр. Біздің барлығымызға рухани тазару ауадай қажет.

Қожа Ахмет Иасауи сияқты ұлы бабамыздың, оның ғасырлар бойы ұлттық дүниетанымымызға тұрақты негіз болған даналық хикметтері туралы айтпас бұрын, қазіргі иассауитанушылар алдында тұрған бірқатар сұрақтарға тоқталып өткен жөн сияқты.

Біріншіден, біз бүгінгі ғалым-зерттеушілер, 70 жыл бойы "дін - апиын" постулатымен тәрбиеленгендер Иасауидің даналығы мен бай рухани әлемінің құпиясын оның қазақ мұсылмандық мәдениетіндегі орны мен рөлінің маңыздылығын ескі көзқараспен аша алмаймыз.

Қарапайым халық, идеологиялық насихаттың қатаң қыспағына қарамастан, осы ұлы тұлғаның рухын құрметтеп, оны Әзірет Сұлтан деп ардақтап, мазарына барғаннан "екінші қажылыққа" барғандай әсер алып, рухани байып қалатын. Бірақ, кейбір ғалымдарымыз оны "мұсылмандық мистицизм" өкілі, "миссионерлік сопы әдебиетінің" насихатшысы деп қабылдайды. Осындай материалистік ұшқарылық пен еуроорталықтық біржақты түсініктен шыққан рационалдық мәндегі догматтық әдіспен біз Иасауи даналығының сырына қанықпақ түгілі маңына да жақындай алмаймыз.

Екіншіден, тарих жазбаларында, ғылымда, сонымен қатар, отандық ғалымдардың еңбектерінде бір тенденция бар: тарихи тұлғаға назар аударғанда, олар алдымен оның генеологиясын анықтап, содан кейін, осы тұлғаның рухани әлемін анықтауға кіріседі. Бірақ кез келген тұлғаның таланты мен дарыны туылғаннан, ана сүтінен ғана дарымайды, олардың туған ортасының ықпалы, дәстүрлі мәдениеті, тәрбиесі мен білім алуына қарай біртіндеп қалыптасады.

Үшіншіден, Қожа Ахмет Иасауи дүниетанымын тарихи-мәдени және рухани ауқымнан тыс бөлек алып қарауға болмайды. Ол түркі мәдениетінде туған тарихи тұлға ғана емес, сонымен бірге, ол өзінен алдыңғы ойшылардың идеясын бойына сіңіріп, өзінен кейінгі ойшылдар ұрпағының көзқарасын қалыптастыруға үлкен ықпал етті. Ал қазіргі иассауйтанушылар түркі әлемінде өшпестей із қалдырған ұлы ойшылдың шығармашылығын зерттегенде, оны XII ғасырдан бастап алдыңғы ойшылдар Әбу Насыр әл-Фараби мен Әбу әли ибн Синаның көзқарастары мен ілімдерін жекелей оқшау қарастырғанда, олармен өзара байланыстары болмағандай әсер қалдырады. Оның үстіне, біз әлі күнге дейін, Иасауиді замандастары Жүсіп Баласағұни мен Махмұд Қашқаримен байланыстыратын жіпті іздеуге тырыспадық. Ал Иасауи хикметтерінің қазақ ақындары -Асан Қайғыдан бастап Абайға, Шәкәрімге, Мәшһүр Жүсіп Көпейұлына дейінгі ұрпақтың дүниетанымының қалыптастырудағы рөлі туралы тақырып мүлдем тың мәселе. Әл-Фараби де, ибн Сина да, Жүсіп Баласағұни мен Махмұд Қашқаридың да сопылықтың белсенді өкілі болғандығын несіне жасырамыз.

Ахмет Иасауи идеяларының қазақ ақындары Асан Қайғыдан Абайға дейінгілердің шығармашылығына, қазақ философиясы мен қазақтың дәстүрлі әдет-ғұрыптарына ықпалы анық көрініп тұрғандықтан, бұл ескі ақиқат. Басқаларды айтпағанда, Шортанбайдың өлеңдерін еске алайық, ол XIX ғасырда суфизмнің жолын жүргізуді қасиетті парыз санап, қазақ әдебиетіндегі Иасауи дәстүрінің тікелей жалғастырушысы болды. Абайдың 38-ші "Қара сөздерінде" ертедегі ислам философиясы мен суфизм дүниетанымына салыстырмалы терең талдау жасалып. суфизм даналығының сырын ашып, қарапайым елді жалған еліктеушіліктен, сыртқы фанаттық табынушылықтан сақтандырды.

Демек, Қожа Ахмет Иасауидің рухани мұрасын жекелей зерттемей, үзіліссіз әлеуметтік-мәдени дамудың үрдісіндегі бүкіл түркі өркениетінің кешенінде қарастыру керек. Қазіргі зерттеушілер Қожа Ахмет Иасауиді айдаладағы жалғыз құрма ағашына теңемей, оны қазақ даласы ойшылдары - Қорқыттан бастап Абай мен Шәкәрімге дейінгі қалың ойшылдар қатарына қосып, оның көзқарасының ерекшеліктерін дәл тануы тиіс.

Төртіншіден, Қожа Ахмет Иасауи - адамзат өркениетіндегі ұлы ойшылдардың қатарында айрықша орны бар дана. Сондықтан біз өзіміз алдымен оның жарқын жүзін танып, содан кейін әлем өркениеті тарихындағы орнын анық беруіміз керек. Бұл әсіре қызыл сөз емес.

Әлем өркениетінің тарихын жазу құқығын өз қолдарына алса да, еуропалықтар адамзат дамуының жаңа эрасынан бастап, Шығыс Ренессансын айналып өтпейді. Айналып өте алмауына себеп, қазіргі Батыс өркениетінің іргетасы Шығыс ойшылдарының еңбектерінде қаланғаны болып отыр. Бірақ көпғасырлық еуроорталықтық көзқарастың мұзы әлі еріген жоқ. Бұған біз де кінәліміз, өйткені дәстүрлі өз мәдениетіміздің дүниетанымының жан-жақтылығы мем өркениеттік тамырын тереңдігін асықпай, анықтап өзіміз аршығаннан гөрі, Батыстың дайын стереотипін қабылдағанды дұрыс көреміз. Нәтижесінде, Иасауиден бұрын Шопенгауэрді, Асан Қайғыдан бұрын Томас Морды оқимыз. Бүгін идеологиялық догмалардың модасы өтсе де, ой еркіндігінің не екенін сезіне алмайтын кейбір зиялыларымыз, оның ішінде жастарда, Артур Шопенгауэр мен Фридрих Ницшеге, Николай Бердяев пен Жан-Пол Сартрға мәселенің мәнін түсінбестен ықыласпен жүгінеді. Батыс ойшылдарына бұлай көзсіз еліктеушілік жасандылықтан басқа ештеңе әкелмейді. Егер де олардың мұрасын өздерінің дәстүрлі мәдени дүниетанымының арнасында өз түсініктерімен бірге игерсек, әлемдік өркениетке еркін енеміз. Бұған баса мән беруіміздің себебі, жоғарыда аталған ойшылдар - Шопенгауэр, Бердяев, Ясперс те өз идеяларын Шығыстан, оның ішінде суфизм ілімінен алғандарын ашық жазған. Көріп отырсыздар, кейінгі батыс ағымының алдында аңғырттықтан сиынғаннан бұрын өзіміздің дәстүрлі дүниетанымымызды, сонымен қатар Қожа Ахмет Иасауи сияқты ұлы ойшылдың рухани мұрасын саналы түрде қабылдамаймыз ба?

Осымен қатар, өміріміздегі тағы өзекті мәселені үндемей айналып өтуге болмас. Қазір көптеген түрлі секталар шықты. Сондықтан да, жастардың арасында ата-бабаларының тура жолынан тайып өзге діни сенімдердің ықпалына түсіп жатқандары бар. Бұған кім кінәлі? Балаларын еркіне жіберген ата-аналар ма? Әлде жастардың жанына жол таба алмаған дін басыларымыз ба? Мүмкін, мұндай маңызды мәселеде қатаң конфессиялық саясатты жүргізе алмай отырған мемлекет пе кінәлі? Біздіңше, кінәнің көбін біз өзіміздің мойнымызға, яғни әлеуметтік және гуманитарлық ғылым өкілдері жастардың санасына бай дәстүрлі дүниетанымымызды жеткізе алмағанымыз үшін алуымыз керек.

Біз ұлттық идеологияға сай жастарды тәрбиелеуіміз керек. Бірақ, оны қалай жүзеге асырамыз? Алдымен, тарихи сабақтастық пен түсіністікті қалыптастыру арқылы. Ең дұрыс жолы - бұрынғы кеңестік кезеңде тыйым салынған ұлы ойшыл Қожа Ахмет Иасауидің, Фарабидің, Дауанидің мұрасын тану, жинақтау, тарату, таныту. Сонда жастар адам туралы іліміндегі ақиқатқа жетуге талпынысымен, оның адамгершілік, толеранттылық, өнегелілік, адалдық, кісілік сияқты идеяларымен салыстырғанда, "Кришна" сияқты бауырластықтың құны жоқ.

Қазақтың көрнекті ақындары Асан Қайғы, Шалкиіз, Бұқар жырау шығармашылығында Иасауидің ілімі мен мұраттары өз жалғасын тапты, бұған қоса оның әсері арқасында қазақ халқының бай ауызша поэзия мұрасында "Дариға қыз", "Зарқұм", "Мұхаммед-Қанафия"және т.б. поэмалар, дастандар, аңыздар енген діни-адамгершілік жанр туды және дамыды. Содан қазақ поэзиясындағы сопылық үрдіс басымырақ болды. Сопылық Шығыстың классикалық поэзиясына да үлкен әсерін тигізді. Фердоусидің, Низамидің, Саадидің, Науанидің және басқалардың көптеген поэзиялық шығармаларында сопылық желідегі мұраттар мен тақырыптарды байқауға болады. Қазақ халқының кемеңгері - Абай дүниетанымының қалыптасуында, рухани әлемінің дамуында осылар маңызды рөл атқарды.

Қазақ философиясы тарихында Абай мұрасы көпқырлы және мазмұндық сипаты жағынан көп мәнді. Әрбір ұрпақтың әр кезде оның жаңа қырын танып, оны жаңаша оқып, ұғынатыны осыған куә бола алады. Философтардың әрбір ұрпағы оның шығармашылығынан ерекше сипаттар мен ерекшеліктер тауып отырады. Абайды Шығыста да, Батыста да әр қилы түсіндіреді. Абай философиясы әр түрлі мәдениеттердің, әр түрлі ой жүйесінің, олардың өзара қатынасының ортақ тұстарын көрсетеді. Кемеңгер философиясы қатынас полифониясын көрсетеді, сондықтан ол көп мәнді және уақыттан тыс жағдайда оның мүмкіндігі шексіз. Абайдың өзі жазғандай, "Адамның ғылымы, білімі ақиқатқа, растыққа құмар болып, әр нәрсенің түбін, хикметін білмекке ынтығу". Міне, сондықтан да Абай мұрасы таусылмас түпсіз, әрқашан маңызды, ол - шабыттың мәңгілік қайнар көзі. Абайдың дүниетанымдық жүйесінің Шығыстың әсерімен айқындалатын құралын атай отырып, оның дүниетанымының үш қайнар көзі туралы қазақ философиясындағы көпшілікке танымал көзқарас төмендегідей ықпалдар назарға алына отырып дамыды. Абай көзқарасындағы Шығыстың жетекші рөлін мүлдем жоққа шығарудан бастап оны мойындау секілді Абайға Шығыстың тигізген әсері туралы әр түрлі пікірде бола отырып, Абай философиясының дүниетанымдық мәселелерін ислам философиясы проблематикасы арқылы қарау - әзірге бүгінгі күннің шешілмеген мәселесі екенін атап өткен жөн.

Біздіңше, Абайдың Алланы мойындайтындығы, оның ұлылығына, мейірімділігіне, сүйіспеншілігі мен күшіне сенетіндігі айдан анық. "Алланың өзі де рас, сөзі де рас". Алла адамның қалыптасуы мен даму кеңістігі. Жаратушы мен ол жаратқан дүниенің тұтастығы принципін сатылап көрсететін оның діни-философиялық тұжырымдамасының түйіні болып табылатын отыз сегізінші сөзінде Абай бұл жөнінде егжей-тегжейлі жазған. Өзінің терең мазмұнында Абайдың бұл позициясы әл-Фарабидің позициясымен үндес. Абай сенім мен дін практикасының сыртқы жақтарынан ғана туындаған соқыр сенімнен және құдайдан қорқудан пайда болған құбылыстың бәрін сынға алады. Бұл Абай "Қара сөздерінде" жақсы айтылған. Сондықтан, Абайға сүйенсек, әрбір адам үшін ең басты нәрсе мынадай күмәнсіз екі шартты сақтау: сенімнің күштілігіне сену және сенімді ұғынуға ұмтылу. Қазақ ойшылының айтуынша, адамға Алла берген сана оны Құдаймен жақындатады. Сондықтан Абай сана мәселесімен көп айналысты.

Сана тұжырымдамасы өзін қазақ халқының надандығын жою мақсатына арнаған ұлы қазақ ойшылына даңқ әкелді. Алайда сана ғылымилықпен тең келмейді. Оқымыстылық пен нағыз білім арасындағы, ғылым мен сөзуарлықты даналық деп танытатын оның сырт көрінісі арасындағы ерекшелік секілді. сана мен ақыл-ой барабар ғылымилық арасында да айырмашылықтар бар. Абайдың сана тұжырымдамасы Құдай тұжырымдамасымен тығыз байланысты. Сана - объективті жалпыға ортақтық, оны ұстану саналы болу деген сөз. Сана - Абай насихаттаған адамгершілік принципіне міндетті байланыстағы өзіндік сана принципі ретінде көрінеді.

"Адам бол!" принципі оның дүниетанымдық ұмтылыстарының адам болмысының терең тамырлы негіздеріне бағытталғанын көрсетеді. Адамгершілік ("Толық адам болу") ортақтық формасы, ол дәстүрлі қазақ қоғамының біртұтастық мәнін көрсетеді. Бұл қоғамда адамдардың өзара қатынас жасау формасы жетекші рөлде, адамгершілік нормалар мен дәстүрлерді экономикалық, саяси және т.б. қатынас емес, адамдық қатынас айқындайды, сол арқылы дәстүрлі қазақ коғамының ерекшелігін, оның айрықша рухани қасиеттерін белгіледі. "Адам бол!" принципі адамгершілік қатынастар аясында сананың туу мәнін де түсінуге мүмкіндік береді, өйткені ол адамдардың өзара қатынасын тек адамнан адамға деген сыртқы бағыт позициясынан ғана емес, адамның өзіне деген әрбір адамның ар-намысына деген "Адамның күні адаммен" дегендей ішкі бағытын, қатынасын сипаттайды. Абайға сүйенсек, адамгершілік әрекет тек сыртқы жағдайларға, нормаларға, дәстүрлерге ғана емес, саналы түрде өз санаңа бағынған ішкі қалауыңа, ниетіңе сәйкес болуға тиіс. Саналы іс-әрекет сондықтан да шынайы адами әрекет, имандылық, адамгершілік әрекет - саналы әрекет. Абай өз көзқарасында: сана - адам сезімін, эмоцияларын еркін қадағалай алады, сондықтан адам өз "табиғатының" шырмауында қала алмайды және қалуға тиіс те емес, ол оның шегінен шығып, өз табиғатынан жоғары тұруға тиіс. Тәрбие, мәдениет, білім алу көмегімен адам өзінің табиғи қасиеттерін жоғары сатыға көтеруі қажет. Бұл - Абайдың тәлім-тәрбие философиясының негізгі тұғыры. Оның адамгершілік туралы ойлары оның іс жүзіндегі өмірлік бағытынан алшақтаған жоқ, оның өзіндік сенімі болды, бұл - Абайдың өз басына қатысты маңызды тұсы. Оның ар-ұяты -қазақ халқы, ол (халық) өзі туралы, жағымсыз болса да, шындықты айтуды талап етті, өйткені Абайдың айтуынша, ұлы мақсаты немесе ортақ шындығы жоқ халық - рухани өлі халық. Ал шынайы өмір жоқ жерде жоғары дәреже де болмайды. Өз философиясының "Адам бол!" деген адамгершілік талабын іс жүзінде жүзеге асырған, қазақ халқының рухани күшінің, оның жоғары сатыға көтерілуінің таусылмас қайнар көзіне айналған Абайдың өмірлік кредосы осындай. Абайды қазақ халқының әлем өркениетінде өз орнын табу мәселелері қатты толғандырды. Сол себепті ол өз заманындағы қазақ қоғамының кемшіліктерін қатал сынады. Бірақ бұл Сана, Мейірімділік, Адамшылық жолындағы болашақ жетістіктерге аяқ басу үшін қажетті, жоюшы емес, жасампаз сын болатын.

Ислам философиясы идеяларын Шәкәрім Құдайбердіұлы өз шығармашылығында жалғастырып, одан әрі дамытты. "Мен үшін әрқашан үлгі болған Абайдан кейіп, деп жазды ол, - мен адамшылық, тазалық және адалдық жолын жалғыз жол ретінде қабылдадым". Бұл жол оны "адам өмірінің мәні, сана кезімен көруге" болатын ақиқатты іздеу жөніндегі ойларға әкелді, себебі, Шәкәрім айтқандай, біздің ақылымыз болмыс себептерін ұғынбай тұра алмайды.

Шәкәрім үшін ақиқат іздеу - дүниетанымдық позиция тандап алумен тең. Жол таңдауды Шәкәрім Жаратушыны және жанның мәңгілік өмірін мойындау жолында, немесе Құдайдың қатысуынсыз және денемен бірге жанның өлуінсіз-ақ дүниедегінің бәрі өздігінен пайда болады деп көрсететін жолда шешілетін мәселе ретінде қарады.

Шәкәрім жақсы меңгерген және өзінің "Үш анығында" көрсетіп берген философиялық зерттеу әдіснамасы ислам философиясын зерттеушілердің назарын аудартады. Бұл – Аристотель өзінің "Метафизикасында" және "Саясатында" пайдаланған әдіс, бұл Ф. Бэконның санадағы"идолдарды"сынауында сөз болған мәселе. Мұндай көзқарас қазіргі уақыттағы философиялық, әсіресе, тарихи-философиялық, әдебиетте жетекші болып орнықты. Сонымен, біз Қазақстандағы тарихи-философиялық тұжырымдаманың қайнар көзі Шәкәрім Құдайбердіұлынан бастау алды деп айта аламыз.

«Ақиқат жол" табу мәселесін белгілі методологиялық принциптерден бастайтын оның шығармашылығы қазіргі уақыттағы танымдағы қарама-қарсы позициялардың өзара арақатынасынан туындайтын өзінің рухани шабытының күшін көрсетеді, әр түрлі пікірлер мен көзқарастар үнемі өзара қақтығысып, бір-бірін теріске шығарып, бәсекеге түсіп, бір-бірін толықтырып және тереңдетіп отырады - жалпы алғанда Шәкәрімнің позициясын одан әрі дамытады. Оның ойлау жүйесі түгелімен сұхбат іспеттес. "Үш анық" – «иә» мен "жоқтың" үнемі қақтығысы.

Философиядағы материалистік бағыт позициясын талдап сынай отырып, Шәкәрім мынаған келіп тірелетін ислам философиясының негізгі ережелерін қорғап, жария етті: дүниедегі нәрсенің себепті негіздері - танымның өлшеусіздігінде, Жаратушының құдіреттілігі мен шеберлігінде; жан мәңгі және бастапқы кезден-ақ өмір сүреді және айналымның әрбір кезекті үрдісінде ол жаңа сапалы биіктікке көтеріледі; жанның ажырамас қасиеті - ар-ождан. Ар-ождан адам жанын жоғары деңгейге көтереді және бұл өмірде де, жанның о дүниедегі өмірінде де оған қажет. Осының бәрін жинақтағанда, бұл үш ережені қадағалау - адамның жоғары дәрежеге көтерілуінің ақиқат жолы. Шәкәрімге жүгінсек, әрбір адам жанның өлімнен кейінгі өміріне және ар-ожданның - оның ең басты қажеттілігі екендігіне сенгенде ғана, оның жүрегі дұрыс өмірлік жолға түседі. Шәкәрімнің өз ұрпақтарына қалдырған ұлы өсиеті осындай.

Міне, осы ойшылдар арқылы біз Қазақстанда ислам философиясының қалыптасу мен дамуының негізгі кезеңдерін қысқаша шолып өттік. Қорыта келе, ислам философиясы дамуының мұнымен аяқталмайтынын атап өткен жөн, қайта оны тереңірек зерттеу үрдісі енді басталды деген дұрыс болар.

«Зар-заман» кезеңінің ақындары да біздің назарымыздан тыс қалды. Алайда, бұл олардың идеялары мен дүниетанымы қазіргі замандағы философия үшін құнды емес дегенді білдірмейді. Бұл - ерекше зерттеуді және жеке әңгімені талап ететін болашақ жүйелі зерттеулердің жана да үлкен бағыты. Қазақстандағы ислам философиясы жөніндегі зерттеу өзінің бастапқы кезеңінде тұр.

"Мәдени мұра" бағдарламасының аясында ұлттық, мәдени және тарихи құндылықтар жүйесінің негізгі ұстанымдары мен қайнар көздері болып табылатын дүниетанымдық, философиялық ойлау ерекшелігімізді айқындайтын қабаттардың табиғаты мен мәнін өскелең ұрпаққа мирас етіп қалдыру мәселесі егеменді еліміздің талабы мен міндетіне айналғаны баршаға аян.

Осы ауқымды дүниенің негізгі өзегі болып табылатын қазақ мәдениеті мен дүниетанымына өзіндік болмыс дарытқан ислам өркениеті мен философиясының орны ерекше. Исламды өркениет ретінде, дін, философия жалпы өмір сүру формасы ретінде ғылыми тұжырымдамалар арқылы қайта тану, үйрену және таныту мәселесі, әсіресе, бүгінгі күні жаһандану үрдісі арқылы жаңа деңгейге көтеріліп отыр.

Осы томда ислам философиясы мен ойлау жүйесіне дәстүрлі түркілік дүниетаным арқылы негіз қалап үлес қосқан атақты ойшыл даналарымыздың еңбектері, ойлау ерекшеліктері, философиялық тұжырымдамалары мен ой-тұжырымдары жаңаша көзқарастар мен методологиялық негізде қамтылатын болады. Олар өзіндік арна қалыптастырған әл-Фараби, Баласағұни, Ахмед Иүгінеки, Ахмет Иасауи, Сүлеймен Бақырғани, Матуриди, Халлаж Мансұр, Суфи Аллаяр, Дауани, Дулати, Абай, Шәкәрім, Ы.Алтынсарин, Мәшһүр-Жүсіп Көпейұлы және т.б. тұлғалар болып табылады. Иасауидің ғашықтық, Алла, әлем және адам арасындағы үндестік тұжырымы, Матуридидің мұсылмандық теологиялық мектебін қалыптастырудағы рөлі, Иүгінекидің моральдық-этикалық мирасы, С. Бақырғанидің даналық ұлағаттары бүгінгі күн тұрғысынан да қоғамдық қажеттіліктер мен ұстанымдарға қызмет ететін ерекше мұра екендігі айқын. Халлаж Мансұрдың ойлау ерекшеліктері өз алдына, қазақ ұлтының мұсылмандық танымы тұрғысынан "Алаш ата", яғни, түпата ретінде дәріптелетіні ғылымға әлі беймәлім. Сондықтан біз "Ислам философиясы" томында қамтылатын философиялық тұжырымдар мен мәтіндер шын мәнінде мәдени мұрамыздың сүбелі әрі беймәлім қырлары мен құндылықтардың негізі екендігін айқындайтын тарихи-философиялық әрі танымдық дереккөз болып қалатындығын баса айтуымыз қажет.

Ә. НЫСАНБАЕВ, Д. КЕНЖЕТАЙ.

ҚАЗАҚСТАНДАҒЫ ИСЛАМ ФИЛОСОФИЯСЫНЫҢ НЕГІЗГІ ӨКІЛДЕРІ*

Ислам дінінің таралу үрдісі Хз. Мұхаммед пайғамбар дәуірінен бастап, кейінгі Хз. Әбубәкір (632-634), Хз. Омар (634-644), Хз. Осман (644-656) халифатының алғашқы алты жылында қарқынды жүрді. Соның нәтижесінде Араб түбегі, Византия империясына қарасты Сирия, Палестина, Мысыр елдері және сол кезеңдегі қуатты Сасан империясы -мұсылмандардың қол астына өтті. Осы Сасан империясының ыдырауы түріктердің исламмен танысуына жол ашты. 642 жылғы Нихавент соғысынан кейін Аһиаф бин Кайс басшылығындағы араб-мұсылман әскері Жейхунды (Әмудария) кешіп өткен болатын. Міне, осы оқиғадан үш жүз жыл өткен соң түріктердің мұсылмандықты қабылдау үрдісі өз нәтижесін бере бастады.

Алғашқыда Омаййад халифаты исламды таратуды жаңа жер жаулап алудың, байлықтың көзі ретінде қабылдағаны белгілі. Сондықтан да Орта Азияда бұл әрекеттерге қарсы көптеген көтерілістер мен діни ағымдардың пайда болуы да табиғи құбылыс. Кейіннен халифаттың басына Аббас әулетінің (750-1258) келуімен бірге түріктердің исламға кіруі қарқындай түседі. Олар Құран мен суннаның негізінде арабтар мен араб еместердің (мауалилердің) арасында бұл дүние мен ақыретте тақуалықтан басқа ешқандай айырмашылық жоқ екендігін айтып, Аббас әулетінің билігінен әділет пен теңдік талап етеді. Осылайша Хорасан және Мауараннаһрдегі (Орта Азия) түріктер мемлекет істерінде ресми қызметтерге араласып, халифатта араб еместердің (мауалилер) салмағы арта түседі. Нәтижесінде түріктер де мемлекеттік басқару жүйелерінен орын алып, халифатта тең құқық пен жауапкершілікке ие бола бастайды.

Қарлұқтар 751 жылы арабтармен тізе қоса отырып, Сырдария мен Балқаш көлінің арасындағы Талас бойында қытайларды Түркістаннан қуып шығады. Осы тарихи соғыс Орта Азияның тағдырында маңызды оқиға болды. Соның нәтижесінде Орта Азия қытайлану қаупінен құтылып, біртіндеп Ислам дініне кіре бастайды. Кейіннен түріктердің араларынан әл-Фараби (870-950), ибн Сина (975-1037), әл-Бұхари (хадисшы), әл-Матуриди (каламшы) (944) сияқты ғұламалар шыққан соң, арабтар түркілерге тек әскери күш ретінде емес, білім, мәдениет, философия, өнер өкілдері ретінде қарай бастады. Сонымен Аббас әулеті халифаты кезінде, атап айтқанда, 1Х-Х1 ғасырларда түріктердің исламға кіру үрдісі жалғасып, жоғарыда аты аталған түрік-ислам мемлекеттерінің құрылуында да, ұлттық тарихымызда да, жалпы ислам тарихында да маңызды рөл атқарғандығын көреміз.

Алғашқыда Аббас әулеті халифаты билігіне қарасты Тұлын (868-905), Саж (890-929), Ихшид (935-969) сияқты жартылай тәуелсіз түрік саяси биліктерінің артынан Еділ-Бұлғар хандығы (922 ж. Ислам дініне кірген), Қарахан (840-1212) билігі, Ғазнауи (963-1186), Селжұқтар (1038-1194) және Хорезмшах (1092-1221) мемлекеттері сияқты өте маңызды түрік-ислам мемлекеттері пайда болды. Сонымен қатар тамыры тарихтың тереңінен келе жатқан дәстүрлі түркілік дүниетанымның исламмен біте қайнасуы нәтижесінде жаңа түрік-ислам мәдениеті мен өркениеті қалыптаса бастаған болатын.

Осы жерде маңызды мәселенің басын аша кеткеніміз жөн. Ол - түріктердің исламды "найзаның ұшымен, білектің күшімен" қабылдағандығы туралы көзқарас төңірегіндегі мәселе. Рас, алғашқыда түріктер арабтарға қарсы ғасырлар бойы күресті. Бірақ ең алғашқы түрік-ислам мемлекеті болып табылатын Еділ-Бұлғарлар (922 ж.) ешқашан араб әскерлерімен бетпе-бет кездеспеген. Сол сияқты Қарахан мемлекетінің (хижра-333/944-945) де исламды қабылдауында арабтар тарапынан ешқандай әскери қысымның болмағандығы бүгінде тарихтан белгілі. Өйткені біріншіден, топырақты күшпен жаулап алу оңай, ал "адам рухы, болмысы - жаулануы қиын ең берік қамал,"- деп сопылар бекер айтпаса керек. Екіншіден, түркілер ислам дінімен араб экспансиясы кезінде таныс болғанымен, ислам дінінің түркі жұрты тарапынан қабылдануы, араб халифатының іштен ыдырап, мөлтек мемлекеттерге бөлініп, экспансиялық қабілетінің әлсіреген тұсы X ғасырдан кейін болған Ислам діні Қарахандықтар үшін саяси күш пен бірігудің көзі ретінде қабылданғандығын, олардың мұсылман емес түркілерге қарсы ислам діні үшін соғысқандығын, ислам халифатын шығыстан келген шабуылдардан қорғап, шекаралық қалқам қызметін атқарғандығын Махмұд Қашқаридің еңбектерінен де көруге болады. Түрік дін тарихшысы З. Китапчы да "Қарахан мемлекеті мен Мауараннаһр аймағы ислам халифатында кәпірлер мен мұсылмандар арасындағы шекаралық аймақ рөлін атқаратын" -дейді. Демек, түріктердің ислам дінін таңдауындағы ықпалды себептер мен исі ізгі алғышарттарды дін - адам - қоғам кеңістігінен іздеуіміз керек. Бұл мәселеге жан-жақты зерттеулер мен салыстырулардың, тарихты қайта сараптаудың, дүниетанымдық қабаттардың құндылықтық алмасу заңдылықтары мен ұстанымдарын негіздеу арқылы сол уақыт пен кеңістіктегі әлеуметтік-психологиялық, экономикалық, геостратегиялық шарттарды кешенді түрде қайта таразылағаннан кейін жауап берген дұрыс. Осы мәселе жөнінде зерттеушілердің бірсыпырасы экономикалық сауда қатынастары мен исламдық ғылым ошақтарының дені Орта Азияда дамығандығын басты себеп ретінде көрсетсе, ал кейбіреулері суфизм ағымдары мен дәруіштердің рөлі мен қызметтерінің ықпалдылығымен байланыстырады. Бұған қоса сол дәуірдегі ислам өркениетінің басқа мәдениеттерге қарағанда үстемдігі, түркілердің ислам дінін қабылдаудағы олардың дәстүрлі дүниетанымындағы Көк Тәңірі сенімі, Тәңірге құрбан шалу құбылысы, рухтың мәңгілігі сенімі, моральдық қағидалардағы алып-ерендік, батырлық түсінігі, әділет ұғымының ескі түрік төресіндегі орны, олардың жауынгерлік рухы ислам дініндегі жалғыз Тәңірі, құрбан, ақырет түсінігі, жауанмәрттік тұрпаты, әділет ұғымына формалық жағынан ұқсастығында жатқандығын айтады.

Осы айтылған себептер жоғарыдағы мәселенің шешіміндегі біртүтас шындықтың түрлі көріністері іспеттес. Мұсылман саудагерлерінің Қытай, Үндістан, Еділ бойына дейінгі аралықтарда сауда жүргізе отырып, исламды таратуда ең ықпалды күш болғандығын, сонымен қатар, білім ордалары қызметін атқарған медреселердің де исламның түркілер арасында жайылуындағы маңызды рөлін есте ұстаған дұрыс. Бүгін тарихи деректер бір ғана X ғасырдағы Орта Азияда ашылған медреселердің өзінің исламды танытып, оқытудағы саны мен сапасының ең жоғары деңгейге жеткендігін көрсетеді.

Сонымен қатар Түркістан аймағындағы есепсіз рибаттардың (сопы орталықтары) исламды таратудағы орны мен маңызын да айта кету керек ("рибат" сөзі "кәпірлермен соғысқан әскерлердің ат байлайтын қазығы" мағынасына келеді). Исламның алғашқы таралу дәуірінде рибаттар шекаралық қалқан, яғни "кіші соғыс" қызметін атқарса, кейіннен шекарадан ішкі аймаққа айналғанда "ұлы соғыс", яғни нәпсі тәрбиесімен айналысқан сопылардың теккесі ретінде діни сопылық тәлім-тәрбие ошақтарыма айналған. XI ғасыр шамасында рибат сөзі бұрынғы мағынасын жоғалтып, медресе, мектеп, теккені білдіретін сопылық діни ұғым ретінде қолданыла бастады. Өйткені осы ғасырларда дінді "кіші соғыс" арқылы емес "ұлы соғыс" арқылы таратуды, яғни адамның көңілін, рухани әлемін жаулауды мақсат еткен сопылық дүниетанымдық ағымның тариқаттар кезеңі басталған болатын. Тарихта түркілер арасында сопылық дүниетанымның жайылуы мен тариқаттар дәуірінің басталу құбылысы Қожа Ахмет Иасауи атымен тығыз байланысты. Осы ғасырда Мауараннаһрда (Орта Азияда) он мыңнан астам рибаттар мен теккелердің болғандығын ибн Халлиқанның рисаласы да растайды.

Иасауи дүниеге келген кезеңде Аббасидтер халифаты саяси тұрғыдан ыдырағанымен, рухани ықпалы жағынан әлі де қуатты болуының нәтижесінде Ислам діні Сирия, Мысыр, Солтүстік Африка, Испания, Еділ бойы, Шығыс Түркістан, Шығыс Азия, Үндістан, Иран-Сасан өлкелеріне кеңінен тараған болатын. Құран мен Хадис негізінде қалыптасқан Ислам мәдениеті өзінің таралуы кезеңінде түрлі дүниетанымдық мәдени қабаттардағы халықтардың құндылықтары арқылы біртұтас ислам өркениеті ретінде қуатты даму, жаңғыру сатысына көтерілгендігін айтуымыз керек. Осылайша ислам тек бір ұлттың ғана емес, исламды қабылдаған ұлттардың мәдени-дүниетанымдық әлемін игеріп, ортақ дін сипатына еніп, ислам өркениеті ренессанс сатысына көтерілді. Өзіндік ерекшеліктерге ие дәстүрлі түркілік дүниетаным әмбебаптық ислам өркениетінің қалыптасуының құралы ретінде қалып қоймай, ислам діні негізінде жаңаша түлеп, рухани бірлік деңгейінде өзіндік түркі-ислам мәдениеті мен өркениеті көкжиегіне көтеріле білді. Түркі-ислам мәдениеті мен өркениеті XI-XІІ ғасырлардағы Қарахан мемлекеті кезіндегі түркі тілінде жазылған еңбектер арқылы өз болмысын нақты көрсете бастады. Бұл дәуір өздерінің тілін араб және парсы тілінен төмен санап, менсінбей жүргем "ғұламаларға" қарсы дәстүрлі түркілік мәдениет пен дүниетанымның айнасы - түркі тіліне маңыз берген жаңа рух дәуірі болатын. Міне, Иасауи дәуірінің өзі кез келген мәдениеттің өзінің дамуы мен жаңғыруын төл тілі арқылы ғана жүзеге асыратындығын көрсететін түркілік ренессанс дәуірі болатын.

Ахмет Иасауидің ілімі мен хикметтері түркі-ислам мәдениетінің ең айтулы үлгісі, мирасы ретінде бүгінге дейін маңыздылығы мен өзектілігін сақтап келеді. Ахмет Иасауидің өз дәуірінің ең қуатты білім ордалары мен сопылық мектептерінде араб, парсы тілдерінде тәлім-тәрбие көргенін барлық тарихи дерек көздері растайды. Н.К. Зейбектің сөзімен айтқанда, "бүгінгі орыс немесе ағылшын тілінде білім алдым деушілер сияқты ол да өзінің хикметтерін парсы немесе араб тілінде жазса болар еді. Бірақ Иасауи түркі перзенті ретінде ілімін ана тілінде жазды. Өйткені хәл ілімінің мәні бойынша оның бар мақсаты -өз халқымен тұтастыққа, шындыққа ұласу болатын. Иасауи "мені танысын" дегендердің емес, "халқымды таниын" дегендердің ұстазы болатын. Халқын тану, сүю тек оның тілімен тілдес, мұңымен мұңдас болу арқылы ғана мүмкін болатын құбылыс". Шындығында, оның хикметтерінен ислам мен түркілік дүниетаным қабаттарының біте қайнасып, өріліп жатқанын байқауға болады. Осы ерекшелікті Ф. Көпрүлү Иасауи хикметтерінің мазмұндық жағынан діни-сопылық, ал құрылысы (формасы) жағынан жеті, он екі буынды болып келуін де түрік әдебиетінен алынған ұлттық ерекшелік деп көрсеткен болатын.

ХІ-ХІІ ғасырлардағы Иасауидің білім алған, өскен ортасының сол кездегі тарихи-әлеуметтік жағдайындағы түркілер орналасқан жерлерде, яғни Отырар, Исфиджаб, Баласағұн, Йасы, Сауран, Сығанақ, Шаш, Сүткент, Жент, Весиж, Кудур, Шилжи, Отлук, Өзкент сияқты Мауараннаһр қалаларындағы араб жаулаушылары мен дін таратушыларының әрекеттері IX ғасырларда саяси сипат алған болса, X ғасырдан бастап түбегейлі исламдық ілімдердің дамуы бағытында тәлім-тәрбиелік ордалардың - медресе, теккелердің орнығуымен бірге қоғамдық, рухани, моральдық-этикалық ұстанымдары мен экономиканың, сауданың дамуына негізделген жана мемлекеттік сипаттағы жүйелер қалыптаса бастады. Әрбір қала қорғандарда, елді мекендерде мешіттер, медреселер мен теккелер бой көтерді. Қоғам исламдық шариғат (заңдық қағидалар жүйесі) негізінде реттеліп, әлеуметтік, этикалық-психологиялық, экономикалық қарым-қатынас орныға бастады. Қарахан әулетінің билігіне қараған сол кездегі Мауараннаһр халқы мұсылмандарға және мұсылман еместерге ("ғайри муслимин") бөлінді. Мұсылман еместер жизя (мұсылман еместердің салығы) төлейтін болса, мұсылмандар зекет беру арқылы қоғамдағы адамдардың әлеуметтік әл-ауқаты жағынан тепе-теңдік пен өзара демеуді, бейбіт өмір мен діни бауырластықты қалыптастырды. Жер, егін салығы вакуфтық (фонд-қорлар) жүйелермен реттеліп отырды. Бұл атырап халқы халифа Муғтасим (833-842) дәуірінде исламмен таныс болып, Саман әулеті (819-1005) кезінде мұсылмандықты қабылдады. 960 жылдары Шаш пен Фараб (Отырар) арасындағы 200-ге жуық ру-тайпа ислам дінін қабылдаса, X ғасырдың бірінші жартысына қарай Қашғар мен Баласағұн аймағы исламды қабылдаған болатын. Исфиджаб пен Иасы (қазақтар Аса, Жаса да деген) қалалары да осы кезеңдерде ислам халифаты құрамына кірген болатын.

Араб тарихшысы ибн Хаукаль Иасауидің туған жері Сайрам немесе Исфиджаб қаласының өте бай қала екендігін, одан харадж салығы алынбайтындығын, XI ғасырда Арғу мен Оғыз қалаларының екі мемлекет арасындағы шекара, түркілердің әскери бекінісі болғандығын атап өтеді.

Сайрам қаласы сол кездегі Аббасидтер халифатының шекарасы болған. Исфиджабтан исламдық фиқһ (құқықтану) мектебінің ханафи мазһабының көптеген өкілдері шыққан. Қашқари: "Сайрам-Исфиджаб" ден аталатын "Мадинат-ул-Байза" (Ақ шахар) қаласының қосымша аты Сайрам деп те аталады" дейді. Б. Кәрібай еңбегінде "Испиджаб саяси, экономикалық, сауда, қолөнер орталығы болумен қатар, қала X ғасырда мұсылман дінін сол аймаққа және Дешті Қыпшаққа тарату орталығы да болған" - деген пікір айтады.

Сыр бойы қазіргі Оңтүстік Қазақстан алғашқыда Қарахан әулеті билігіне қарайтын. Сұлтан Санжардың өліміне (1157 ж.) дейін Селжұқ әулетінің қол астында, кейіннен қуатты ислам мемлекеті болып табылатын Хорезмшахтарға қарады.

Түркілердің ислам дінін қабылдауына ықпал еткен Иасауи туралы деректердің дені аңыз түрінде, халық жадында жыр болып қалған. Ф.Көпрүлүнің "...халықтың көкейінен орын алып, өшпес із қалдырған әрбір тұлғаның көзі тірісінде-ақ аты аңызға айналады. Халық аузындағы аңыздар әрдайым ақиқатты өз ішіне сақтап, қандай да бір тұлғаның немесе тарихи құбылыстардың халықтық сападағы, көңілдердегі айшықты таңбаларын сол қалпында көрсетеді" деген тұжырымынан Иасауидің мәдени тарихымыздағы орны сомдалып, нақтылана түсетіні анық. Иасауи ілімінің қалыптасуы осы тарихи-әлеуметтік, саяси шарттарға байланысты дамыған деп айтуға болады.

Енді түркі-ислам мәдениеті мен өркениет көкжиектеріне алғаш болып жол салған сол дәуірдің атақты данышпаны, мемлекеттік қайраткері Жүсіп Хас Хажиб Баласағұнидың (х. 462-1069/1070 жылы бітірген) Қарахан билеушісі Табғаш Боғра Қарахан Қаған Әбу Али Хасан ибн Сүлейман Арсланға тапсырған атақты "Құтадғу Билиг" ("Құтты Білік", яғни, Тәңірден құт дарыған білім) атты еңбегіне тоқталайық. Бұл жердегі "ад немесе ид" жалғауының көне түркі тілінде "берілген, жіберілген" мағынасында қолданылуы оның "Құттан келген білім" екендігін көрсетеді. 6654 бәйіттен тұратын бұл еңбек әл-Фарабидің исламдық "машаийун" (перипатетизм) философиясы негізінде жазылған саясатнама болып табылады. Жүсіп Баласағұни да әл-Фараби сияқты парасатты мемлекеттік басқару жүйесін төрт кісінің сұхбаттары арқылы беруді мақсат еткен. Бұл дәуірде ғылым тілі арабша және парсыша болғанына қарамастан еңбектің түркі тілінде жазылуын ислам өркениетіндегі түркілік дүниетаным мен мәдениеттің жаңа белесі әрі тәуелсіз ел болудың алғышарты ретінде бағалауға болады. Қарахан мемлекеті дәуірінде ибн Синаның шәкірті Жүсіп Баласағұни дәстүрлі түркілік дүниетаным мен мәдениеттің ұстындарын исламдық принциптермен қоса өріп, байланыстырып, мұсылман түркілердің әлеуметтік-қоғамдық және жүйесін құруға, саяси-қоғамдық мораль философиясын қалыптастыруға қомақты үлес қосты.

Махмұд Қашқари 1077 ж. Аббас әулетінен, халиф Мұқтади Биллаһқа "Диуани лұғат-ат-түрк" атты еңбек жазып тарту етеді.

Араб тілі мен парсы тілінің аспандап тұрған кезеңінде түркі тілінің байлығын көрсету, әрі арабтарға түркі тілін үйрету үшін жазылуы, сонымен қатар кене түркі тілінен, дүниетанымынан, әдет-ғұрпы мен салт-санасынан, сондай-ақ сол дәуір тарихынан хабар беруі тұрғысынан да бұл еңбек өте құнды болып саналады. Махмұд Қашқаридың еңбегіндегі исламға қатысты ұғымдардың басым көпшілігі түрікше терминдермен берілген. Мысалы, Алланы - Тәңір, оның сипаттарын "Уған", "Байат", (яғни "құдіретті", "күшті" мағынасында) деп берсе, Пайғамбарды - "Саушы", "Иалауаш" деп келтірген. "Иалауаш" немесе "Иалваш" ұйғыр тіліндегі сөз. Ұйғырлар буддизмдегі "нам" терминін "дін" орнына қолданған. Құранды "Бітік(г)", ал Тәңірді "Ие" "Изи", "Тәңірі Ием жаратқан" деп атаған. Ғибадат құлшылық орнына "табыну" терминін қолданған. Қашқари "құл Тәңірге жіңішкеленді" тіркесіндегі, жіңішкелену-йинчгеленді" сөзіне "табу", "табыну", "ораза ұстау", "намаз оқу", "қорқу" түрінде түсініктеме береді'. Демек, "жіңішкелену" "Аллаға мойынсыну" дегенді білдіреді. Қашқари "Йалавашқа алқыш бергіл" тіркесін "Хз.Мұхаммедке салауат айт, дұға ет" мағынасында қолданады. Дұға орнына "алқыш" (алғыс) сөзі қолданылған. Намаздың орнына "йукунш" - жүгіну, дәреттің орнына "йунмақ" - жуыну, "жәннат" термині орнына "ұшпақ" - жұмақ десе, "жәһаннамның" орнына тамұқ, тозақ ұғымын қолданған.

Сол дәуірдегі Әдиб Ахмед Иүгінекидің "Атабат-ул-Хақайик" атты еңбегімен Рабғузидың "Қиссас-ул-Әнбийа" сияқты діни-этикалық еңбегінің маңызы ерекше. Көне түркі тілінде жазылған "Атабат-ул-Хакайик" ("Ақиқат сыйы") түркі-ислам мәдениеті негізінде, діни-мораль саласында назым жанрымен жазылған тәлімдік "насихатнама" ретінде танылады. Бұл еңбекте аят пен хадистер арқылы түркілерге үйретілуі тиісті моральдық, діни тәрбиенің құндылықтық негіздері берілген. "Атабат-ул-Хақайиқ" сонымен қатар енді ғана теориялық тұжырымдамасы қаланып келе жатқан сопылық дүниетанымның "Ахлаки Суфийана" (сопылық мораль) кітаптарына да негіз болды. Еңбектегі "...дүниенің зұлымдық пен жамандыққа толуы, құлшылықтың риякерлікке айналуы, мұсылмандардың көр еліктеушілікке (тақлит) салынуы, мешіттердің қаңырап қалуы, шарапханалардың толып-тасуы, ғалымдардың амал-істен, захидтердің күнәдан, даналардың (арифтердің) "ракс пен самадан" (зікір салудан) қолы тимеуі, жамандық-індеттің жайылуы" сияқты наразылықтары мен жай айқайы сол дәуірдің саяси-әлеуметтік тұрақсыздығынан көрініс береді.

Қарахан мемлекеті тұсында түркі мәдениеті мен ой-санасы, білімі мен ғылымы исламдық рухта дамыды. Қашғар, Баласағұн, Өзкент қалаларындағы медреселер түркілер арасына исламдық ғылымдарды таратып, Құранды түсіндірушілер (муфассирлер), хадисшілер (мухаддистер), исламдық құқықшылар (факихтер), тарихшылар (муаррихтер), тілшілер (мантиқ(ин)шылар) мен әдебиетшілердің (адибтердің) өсіп жетілуіне ықпал етті. Осы дәуірлерде Құранның алғашқы аудармалары мен түсіндірмелері жасалып, әсіресе, құқықтану (фиқх) саласында ханафи фиқхының (құқық мектебінің) Сарахси, Баздауи, Дабуси мен Марғинани сияқты өкілдерінің еңбектері түркілердің ханафи мазхабына кіруіне әсер етті. X ғасыр ортасында Құран түрікшеге аударылды. Алғашқы Құран аудармалары дәстүрлі түркілік нанымы тұрғысынан өте маңызды. Өйткені Құрандағы діни арабша ұғымдар түрікше берілген. (Алла - "Тәңір", сәжде - "жүгіну", ғибадат -"жіңішкелену", ақыретте есеп беру күпі -'"кене күн", шайтан- жск (йак) - "жексүрын", сиқыр - жалму (жалбағай), күнә-жазық, тәубе-өкіну, рух - "тез", "тін", пайғамбар -"йалваш", жәннат - "ұжмақ" ("жұмақ"), жаһаннам - "тамұқ" т.с.с.

Біз бүгінге дейін жоғарыда аты аталған түркі даналарын ғана біліп, зерттеу объектісі етіп алып, қанағат тұтып жүрміз. Ал Қарахан билігі тұсындағы ислам ғылымы мәселесін зерттеген И.З. Кабакчы Қарахан кезеңінде тек қана ислам құқығы (фиқх) бойынша үш жүзге жуық түркі ғұламаларының болғандығын және олардың үш жүз елуден астам еңбек қалдырғанын, аты-жөндерін, кітаптарының тізімін жүйелеп жазып, оған қоса әлемнің түрлі елдеріндегі архивтерден өзінің тек қана ислам құқығына қатысты қолжазбаларды ғана теріп алғандығын айтады. Бұдан түркілік дүниетанымның алғашқы исламдық кезеңі езінің зерттеушілерін күтіп отыр деген қорытынды шығаруымызға болады.

Түріктердің өзіндік түркілік мұсылмандық болмысқа ие болуында сунни, шии және сопылық ағымдардың орны ерекше.

Қалай дегенмен де VIII ғ. Хорасан мен Батыс Түркістанда ислам діні сопылық дүниетаным арқылы түркілерге енді. Соның нәтижесінде түркі сопылық дүниетанымына негізделген мұсылмандық түсінік қалыптасты. Дәстүрлі түркілік дүниетаным қабатындағы "қайта туу" немесе мұсылмандықты қабылдау құбылысы Қожа Ахмет Иасауи атымен тығыз байланысты.

Кейінгі кездерде "Иасауи ілімінің негізі мубайиділік және карматтық доктриналарда жатыр" деген көзқарастар орын алуда. Мысалы, тарихшы Р. Нелсон, арабтанушы-тарихшы ғалым Ә. Муминов Бағдат және Хорасан сопылық ағымдарының Иасауийа тариқатының қалыптасуына айтарлықтай ықпалы болмағандығын айта келіп: "Иасауи ілімі бірнеше ғасырлық тарихы бар жергілікті Түркістан аймағындағы дуалистік бағыттағы манихей ілімі мен дәстүрлі секталар негізінде қалыптасқан мубайидиттердің ілімі мен дәстүрінің табиғи жалғасы ретінде пайда болған" деген пікір айтады. Атақты түрік тарихшысы З.В.Тоған Иасауи ілімінің манихеизм мен шафиилік негізінде қалыптасқандығын, сонымен қатар Қожа Ахмет Иасауидің Қарахан әулетінен шыққандығын айтады.

Бұл пікірлердің ғылыми ізденістердің жемісі екендігі даусыз. Дегенмен, теориялық-әдіснамалық тұрғыдан алғанда Иасауи ілімі, негізінен, жүрек (қалб), махаббат, шабыт (илһам) жолы арқылы құдайлық танымға (мағрифат) және ішкі мәнге (батинға) ден қояды. Яғни Иасауи ілімі жап мен нәпсі қалауын ажыратуға маңыз беретін болса, ал карматилер толығымен саяси бағытта, сырт көрініске мән беретін доктринаға негізделгендігі белгілі. Карматилер табиғаты жағынан саяси секталық мазхаб және канондық (шарғи) сипатта болса, Иасауи ілімі толығымен рухани бағытта өрбиді. Бұл өте маңызды феномен.

Ирандық М. Санаи Иасауи ілімі Хорасан сопылық ағымдары мен Сыр бойындағы шиилік секталары негізінде қалыптасқандығын айтады. Түркиялық белгілі иасауитанушы-тарихшы А. Йашар Ожак: "Иасауидің мұсылмандығы Хорасан суфизмі мен бақсылық және мистикалық-манихейлік мәдениеттегі көшпелі және жартылай көшпелі түркі тайпаларының дәстүрлі дүниетанымы елегінен өткен мұсылмандық болатын. Осы мұсылмандық, уақыт өте келе Құран мен суннилік мұсылмандық дәрежесіне көтеріліп, Хорасан мен Мауараннаһрдағы маламетийа сопылық мектебі негізінде қалыптасты. Оның ілімі дегдарлық (зухд), құдайлық махаббат (мухаббаттуллах), рухани шабыт (экстаз-уажд) негізінде төзімділік пен адамға деген махаббат, ішкі пақырлық доктринасына негізделген Хорасандық Маламатийа сопылық ағымының Түркістандағы жалғасы, - дейді. Шындығында да Маламатийа, жалпы алғанда, дәстүрлі түркілік дүниетанымдық негізде қалыптасып, дамыды. Оның шыққан жері - уақыт пен кеңістік тұрғысынан алғанда да Хорасан мен Мауараннаһр, яғни түркілердің тарихи отаны. Иасауи ілімінің теориялық негізі де осы маламатийа болып табылады. Адам психологиясына сүйенетін сопылық дүниетаным ретінде маламатийаның басты мұраты — парасат философиясы болып табылады. Бұл сопылық дүниетанымның негізгі ерекшелігі - адамның психикалық және психологиялық халдерін зерттеуге бағытталған Тәңірге ішкі сезім мен интуиция және рухани шабыт арқылы ("зауқ", "уажд" және "истиғрақ") ұласатын Тәңірге мойынсұнудың жолы. Осы ілімнің философиялық-әлеуметтік негізгі мұраты халыққа қызмет ету арқылы Хаққа қызмет ету болғандықтан, ұстанымы - адамзатты сүю болып табылады. Маламатийадағы сопылық-психологиялық хәлдердің бастылары - адамның нәпсілік, хайуандық сипаттарынан арылуы (маһу), адамның махаббат және зікір әдістері арқылы фана мақамына жетуі немесе мағынауи елтуі, ләззат алуы (сакр), адамның өзінің игілігі мен ғибадат-амалдарын сырт көзден жасыруы (сатр), адамның "өзін" жоғалтып, Хақты тауып, Аллаға қауышуы (уажд) сияқты хәлдер мен мақамдар Иасауи ілімінің өзегі болып табылады. Маламатийа табиғатының барлық ерекшеліктерін Қожа Ахмет Иасауидің "Диуани Хикмет" және "Мират-ул Қулуб" сияқты еңбектерінен көруімізге болады.

"Ахмет Иасауи ілімі - Халлаж әл-Мансұрдың жолының жалғасы" деушілердің қатарында атақты француз шығыстанушысы Массиньон Луис бар. Ол "Халлаж әл-Мансұр" атты еңбегінде Халлаждың түркі мұсылмандығындағы алатын орнына кеңінен тоқталады. Хусайн ибн әл-Мансұр Халлаж 856-858 ж. Тур аймағы, әл-Байза рибатында туған. Оның өмірінің көбі рибаттарда, яғни исламның шет аймақтарында өткендіктен түркілердің арасында кеңінен танылды. Ол өз ілімін Бұхара, Самарқанд, Ош, Ферғана, Қашқар, Тұрфан, Түркістан (ал-Балад-ул-Атрак) аймақтарына жаяды. Көшпелі түркілердің арасында көп болған. Көшпелілер оны Хорасанға дейін шығарып салатын. Қожа Ахмет Иасауи Мансұр ал-Халлажды ислам әулиелерінің пірі ретінде таныған. Мансұр ал-Халлаждың көзқарасы бойынша, жақсы мен жаманды ажыратып көрсететін танымдық объект - "қалб", яғни коніл. Қалб пен ақыл - бір-бірін толықтырып тұратын таразы. Адамда Тәңірдің барлық "зәрре" сипаттары бар. Адам ез бойындағы зәрре сипаттарын аша білуі үшін алдымен көңіл кезін (басират) ашуы тиіс. Тәңірге ұласудың үш сатысы бар: біріншісі - ақиқатқа ұласу үшін дүниеден ұзақ болу; екіншісі - жүректі тазалау; үшіншісі -Болмыс пен Бірлік (уислат). Мұрат - Тәңір, онымен бірлік құру, басқасы манызды емес. Рухани еркіндікке жету - Хз.Мұхаммедке мойынсұну арқылы жүзеге асады. Олар үшін ең үлкен қажылық көңілге, жүрекке жасалған сапар болғандықтан, қажылық жасау - рухқа жол табу болып табылады. Қажылық негізінен, Тәңірдің махаббатын ішінде оятып, соған қарай (іштегі махаббатқа) бар көңілмен ұмтылу болып табылады. Бес парыз мақсат емес, ол мұратқа жеткізер құрал болғанда ғана шарт. Өйткені шынайы құлдық етушілердің құбыласы даналық (хикмет) пен махаббат (ғашықтық) болуы тиіс. Өмірде құлдықты махаббатпен атқарып, өлімді де махаббатпен қарсы алу - нағыз ерлік, кемелдік болып қабылданады. Адам - қалб (көңіл). Көңіл рухқа дем беріп, адамды "зат әлемінен алып шығады. Ақыл - зат әлемінің жол көрсетушісі болса, көңіл - рухтың жол көрсетушісі. Демек, ақыл қалбке (көңілге) жүгінуі керек. Өйткені қалб - адамдағы Тәңірдің үйі.

Мансұр ол - Халлаж ілімінің негізгі ерекшеліктерін Тәңірмен бір болуы (фана фи Аллах), Тәңірге ғашықтық (мухаббатуллах), Тәңірден басқаны тәрк ету (тарк-и дүния), даналық (хикмет), ғашықтық (ашқ), өзіне сын көзбен қарау (мурақаба), жүректі арылту (тасфийиа-и қалб) сияқты сопылық дүниетанымдық категориялар айқындалды. Осыдан Иасауи ілімінің Халлаж ілімінің жалғасы екендігін көруге болады.

Сопылық дүниетанымның даму барысып Хасан ал-Басриге (728 ж.қ.б) дейінгі дегдарлық (зухд-аскетизм терминіне жақын) және тақуалық кезеңі деп бөлуге болады. Тақуалықтың мақсаты мен мәні философиялық-метафизикалық ойлаудан гөрі парасатты іс (салих амал) пен рухани тұрғыдан жетілген кемел адам болу.

Сопылықтың екінші кезеңі Хасан ал-Басриден (728 ж.қ.б.) басталып, Ғазалиге (1055-1111) дейінгі аралықты қамтиды. Бұл кезеңде сопылық дүниетаным практикалық мәндік деңгейден теориялық-философиялық және спекулятивтік доктринаға көтерілді деуге болады. Сопылықтың бұл деңгейге көтерілуіне ислам философиясының әсері күшті болды. Сопылық философия Хасан ал-Басри пікірлері негізінде бірте-бірте дами бастады. Негізінде халықты Тәңірдің ақиреттегі азабынан қорқуға, дүниеден қол үзуге, Құранға, имандылыққа алғаш шақырған да осы сопылық жолындағы дегдарлар болатын. Сопылықты доктриналық және теориялық негіздеуге деген ұмтылыс IX ғасырдың бас кезінде басталады. Суфизм тарихында алғаш рет Харис Мухасиби "құдайлық махаббат" (илаһи ғашықтық) тұжырымдамасын ұсынып, сопылық дүниетанымды доктриналық тұрғыдан негіздеуді бастады. Тәңірдің азабынан қорқумен қатар Тәңірге деген махаббатты тең ұстау (хауф уа рижа) керектігін негіздеді. Кейіннен сопылық дүниетанымда махаббат философиясы бірінші сатыға көтерілді. Тәңір қорқудың объектісіне емес, сүйікті Дидар-Нұрға, яғни ұлы мұратқа айналды. Нәтижесінде сопылық ілімнің мақсаты нақтылыққа (категориялық-ұғымдыққа) ие болды. Сопылықтағы Болмыстың Бірлігі (вахдат-ул вужуд) төңірегіндегі тұжырымдама традиционалист ғалымдар (улама) арасындағы ең негізгі тақырыпқа айналған "Тәңірдің бірлігі", яғни таухид мәселесімен бір кезеңде пайда болып, атақты сопылар Зуннун Мысри (861 ж.қ.б.), Баязид (Абу Йазид) Бистами (875 ж.к.б.), Жунайд Бағдади (910 ж.қ.б.) және Халлаж әл-Мансұр (856-922) сияқты әулиелер арқылы хәл іліміне айналды. Осының негізінде Құранды түсінудің "хәл" және "қал" ("рухани шабыт" және "сөз") ілімдері тафсир түсіндіру мен тауил түсіндірме-болжау әдіснамалары бойынша қалыптасты. Бұлардың ішінен "Мен - Анықпын, Ақиқатпын", "Менің орным Ұлы" ("Ана ал-Хақ, Ма азама шани") деген Халлаж бен Баязидтің ресми дін өкілдері тарапынан қуғынға ұшырап, кейіннен дарға асылуы сопылық дүниетанымның философиялық негізде дамуына ықпал етті. Бағдади "Тәңірде еру" (фана фи Аллах) теориясын дамытты. Ол сопылық дүниетанымның Болмыстың Бірлігі (таухид, яғни вахдат-ул вужуд) доктринасын Құрандағы "Рухтар мен Тәңір арасында болған "Аләсту" (әлімсақ) антына негіздеді. Аләсту анты - рухани шабыттың ең жоғары Мәңгілік (Бақа) мақамы, яғни "алғашқы жаратылыс хәліне оралу" мақамы сияқты басты сопылық философиялық категориялық ұғымдар мен түсініктерге негіз болды. Әбу Наср Сарраж да сопылық философияның мәнін Құран аяттары негізіндегі ұғымдар арқылы ашып көрсетуге ұмтылды. Кейіннен Ғазали "құдайлық сырға қанығу" (мукашафа), "абсолюттік таным" (айқын), "таным" (мағрифат), "сопылық жол - мектеп" (тариқат) тұжырымдамаларын Құран аяттары мен діни негізінде түсіндіру арқылы "сопылар мен ғұламалар" (хәл және қал ғылымдары өкілдерінің) арасын татуластырған болатын.

Осы зерттеулерді дін психологиясы мен феноменологиясы тұрғысынан таразылағанымызда түріктердің рационалдық сунниттік формалар мен философиялық ағымдарға бейімділігімен қоса, сыршылдық, яғни сопылық діни формаларға бейімділігінің өзегінде де дәстүрлі түркілік дүниетанымдық тұрақты ұстындардың ықпалы болғандығын көруімізге болады.

Түркілердің білімі мен мәдениетінің дамуымен қатар діни тұрмысының да сезімдік, доктриналық, практикалық кеңістіктері төңірегінде рационалдық, философиялық, эстетикалық және сыршылдық тұрғыдан жан-жақты тереңдей түскендігі анық. Түркістанда сопылық ағымның таралуы нәтижесінде дінді ауыстыру үрдісі кезінде ескі бақсылар мен озандардың орнын "баба", "ата" сияқты дәруіштер алған болатын. Дәстүрлі түркілік дүниетанымның негізі сыршылдық (мистикалық) дін екендігін ескерсек, сопылық дүниетанымның түрік мұсылмандығының ең маңызды ерекшелігін қалыптастыруының себептерін ұғыну қиынға соқпаса керек. Бұл құбылыстың табиғилығын дін феноменологиясы тұрғысынан алғанда діндердің таралуындағы ескі ұстындардың толығымен жойылмайтындығын, жаңаларының сол ұстындар, құндылықтар, түсініктер, ұғымдар негізінде өз орнын табатындығынан көруге болады. Бұл барлық әлемдік діндерде кездесетін құбылыс. Осы құбылысты Қожа Ахмет Иасауидің сопылық-моральдық ілімінен де көруге болады. Мысалы, оның құрма символикасы арқылы Хз. Мұхаммед пайғамбарға байлануы, бұған Арыстан бабтың себеп болуы, өмірін пайғамбар өміріне ұқсатуға тырысуы, пайғамбарға ұқсаудың белгісі ретінде ұлының атын Ибраһим қоюы, оның жасына келгенде, яғни алпыс үш жасқа толғанда тірідей қылуетке түсуі - осының бәрі оның іліміндегі исламды көшпелі түркілерге таратудағы ең маңызды әдіснамалық әрі құбылыстық жаңалығы болып табылады.

Иасауи дүниетанымы мен түркілік сопылық мәдениеттің ерекшеліктері мен категорияларын "дафтари сани" (екінші дәптер - тариқат") түсінігі төңірегінен табуға болады. Біздіңше, ислам өркениеті мен дәстүрлі түркілік дүниетаным негізінде қалыптасқан "дафтари санидың" сопылық-философиялық табиғатының негізін "хәл ілімі", яғни, жүрекке (қалбке) бағытталған практикалық-эмпириялық доктриналар жүйесі құрайды.

Иасауи ілімінің қалыптасу кезеңінің тарихи, діни, саяси негіздері XI ғасырларға дейінгі ислам өлкелеріндегі әр түрлі ағымдардың пайда болуымен қатар жүріп жатқан түріктердің Аббасидтер халифатынан тәуелсіз жекелеген саяси биліктерінің (хандықтардың) қалыптасу дәуіріне сай келеді. Бұл дәуірдің өзін шартты түрде "Иасауи ілімінің қалыптасу кезеңі мен Иасауидің өмір сүрген дәуірі" және "Алтын Орданың құрылуы кезіндегі Түркістан сопылық дүниетанымы мен тариқаттар дәуірі" деп аталатын екі кезеңге бөліп қарастыруға болады.

Қазақстандағы ислам философиясының және оның өкілдерінің шығармаларындағы негізгі орталық – Құран Кәрім. Сопылық таным, калам, мұсылман перипатетиктерінің де негізгі тұғыры осы Алла сөзі - Құран болатын.

Құран - адамзатты қараңғылықтан нұрға (Құран, Ибраһим/5) бастайтын құдайлық рахмет -мейірім көзі, (Құран, Худ/17) адамға бақыт жолын көрсететін Тәңірдің сөзі (калам-логос). Мәдениетіміздің тарихын өрнектегі, қайта қалыптастырған да осы "Тәңірі сөзі" (Каламы-Логос) болатын. Өйткені дәстүрлі жабық қоғамдық жүйенің орнына адамиланған қоғамды орнату әрекеті Тәңір сөзіне, таухитке негізделген исламнан бастау алады. Яғни алғаш рет жабық сенім жүйелерінің ыдырап, орнына ислам арқылы жоғары адамдық ой-сананың қалыптасқандығын көреміз. Осылайша Құран Тәңірдің бірлігі (таухид), құқықтық-моральдық (кітаптардың) бірлік, коғамдық рухани бірлік сияқты маңызды құндылықтық мұраттарды қалыптастырды. Тәңір мен адам арасындағы рухани байланыс тікелей имандылыққа негізделген Құран үндеуіне қатысты. Құран жеке адам және қоғам тіршілігі үшін қажетті құқықтық, әлеуметтік-экономикалық, саяси басқару, этикалық-моральдық жүйелердегі негізгі қағидалар мен ұстанымдарды көрсеткен. Құранда орын алған екі маңызды мәселе - Бір Тәңірі сенімі (таухид-монизм) мен Тәңірдің құдіреті, табиғат пен адам және Тәңір арасындағы байланыстар жүйеленген. Құранда адамның көңілі (қалбы-жүрегі), негізінен, алғанда, танымның көзі немесе танымға жетудің құралы мағынасында қолданылған. Құран адамдағы ақылды "қалб көзі" (көңілдің көзі), яғни Тәңірдің жеке мәндік аяны (ал-уаһи-ул-жузи), ал Құранды объективтік, әмбебаптық аян - "Әлемді" Тәңірдің екінші кітабы ретінде танытады. Сопылық дүниетаным бірлік (таухид-монизм) ұстанымын осы үш құдайлық аянды әмбебаптық тұтастық пен үйлесімділік негізінде топтастырған. Яғни Бірлік ұстанымы адам, Құран және әлемді өзара тұтастықта қарайды.

Құран Тәңірдің адамды "халифа" мақамында жаратқандығын айтады. Бұл жердегі халифа ұғымы - адамның әлемдегі орны мен маңызын анықтайтын діни категория. Сөздік ұғымы "өкіл, орынбасар" мағынасында айтылса, ал діни терминологияда "Тәңірдің жердегі өкілі, орынбасары" деген ең құрметті атақ болып саналады. Адамның мұндай жоғары атаққа ие болуының сыры оның жаратылыс мақсаты мен ерекшелігінде жатыр. Бұл ерекшелік адамды құндылық жарату қабілеті мен қоршаған ортасын ұғымдар және құбылыстар арқылы мағыналандырып, мәденилендіре алатын "ақылды болмыс" ретінде басқа болмыстардан оқшаулап тұрады. Құрандағы мәлімет бойынша рух әлемінде Тәңір мен адамның арасында "жаратушы - жаратылған" сипаттарын білдіретін, олардың өзара мақсаты мен міндетін анықтайтын, "ал-мисақ", яғни ант, келісімсөз жүзеге асырылған-ды. Адам бұл антты Тәңірдің жердегі өкілі ретінде Жаратушысын ұмытпай, жердегі адамдық орны мен қызметін атқарып, алған аманатты (Құран, Ахзаб/72) сақтаймын деп берген болатын. Бұл жердегі "аманат" ұғымы иман, жауапкершілік, Тәңір және адамдардың хақ-құқықтары, сөз, ақыл, ойлау қабілетін дұрыс қолдану, ар-намысын сақтауды білдіреді. Адам осы қабілеттерін орнымен қолданып, дамыта алғанда ғана "халифа" деген атқа лайық болады.

Құран аяттары адамзаттың бірлігін, Тәңірдің барлық адамдардың Жаратушысы екендігін білдіргеннен кейін, мәдениет пен қоғамның, тайпалар мен ұлыстардың бір негізден пайда болғандығын ескертіп, олардың өзара тең сұхбат арқылы тұтастыққа, бірлікке ұласуын негізгі мақсат етіп көрсетеді. Сондықтан Тәңір адамзатты құдайлық табиғат негізінде өзара тең қылып жаратқан. Ал адамдардың кейінгі қоршаған ортасы, әлеуметтік-тарихи, геоклиматтық, әдет-ғұрыптық, мәдени-дүниетанымдық ерекшеліктері Тәңірдің тең қылып жарату ақиқатын өзгерте алмайды.

Адам Тәңірге берген сөзінде тұру-тұрмау, құдайлық сынаққа сену-сенбеу мәселесінде ерікті. Құран бойынша, адам - таңдау еркіндігі бар жауапкершілік иесі, сонымен қатар аманат тасушы, жан иесі болмыс. Сондықтан да Құранда көрсетілген ақыреттегі иман етушілер (жұмақтағы) мен имансыздардың (тамұқтағы) хәлі адамға жасалған негізгі ескерту болып табылады.

Сонымен адам - жан мен тәннен тұратын біртұтас болмыс. Адамның тәні топырақтан, жаны Тәңір әлемінен берілгендіктен, тәп топыраққа, жан рухани әлемге, ез негіздеріне оралуға құштар. Осындай жақсы мен жаман, ақ пен қара, тән мен жан, иман мен күпірлік, мойынсұну мен асылық сияқты қарама-қарсы құбылыстарды жаратудағы негізгі сырды Құран көптеген аяттарында түсіндіреді. Егер адам ерікті болмаса, сынақ жүйесі мәнсіз болып шығар еді. Бұл түсіндірмелерден қайшылықтар мен күрестің объектісі адамның жаратылыс сырында екендігі көрінеді. Адам табиғатындағы қайшылықтар Тәңірдің оны сынақтан өткізуі және оның кемелденуі мен рухани биіктеуі, Ақиқатты табуы үшін қажетті деп тапқан жүйесі. Адамның рухани кемелденуі "топырақ" хәлінен басталып, Тәңірге қарай жол тартады. Иасауидің хикметтерінде "топырақ бол" деп адамға жиі ескертілуінің сыры осында болса керек. Құран адамның рухани кемелденуін оның халифалық парызы, сонымен қатар құдайлық сынақтың ақиқаты деп қарайды.

Құранның адамды басқа болмыстардан ерекше мақамға шығаруы жарату кезінде оған Тәңір "өз рухынан үрлеген" құдайлық жауһардың (субстанция) берілуіне байланысты болуы керек. Осы құдайлық жауһар арқылы адам періштелерден де жоғары Тәңірдің халифасы болуға лайық болмыс ретінде жаралған. Сонымен қатар адам "ең көркем формада (суретте) және мазмұнда (суретте)" жаратылған ең сұлу болмыс. Жақсылық пен жамандықты айыру қабілеті мен күші де (фурқан, тамииз) тек адамға ғана беріліп, әлемдегі мүмкіндіктердің барлығы адамға қызмет ету үшін жаратылған. Адамның осы потенциалдық мүмкіндіктерді өз кәдесіне жарата білуі оның жеке әрекеті мен қабілетіне байланысты.

Құранда адамның табиғаты мен мінезіне байланысты анықтамалар өте көп. Сонымен қатар адамның психологиялық қуаты мен қызметтері, рухани даму сатылары, адам типологиясы сияқты мәселелер кеңінен қамтылған. Дегенмен, Құранда басты мәселе ретінде адамның имандылық пен асылық, яғни Тәңірді жоққа шығару психологиясы арасындағы моральдық таңдау, сонымен қатар аян және шабыт, дәстүрлі әлеуметтік әдеттердің ықпалы, сол топтардың психологиясы, діни үндеуге қарсылық және қорғану механизмдері сияқты көптеген мәселелер қарастырылған. Құранда адам ең жоғарғы дәрежеде жаратылғанымен оның нәпсінің зынданына түсіп, төрдегі басын есікке сүйрейтін, "ең төменгі дәрежеге дейін құлдилататын" моральдық азғындауға да бейім екендігі ескертіледі. Адамның моральдық азғындауына берілген анықтамаларда оның "әлсіз, қан төгуші, жоюшы, залым, қиянатшыл, ашкөз, арамтамақ, сараң, надан"екендігі сыналып, Тәңір адамды осылардан қашуға, жиіркенуге үндейді. Өйткені Тәңірдің адамға қояр талабы - оның көркем құлықты, жамандыққа жаны қас, жақсылықтың жаршысы болатын, Тәңірдің еркін жүзеге асыратын құл болу. Тәңірдің шынайы құлы болу үшін адам, ең алдымен, өз болмысымен тұтастықта болып, содан кейін өзін қоршаған әлеммен үйлесімділік құруы тиіс. Осы үндестікті қамтамасыз ету үшін Тәңір Құран арқылы адамға құндылықтар жүйесін ұсынады. Бұл құндылықтар адамгершілік пен парасаттылықты қалыптастырудың негізгі қалыбы - тезі. Адамның жақсылық, парасат, парасатты іспен, сөзбен және оймен қарулануы оның иманының қуатына тікелей қатысты. Өйткені Құранда имандылық адамгершіліктің тұтқасы, негізгі көзі ретінде түсіндірілген. Имандылықтан туатын құндылықтарды әділеттілік, турашылдық, ар-ұят, намыс, сабырлық, төзімділік, жомарттық, шыншылдық, мейірімділік, ата-анаға құрмет, отансүйгіштік, қанағатшылдық, тазалық, махаббат, адамды сүю, жүректілік деп тізіп, жалпы парасат (фазилат) құндылықтарына, ал имансыздықтан туындаған зұлымдық, жалғандық, екіжүзділік, опасыздық, менмендік, риякерлік, қорқақтық сияқты жаман қылықтарды масқаралық (разилат) сипатына жатқызып, бұлардан аулақ болуын ескертеді. Құран адамның жаулануы қиын әлем екендігін, оны тек қана табиғи жолмен, ерікті сұхбат арқылы тәрбиелеуді, оны дінге шақыруда да ешқандай зорлық немесе қысым жасауға болмайтындығын ескертеді.

Қорыта айтқанда, Құранда адамның қандай болмыс екендігі, өмір сүру ортасы мен тіршілігінің мәні, әлемдегі орны мен мақсаты туралы тиянақты мәліметтер бар. Бұлардың барлығы адамның рухы мен көңіліне қатысты психологиялық құбылыстар мен қуаттар түсінікті әрі қарапайым тілмен берілген. Құранның үндеуі адам санасына, рухы мен ақылына (қалбіне) арналған. Адамға тек жүрек (қалб), көңіл арқылы ғана жол табу мүмкін. Міне, Қазақстандағы ислам философиясы сопылық таным, хәл ілімінің басты мәселесінің рух немесе адам болуы да сондықтан.

Қазақстан мұсылмандары да сопылық таным арқылы ислам діні мен өркениетіне қадам басып, ұлттық болмысының өзегін қалыптастырды. Біздің дәстүрлі мұсылмандық түсінігіміздің негізінде түркілік сопылық дүниетаным жатыр.

Сопылық философия бойынша сөз қозғау - оның дүниетанымдық ұғымдары мен категориялық құбылыстарын анықтаудан басталады. Ал сопылық категориялардың мазмұны сопының хәлі сияқты әрбір сопылық ағымдар (тариқат) шеңберінде құбылып, өзгеріп отырады. Оның үстіне бұған әрбір сопылық жолдың тарихи кезеңдеріндегі қолданған ұғымдарының өте құбылмалы екендігін қоссаңыз, нақтылыққа жету өте қиын. Дегенмен, әрбір сопылық тәжірибенің ұстанған жолы мен ерекшелігін анықтайтын мәдени кеңістікте сақталған сан ғасырлық іздері бар.

Сопылық тәжірибе - "адамдық меннің" ешқандай сезім немесе ақылдың көмегінсіз, Тәңірмен тікелей байланысқа түсу тәжірибесі. Оны тілмен жеткізу қиын болғандықтан, талдау жасау да мүмкін емес. Мұндай хәлді жеткізуде тіл, ойлау құралдары дәрменсіз. Сөзбен түсіндірудің мүмкін еместігі - сопының жеке тәжірибесі, басынан өткен хәлі болуында жатыр. Бұл хәл - трансцендентальдық мәндегі құбылыс болғандықтан оны сөзбен айшықтау, бұл хәлді басынан өткізбеген кісіге түсіндіру одан да қиын. Сопылардың "лам йазуқ уа лам йағриф", яғни "татпаған білмейді" деген сөзі осы хәл үшін айтылған. Сондықтан сопылар хәлдерін түсіндіру үшін символдар, антропоморфты ұғымдар, метафора, теңеу сияқты ауыспалы мағынадағы символдық-бейнелі терминдер қолданады. Сопының хәлі - үздіксіз үрдіс. Сопының өзін физиологиялық әрі психологиялық бақылау үрдістері - аз ұйқы, аз ас ішу, ораза тұту сияқты тәндік жаттығулар (риязат) белгілі бір уақыт адамның және бүкіл сезім мүшелерінің сыртқы әлеммен байланысын үзу (қылует немесе узлат), ішкі әлемін арылту арқылы бүкіл ойлау қабілетін бақылауға алып, ынтасын тек "Тәңірдің үйі - (жүрекке) көңілге" аударып, Одам басқа барлық әлемнен өзін абстрактілеу үрдісі. Нәтижесінде адам құмарлық атаулыдан қол үзіп, құдайлық ақиқаттарды тікелей қабылдауға дайын айна хәліне келе алады.

Сопылық тәжірибенің адамға қояр талабы да оны өз еркімен жасаудағы мақсаты да осы рухани тазаруды, арылуды қамтамасыз ету болып табылады. Бұл мақсат - Алланың дидарына ұласып, Алланың Бірлігі мен Сипаттары ішінде еру деген сөз. Бірлік (таухид) -нәпсіден арылудың соңғы мақамы. Бұл бірлік хәлін былайша түсіндіруге де болады: от қалай темірдің субстанциясын өзгертпей, тек сипатына, көлеміне әсер ететін болса, адамның хәлі де сондай. Темірдің субстанциясы ешқашан отқа айналмайды. Яғни адам рухани кемелдіктің қай сатысында болса да, ол адам болып қалады. Тәңірі де Тәңірі болып қалғандықтан, бірлік кезінде осы негізгі шындық өзгермейді. "Мен-сен" хәлінен бірлікке жеткен сопы бүкіл болмыстарды "Бір" деп таниды. Өзін де сол бүтіннің сынығы ретінде көреді. Соңында сопы өзін болмыстың бірлігі хәлінен соң рухани тыныштық, кемелдік ішінде, ғаламмен үйлесімділікте сезінеді. Мұны айығу хәлі дейді. Осы хәл арқылы сопы өзінің Тәңірдің жаратқан құлы екендігінің мәніне жетеді. Бұл - адамның рухани кемелдік хәлі.

Байқасаңыз, сопылық философияның ең басты мәселесі - адам және оның рухани кемелдігі екендігі анық сезіледі. Тәңірді тануды (мағрифат) және Оған қауышуды (уислат) мақсат еткен сопы, "өзін таныған Хақты (ақиқатты) да таниды" деген ұстаным негізінде өзінің ішкі (батин-мазмұндық) және сыртқы (захир-пішіндік) әлемін терең тануға көңіл бөледі. Яғни сопылар Ақиқатпен тұтастыққа жетудің жолы адамды танудан, оның сырларын ұғынып, таба білуден басталады деген қорытындыға келген. Сондықтан да сопылар әуел бастан-ақ адам деген сырлы күмбезді жан-жақты зерттеп, түсінуге ұмтылған және адамның мәні рух деп білген.

Сопылық философиядағы адамның орны Болмыстың Бірлігі (ал-Уахдат-ул Вужуд) теориясымен бірлікте жүйелі арнаға түсті. Сопылықтағы кемел адам (ал-инсан-ул камил) тұжырымдамасы арқылы адам сопылық философияның ең маңызды мәселесіне айналды. Дәлірек айтқанда, сопылық философиядағы уақыт ішінде қалыптасқан тұжырымдамалық тұжырымдар мен құбылыстарды анықтау үшін қолданылған ұғымдарды және олардың мазмұндық категориялық ерекшеліктерін түсіндіру үшін жазылған сопылық рисалалар мен мактубаттар (сопылық жайында жазылған үндеу мен трактаттар) негізінде адам мәселесі философиялық тұрғыдан да қарастырыла бастады. Адамның жаратылыс мақсаты, Тәңір алдындағы уәзипасы (міндеті) сопылық философиядағы болмыс (онтологиялық) ілімінің қалыптасуына ықпал етті. Бұл жағдай Болмыстың Бірлігі ілімін нығайтумен қатар "хәл іліміне" де рационалдық тұрғыдан түсініктеме беріп, категориялық негіздеуге мүмкіндік берген болатын.

Сопылық философия бойынша болмыс атаулының барлығы Тәңірдің махаббаты арқылы жаратылған. Абайдың да "...Махаббатпен жаратқан адамзатты" деген ойының түп-төркіні осы сопылық философия болып табылады. Тәңірдің болмыстарды жаратуының себебін "Мен құпиялы қазына едім, танылғым келгендіктен болмыстарды (махлұқатты) жараттым" мазмұндас қасиетті хадистен табуға болады. Яғни бұл хадисте жаратудың мақсаты - Тәңірдің танылуы деп түсіндірілген. Сопылар осы болмыс әлемінің жаратылуының мәні мен сатылары (манзил-мақам) туралы көптеген түсіндірмелер жазған. Мысалы, сопылық терминологиядағы "бес құдайлық мәртебе" (ал-хазарат-ул хамса) немесе "жоғарыдан темен қарайғы жаратылыстың жеті баспалдағы" (тапаззулат-ус саба) тұжырымдамаларында сопылық онтологиялық түсініктің мәні көрсетілген. Сопылық онтологиялық жаратылыс іліміне сәйкес Хорасан сопылық мектебінде ("лаһут", "жабарут", "малакут" және "насут" әлемдері) болмыс мәртебелерінің сатылай көрініс беруінің (тажалли) нәтижесінде "өз ішіне топтастырушы мәртебе" (мартабат-ул жами'а) деп аталатын адам пайда болған.

Осы "қасиетті жарату" деп аталатын Тәңірдің көрініс мәртебелері форма мен мазмұн (захир - батин) қатынасы арқылы өзара байланысқан Тәңірдің "зат" (жауһар - субстанция) мәртебесінен бастап мазмұннан формаға қарай өту сатылары - үрдістер жүйесі "тұтастық шынжырынан" тұрады. Яғни әрбір мәртебе езінен кейінгі мәртебенің мазмұны әрі мәні болса, өзінің алдындағы мәртебенің формасы, әрі көрінісі (тажалли) болып табылады. Жинақтап айтқанда барлық болмыс мәртебелерінің мазмұны мен мәні Ұлы Тәңірдің "зат" (жауһар - субстанция) мәртебесінен жаратылған. Тоңірдіц сатылай көрініс беру үрдісінде оның "зат" мәртебесінен сипаттары, одан Тәңірдің көркем есімдері, одан іс-амалдары, яғни физикалық (шахадат) әлем пайда болған. Осы физикалық әлемнен бұрынғы Тәңірдің көрініс (тажалли) мәртебелерінің барлығын жалпы "ғайып әлемі" (яғни метафизикалық әлем) деп атайды. Бірақ осы "қасиетті жаратылыс" ақиқатының түсіндірмелеріне қарап Тәңірдің көрініс мәртебелерін уақытпен шектелген немесе аяқталған құбылыс деген қорытынды шығаруға болмайды. Өйткені Құрандағы "...Ол әр тыныс сайын, әр күн сайын басқа бір көріністе (мәртебеде) болады" деген мазмұндағы аят бойынша, жаратылыс үнемі жалғасып отыратын, ұдайы қозғалыстағы құбылыс болып табылады. Бұл құбылыс сопылық терминологияда "феномендердің жаңалануы" (тажаддуд-ул'амсал) немесе "жаңадан жарату" (халқ-ул жадид) ұғымы арқылы берілген. Жоғарыда айтылған "қасиетті жаратылыс" шынжырының соңғы буыны болып табылатын адамның хәлі айрықша. Өйткені адам жоғарыдағы мәртебелердің барлығын өз рухында топтастырушы ерекше болмыс. Сондықтан да адамға "топтастырушы немесе жинақтаушы мәртебе" деген ең жоғарғы атақ берілген. Барлық әлемнің мәртебелері мен қасиеттерін өз бойына жинақтаған адамды "микрокосмос" кіші әлем (а'лам-ус-суғра'), - деп те атайды. Яғни адам - әлемнің кіндігі, мазмұны, негізгі мақсаты дәрежесінде тұр. Өйткені Тәңірдің "Мені танысып" деп жаратқан болмысы - адам болғандықтан ол барлық болмыстардың жаратылыс себебі болып табылады. Адам болмаса басқа болмыстар жаратылмас та еді. Олардың жаратылыс мақсаты - адамның қызметін қамтамасыз ету. Сондықтан да адам - ең басты мақсаттық болмыс. Бұл шындық Құран аяттарына негізделген.

Адам осындай жаратылыс ерекшеліктерімен "жаратылған болмыстардың ішіндегі ең құттысы" (ашраф-ул махлуқат) ретінде әлемдегі маңызды орынға ие болып отыр. Адамзат "ең құтты, құрметтім және "ең көркем жаратылыс ерекшелігімен" (ахсан-ул-тақуим). "аманат тасушы". Тәңірдің "жердегі халифасы (орынбасары)" ретінде басқа болмыстардан "ақылы, ерік-жігері артық, періштеден де жоғары мәртебеде" жаратылып, Тәңір өзінің тіршілік (хайат), ғылым (ильм), ерік (ирада), күш-қабілет (қудрат), есту (сами), көру (басар) және жарату (такуин) сияқты мәндік сипаттары арқылы адамда көрініс (тажалан) тауып отыр. Сопылық философияда адамға осындай маңыз беруінің себебі оның "адамдық рух" (ар-рух ал инсани) деп аталатын "құдайлық субстанцияға" (ал-жауһар ал-илаһина) ие болуында жатыр. Бұл жауһар адамға ғана тән, әрі ол Тәңірден берілген.

Сондай-ақ сопылық философияда адам "ұлғаю-өсу" (набати) және жануарлық (хайуани) қуаттары (нәпсі) арқылы физикалық әлеммен ортақ ерекшеліктерін сақтаса, онда "адамдық рухы" (нафс-ун-натиқа) арқылы метафизикалық әлемнің ерекшеліктерін көрсетеді. Адамдағы көңілдің өзі жауһар ретінде бірнеше "рухани қабаттардан" (латифалардан) тұрады. Сопылық философияда оларды рет-ретімен "қалб", "рух", "сыр", "сырдың сыры (сирр-ус-сир)", "құпия" ("һафи"), "ішкі құпия" ("аһфа") деп атайды. Бұл рухани күмбездер - рухтың дәрежелері. Әрбір дәреже жеті немесе он сатыдан тұрады. Олар рухтың кемелденуіне сай "тәуба", "қылует" (масиуа) "пақырлық", "сабыр", "иман", "қанағат" - сияқты жеті түрлі сатыдан өтеді. Рухани тәрбиеден (сайр-ус-сулук - рух тәрбиесіндегі даму жолдары мен әдістерін қамтитын сопылық психотехникалық әрі практикалық мектеп) өтпеген адамда жоғарыдағы дәрежелердің ішіндегі "қалб көзі ашылмаған" деп есептеледі. Бұл әл-Фарабидің тілімен айтқанда, "рух белсенді санаға көтерілмеген" деген сөз. Ондай адам тек нәпсінің қажеттіліктері мен құлқынның құлы болудан әріге бара алмайды.

Адам бұл әлемге "көркем іс пен амал" шеңберінде сынақтан өту үшін жіберілген; және жауапсыз жаратылыс емес, жауапкершілігі бар аманат тасушы болмыс. Олай болса адамның әлемдегі уәзипасы - өзінің діні бойынша "көркем іс-амалдар" атқару арқылы рухындағы сырлар мен "рухани күмбездердің" құпиясын ашып, "кемел адам" дәрежесіне жетіп, "таухид" шындығына ұласып, Ақиқатқа (Тәңірге) қауышу. Яғни адам осы жолда бірнеше сатылардан өтуі керек. Иасауи бұларға "дариялар", "асулар" деп қарайды. Олардың біріншісі - дін жолында көркем іс-амалдар атқару; екіншісі - рухтың сыры мен мәніне жету; үшіншісі - кемел адам болу; төртіншісі - таухид шындығына жету; бесіншісі - Хақпен қауышу. Осы асулардан өту үшін әр түрлі психотехникалық-эмпириялық әдістер де қолданылған. Жалпы, сопылық дүниетанымдағы адамның басты мақсатына жету жолында қолданған әдіснамалық жүйесіне қысқаша "өлмес бұрын өлу" деп анықтама беруге болады. Бұл жолды адам өз еркі және қалауымен таңдағандықтан, сопылар оған "ерікті (иради) өлім" деп те қарайды.

Сопылық философиядағы "ерікті өлім" үрдісі "сайр-ус сулуқ" деп аталатын рух тәрбиесіндегі даму жолдары мен әдістерін қамтитын сопылық психотехникалық мектептен өтеді. Осы мектептен өтпеген адам физикалық (суфли-ең төмен) әлем мен метафизикалық ('улви - ең жоғарғы) әлем арасында қалып қояды. Жаратылыс табиғаты жағынан адам жоғарыда айтылған екі әлемге де ортақ болғандықтан сопылық терминологияда адамды "көпір әлемі" (барзах әлемі) деп те атайды. Адам осы екі әлемге де алаңдап тұратын болғандықтан да оның рухын "қалб" дейді. Қалб - екі әлемді тұтастандырып сомдайтын, қалыпқа түсіретін қуат. Адам материалдық, биологиялық, сонымен қатар психологиялық болмыс. Оны материалды әлемге қарай бағыттап тұратын ішкі жағымсыз психологиялық кедергілердің көзім "бұйырушы нәпсі" (нафс-ул 'аммара) деп атайды. Ал адамдағы "адамдық рух" (инсани рух) деп аталатын жауһар әрдайым өзінің негізі - Тәңірмен қауышуды қалайды. Қазақтардағы "көң қатса қалыбына барады" немесе "әр нәрсе негізіне тартады" деген ұстаным жоғарыдағы құбылыс үшін айтылған. Яғни адамда өзара қарама-қарсы екі күш (жан мен тәннің азықтары - рух пен нәпсі) үздіксіз күрес ішінде болады. Егер адам рухын азықтандыратын жолға түсіп, құмарлығын жеңетін болса, рухани кемелдікпен дамиды, ал, керісінше, нәпсінің қолшоқпарына айналса, онда негізгі мақсатынан ауытқып, дүниенің немесе құлқынның (суфли - ең төменгі әлем - нәпсі зынданының) құлы болғаны. Ондай адамдарға Құран: "олар хайуан сияқты, одан да бетер, ең төменгі дәрежеде" деп баға береді.

Адамның жоғарыдағы "ерікті өлім" жолына түсіп, асқан асулары мен дарияларын жинақтаушы терминмен "рухани жоғарылау жолы" (сайр-ул 'уружи) деп те атайды. Осы рухани даму жолының асулары - нәпсіні тәрбиелеуді мақсат ететін рухты тәрбиелеудің техникалары меп жаттығу (риязат) және нәпсімен күрес (мужахада) әдістерін таңдаған сопыларда "нафс-ул 'аммара", "нафс-ул лаууама". "нафс-ул мулхима", "нафс-ул мутма'инна", "нафс-ур радиййа", "нафс-ул мардийа" және "нафс-ул камила" деп аталатын рухты нәпсіден арылту мәртебелері; ал "махаббат"(ғашықтық) пен "рухани шабыт" (жазбэкстаз-транс) әдісін таңдаған сопылық мектептерде "қалб", "рух", "сыр", "сырдың сыры (сирр-ус-сир)", "һафм", "аһфа" (лати'ф-ус ситта - алты рух дәрежелері) деп аталатын рухани күмбездер (перделер) бар. Адам осы асулар мен дариялар арқылы рухани кемелдену жолынан өтіп, нәтижесінде кемел адам (ал-инсан-ул камил) мақамына ұласады. Бұл рухани жолды жүріп өту осы жазып, сипаттап отырғанымыздан оңай шаруа емес, әрине. Бұл жол — өте терең махаббат, сабыр мен ерік-жігерді қажет ететін, соқпағы бітпес, соңы жоқ жол. Адамның менмендіктен арылмай, дүние мен материядан қол үзбей, қысқасы қалбті Тәңірден басқа барлық нәрселерден арылтпай тұрып, бұл жолдың соқпағына түсуінің өзі бос әурешілік. Сонымен қатар бұл жолда ұстазсыз, пірсіз жол табу да мүмкін емес. Бұл ауыр жолдың азығы да, көлігі де адамның қалбіндегі - махаббат. Махаббатсыз адамдық та, Хаққа қауышу да жоқ.

Болмыстың жаратылуы мен тіршілігінің себебі - адам. Адам әлемнің "құтбы", яғни әлемнің тірегі, орталығы, астанасы. Ол сырттай халықпен, іштей (яғни рухымен) Хақпен біртүтас. Рухымен Тәңірге қауышқан адам синагогада, мешітте, монастырда, пұтханада -қай жерде болмасын өз үйінде жүргендей сезінеді. Өйткені оның ұғымында діннің барлығы да адамды Тәңірге бағыттауды қамтамасыз ете алады. Сондықтан бұл жол қал емес, хәл ілімі.

Сопылық дүниетанымда, жалпы ислам мәдениетінде кемел адам сипатын адамзат тарихында ең жоғарғы дәрежеде көрсете білген тұлға - Хз. Мұхаммед (с.ғ.с) пайғамбар. Сопылық философияда Хз.Мұхаммедтің (с.ғ.с.) руханияты (рухы, нұры, ақиқаты) болмыстардың пайда болу мәртебелерінің алғашқы сатысын (ат-та'ййунат-ул 'ула), ал тарихи болмысы пайғамбарлық шынжырының соңғы буынын (хатам-ул 'анбиййа'и) құрайды. Хз.Мұхаммедтен бұрын да Тәңірден талай пайғамбарлар (124000 пайғамбар) "аян" әкелгенімен, ұмытылып қалып отырған. Құран - Тәңірлік ақиқатты ұмыттырмайтын Тәңірдің сөзі. Құранның жеті атының бірі - "Зикр" (еске салу) болуының себебі де сондықтан. "Адам" сөзі араб тілінде "ұмытқан" немесе "ұмытшақ" (нисйан-инсан) деген мағынаны білдіретіндігі туралы тафсир кітаптарында айтылады. Сопылар адамның осы "ұмытшақтығымен" күресу үшін ерекше методология ойлап тапқан. Оны "зикр (еске алу) теориясы" деп атайды. "Зикр" арабша "еске алу", "терең ойлау", "естен шығармау", "өткен хәлдерді ұмытпай, тағылым алу" сияқты мағыналарды білдіреді. Зікір - рухтың дамуы үшін қажет азық. Зікір, сұхбат, рухани шабыт сияқты техникалар мен құралдардың мақсаты - Құранда айтылатын "тасқа айналған, бұзылған, тұмшаланған, ауруға шалдыққан жүректі" айықтырып, сауықтырып емдеу, сол жүректі Тәңірді сүйе алатын дәрежеге жеткізу. Яғни зікір - санадағы шаң-тозаңдарды сілкіп, "алғашқы ақиқаттарды" санада, рухта қайта жаңғырту, әрі рухтың Тәңірмен бірлігін баянды қылу үшін ұмытшақтық пен ғафлеттен құтылу болып табылады. Түпкі мақсаты - "ал-мисақ" әлеміндегі алғашқы рух хәлімізді еске салу, соған оралуға кедергі келтіретін барлық күнә - жамандық атаулыдан қашуды, нәпсіден арылуды әрдайым адамға ескертіп отыру. Сонымен қатар зікір ислам дүниетанымында қалбті Тәңірге бағыттаушы ең басты ғибадат болып табылады. Өйткені зікір адамның "иман" дәрежесінен "ихсан" мәртебесіне көтерілуіне ықпал ететін рухани қуаттың көзі.

Сопылық тәжірибе адамға ішкі тазалық, рухани тыныштық, бақыт сыйлайды. Ал ішкі тыныштық адамға үш түрлі пайда береді: біріншіден, адамның рухы мен сана әлемінде тепе-теңдік орнайды; екіншіден, адам өзін қоршаған сыртқы әлеммен үйлесімділікте сезінеді; үшіншіден, Тәңірмен рухани тұтастықта болу арқылы адам кемелдікке (құлдық дәрежесіне) жетеді. Өзін іштей арылтып, кемелдікке жеткен адам "қоғамға" оралады. Өзінің бойындағы танымдық-моральдық, кісілік құндылықтары арқылы қоғамдық дерттің дауасы болады. Осы жолдағы оның ең басты ұстанымы - "үлгі болу, басқаларға өнеге көрсету'". Сопылықтағы ұстаз бен шәкірт арасындағы байланысты, ондағы сұхбат-диалог және оқу-тәрбие әдісінің жүйелі түріп тариқаттап көруге болады. Бұл әдістің басты ерекшелігі - адамзатқа үлгі болу, яғни өзің жасап үйрету және көрсету арқылы тәрбиелеу. Жалпы сопылық философияда адам - басқа ешқандай философиялық жүйелерде кездеспейтін дәрежеде жоғарғы мәнге, ерекше орынға ие болмыс.





Ислам философия тарихында "машаийун" перипатетиктер мен сопылық таным өкілдері ерекше маңызға ие. Солардың ерекше ойшылдары мен өкілдері Фараби мен Иасауи.

Түрік-ислам өркениетінің ұлы ұстазы әл-Фараби мен түркі елінің пірі (пир-и Түркістан) Ахмет Иасауи ілімдерінің мәнін түсіну үшін де олардың мәдени және тарихи дүниетанымдық кеңістігі - дәстүрлі түркілік дүниетаным мен исламдық діни мәдениетті танып, пайымдай білу керек. Сонда ғана әл-Фарабидің еңбектерінен дәстүрлі түркілік дүниетанымдағы космологиялық түсініктер, терең философиялық, моральдық-этикалық, ұлттық құндылықтардың негізгі элементтерін көруге болады.

Әл-Фараби дін, философия және саясат арқылы адамдар арасында бірлік пен бақыттың үстемдік етуін мұрат еткендіктен, түркілік дүниетанымдық элементтер мен құбылыстарды ислам философиясы ішінде қорытып, пайдалана білді. Өйткені оның негізгі әдісі, жалпы болмысты тұтастық тұрғысынан қарастыру болғандықтан, негізгі исламдық платформаға басқа дүниетанымдық пікірлер мен жүйелерді үйлестіру үшін көбінесе еркін түсіндірме әдісін, яғни бүгінгі герменевтикалық әдістен терең әрі кең "тауил" әдісін қолданады. Әл-Фараби іліміндегі "сана" (ақыл), "планета" (фалақ) және сол сияқты терминдер көне Батыс философиясынан алынғанымен, оларды ислам терминологиясындағы "сама" (көк), "pyx" (жан), "малақ" (періште) және т.б. сияқты ұғымдарды білдіруде қолданған. Әл-Фараби болмыстың онтологиялық қатарында Тәңірден кейін орын алған "ақылдарды", яғни рухани болмыс болып табылатын саналық дәрежелерді періштелер (малақ) ретінде ұсынып отыр. Мысалы "фаал ақыл" (белсенді сана), "рух-ул-амин" (сенімді жан), "рух-ул-қуде"(қасиетті жан) немесе "жебірейіл" (періште) ұғымдары орнына толығымен исламдық діни терминдерді қолданады. Бұл жерде әл-Фараби өзінің философиялық жүйесін қалыптастыруда ислам дүниетанымынан басқа да ойлау жүйелерін пайдаланса да, оның көзқарасында исламдық діни центризмнің басым болғандығын көруге болады. Мысалы, әл-Фараби философияны оқымай тұрып, діннің бүкіл қыр-сырын меңгеруді шарт деп біледі. Осы тұрғыдан алғанда Иасауи де өзінің "Мират-ул Қулуб" (Көңілдің айнасы) атты рисаласында: "кім де кім шариғатты, яғни діни қағидалар жүйесін білмей тұрып, тариқатқа қадам басса, жаңылыс жол таңдағаны" деп, Фарабимен үндес пікір айтады. Бұл жерде екі түрік данасының дүниетанымдық тұғырларының Құран мен исламдық мәдениет екендігін көруімізге болады. Рас, екі түрік ғұламасының исламдық өркениет негізінде тарих сахнасына шыққандығы мәлім. Бірақ әл-Фарабидің өмір сүрген ортасы мен кеңістігі жағынан суфизмге қандай қатысы бар деген сұрақ туындауы мүмкін. Фараби ілімі мен мистикалық таным арасындағы байланыстың басым екенін көптеген зерттеушілер қуаттайды. Мысалы, Х. Корбин суфизм терминдерінің Фараби еңбектерінде кең қолданылғандығын айтып, оның (ішкі таным) интуицияға, иллюминацияға (ішкі нұрлану) негізделген ілімі, өте ашық әрі анық, жоққа шығарыла алмайтындай дәрежеде мистикалық элементтерге толы десе, М. Байрактар: "Фарабидің философиясы кейбір тұстарда сопылардың әулиелерімен өте ұқсас, тіпті бірдей болып келеді. Сондықтан ибн Араби сияқты сопы әрі философтардың пайғамбарлық, әулиелік тұжырымдамасына үлкен әсері болған. Фарабиден бастап басқа да философтар интуиция арқылы заттың мәніне жетуде таза рационализмге "рационалдық суфизм" жолы арқылы өтеді дейді. Д. Бойер болса, Фарабидің өзінің философиялық жүйесін ғана емес, өз өмірінде толығымен нәпсінің арылуына арнағандығын, нәпсіні тазартуды философ болудың шарты ретінде көретіндігін айтады. С. Ұлыдағ: "Фарабидің платондық идеалистік философия мен Аристотельдің рационалдық философиясын үйлестіруге тырысуы оның философиясында мистикалық мәннің орын алуына әкеліп соқты"4 дейді Фараби өзінің "Мәселелердің қайнары" (Уйун-ул Масаил) атты еңбегінде танымның (мушахада) ішкі психологиялық тәжірибе жолымен де болатындығын айтады. Оның ілімі бойынша адамдық рух таным-мәліметті тікелей Тәңірден емес, пайғамбар сияқты белсенді сападан (жәбірейілден) алады. Белсенді сана Тәңір мен адамдық сана арасындағы орта тұстан орын алады. Ал сопылықта рухани шабыт (экстаз), бірлік (уислат) сияқты категорияларда Тәңір мен адам арасында перде немесе кедергі жоқ, адам Тәңірмен тікелей үйлесімділікте болады.

Фараби кемелділік дәрежесін махаббат арқылы дәлелдеген болатын. М. Байрактар мұны Фарабидің "рационалдық суфизм теориясы" деп қарайды. Өйткені кемелділіктің себебі -махаббат. Фарабидің ілімі бойынша, махаббат - "нағыз кемелділіктің" және басқа да кемелділіктердің бірден-бір дәлелі болып табылады''. Адам баласы ақылмен түйсініп, тани алмайтын Тәңірге тек құдайлық махаббат, рухани шабыт арқылы ғана ұласуға болады. Бұл жерде Фарабидің тағы да суфизм табиғатына ойысқанын көреміз. Бірақ Фарабидің суфизмді белгілі бір ойлау жүйесі емес, эмпириялық-практикалық хәл ретінде бағалағаны белгілі Х.З. Үлкен Фарабидің метафизика мәселесінде басқа схоластиктерді артқа тастап, гностицизмге өткендігін, психология мен теологиядағы спиритуализм оның философиясының өзегі екендігін, Аристотельден бастап жаңа платондық арқылы сопылық спиритуализмге өткендігін айтады.

Иасауи ілімі бойынша, адам рухани кемелдікке жетуі үшін қажетті білімді, яғни хикметті игеріп, діни мәлімет және құдайлық танымдармен (мағрифат) қарулануы керек. Бұл жердегі құдайлық танымның көзі - хикмет болып табылады. Хикметтерде адамның көркемдігі жағынан ең жоғарғы суретте (формада) Тәңір тарапынан жаратылған болмыс екендігі және адамның Тәңірдің өнері мен ұлылығының көрінісі - айнасы екендігі айтылады.

Әл-Фарабидің көзқарасы бойынша, адамның шынайы рухани кемелдікке жетуі оның танымының теориялық және практикалық тұрғыдан тең меңгерілуіне байланысты . Өйткені әл-Фараби өмір сүрген уақыт пен кеңістікте философияның негізгі міндеті адамзаттың игілігіне қызмет етіп келе жатқан дін мен философияның бірлігін қамтамасыз ету болатын. Өйткені діннің рухы болып табылатын иман (немесе имандылық) ислам халифатында әр түрлі дүниетанымдық, діни және философиялық ағымдардың ықпалымен әлсірей бастады. Әл-Фараби философияның да, діннің де адамзаттың бақыты мен игілігі үшін қызмет ететіндігін, діннің адамды иман арқылы ақиқатқа жетелейтіндігін, ал философияның сол иманды рационалдық жолмен нығайтуға негізделген ойлау жүйелерін қалыптастыратындығын айтады. Бұл жөнінде атақты ислам теологы Мұхаммед ал-Бахий: "Дін - Алладан келген абстрактылы сипаттағы ақиқат болғандықтан мәңгілік. Философияның дінге немесе иманға, имандылыққа қызметі - иман принциптерін рационалдық тұрғыдан түсіндіру, яғни имандылықты рационализациялау", - деп түсіндіреді.

Иасауи ілімінде адамның кемелдікке жетуі теориялық (шариғат) және практикалық (тариқат) танымымен қаруланып қана қоймай, оны басынан өткеріп, өзінің хәлі арқылы рухында сезініп, жүзеге асыруы шарт. Яғни таным "суық теория" мен "құрғақ практика" шеңберінде қалып қоймауы керек. Иасауи ілімінде теория ("қал" - сөз) мен практика ("хәл" - іс) өзара бірлікте болғанда ғана толық мәнге ие болып, адамның кемелденуіне ықпал ете алады. Ол үшін адамның Тәңірге махаббаты арқылы ұмтылуы шарт. Дегенмен, Иасауи имандылықты әл-Фараби сияқты рационализациялау арқылы емес, хәл ілімінің табиғатына сап "өз рухында сомдау" арқылы күшейтуге болатындығын айтады. Иасауиде коғамдағы моральдық-этикалық нормалардың бұзылуы - иманның әлсіздігі мен нәпсінің үстемдігінің көрінісі, ал оны қалпына келтірудің негізгі жолы - махаббат. "Ғашықсыздардың иманы да, жаны да жоқ, олар - хайуан,'", - деген Иасауи, Фараби сияқты иманды философиялық жолмен түсіндіру арқылы емес, адамды тікелей сопылық құндылықтармен тәрбиелеу арқылы иман нұрымен ақиқатқа жетелеу керектігін уағыздайды.

Әл-Фараби іліміндегі адамның мақсаты - бақыт. Адамның бақытқа қауышуы "белсенді сана" (фаал ақыл) мәртебесіне жетуі арқылы жүзеге асады. Адамның рухы Тәңірге ұмтылғанда ғана игілікке беттейді. Әл-Фараби атамыз: "Игілікке ұмтылу - тек игілік үшін болғанда ғана ең ұлы бақыт болып саналады, бұл мәртебеге жетудің жолы - дүниелік, материалдық тәуелділіктен арылу. Екіншіден, "адамның бақыты, оның кемелділігі моральдық құндылықтармен өлшенеді" - дейді. Бұл жерде Фарабидің ойлау жүйесінің толық тұтастықта екендігін көруге болады. Бұл туралы француз философы Де Ласи Олсари: "Фарабидің ілімі бақытқа жету жолында рухтың тәннен, материядан ажырауын өзіне басты мақсат етіп қояды. Оның осы жол арқылы Тәңірге қауышуға болатындығын көрсетуі Фараби ілімінің жаңа платондық пен сопылықтың синтезі екендігін көрсетеді. Жалпы алғанда вахдат-и-вужуд теориясына қарай ойысқан үйлестіру әдісі екендігін көруге болады"', - дейді. Осы ойды түрік философы Ж. Сунар да қуаттайды. Оның пікірінше, әл-Фараби өзіне дейін тек қана хәл ілімі ретінде танылған сопылыққа жаңа платондықтың әсерімен философиялық форма берген ең алғашқы философ болатын. Дегенмен, біздің ойымызша, әл-Фараби сопылыққа философиялық форма берген философ ретінде емес, керісінше, философияға мистикалық сопылық мән беру арқылы тұтастыққа ұмтылған ойшыл ретінде көрінеді.

Адамның әлемнің орталығы ретінде қаралуы - Құранның принципі. Құран адамға Тәңірмен "тілдесіп, сұхбаттаса алатын" жер бетіндегі бірден-бір жанды, әрі Жаратушының осы дүниедегі "халифа-орынбасары" ретінде маңыз берген. Адам шын мәнінде күрделі, табиғаттағы қарама-қарсы қуаттарды өзінде топтастырған макрокосмостың көшірмесі -микрокосмос болып табылады.

Сопылық философияда адам тәні "халқ", яғни физикалық, рухы "Хақ" (метафизикалық) әлемінен берілген, Тәңірдің зат (өз субстанция) және сипаттарының шағылысуы (тажалли) нәтижесінде пайда болған ең жоғары пішін мен мәндегі болмыс болып табылады. Иасауи ілімінде адам - әлемнің рухы, ал әлем болса, адамның тәні ретінде түсіндіріледі. Сондықтан адам мен әлем тұтастай Ұлы Жаратушы Тәңірдің айналары болып табылады. Сопылардың әлемге, яғни макрокосмосқа "бірінші дәптер" (дафтар-ул аууал), ал микрокосмосқа, яғни адамға "екінші дәптер" (дафтар-ус-сани) деп қарайтындықтары сондықтан. Өйткені макрокосмосты (әлемді) оқи білгендер микрокосмостың (адамның), ал адамды оқи білгендер әлемнің мәніне жете алады.

Әл-Фарабидегі адам мәселесі жайлы сөз қозғағанда оның дүниетанымдық, танымдық мәселелерді зерттеу әдісі жағынан психологиялық пайым төңірегінде қарастырғандығын көруімізге болады. Фараби гносеологиясында адам санасы "фаал ақыл", яғни белсенді сана тарапынан берілген абстрактылы категорияларды қабылдай алады. Бұл - адам санасының ең жоғарғы дәрежесі. Байқасаңыз, адам өзі ақылы арқылы ғайып әлеміне өтіп, ғайып әлемін тайып, "белсенді санаға" қауышқанда ақиқаттың бүкіл сыры мен құпиясының мәніне жете алады. Фараби өзінің "Саясат-ул Мадания" атты еңбегінде: "Адам адамдық сана шыңына көтерілгенде, яғни адамдық сана мен белсенді сана (періште-жебірейіл) қосылғанда ең ұлы бақытқа кенеледі. Ең дұрыс мәліметке қол жеткізу арқылы шынайы таным - бақытқа жетеді" , - дейді. Осылайша Фараби, сопылық дүниетанымның рационалдық танымын әрі бақытқа жетудің теориялық негізін салады . Гносеологиялық қуаттар мен қабілеттерді тәннің әрбір ағзасына (мүшесіне) орналастырған Фараби танымның ішінде ең маңызды орынды қалбке (жүрекке - көңілге) берген. Фараби үшін абсолюттік гносеоорталық - қалб. Ислам дереккөздері бойынша абсолюттік таным - жүрек (қалб), аян (уахи) және шабыт (илхам) - интуиция жолы арқылы "ғайып әлемінен" (метафизикалық әлем - Тәңірден) келген мәліметтер. Фараби мұны философия арқылы түсіндіруге тырысады. Оның пікірінше, таным адам санасы мен тәжірибесінен әрі метафизикалық қуаттар мен болмыстардың әсерінен туындайды.

Байқасаңыз, танымдық тұрғыдан Фараби мен Иасауи ілімінде ұқсастықтар басым. Тек Иасауи ілімінде адамның ақыл арқылы "ғайып әлеміне" өтуі мүмкін емес. Ақыл Тәңірді тануда шарасыз. Иасауи ілімінде адамның негізгі мақсаты "фа'ал ақыл" (белсенді сана) арқылы шынайы мәліметке қол жеткізу емес, керісінше, сол белсенді сананың жаратушысы әрі барлық мәліметтердің қайнар бұлағы - Тәңірдің өзімен қосылу, оның болмысында "фана фи Аллах" (Тәңірде еру, онда жоқ болу) мақамында абсолюттік тұтастық пен бірлікке қол жеткізу болып табылады1. Бұл мақам - шынайы бақыттың, еркіндіктің шыңы. Иасауи іліміндегі Тәңірді танудың гносео – орталығы - қалб (жүрек), көңіл, сыр (рухани субстанция). Иасауи ілімі қалб (көңіл), зауқ (эмпириялық), илхам (интуиция) жолы арқылы мағрифат (құдайлық таным) және батинға (ішкі ақиқатқа) ден қояды.

Әл-Фарабиде адамның асыл мұраты Тәңірді тану, құдайлық әлемге, яғни белсенді сана әлемімен қауышу болып табылады. Осы әлемге жеткен адам - шынайы бақытқа жеткен адам. Осы мақсатқа жету, оны жүзеге асыру жолында іс-әрекет жұмсайтын адамдар "парасатты адам". Бұл ұлы мақсат адамға, коғамға о дүниенің де бұл дүниенің де бақытын ұсынады. Өйткені шынайы бақытқа ұласуды мұрат еткендер ұлы мұратқа тек игі істермен, парасатты жолмен ғана ұласа алады. Бұл қай жағынан алып қарасаңыз да осы дүниенің бақыты мен тыныштығы деген сөз. Ал Иасауи ілімі о дүние немесе бұл дүние үшін емес, тек Тәңір үшін онымен тұтастықты мақсат санайды. Осы мақсатқа жеткізуші қуатты махаббаттан алады.

Әл-Фарабидің ойынша, өрбір адам бақыттың не екендігін, бақытқа жету үшін не істеу керектігін өз алдына біле алмайды. Бұл мақсатқа жету үшін ол ұстазға (мұғалімге), жол көрсетушіге (мүршитке) мұқтаж. Фараби философиясындағы шынайы ұстаз, мүршит, шын мәніндегі қаған-философ - барлығы бір тұлға. Ол - білім мен танымды меңгерген кемел адам. Өйткені ұлы қабілеттерге ие болған кісі белсенді сана мен (жебірейіл) байланыс құра білетін, яғни Тәңірден аян алатын пайғамбар іспетті. Адамның рухы тәніне билік жүргізетіні сияқты, пайғамбардың рухы да "осы әлемде" билік жүргізеді. Өйткені ең ұлы рух пайғамбар-философта ғана болады. Сондықтан да ол пайғамбар-философтарға қасиетті рухтың иесі ретінде қарайды. Mine, осыпдай адам ғана шынайы бақытқа барар жолды көрсетіп бере алады. Осындай билеуші, қаған, философ тарапынан басқарылған адамдар да парасатты бақытты адамдар. Олардың қоғамы - парасатты қоғам, ұлты -парасатты ұлт. Иасауидің "Мират-ул Қулуб" атты рисаласындағы: "...ондай рух тек Хз. Мұхаммед пайғамбарда ғана болады. Өйткені ол "әруақтардың атасы" (рухтардың атасы)" деген ойлары Фарабимен үндесіп жатыр. Әл-Фарабидің "ал-инсаи-ул фазыл" (парасатты адам), категориясы сопылардың "инсани-камил" (кемел адам) тұжырымдамасына сай келеді. Иасауи ілімінде де адамның асыл мұраты - Тәңірді тану. Фарабидегі "парасатты адам", "парасатты қоғам", "қаған-философ", "бақыт", т.с.с. ұғымдар мен категориялардың орны Иасауи ілімінде "кемел адам", "жол көрсетуші - мүршид", "рухани еркіндік" сияқты сопылық категориялар арқылы толтырылғандығын көруге болады. Шынайы ұстазсыз ақиқатты елестетудің өзі мүмкін емес. Сондықтан шайхтық, ұстаздық мақамдардың маңызы өте үлкен. Бірақ Иасауи іліміндегі ұстаздың орны Фараби іліміндегі қаған-философ сипаттарына қарағанда анағұрлым кең. Өйткені пірлер-әулиелер адамзат қауымының тұтастығы мен рухани қауіпсіздігін, өзара тепе-теңдігін сақтаушы "қутб (араб. к.т. - актаб)" яғни ұстын, тірек ретінде қаралады. Сопылар үшін бұл дүние бұзылса, тек моральдық азғындаудан ғана жойылып, ақыр заман орнайды. Сопылық философия бойынша, кемел адамдар болмағанда, әлем жаратылмас та еді. Әлемнің тіршілігі мен жауапкершілігі осы кемел адамдардың мойнында. Осы әлемнің рухы - кемел адамдар. Тек солар ғана қасиетті рухқа ие болғандықтан, оларсыз бұл дүние мәнсіз. Фарабидің жан мен тән туралы көзқарасы оның метафизикасы мен психологиясы арасындағы ерекшелігі мен айырмашылығын көрсетеді. Өйткені, оның көзқарасы бойынша әрбір жан кемелденуге мұқтаж және кемелдене алады да. Адамның жаны - абстрактылы болмыс. Жан тәнде емес, бірақ оның қолданатын қуаттары тәнде орналасқан және жан мен оның қуаттары бір-бірінен ажырай алмайды. Абстрактылы болмыстар материалды емес, жоғалып кетпейді, өлмейді, олар өз субстанцияларын біліп, қабылдайды. Бұлардың әрбірінің бақыты материямен араласып кірленген болмыстардың бақытынан жоғары тұрады. Адам жаны жоғарыдағы абстрактылы болмыстардың атрибуттары секілді тек өз субстанцияларын ғана қабылдай алады. Яғни адам рухы ең жоғары рухты, қарама-қарсылықтарды тұтастықта ұғып, қабылдайды. Ең жоғары рухқа көтерілгендерді сопылық дүниетанымда "ариф", яғни дана, хаким деп атайды. "Ариф" деп, қарама-қарсылықтар мен қайшылық пердесінің арғы жағындағы "сырды" көре алатын, сол арқылы тұтастық - уахдат (бірлік) пен ақиқатты өз рухында сезіне алатын адамдарды айтады. Ахмет Иасауидің "арифтердің сұлтаны" екендігін ескерсек, Фарабидің "парасатты адам" тұжырымдамасындағы идеал адам типінің мысалын сол кездегі түркі жұртының Әзірет Сұлтанынан тапқандығын көру қиын емес.

Фарабидің көзқарасы бойынша, тәннің кемелдігін - рух, ал рухтың кемелдігін "белсенді сана" қамтамасыз етеді. Бұл туралы Фараби "Фусус-ул Хикам" (Даналықтың жауһарлары) атты еңбегінде былай дейді: "Сенің болмысың екі табиғаттан тұрады: бірі түр, форма, сан және сапалық қасиетке ие, қозғалатын немесе қозғалмайтын, жайылып, бөлшектене алатын субстанция. Екіншісі біріншіден табиғаты жағынан мүлдем басқа, жоғарыдағы атрибуттардың ешқайсысына ие емес субстанция. Осы екіншісінің мәні тек сана арқылы танылады. Басқаша айтқанда, сен екі әлемнің қосындысынан тұрасың: біріншісі - ғайып әлемі, екіншісі - жаратылыс әлемі. Өйткені рухың - Тәңірдің әмірінен, тәнің Оның жаратылыс әлемінен жаратылған". Байқасаңыз, әл-Фарабидің ілімінде осы "екі әлем табиғаты" жиі-жиі талас көзі ретінде көрінеді. Екі әлемнің бірі - бұйрық (хақ) әлемі -мәңгілік, себепсіз өздігінен бар болған, абстрактылы әлем. Екінші өлем - халқ -жаратылыс әлемі. Бірінші хақ әлемінің себебімен пайда болған, сезім мүшелері түсініп қабылдай алатын, шектеулі әлем - осы дүние. Осы екі әлемді бір-бірімен іштей тығыз қатынаста ұстап, біріктіріп тұрған көпір - адам. Бұл туралы әл-Фарабидің "космос - үлкен адам; адам микрокосмос" деген сөзі кейінгі ибн Араби және басқа да сопылар тарапынан кең қолданылған. Иасауи дүниетанымының мәні - "адамның өзін-өзі тануы" арқылы "Алланы тану." Бұл жолда адам "жаратылған болмыс - мен" екендігінің ақиқатына, жаратылыс сырына көзі жеткенде, өзінің адамдық парызының "Алла мен адамның және адам мен қоғамның арасында көпір - жол болу" екендігін ұғынады. Шынында қоғам, әлем, Тәңір арасында көпір екендігін шын мәнінде сезінетіндер әулиелер ғана.

Әл-Фараби ілімінде жан өзінің мәңгілігі тұрғысынан тәнге мұқтаж емес. Жан кемел болмай-ақ тәннен айрылады және тәнсіз-ақ кемелдікке жете алады. Тән жанның болмысы үшін шарт болғанымен, оның кемелдікке жетуі үшін шарт бола алмайды. Адам рухы тәннен айрылғаннан кейін, яғни өлімнен кейін абстрактылы болмыстарға тән бақытқа кенеледі және мұндай бақыт ең кемелді де парасатты рухқа тән болады. Рух -метафизикалық әлемге тән болғандықтан да формадан жаратылмаған. Ол тәнмен бірге жаратылып, тән өлген соң да тіршілігін жалғастырады. Фараби "...физикалық өлімнен кейін жан бақыт немесе азап сияқты хәлдерге ие болады. Бұл жерде әрбір жанның хәлі әр түрлі. Яғни әр жан өзіне лайықты хәліне қауышады," - дейді. Рухтың тазалығы Тәңірден келген мәліметтердің толық ұғынылуын қамтамасыз етеді. Өйткені рух - адам табиғатының айнасы, негізгі субстанциясы болса, ал теориялық сапа оның (айнаның) беті (формасы) іспетті. Осы көзқарасына қарап, Фарабидің эпистемологиясы суфизммен тікелей байланысты екендігін көруге болады. Фараби өзінің эпистемологиялық тұжырымдамасында эмпириялық психологияны дамытып отырған сияқты.

Иасауи ілімінде Тәңір бұл дүниені махаббатпен жаратты. Яғни бұл дүние Тәңірдің махаббатының көрінісі. Адам осы игіліктерге, әсемдіктерге махаббатпен қарап, оны оқи білуі қажет. Егер адам, бұл дүние, яғни макрокосмосты, оқи алса Тәңір оны өз махаббатына қауыштырады. Нәтижесінде адам Тәңірінің құдіреті мен ұлы сипаттарын біліп, танып оның "әр жерде және әрбір нәрседе" екендігін сезінеді. Ал егер оны оқи алмай, дүниенің мазмұны мен мәніне үңіле алмай, сыртқы "көріністеріне" алданып қалатын болса, онда адам материяға (дүниеге) табынушыға айналып, ең негізгі мән -Тәңірдің махаббатынан хабарсыз, мақұрым қалады деген сөз. Иасауи ілімінде барлық әлем тек ғашықтық арқылы ғана мән-мазмұнға ие бола алады. Ғашықсыз (махаббатсыз) адам -Тәңір тарапынан адамға берілген құттан, яғни құдайлық сыйдан мақұрым қалған, өзінің адамдық қадірін бағалай алмайтын, адамдық парасаттылыққа деген ұмтылысқа қабілетсіз, өзін қоршаған әлемге, адамға, табиғатқа, Тәңірге мән бермейтін, немқұрайлылық (нигилистік) әлемінің жасанды перзенті. Иасауи ілімінде адамның жаратылыс мақсаты -Хаққа құлшылық (ғибадат): "Сізді, бізді Хақ жаратты ғибадат үшін", - дейді. Ғибадат (тағат) (убудийат) - Хақты тану жолындағы ең жоғарғы мақам - Тәңір жаратқан адам баласын кемсітпей, өзімен тең дәрежеде көріп, құрметтеуді парыз деп қарайды. Хикметте "құдайлық ғашықтықтың" Тәңірдің бір сыйы екендігін, бұл сыйға лайық болған құл нұрланып, әр түрлі жамандықтан арылып, іші-сырты, рухы-тәні ғашықтық арқылы кемелге келетіндігін айтады: "Адам тек шынайы ғашықтық арқылы ғана менмендіктен, нәпсіден арылып, Хақпен қауыша алады".

Фарабидің ілімі бойынша, рух өзінің мәндік табиғатында қалудан, құмарлықтан үстем, ұлы қасиетке ие. Оның түйсіну және ерік қабілеті бар. Фараби өз ой-пікірлерін айтуға немесе мәлімдеуге еркі (қайрат-жігері) жетпейтін адамды құл деп есептейді. Ал адам ой-санадан да, қайраттан да мақрұм болса, ол адам - хайуан. Егер адамның ой-санасындағы пікірлерін айтуға, мәлімдеуге қайраты мен жігері жететін болса, ол адам - нағыз шынайы еркін, азат адам. Фараби ілімінде адам, бір жағынан, ерікті, азат болғанымен, екінші жағынан, алғанда ерікті емес. Өйткені "әрбір әрекет өзінен бұрынғы әрекеттердің нәтижесінде" пайда болады. Бұл себептің соңы да "тағдырға" келіп тіреледі. Міне, осылайша Фараби ілімінде адам еркіндігі мен психологиялық детерменизмі параллель табиғатта қарастырылады. Иасауи дүниетанымында Тәңірге құлшылықтың ең жоғары хәлін еркіндік дейді. Яғни Хаққа толық құл болған адам толық еркін, азат деген сөз. Өйткені сопылық дүниетанымда даналықтың (ариф) түпкілікті орны - еркіндік. Демек, қалб Тәңірден басқа барлық нәрседен тазару арқылы шынайы еркіндікке ұласады. Сопы Хақ алдында - құл, халық алдында - азат, еркін. Сопылықта "Хаққа құлшылық халыққа қызмет ету арқылы жүзеге асады" деген ұстаным бар. Бұл - тек шынайы еркіндікке жеткен адам ғана толық мағынада халыққа қызмет ете алады деген сөз. Рухани өлімнің нәтижесінде нәпсіқұмарлық үстемдік құрып, адамды өзіне құл етеді. Адам өзінің жаратылыс табиғатын жатсына бастайды. Нәтижесінде рух еркіндіктен мақұрым қалады.

Дәстүрлі түркілік дүниетаным мен ислам өркениетінен сусындаған екі ұлы ойшыл даналарымыздың бірі - философия, бірі - хикмет (даналық) арқылы адам сыры төңірегінде ой толғаған. Бірі "инсани фазыл", яғни парасатты адам тұлғасын сомдаса, екіншісі "инсани камил", яғни кемел адамды мұрат еткен. Бірі ұлы бақытқа жету жолында рух -сананың тазалығын, екіншісі Хаққа жету мақсатында рухты нәпсіден арылтудың жолын көрсетіп отыр. Екі ілімде де "сөз бен істің" - теория мен практиканың үйлесімділігі негізгі мақсат болып табылады. Екеуінде де адамның мәні - рух. Екеуі де ақиқат болмысқа жету әдісі мен ұстанымы жағынан барша діндерден жоғары тұратын пайымдауларды ұсыну арқылы дәстүрлі түркілік дүниетанымның әмбебаптық ерекшеліктерін көрсетін отыр. Ал рухтың жаратылуы жөнінде Фараби рухтың тәнмен бірге жаратылатындығын айтса, Иасауи рухтың тәннен бұрын "рух әлемінде" - мисал-ғайып әлемінен келгендігін айтады. Рухтың кемелділігі Хаққа қауышу арқылы жүзеге асады. Фараби оны белсенді сана мен адамдық сананың үйлесімділігі ретінде қарайды. Екі ойшылда да ішкі еркіндік -моральдық еркіндік - негізгі тақырып. Екеуінің де танымның орталығы ретінде қалбті (көңілді) қабылдауы исламдық дүниетаным мен Құран аяттарын негізгі ұстаным ретінде танығандықтарын көрсетеді.

Фараби мен Иасауи іліміндегі негізгі ойлау желісі мен ұстындар бүгінгі қоғамымыз үшін теориялық әрі практикалық тұрғыдан жаңаша ойлауымызға, санадағы серпілістің жаңғыруына ықпал ететін қордалы ойдың көзі болуы себепті әрі осы бабалар мұраларының ұлттық дүниетанымдық арнамызды қалпына келтірудегі маңызы, сыры мен сыны тұрғысынан жаңаша, жан-жақты ғылыми зерделеуді қажет етеді.

Д. КЕНЖЕТАЙ.





ХАЛЛАЖ МАНСҰР*

ХАЛЛАЖ ДИУАНЫ

I

Бұйыр, бұйыр уа сырым, уа рухым,

Бұйыр, бұйыр уа мақсатым уа санам.

Шақырған мен бе, әлде Сенсің бе?

Жан айқай менен бе, әлде Сенен бе?

Уа, өзімдегі мәнім, мұратымның биік шыңы,

Уа, сөзім һәм ишарам әр баянда.

Уа, болмысымның мәні, уа құлағым, уа көзім,

Уа, бүтінім һәм бөлігім һәм бөлшегім.

Уа, болмысымның мәні, жалпының жалпысы, жұмбағым,

Бүтіндігіңнің орамалы мендегі мағына,

Рухым саған тәуелді ғашық болған бейшара,

Уа, махаббатым, тұтқын болған қолыңда.

***

Әсіліме қош айтысу қайғысымен жылармын,

Дұшпандар көмек берер, ұлғаяр мұңдарым.

Жақындаған сайын қорқыныш мені алыстатар,

Тамырымдағы махаббат денемді дір қақтырар.

Амалым жоқ, ғашық болды дос қолынан,

Иә, Алла! Тәуіп те түсінбес бұл дерттің тілін.

Дейді олар: Одан сұра дауаны ей, сорлы, бейшара

Ей, Сіз! Дертке дерт қосылса болар ма екен бұл шара?

Махаббатым Мәулаға! Дертпен ерітер ол Алла!

Оны өзіне қарсы қойсам ба? Ешқашан!

Жүрегім таниды Оны, дәл көрмеді көз,

Түсіндіретін жалғыз жол: ым һәм сөз!..

Аһ, мен, өзім де мұң кешемін, рухым рухымен қайғыда,

Aһ, мен! Менен басқа себепші жоқ бұл дертте!

Мен өзендерге көмілген, тек сабақтары су бетінде,

Амалсыз әрекетті жанайқай деп ойлаған түп-тұқиянсыз

теңізде

II

Көргенде Алламды көңіл көзімен,

Сұрадым: "Кімсің, уа, сен?" Деді: "Мен - Сенмін"

Кездеспепсің "қайданың" сөзімен,

"Қайдамен" байланыс құрмапсың сен.

Жамауларға нәсіп келмеген хақтан,

Біліп жүрсің затың қайда екенін уа, Аллам!

Сен қайдасың? Ұзақтасың. Қай жерлерде?

Ерідім, жоқ болды менімен пенделік,

Жоқ болдым да ұластым саған.

III

Үзілерге не қалды, қорқатын да не бар?

Қалай болғанда алыс қалдым мен Саған

Түсінгенім: жақын, өте алыс маған,

Махаббат пен жалғыздық болар ма екен жолдас?

Қоштастым, жалғыздық болды жолдас,

Ей, құдірет дарытушы! Саған шүкіршілік пен мадақтар!

Таңдалған құлың ғана басқаларға бас имес!

IV

Жалғызыңмын құлдардан, сөкпе мені!

Ренжіме сен маған, шапағатыңа бөле мені,

Сөз бар арамызда һәм сөзің хақ-дүр!

"Зухурым" ең күшті "зухур", уа, Алла!

Кітап қалағанға айтарым сол,

Оқыңдар һәм біліңдер: Мен - жалғыз шәһит!

V

Болмысыммен махаббатыңды түгелдей құштым,

Ішімде секілдісің, уа қасиеттім,

Жөнелер кейде жүрек басқаға

Қорқыныштан дірілдеп тіл байланар,

Қайта оралам, тұла бойым қалтырар,

Түсінгенім: Сен болмасаң сорлы басым жетім қалар!

Қазір алыстамын, жападан жалғызбын,

Абақты өмірде бітпейтін мұңым,

Мынау сенен ниязым, Ұлы Мәула,

Бұл зынданнан алшы, мені, қасыңа!

VI

Уа, Алла дауысы! Үн қат сол киікке,

Ішкен сайын шөлдеп барамын,

Тәспіхте ләззат, зікірде мағына қалмады,

Махаббатым артуда!

Ғашықтың дерті жүректе жатады

Қаласа жүреді көз алдыңда

Өтінемін тыңдашы!

Рухым Оның рухы, рухы рухым-дүр,

Барлық қалаулары - қалауым

Таңдағаны, менің де таңдауым,

(тоқтап тұрса, қадам баспам, жүрер болса, қарап тұрман)

Кейде көз жасымды сүртер, кейде жылармын,

Міне, менің, Мұң-Қайғым! (Алла)

VII

Сені еске алған сайын, балқимын, діріл қағып,

Қорқыныш пен қайғы ғой, жалғыздықтың демдері

Әр зере көңіл жоқтайды,

Шартарапқа шарқ ұрып.

VIII

Сенде мағына бар, рухтарды тартар

Дәлел, сенен саған шақыртар.

Менде көңіл бар, көзімде менің жалғыз Сен,

Көңіл Сенің қолыңдағы бір нүкте.

IX

Оған деген махаббат саған деген таңдану,

Уа, барша ишараларға жөн сілтеген Алғашқы,

Екі рухпыз, махаббатың бізді байлаған,

Біздер мақтау-сана үшін құзырыңда жылаған.

X

Саған керегі рухы, бұл белгілі

Даңқың жоқтықты, алданыш дегдарлықта

Мені тыңда, Көңілім,

Жар болғансың тағатқа.

Сенде жасырулы "сыр" һәм "нұр"

Денем сенің бөлшегіңмен нық аяқта тұрса да

Бүтінім бүтініммен диуана.

XI

Ерітілді Рухың менің рухымда,

Ерітілгендей тәттінің суда,

Маған тиген нәрсе де тиер саған

Әрқашан әр жерде ұқсайсың Сен маған.

XII

Көзімде болмасаң да, көңілімде барсың

Жалғыздық пен сағыныш берді маған Барлығың

Алас ұруым - күндіз түнгі сағынышым.

Сенсің ойларымның сыр құдығындағы,

Қиялымның ең түпкі қуысындағы,

Сен күндізгі ең жақын Досым,

Ал түндері әлдилеуші басымдағы.

XIII

Уа, күн, уа, күндіз, уа, жар!

Сенсің бізге жәннат пен от!

Күнәдан қашсаң да күнә алдында,

Ұялу құзырыңда басқаша бар ар,

Ғашықтар сен үшін ұятты да жоқ қылар

Ғашықтықтан мақұрымдарда не амал?

XIV

Бастартулар саған деген мадақтар,

Ақылым алдыңда перуана.

Сен болмасаң Адам еш нәрсе емес,

Бел ортада кім екен, Ібіліс?

XV

Мына денеде саған деген мақамым, менің жаным,

Сенен басқа ешкімге орын жоқ көңілде.

Сені құшқан рухым, терім һәм қаным,

Не істеймін, қош айтыссам, айтсаңшы?

XVI

Ей, достарға жедел хабар бер!

Желкен жыртылды, бағана түсті

Теңіз ортасында шарасыз қалдым мен, байғұс,

Бір күні Мансұрды талан қылар.

XVII

Сол сүйген де, сүйілген де менмін,

Бір денеге кірген екі рухпыз біз

Ол деп көргенім, менің денем,

Маған қарап оны көр: бірдей ұқсас нәрсеміз.

XVIII

Үн қатты Жаратқан маған көңілден,

Оның тілімен сөйлейді ілімім.

Жақындадым, жалғыздық біткен сол шақта,

Аллаһ мақтау айтты: ұлымын, таңдаулымын!

XIX

Таңдады мені, жақындатты, ұлылады,

Бүтінім бүтінмен.

Насихат берді маған, үйретті,

Міне, бұл осылай.

Жүрегімнің көз жараларында,

Оны көрдім, талшықтардың араларында,

Ол да менен басқаны таба алмады.

Көп іздеді.

XX

Саған жаздым, жоқ Саған емес, ол -

Рухыммен сөйлестім тілсіз, әріпсіз.

Жалғыздық жоқ рух пен Дос арасында,

(қағаз, жазба, үн, сөздер де жоқ)

Ол сен жазған хатың түп негізінде,

Семен саған, өз тіліңменен айтылған жауап.

XXI

Сен керексің рухым жалғыз сен,

Мақсатым сауап емес, жалғыздық пен азап.

Әр амалдан мән тапқыздың уа, Аллам,

Тек қаларым: шабытымдағы тәтті азап.

XXII

Бір өмір - жалбарынып өткен азабым, жетер.

Мен алыстамын ба, әлде сен бе жасырынған? Бұл азап та жетер!

Ең болмаса күш берші, қауышуды сұраман,

Сенің жолыңда менен өткен жоқ бейшараң.

XXIII

Түнде атар ғашықтардың таңы,

Сөнбейді, үздіксіз тұрып жарқырар

Күндіздің күні кешке батар,

Еш батпайды ғашықтардың таңы.

XXIV

Қиялың көзімде, есімің тілімде,

Еркелей алмассың!

Мақамың жүрегімде, тұрағың менде,

Жасырына алмассың!

XXV

Жауып алармын хақ дінді, меніңше бұл уәжіп болар

"Мұсылмандар" мұны көріп таң болар.

XXVI

Дедім: Уа, достарым, ол бір күн,

Әне нұрына қарап бақ!

Бірақ өмір жетпес баруға,

Жолдар тым ұзақ!

XXVII

Зікірі зікірім, зікірім зікірі, бірдейміз.

Бір-бірін еске алушы біргеміз.

XXVIII

Жатырқама бізді, уа, бізді білместер,

Мына колға қараңдар!

Ғашықтың қаны... Су да бұл түсті өшіре алмас.

Міне, осылай жарандар!

Hak ve Аşк Şеһіdі Hallac-i Mansur ve eseri. S.53-63.

Prof.Dr: Yaşar Nuri Őztűrk. Istanbul 1997.

КИТАБ-УТ ТАУАСИН

Шамшырақ (Хз. Мұхаммед туралы)

Ол ғайып (ғайб - метафизикалық әлем) нұрының бір шамшырағы. Жарық шашып бұрынғы орнына қайта оралды. Барлық шамшырақтан да жарық және барлығына султан болды (1). Жарқыраған толған ай. Ол айдың қасиеті құпия әлемінде. Хақ оған "Умми" (сауатсыз) дейді. Барша жақсылықты бойына жинағаны үшін (2). Оған "Харами" деді: Өзіне берілген нығметтердің көптігіне байланысты. Оны "Меккелік" деп атады: Құзырында тіп-тік, кеудесін жоғары ұстап тұра алғаны үшін.

Кеудесін ашты (Инширах сүресі.). Қадірін барынша арттырды. Әмірін керекті хәлге жеткізді. Толған айды ортаға шығарды.

Оның шамшырағы ұлылық пен асылдың қайнар көзінен жарық алды. Берген хабарлары тек қана оның көрегендігінен. Сүннет ретінде бұйырған нәрселері оның рухының (өмірі мен іс-әрекеті) ақиқатынан.

Раббының құзырынан көтерілді және сол құзырға шақырып апарды.

Толық көріп хабар берді. Сыддық (Хз. Әбу Бәкір) оған толық беріліп кейін араларына басқа біреу кірмесін деп оның досы болды.

Оны тануға, оған анықтама беруге тырысқан ғұламалар оған сипат беруде шарасыз, тілсіз қалды: "Өздерінен кітап жібергендеріміз сол пайғамбарды өз ұлдарын қалай таныса солай таниды. Солай болғанымен олардың ішіндегі бір топ біле тұра шындықты жасырады (Бақара, 146).

Пайғамбарлық нұр тек қана оның нұрынан шыққан. Нұрлардың жарығы да оның нұрынан шыққан.

Оның күші мен ниеті басқа барша күш пен ниеттерден озық. Болмысы жоқтықтан, есімі қаламнан (Қалам: 1-5) да бұрын бар болатын. Өйткені ол барлық үмметінен бұрын бар еді.

Осы сипаттардың несінен де рақымды, шапағаты мол (Құран, Тәубә: 128). одан да жойқын, одан да дана, одан да кешірімшіл, одан да ынсапты еш жерде жоқ. Көкжиектерде, көкжиектердің үстінде немесе астында да жоқ.

Ол барлық болмыстардың иесі. Оның есімі Ахмед, сипаты біреу, тұлғасы ерен, жомарт әрі текті, оның өмірі, еңбегі баламасыз. Қандай саф және тұнық, қандай өткір ойлы, неткен зиялылық, қандай ұлылық пен көкірек көзі ояу.

Ол өлмейді, Ол әрдайым өмір сүреді! Қалай болса, сол қалпында. Ол оқиғалардан, заттардан бұрын бар еді. Әлемдерден де болмыстардан да бұрын бар болатын.

Жауһары саф, сөзі пайғамбарлық, ілімі Алилік (алевн), сөйлесуі арабша болатын. Тегіне келсек шығыстық та емес, батыстық та емес еді, жынысы ер, досы үмми. Ризыққа таласпайды: Оның ішіп-жеу уайымы жоқ еді.

Көздер тек қана оның ишаратымен көреді. Көңілдердегі құпия сырлар сол арқылы белгілі болады. Оны сөйлететін Хақтан (Алладан) басқа ешкім де емес.

Барлық ілім оның теңізінің бір тамшысы, барлық хикмет оның рухының бір уысы. Барлық уақыт оның уақытының бір сағаты.

Хақ онымен көрінеді, ақиқат тек қана ол арқылы пайда болады, туралық пен мейірімділік онымен жүзеге асады.

Ол Аллаға бірінші қауышады; пайғамбарлықтың соңы. Шындықтың мәні, Хақ ілімінің көрінетін айнасы.

Оның іліміне ешқандай дана, ал оның түсінігіне ешқандай философ жете алмады!

Хақ оны жаратылғандарға бере салмаған. Өйткені Ол - Ол; Ол - "мен"; Ол - Ол. Мен соның өзімін. Ол - соның өзі.

ТҮСІНІК

Жаратылғандардың түсініктері ақиқатқа жақындамайды. Ақиқатта жаратылғанға жуымайды. Ішкі әлемімізден көтерілген дауыстар ақиқатқа қарай ұмтылады, бірақ дүниенің қызығына батқандар ақиқатқа ұласа алмайды.

Ақиқат ілімін түсініп қабылдау өте қиын; ақиқаттың ақиқаты қайда қалды! Әйтсе де Хақ, ақиқат деген нәрседен де жоғарыда. Ақиқат Хақтың төменгі жағында, Ақиқат Хақтан басқа нәрсе.

Көбелек жарықтың айналасында таң атқанға дейін ұшып, бұл хәлді ең тәтті сөздермен айту үшін түрлі кейіпке енеді. Кейін еркелей мақтанып махаббатта кемелге ұқсап мақтанады.

Шамшырақтың жарығы ақиқаттың ілімі, жылуы ақиқаттың ақиқаты оттың ішіне ену болса, ақиқаттың хаққы.

Көбелек жарыққа тоймады; өзін отқа тастады. Көбелек ұшты, айналды, өзін өртеді және жоқ болды. Суреті жоқ, денесі жоқ, аты жоқ бір хәлге келді. Ұласудан кейін қандай хәл болатын еді?

Бұл сырлар жалқау және қоя салатын нәрсе емес. Бұл мағыналарды пенделер мен залымдар түсінбейді: Олардың істері тек қана елес қана.

Мен сияқты, мен. Оның өзі сияқтымын немесе ол мен сияқты. Менен бас тартпа, егер сен мен болсаң.

Ей, жаман ойларға тұтқын болғандар! Мені мен деп ойлама! Мен, мен емеспін. Мен мен болмадым; мен болмаймын.

Егер мен теріні білсем, танитын болсам және менің хәлім осы болса онда бұл хәл таза емес. Егер мен сол болсам, онда сөз жоқ! Бірақ мен сол емеспін ғой!

Түсінсең түсін! Түсінбейсің! Ахметтен басқасына бұл сырлар ашылған жоқ. Ахмет болса адам мен жындар әлемінен (Сақалайын - Құран, Рахман сүресі: 33.) жасырынды. Көзі көрмеді қайда, қай жаққа екенін. "Екі оқтың жақындығы секілді, бәлки одан да жақын еді (Құран. Нәжім: 9).

"Мұхаммед сендердің еркектеріңнің ешқайсысының әкесі емес; Ол Алланың елшісі және соңғы пайғамбар" (Құран. Ахзаб: 40).

Ақиқат ілімінің асуына барған кезде көңілінің тереңінен хабар берді. Ақиқаттың Хаққына барғам кезде де мұратқа жетті. Аллаға (Жауад - Алланың есім сипаттарының бірі. Жомарт, кешірімі мен нығметі мол дегенді білдіреді) толық берілді. Хаққа ұласқаннан кейін сол жерде қалып қоймады. Кері қайтып, былай деді:

Көзім Саған сәжде етті.

Жүрегім Саған иман етті.

Мақсаттардың мақсатына жеткен кезде былай деді: "Сені затыңа лайық мақтауға тілім жетпейді" (Муслим, салат 222; Тирмизи, дағауат 75; Ибн Маже, дұға 3.). Ақиқаттың ақиқатына жеткен кезде де: "Сен өз затыңды қалай мадақтасаң Сондайсың", - деп мінәжат етті.

Бос мақсаттар мен тілектерді тастап мақсатқа жетті. "Көзімен көргенді жүрегі теріске шығармады" (Құран. Нәжім: 11.).

Сидрат-ул Мунтаһа (Құран. Нәжім: 14. Ең соңғы ағаш, әлемнің ең соңғы шегі.). Ол жерде ақиқаттың ақиқатын көру үшін оңға-солға қарамады. "Оның көзі нысанадан жаңылмады, жаңылмады" (Құран. Нәжім. 17.).

САФ

Ақиқат өте нәзік, жолдары өте тар. Іші лапылдаған от; алды терең құз. Ғаріп бұл жолға кірер болса "қырық мақамды" асудан хабар берсін. "Қырық мақам" мыналар;

Әдеп (ұялу, ар, ізет), қорқу, талап, абыржу, органдарды сақтау (атаб), қуаныш (тараб), ашкөздік (шараһ), тазалық (назаһ), пәк, ішкі тазалық (сафа), дұрыстық (сыдық), анықтама (тасрих), құлдықтан құтылу ('итқ), жанды жадырату (таруих), жұмсақтық (рифк), жақсы мен жаманды айыру (тамииз), анық көру (шуһуд), бар болу (ужуд), молшылық, көл-көсір (идд), жалғастыру (имтидад), бағалау (и'тидат) кері қайтару (рад), қуатты болу, табанды болу (кадд), дайын болу, риязат (қанағатшыл болу), жеке қалу (инфирад), мұрат, хиятат (ықтиятты болу, жан-жақты ойлау), мойынсұну (инқияд), жоғалту (ифтикад), білу (истидад), терең ойлана отырып оқу (тадаббур), таңғалу және қайран қалу (таханнур), рафд (теріске шығара алу, тастау), құрал-қағидаларға бағыну (рианат) себеп, хидаят (жарық пен жақсыны табу), бастау (бидаят).

Осылар тазалық иелері мен осы жолдағылардың мақамдары. Бұлар ішкі тазалық (сафуат) иелерінің мақамдары. Әрбір мақамның екі ілімі бар: қабылданатын, қабылданбайтын. Яғни білінетін, білінбейтін.

Ақиқатпен дос болған соң әйелін, достарын, бала-шағасын тәрк етті. Әйтсе де арғы жақтағыларға хабар жеткен еді. Олар көргілері келеді. Араларында айырмашылық болсын деп: Олар адамзаттың ең қайырлысы (хайр-ул башар).

Сол себепті Мұса былай деген екен: "Бәлки мен сендерге одан бір хабар алып келейін" (Құран. Қассас: 29; Мұса пайғамбардың Тур тауыма барып қайтуы туралы қараңыз: Араф: 142-146; Таха; 9-23; 84-97; Қассас: 29-35..).

Жақсылық хабарымен қанағаттанған сүйгенін тамашалағысы келген, шығармаға қалайша тойсын!

Ағаштар, Тур тауы жағынан. Жоқ! Ол ағаштан да, шөлден де, көктен де естіген жоқ.

Мен осы ағашқа ұқсаймын.

Ақиқат дегеніміз не? Ол да жаратылған (махлұқ). Жаратылғанды таста Сонда ғана сен "Ол" боласың, Ол да "Сен" болсын: Ақиқат жағынан.

Мен бағалаушымын. Бағаланған да бағалайды. Бағалаған ақиқатты түсіндіреді. Ал бағаланған не болады?

Оған Хақ былай деді: "Сен дәлелге жеткізесің, дәлелдің көрсеткеніне емес. Мен дәлелдің дәлелімін".

Хақ ақиқат ретінде маған айналды, (аһд), ант (акд) себеп ретінде. Ішіме емес "сырыма" куә болды. Сырым осы, ақиқат та мынау. Екеуі екі бөлек.

Хақ менімен сөйлесті. Білетінімді жүрегімнен тіліме айтты. Мені өзіне жақындатты. Алыстағаннан кейін мені қабылдады, таңдаулысы етті.

ТАУХИД

Хақ (Тағала) әрі Бір және біреу ғана (Уахид және Ахад). Әрі Біреу әрі Бір (Муаххад)...

Бірлік пен таухид Онда және Одан: "Фи" және "Ан"...

Ажыраудың ажырауы Одан.

Таухид - муахидтің (бірлеушінің) сипаты, Бірленушінің (муаххад) емес!

Мен: "Әна" (мен) деген кезде Ол да: "Әна" дейді. Бірақ бұлар Ол үшін емес: тек қана сен үшін мағынасы бар!

"Таухидтің соңғы оралуы Муаххадқа" десем, мақұлықтардың (жаратылғандардың) таухидін айтқан боламын.

Таухидтан таухидке десем, таухидке қалай оралады?

"Бұл қайту, муахидтен Муаххадқа" десем Оны өлшемге және "Бір"- ге сыйдырған боламын.

СЫРЛАР

Сырлар Одан көмек сұрайды, Оған сыйынады. Одан сырлар бағыт алып, Оған шақырылады.

Таухидтің мазмұны Оның сырлары, көріністері...

Мен де жасырынған хәлдемін. Тіпті мен жасырынның жасырыны, құпияның мәнімін.

Оның "Ха"- сы Оның "ха"- сы болып табылады.

"Уа!" десең, олар "Ах"! дейді.

Түстер, түрлер, фәниге көрсетілген ишараттар ешқандай көзбен көруге мүмкіндік бермейді.

"Олар бір-бірімен жабысқан дуалдар секілді... (Құран, Сафф: 4).

Барлық айтылғандар шегі болып табылады оның бірлігі (ахадият) нүктесінен басқа болмайды ғой! Шекараның сипаттары сипаттаушыда (маусуф) аяқталады. Таухид етілген (Муаххад) шектелмейді.

Хақ деп ойлағанымыз, Хақтың өзі емес, тек қана Оның сипатының көрінген қыры...

Ол "Таухид" деген еш нәрсені айтпады. Бұл мәселе бойынша айтылған сөздер мен ақиқат жаратылғандарға да сәйкес келмес онда Хаққа қалай жарасады?!

Таухид Одан пайда болды десем, Хаққа серік қосқан боламын.

Көрінгеннен кейін жасырынды. Оның "қай жермен" байланысы жоқ. "Біз", "мынау"... Бұлар Оны шеңберлеріне ала алмайды. Өйткені Оның жаратқандары ең соңында Оның өзіне қайтады (Құран. 2/156; 3/28; 5/18.) және "қай жерде" де Оның төсегі болып табылады.

Денеден ажырамаған нәрсе денеден басқа нәрсе, рухтан ажырамаған нәрсе де рухтан басқа нәрсе бола алмайды: Ол болса рухани бір мазмұн болады.

Қайтадан мазмұнға оралайық және оны басқасына сиынудан, ішіп-жеуден, сипаттаудан, мұқтаж болудан, жауапкершіліктен арылдырайық.

Алғашқы шеңбер істелінген істер (мафулат) болып табылады, екінші шеңбер болса екі әлем шеңберінің іздері, шығармалары (марсумат) болып табылады.

Нүкте таухидті білдіреді; бірақ таухид емес. Әйтпесе шеңберден қалай бөлек болар еді?..

АЛЛАНЫ ПӘКТЕУ

Осылардың барлығы ұлттардың, жоқ болып кеткендердің, су бетінде қалмай түбіне батқандардың, жолдардың, көзқарастардың өсегінің іздері...

Шеңбердің алғашқысы Оның сыртқы көрінісі (захир), екіншісі Оның ішкі мәні (батин) және үшіншісі де Оның белгісі болып табылады.

Осылардың барлығы жаратылған, басқасының қолымен жасалынған, соның төңірегінде көп тоқталған, ұрыла-ұрыла кеңейген, сұхбаттарға тақырып болған, мақтануға себеп болған, қиын, азапты, таңғалдыратын нәрселер...

Құпиялардың ең құпиясында аралаған, аттап секіретін, алдайтын, таңғалдыратын, езіп талқандайтын, бүлікшілік шығаратын, қорқытып қашыратын, хәлден хәлге түсетін, кейіптен кейіпке айналатын...

"Шын таухид жүзеге асты" десем: Олар "Күмән жоқ солай" дейді.

"Оның уақытпен байланысы жоқ" десем: Олар "Таухидтің мағынасы - ұқсату (ташбиһ)" -дейді. Алайда ұқсату Хақтың қасиеттеріне сәйкес келмейді.

Таухидті Хаққа шатастырмайды, халыққа да.

Өйткені санау - шектеу болып табылады.

Таухидте көптікті тапсаң, кейіннен бар болу Хақтың сипаты емес. Хақтың сипаттарында кейіннен бар болу (хадис) жоқ.

Зат біреу ғана.

Хақ пен өтірік Заттың өзінен пайда болмаған.

"Таухид - Кәлам болып табылады" дейін! Кәлам болса Заттың сипаты болып табылады.

"Біреу (уахид) болуды қалады" дейін! Қалау да Заттың сипаты. Арман мен тілектер болса жаратылған (махлұқ)...

Былай дейін: "Алла Заттың таухиді болады! Бірақ сол кезде Зат таухид болады.

"Ол - Зат емес" - десем бұл кезде Мен оны жаратылған (махлұқ) деп санаған боламын.

"Есім мен оның несі (мусамма) біреу ғана" десем, таухидтің мағынасы не болады?

Былай десем қалай болады: Алла дегеніміз - Алла, ол тек өзі ғана.

Хуа, Хуа: Ол - Ол!

Алғашқы шеңбер мәңгілік (басы жоқ, ежелгі). Екіншісі түсінуге болатын нәрселер (мафхумат), үшіншісі бағыт, төртіншісі білуге болатын нәрселер (малұмат).

Зат сипаттан басқа емес!

Алдыңғысы ілім есігінен келер: Көрмейді.

Екіншісі сафа (жақсылық) есігінен келер: Көрмейді.

Үшіншісі түсінік есігінен келер: Көрмейді.

Төртіншісі мағына есігінен келер: ол да көрмейді.

Бұл іс "за"-мен, не "ша"-мен, не болмаса "қа"-мен немесе "ма"- мен емес...

Ұлылық пен құдірет Аллаға тән! Ол Алла өзіне тән қасиетімен әрі даналық иелерінің көзқарастарынан ада әрі муқашафа (табушы, жетуші) иелерінің сенімдерінен де.

Екі әлемнің кемшіліктерінен арылғанда, қасиетті ұлылықтан тек қана Оның Рахманы қалады (Құран. Қасас: 88; Рахман: 27.).

Мақтан ететін сол Жаратушыны, Ол әр түрлі себептен арылған. Дәлелі (бұрхан) қуатты. Салтанаты күшті және мәңгілік. Ол ұлылықтың, үлкендік пен жомарттықтың иесі.

Саналмай-ақ Ол - Бір. Ол өлшем мен санға қатысты "бір" емес. Басталу мен соңының Оған қатысы жоқ.

Әлемді Ол жаратты және Оны тек қана Ол таниды, Ол Ұлылық пен сыйдың иесі. Рухтар мен тәнді жаратқан да ОЛ!

Hak ve Așk Șehidi Hallac-i Mansȕr ve eseri.

Prof. Dr. Yașar Nuri Ȍztȕrk. Istanbul, 1997. 15-32-бб.

Аударғандар: H. Жүсіпбай, Д. Шәуен





ӘБУ МАНСҰР ӘЛ-МАТУРИДИ

КИТАБ-УТ ТАУХИД

Иман және Ислам

Исламның мәні туралы шындығында осы ислам - имам ба, жоқ па, - деп ғұламалар пікір таласып жатты. Иман туралы пікірталастарда, иман - игіліктер мен қайырлы істердің жиынтығы деп анықтама берілді. Иман туралы керісінше пікір айтылғанда олардың өзара тартысуларының ешқандай мән-мағынасы болмас еді. Өйткені олар Алланың "кім исламнан басқа бір дін қалар болса, Алла тарапынан қабыл болмайды" (Құран Кәрім 3-сүресі Али Имран: 85-аят.) деген аятпен дәлел келтірді. Алла әрбір нәрсені Ислам қабылдайтындай дәрежеде жаратты. Осы негізде ізгілікті нәрселер иман, әрбір қабылданған нәрсе, ізгілік болса, қайырлы болады. Әрбір қайырлы нәрсе - қабылданады. Шындығында бұлардың екеуі өзара ұқсас. Дегенмен олар Құранда келтірілген Алланың "олжа алу мақсатында сырттай иманды қабылдаған кейбір араб бәдәуилері: "Біз шындығында исламды қабылдадық" - деді. Ей, Пайғамбар. оларға айт: "Сіздер жүректеріңізбен иман келтірмедіңіз, сіз қылыштың жүзінен қорқып, исламның берекетінен пайдаланамыз деген ниетпен исламды қабылдадық" деңіздер (Құран Кәрім 49-сүресі Әл-Хужурат: 14-аят.) деген сөзімен ислам мен иман айырмашылығын көрсетіп берді. Сондықтан оларға ислам туралы хабарда Құран рұқсат берді, бірақ иман туралы хабарға рұқсат бермеді. Жәбірейілдің пайғамбарға иман туралы сұрақ берілгені туралы әңгіме бар. Жәбірейіл періште: Иман деген не? - деп сұрады. Пайғамбар: Иман, Аллаға, Алланың періштелеріне, кітаптарына, пайғамбарларына, ақырет күніне, тағдырға, жақсылық пен жамандықтың Алладан екендігіне сену, - деді. Кейіп Жәбірейіл: "ислам дегеніміз не?" - деп сұрады.

Пайғамбар: Ислам - Алладан басқа тәңірдің жоқтығына куәлік ету, намазды толық орындау, малынан, дүниесінен зекет беру, рамазан айының парызы болған ораза тұту, қажылық - Меккені зиярат ету" деп жауап берді. Бірінші сұраққа жауап бергенде "Егер мен мұны қылсам момынмын", екінші сұрақтың жауабы да: "Мен мұсылманмын" дегенде пайғамбар (с.а.с) ға Жәбірейіл "дұрыс, тура сөйледің" (Ал-Бухарий уа Мүслим уа Әбу Дәуіт уа ибн Мажа уа Ахмед бин Ханбал) - деді.

Әбу Мансұр былай деді: Құранда иман мен исламның екеуінің арасы ажыратылғандығы сияқты, хадисте де осы мәселені Жәбірейіл (а.с) періштенің де растағанын көруге болады. Және амал мен болған жайдың куәлігі, кейіннен пайғамбардың сахабаларына "Шындығында бұл Жәбірейіл, дініңізді үйрету үшін сіздің араларыңызға келді" деп хабар беруі арқылы иман мен исламның бір-бірінен айырмашылығын айқындап берген. Аспандағы әрі жер бетіндегі ең сенімді тақуалардың (Мұхаммед (с.а.с) иман мен исламның арасын ажырату үшін де бас қосулары кездейсоқтық емес.

Бұл мәселені шешу, үйрету үшін жиналуының өзі әрі дұрыс әрі ақиқат еді. Олай болса, екеуінің де өзара айырмашылығы бар екендігі расталды. Кейін "иман, исламда расталудан басқа нәрсе жоқ" - деген де көзқарастар пайда болды. Олардың ішінде бұл мәселеге қосылатындар да бар. Ислам деп тек оның сенім, доктриналық мәселелері ашық болған жағдайды айтады. Әрі аят пен хадис төрелігі бойынша жоғарыда аталған жағдайлардың дәлел ретінде келтіріп, иманды дәл осылай растауға болады. Өйткені, бәдәуилерді сырттай мұсылман деп атауға рұқсат етілді. Иманды (мумин) деп атауға рұқсат жоқ еді. Өйткені олардың жүрегінде шындығында иман жоқ еді. Аят пен хадистерде де солай делінген. Өйткені ислам өз ішіне, амалдардың сыртқы және ішкі қырларының барлығына қатысты жоғарыдағы айтылған дәлелдерді жүктегенді.

Сонымен қатар, оларды әрбірі өздерінше, иман мәселелерін кезінде оны ізгілік, игілік болып табылатындардың бәріне қатысты барлық қайырлы нәрсе - иман деп қабылдаған. Олардың ойынша, Құран аяттарын және сол жөніндегі ең сенімді, тақуалардың сипаттауынан анық болған нәрсені баяндау арқылы Құраннан дәлел келтірді. Сонда да қарсы пікірлер болды. Қуат тек қана Алладан.

Біздің ойымызша иман мен ислам мәселелері, сөздік мағынасына байланысты жерлерінде, діни істерде де кездеседі. Екеуі де айтылуы мен сөздік мағынадан бір-біріне қарама-қайшы болғандықтан кәпірлер өздеріне мұсылман атының берілуін қабылдаудан қашқан болатын. Өзіне мумин аты берілгенде қашпайтын кәпір жоқ немесе ислам, мұсылмандарды білдіреді дегенде кәпірлер мұсылман деген атты қабылдаудан аулақ болды. Иман етсе, бұлай болмас еді.

Сондықтан ислам дияры (топырағы) кәпірлердің топырағы болмаса, һәм иман топырағы қаншалықты күпір, жалған болса да жалған деуге болмас. Сол сияқты атау беру де осындай. Кейін, дінде не мақсат етілді, соны зерттеу ісі тұрғысынан иман Ұлы Алланың тектігін даралығын растау үшін ақылмен жүзеге асырылған істердің аты. Шындығында иман жаратылған. Әмір беру - істі жарату деген сөз. Ол туралы ешқандай күмән жоқ. Ислам болса кісінің өзін толығымен Аллаға беру, арнау, мойынсұну деген сөз. Ғибадатта серік қоспау мен ниетті тек Аллаға бағыттау, құлшылықты сол үшін қылу, әр нәрсе Алланың ризалығы үшін қылынуы керек. Олардың мақсат еткен жолынан барып әрбірінің бір екендігін түсінеді. Алланың ризалығына жету үшін бірінші, Аллаға иман келтіру керек, екінші, жоғарыда айтылғандарды Алла үшін қылу қажет. Біздің жоғарыда қозғаған мәселелерімізге Алла Тағала (Аллаға серік қосқандар мен Алланы тек деп танығандардың хәлі туралы) сөзінде бір мысал айтады: "... Бір адам құл, оның бірнеше қожайыны бар. Тағы бір құл бар, оның бір ғана қожайыны бар. Екеуінің жағдайы тең бола ма? (Құран Кәрім: 39:29. Зумар.). Куәлік беруде, жоқ. Шындығында мұсылманның хәлі бір адамға тән, яғни бір қожайынның билігіндегі адам мысалында көрсетілгендей, кәпірдің хәлі де бірнеше қожайынның билігінде болып, әрбірі өзінше әмір беріп, оған таласады. Кейін бір топ адам (ислам сөзінің тілдік мағынасы ықылас - деді) Алла Тағаланың төмендегі аятында келтіріледі: Ибраһим (а.с) Жаратушысы, Біздің "бұйрығымызға бас иіп, мойынсұн!" деп бұйырғанда ол: "Өзімді әлемдердің жаратушысына тәсілім еттім" (Құран Кәрім: 2:131. Әл-Бақара.) "Әй, момындар, яһуди мен христиандардың сізді өз діндеріне шақыруларына қарсы былай деңдер: "Біз Аллаға, бізге түсірілген Құранға, Ибраһим, Исмаил, Ысқақ, Жақып және пайғамбарларға түсірілгендерге, Мұсаға, Исаға берілген (кітаптарға) және барлық пайғамбарларға жаратушы иелері тарапынан берілген кітаптарға иман келтірдік. Олардың ешбірін басқасынан ажыратып алу абзал деп білмейміз. Біз тек Аллаға ғана мойын иген мұсылмандармыз" (Құран Кәрім: 2:136. Әл-Бақара.), - сөзі әрі құлдың өзін ықыласпен Ұлылардың ұлысы Алла үшін бас июші екендігін көрсетеді. Осы мәселеде абсолюттік ақиқат иесі Алла Тағаланың ешбір адам, еш нәрсені серік қылмағандығын көрсетеді, бір топ ғалымдар және біздің жоғарыдағы баяндаған мәселелерімізге араласып жатады.

Кейбірі былай дейді: Ислам, Аллаға мойынсұнып, тәсілім болу. Бәдәуилер: "Біз мұсылман есептелдік" деулерінің себебі бар. Олар шындығында Аллаға емес, момындарға тәслім болып, бас иді. Ғалым сипаты бар Алла "Мүмкін олардың (мунафиқтар мен жәйттер) жүрегінде сіздерден туындаған қорқыныштары, Алладан қорқуларынан көбірек болар. Бұл бәдәуилердің жәхил қауым болғандықтарынан" (Құран Кәрім: 59:13. Әл-Хашр.) дегені сияқты.

Ұлы Хақ олардың (әскер арасынан шыққан) әр қорқыныштарын өздерінің зияны деп есептеді. Олар дұшпандар. Сол үшін оларға сенбе, олардан сақтан" (Құран Кәрім: 63:4. Әл-Мұнафиққун.) деген сөзінде пайғамбардың сахабаларынан екіжүзділердің қорыққандығы баяндалады. Сол үшін, мұнафиқтар жүректерімен екіжүзділікпен Алланы жоққа шығарса да, Аллаға және Расулға тіл ұшымен иман келтіргендігін мойындайтын-ды.

Ислам - Ұлы Аллаға мойынсұну және ежелден жаратылысы арқылы Аллаға тәсілім болу. Иман һәм бұл жөнінде ислам туралы түсіндірілгендей өздерінше тілмен білдірген болса да олардың мумин екендігі жоққа шығады.

Өйткені, иман мен исламның хұқы мен орны жүрек. Тіл оны (ислам мен иманды) сөз арқылы айтады. Сондықтан Алла мұнафиқтардың иманы туралы келген аяттарда екіжүзділердің жалған, өтірікші екендігін әшкерелеген. Өйткені иманның ақиқаты жүректе болады. Қуат тек Алладан.

Кейін Ислам мен иманның мәні бірінсіз-бірі ашылмайды. Бірі екіншісіз толық болмайды. Сондықтан екеуі де бір мағына береді. Екі жағдайда сөз етілген ислам немесе иман тіркесі аталуы тұрғысынан түрлі болса да іс жүзінде, мазмұнында бір екендігі айқын.

Кейде "адам", "адамзат", "адам баласы" және "пәленше" сияқты сөздердің бір-біріне қарама-қайшы болғаны сияқты ислам сөзінің мағынасы әрі сырттай иман сөзі де мағына жағынан түрлі сияқты көрінеді. Бірақ, талдап, зерттеп қарағанда бірінің болмысы екіншісінің болмысы арқылы ашылады. Бірақ тілмен расталған ислам жайында сипатталған қыры мұның тысында. Аллаға барлығы аян.

Ақиқаты мынау, адам иман шарттарының барлығын орындайды. Одан кейін мұсылман еместігі немесе исламның барлық шарттарын орындамаса мумин болмауы да ықтимал.

Түптеп келгенде, дін ғұламаларының пікірталасы тек қана доктриналық тұрғыдан, яғни, амалда емес. Болмыс пен әрбір болмыстың аты ақиқат. Біздің айтқан сөзіміз тура болады. Ұлы Алла "шындығында Алла жанында қабылданған дін Ислам" (Құран Кәрім: 3:19. Али Имран.) және "кім исламнан басқа бір дін іздер болса ол дін ешқашан одан қабылданбайды және ақыретте де мәңгілік зиян шегушілерден" (Құран Кәрім: 3:85. Али Имран.) болады деп бұйырды.

Сондықтан момын өзінің момындық сипатымен Алланың қасында қабылданған діннің үкімін орындаудан, Алланың діні болған исламнан басқасын қабылдаудан өзге шарасы жоқ.

Егер екіншісі, яғни Алла дінінің барлығын емес, бәлкім кейбіреуін орындаса, ол адам сол ісі арқылы дінді қабылдаған деп есептеледі. Ол тек дін шарттарының кейбірін қабылдап, талап етсін. Бұл ақылға сыймайды. Сондықтан осындай адамның кәпір екендігіне Алла куәлік берген.

Шындығында кәпір деп Алла тарапынан куәлік берілген, кейбір діннің жекелеген шарттарын орындаса мұсылман атануы дұрыс болмайды. Ондайлар мұсылман емес деп танылады.

Сондықтан мумин адам діннің барлық шарттары мен талаптарын орындауы тиіс. Егер үшінші сөз айтылса, яғни, Алланың қасында қабылданған ислам дінінен басқа дінді талап етіп оны дін орнына өз бетінше қабылдаған муминдердің орны тозақта, олар пайғамбарлардың өздеріне иман келтіруі туралы айтқандарының барлығын жоққа шығарғандар. Олар мұсылман деп есептелмейді. Сондықтан ислам дінінде иман ең басты орында тұрады. Қуат тек Алладан.

Жәбірейілдің иман және ислам хабары туралы пікірталас болғандығы туралы жоғарыда айтылды. Ибн Омардың айтуы бойынша елшіміздің иман мен оның негіздерінен, ислам шарттары туралы сұралғанда һәм жоғарыда аталғандарға жақын мағынада жауап берген.

Онда пайғамбар: "Бұл Жәбірейіл сізге дініңізді үйрету үшін келген". Басқа бір риуаятта "Сізге дініңіздің бұйрықтарын үйрету үшін..." деп нақтыланған. Оған қоса риуаятта "дініңіздің бұйрығы" басқаларына білінбесе де бұл сөз бар болатын. Алдыңғы хабар да соған ұқсас. Екіншісі онымен жеткізілген: біріншісі шындығында олар момын, мұсылман болмайынша олардың мұсылман болуы немесе момын болмайынша мұсылман болуының мүмкін еместігін білетін еді.

Құран үкімдері анық шынайы зерттелгенде ислам мен иманның бір екендігі белгілі болады. Ұлы Алла "Әй, иман етушілер яхуди мен христиандардың сіздерді өз діндеріне шақыруларына қарсы былай деп жауап беріңдер: Біз Аллаға және бізге түсірілген Құранға, Ибраһим, Исмаил, Ысқақ және Жақыпқа және барша нәбилерге түсірілген парақшаларға, Мұса мен Исаларға берілген кітаптарға, барлық пайғамбарларға иелері тарапынан берілген кітаптарға иман етеміз. Олардың ешбірін басқасынан артық біліп бөлектемейміз. Аллаға мойынсұнған мұсылмандармыз" (Құран Кәрім: 2:136. Әл-Бақара) деп бұйырып тұрып оларға иман келтіруі арқылы момын екендіктерін, ислам аты тұрғысынан мағыналары бір екендігі көрініп тұр. Юнус сүресінде Алланың "Мұса өз қауымына былай деді: "Әй, қауымым шындығында сіздер Аллаға иман келтірген болсаңдар, оның ұлылығына ықыласпен тәсілім болған мұсылмандардан болсаңыздар тек Аллаға ғана сеніңіздер!" (Құран Кәрім: 10:84. Әл-Юнус.) деген сөзі иман келтірумен мұсылман болу өзара тең қаралды. Алла тағала "исламға кіргендігін саған міндет қылады. Әй, расулым, оларға айт: "Мұсылман болғандығыңызды маған міндет қылмаңыз, шүбәсіз сіздерді иманға құтылуға бастағаны үшін Алла сіздерге міндет қылады. Егер адал, опалы адам болсаңдар" (Құран Кәрім: 49:36. Әл-Хужурат.) - деп бұйыру арқылы имандарында сенімді болса, оларды өз қалау- ларымен мұсылман қылады. Мұсылман болғандарға ғана момын дейді.

Періштелердің "соңында Лұт еліндегі муминдарды ол жерден шығардық (қалған кәпірлерді жоқ қылдық) бірер үйде мұсылманды да қалдырмадық" (Құран Кәрім: 51:35-36. Аз-Зариет.) деп Ұлы Алла Құран Кәрімде баяндайды. Алла мұсылман болғандарды муминдар деп атайды. Сондықтан иман мен ислам шындығында бір мағынадағы сөз.

Алланың елшісінен "жұмаққа тек иманды, момын адамдар ғана кіреді" (Имам Әл-Бұқари, ат-Тирмизи, ан-Насааи, ад-Дороми, уа Ахмед ибн Ханбал) деген хадис бар. Пайғамбар (с.а.с) "жұмаққа тек мұсылмандар ғана кіруі керек" деп бұйырған еді. Кейін әрбір мұсылман адам мумин, әрбір мумин адам мұсылман сөзі де ешқандай шек-шүбәсіз дәстүрлі жолмен жария болған.

Исламдағы мазхаб өкілдерінің барлығы иманнан шыққан адамның исламнан да шығатындығын, исламнан шыққан адамның да иманнан шығатындығы туралы ортақ пікірге келген.

Ақырет туралы барлық діни топтар мен ағымдар да иман туралы мәселелер иманға да қатысты екендігін мойындайды. Ұлы Алла махлұқатты дүние мен ақыретте төмендегідей сыныптарға бөлді. Алла тағала "Сізді жаратқан Ол - Алла, араңыздан кейбіріңіз кәпір боласыз, басқаңыз да мумин..." (Құран Кәрім: 64:2. Ат-Тағабун.) деп бұйырды. Мұсылман болған адам осы екеуінің қайсысы? Ұлы Алла "қиямет күнінде бірнеше адамдар ақ жүзді бірнешесі қарабет" (Құран Кәрім: 3:106. Әли Имран) дейді.

Мұсылманның жоғарыдағы анықтамаларға сай ойы, жан дүниесі қандай болады. Мұсылман адамның өзінің сипаты қияметте қандай болады? Ұлы Алла "Кім амалда ықыласты болса, өз қалбін ықыласпен Аллаға тәсілім етер болса, шынында ол менің алқама қосылады" (Құран Кәрім: 31:22. Әл-Лұқман).

"Мен шын мұсылмандар қатарындамын деп салиқалы амал қылатын Аллаға шақыратын адамнан көркем сөзді кім бар?" (Құран Кәрім: 41:33. Әл-Фусулат.) деп бұйырды. Егер ол "Мен момындар қатарындамын десе, оның хәлі қалай болады? Ұлы Алла, әркімді момын хәлде салиқалы амалдар қылушы болса, ол - ешқандай зұлым, қауіп-қатерден қорықпайды" (Құран Кәрім: 20:112. Ат-Тоха.) - дейді.

Сол сияқты "Кім амалда ықыласпен өзін толық Аллаға тәсілім етер болса, расында ол, ең мекем алқаға қосылған" (Құран Кәрім: 31:22. Әл-Лұқман.) деп бұйырылғанындай.

Кейін адамдар пайғамбар (с.а.с) уақытында, момын, кафир, мунафик сипатынан тұратын үш бөлікке бөлінетін еді. Муминмен мұсылманнан басқасының дәрежесі бір болатын.

Алла тағала оның діні туралы: "Бұдан былай кім адасушылыққа, опасыздыққа қызығушыларды ескерусіз қалдырып, Аллаға иман келтірер болса, Ол расында тірілмейтін ең қуатты себепке ілескен (Құран. Кәрім: 2:256. Әл-Бақара.) дейді. Сондықтан "Ол мұсылман еді?" - дейді. Егер жоқ, мұсылман емес десе, бұл жағдайда Алланың дінін ауыстырып, өзгерткен болып есептеледі. Егер, иә, мұсылман десе, ол басқа бір нәрсемен емес, иман амалы арқылы мұсылман болады. Қазіргі таңда бұл хабар діннің өзгертілуі туралы және ол сенімнен басқа бір нәрсе емес екендігі білінуде. Одан мақсат ислам дініне оралу екендігі анықталды. Сондықтан оның шекарасы, шегі, мөлшері білініп, оны ауыстырған адамның білінуі анық болады. Егер сенімсіз амалдар бір болғанда, әркімнің әр жағдайда сол амалдан әр уақытта анық амалдар ретінде болу үшін дінді өзгерткен болар еді. Қуат - тек қана Алладан.

Бұл тарауда исламның тәпсірі туралы айтылған хабарларда ашық амалдар сөз болады. Олай болса, мұнафықтар мен момындар ашық болған амалдарда ортақ мәмілеге келуде. Олар үшін Құран Кәрім былай дейді: "Біз тек қылыштың жүзінен қорқып, ислам берекетінен пайдалану үшін мұсылман көріндік деңіз" (Құран Кәрім: 49:14. Әл-Хужурат.).

Бұл жағдайда ол шындығында ислам ба әлде ислам емес пе? Егер ол шындығында ислам ба десе, Алла тағаланың: "Дұрысы Алланың қасында қабылдаған дін ислам" (Құран Кәрім: 3:19. Әли Имран) және "Бүгін сіздер үшін дініңізді кемелдендірдік, берекемді -нығметтерімді кемел қылып бітірдім, сізге дін ретінде исламды таңдадым" (Құран Кәрім: 5:3. Әли Маида). Қасиетті сөзі тура келеді. Алла тағаланың: Енді кімде-кім исламнан басқа бір дін іздер болса, оның қалаған діні ешқашан Алланың тарапынан қабылданбайды. Ақыретте ол мәңгілік зиян шегеді" (Құран Кәрім: 3:85. Әл-Бақара). "Оларға ашық-айқын дәлелдер келді және пайғамбардың хақ екендігіне куәлік етіп, иман келтіріп, кейіннен діннен шығып, күпірлік тұзағына түскендерді Алла қалай құтылуға жеткізеді? Алла залымдарды хидаятқа жеткізбейді" (Құран Кәрім: 3:85. Әли Имран.) аятына негіздеп пайғамбардың оларға айтқан сөзі еді.

Мунафиқтар туралы ол куәліктің, амалдардың барлығына тән хабарлардың бәрі бірдей. Қазіргі таңда ықыласты момындар исламнан басқа бір дін қаласа Алла олардан разы болатын жайларды тәрк еткен болып, мунафиқтардың қатарына қосылады. Бұл мүмкін емес, нәрсе. Сондықтан шындығында ислам мойынсұну және тәсілім мағынасына келеді бірақ, исламның шындығы - діннің мәні, өзі.

Мұның дәлелі - оларға айтылғандары "Алла тағаланың "Хужурат" сүресінің соңындағы: "Бәдәуилер исламға кіргендіктерін саған міндетсінеді. Әй, Елшім, оларға айт: "Мұсылман болғандарың маған міндет емес. Шындығында сізді исламға жол көрсетілгендігі үшін Алла сізге міндет қылу керек. Егер иманыңызға адал болған болсаңыз" (Құран Кәрім: 49:17. Әл-Хужурат.) дейді.

Исламның қандай болуы жөнінде Алла тағала "Егер иманда берік болсаңыздар" (Құран Кәрім) - деп келтірген.

Сосын барып осы сөзбен Ұлы Алла оларды мұсылман қылғанды. Олардың айтқан нәрселерімен емес, иманға жол көрсетілген болса дегендері сияқты. Бұдан иманның ислам екендігі анықталады.

Алла тағала: "Кім исламнан басқа бір дін қалайтын болса, ол дін Алла тарапынан ешқашан қабыл болмайды" (Құран Кәрім: 3:85. Эли Имран.) - деп бұйырды. Кейін Ұлы Алла ол діннің ислам екендігін баяндайды" (Құран Кәрім: 3:86. Әли Имран.).

Оларға анықтап ашық дәлел келген. Пайғамбардың хақ екендігіне куәлік еткен кезде имандарынан кейіннен діндерінен шығып күпірлік батпағына батқанды Алла қалай құтылу жолын көрсетеді? Осы аятпенен Ұлы Алла тағала сипаттаған иманнан басқасын дін ретінде қабылдамағандығын айтқан еді.

Кейін олардың ислам дінін, иман келтіргеннен кейін күпірлікпен ауыстырушы (1) екендіктерін баяндайды. Ислам мен иманның бір екендігін баяндайды. Осыған ұқсас мәселелерде айтылған Алла тағаланың "Әй иман келтіргендер, яхуди және христиандардың сізді өз діндеріне шақыруларына қарсы былай деңдер: "Біз Аллаға және бізге түсірілген Құранға, Ибраһим, Исмаил, Ысқақ және Жақыпқа оның ұрпақтарына түсірілгендерге, Мұсаға, Исаға берілгендерге барлық пайғамбарларға иелері тарапынан берілген кітаптарға иман келтірдік. Олардың ешбірін басқасынан ажыратпаймыз. Біз тек Аллаға ғана мойынсұнған мұсылмандармыз" (Құран Кәрім: 2:136. Әл-Бақара.).

Мұнан иман мен исламның ақиқатының бір және тұтас нәрсе екендігі, екеуінің арасын ажыратып, иман мен исламды бөлек нәрсе деп қарағандардың бұл мәселені өз бетінше айтқандары анықталды. Қуат тек Алладан. Алланың салауаты мен сәлемі, әзіретіміз, басшымыз Мұхаммед Мұстафа (с.а.с) пайғамбарға және оның пәк, таза отбасы, сахабаларына болсын!

Ebu Nasr El Maturidi. Tevhid.

Fethullah Hilleyfa Matbaasi. Istanbul. (S.393-401)

Аударған Ш. Зиядов

ӘБУ МАНСҰР ӘЛ-МАТУРИДИДІҢ КАЛАМ ТАҒЫЛЫМЫ ЖӘНЕ ШЫҒЫС ФИЛОСОФИЯСЫ

Ислам діні Мауараннаһрға енген дәуірден бастап түрлі діни орталықтар, калам мектептері ашыла бастады. Олардың ішінде Әбу Ханифа (767 ж. қайтыс болған) негізін құрған фиқх мектебі жергілікті халықтар мәдениеті мен әдет-ғұрпына жақын болғандықтан маңызды орынға ие болды. Бұл ілім жаңа мекен Мауараннаһрде жергілікті бай діни дәстүрлермен үндесіп өрбіді. Аталмыш іс-әрекетке Самарқандтан шыққан кемел ғұламалар өздерінің ерекше үлесін қосты. Олардың ішінде Әбу Мансұр әл-Матуридиді (944-45 ж. қайтыс болған) ерекше атап айтуға болады. Әл-Матуриди ілімі сол кезден бастап ұзақ уақытқа дейін Мауараннаһр руханиятының ұстанымына айналды.

Әбу Мансұр ілімі - "Китаб-ут-таухид" және "Китаб-ут-тауийлат" атты еңбектерінде өз көрінісін тапты. Ұлы ғалымның бұл екі еңбегі ІХ-ХІІ ғасырларда Самарқандта діни білім беруде маңызды орынға ие болды, түрлі көзқарастары ғұламалар арасында пікірталас тудырған тақырыптарды реттеуге, сонымен қатар Мауараннаһрдағы діни теориялық мәселелердің өркендеуіне ықпал етті.

Араб саяхатшылары мен тарихшыларының жазуы бойынша, араб үстемдігінс дейін бұл аймақтарда қала мен ауылдар болған, бірақ ІХ-ХІІ ғасырларда, жергілікті мемлекеттердің күшеюі мен қалалардың саны, олардың қоғам өркениетіне әсері арта бастаған. Мысалы сол дәуірлерде өмір сүрген әл-Утбий, Йақут әл-Хамавий, әл-Идрисий сияқты ғалымдар Урганч, Кеш, Хива, Бұқара, Самарқанд, Насаф, Термиз, Ош, Шаш, Исфижаб, Отырар, Жанд сияқты көне орталық қалаларды сипаттау мен бірге Мауараннаһр өлкесінен Орыс, Қытай, Иран мемлекеттеріне оңтүстікке өтетін сауда жолдарын да атап өтеді.

ІХ-Х ғасырларда Мауараннаһрда да Араб халифалығының ықпалы азайып, жергілікті әкімдер әсіресе, Тахирийлар (820-873) және Саманийлердің үстемдігі күшейе бастады. Тахирийлер халифаты сөз жүзінде мақұлдағанмен, іс жүзінде өздерінің жеке ішкі саясатын ұстанды. Тахирийлар кезінде мемлекеттің ішкі саясатында көптеген кемшіліктер болғандықтан халық көтерілістерге шықты. Нәтижеде Тахирийлар мемлекеті құлады. IX ғасырдың соңында Мауараннаһрда арабтар үстемдігінен босаған жаңа мемлекет Саманийлер басшылығын (874-999) орнатты.

Әбу Мансұр әл-Матуридидің өмірі Саманийлер басшылығының тұсына тура келеді. Алғашында бұл мемлекеттің астанасы Самарқанд болған. Бірақ IX ғасырдың соңынан бастап Исмаил Саманий басшылық еткен кезеңде астанасы Бұқараға көшірілді. Бірақ Самарқанд Бұхарамен бірге Мауараннаһрдың негізгі экономикалық және мәдени орталығы болды.

Мауараннаһрда VIII-XII ғасырларда бүкіл дүние жүзіне өздерінің философиялық, діни еңбектерімен танымал болған ұлы ойшылдар Мұса әл-Хорезми (783-850), Ахмад әл-Ферғани (798- 861), Әбу Насыр әл-Фараби (873-950), Әбу Әли ибн Сина (980- 1037), Әбу Райхан әл-Бируни (973-1048) сияқты ғұлама ғалымдар өмір сүріп, еңбек еткен, дәл сол кезде атақты ислам ойшылдары да болған. Солармен бір қатарда хадис ғалымдарынан Имам әл-Бұхари (810-870), Мұхаммад ат-Термизи (824-892), ғұламалардан әл-Матуриди (944-45 ж. өлген), - Абу-әл-Мумин ан-Насафи (1115 ж. өлген), фиқһ ғалымдарынан Абу Хафс әл-Бухари (832 ж. өлген), Шамс-ал-аимма ас-Сарахспй (1088-89 ж. өлген) тәпсір ғылымында Абул-Лайс ас-Самарқандий (983 ж. өлген), Махмуд аз-Замахшарий (1075-1144) және тағы да басқалар Әрине Мауараннаһрдан мұндай үлкен ғалымдардың шығуының өзіндік себебі бар. Бұл өлкеде сан ғасырлық ғылыми дәстүр және бай мәдени мұралар болған, біз жоғарыда атап кеткен ғұламалар, олардың ұстаздары мен шәкірттері осындай бай мұралардың негізінде қалыптасқан.

Ислам дінінің таралуының негізінде оның қайнар көзі болып діни ілімдер де қалыптаса бастады. Бұнда ең алдымен Құранның кітап хәліне келтірілуі және хадистердің жинақталуын айтуға болады. Құран ислам таралған алғашқы он жылдықта қоғамның барлық салаларын басқаруда негіз болды. Бірақ ислам дінінің араб жерлерінен басқа құрлықтарға таралуы және ол жердегі адамдардың өмір сүруінің шариғатқа сай болуына қосымша дәлелдер қажет еді. Соның нәтижесінде Құран және сүннетке рухани жағынан лайық діни ілімдер пайда болды.

Олардың бірі калам ілімі орта ғасырларда діни-философиялық пікірлерді, діни көзқарас негіздерін үйрену, ислами сенімге байланысты ой қорыту негізіндегі арнайы білімдер тізімі пайда болды. Калам атауы кең мағынада орта ғасырлар мұсылман әдебиетінде діни-философиялық тақырыптарда ой айту мағынасында қолданылған, ал тар мағынада болса сенім негіздерін зерттеу, бәлкім Құран және сүннет тағылымын ақылға сыятындай талқылау, пікірге сүйеніп амал жасауға қарай бағытталған. Мутақаллимдер (калам ілімі өкілдері) мен философтар арасындағы айырмашылық - олардың бар мәселелерді талдау жасауда ұстанған жолдарына қатысты. Мутақаллимдер бір мәселені шешуде ислам заңы Құран мен хадиске сүйенген болса, философтар ежелгі дәуір философиясының методикасына сүйенген, яғни адам ақылды бірінші орынға қойған.

Калам алғаш исламдағы пайда болған түрлі: мутазили, харижи, кадари, жабари, муржии сияқты діни топтардың өзара талқылау және басқа дін (мысалы, маздакийлік, христиандық) өкілдермен пікірталас нәтижесінде қалыптасты.

Дәл осы арада калам ілімінің алғаш үлгісі пайда болды. Алланың болмысы және оның сипаттары; қаза және қадар (адам тағдыры); өткен пайғамбарлар, солардан, Мұхаммед пайғамбарды Алланың шын елшісі екендігінің дәлелі; қиямет күні және қайта тірілуге сену, мұсылмандардың діни және дүниелік жолбасшыларының (халифа, имамның) белгілі сипаттарға ие болуы сияқты мәселелер оның мәніне айналды.

Калам ілімінің пайда болуы Аббаси әулеті басшылық еткен дәуірге сай келеді. Бұл дәуірде ақида мәселесінде талас-тартыстар күшейді. Пайғамбар, алғашқы сахабалар кезінде кездеспеген жағдайлар көрініс берді. Талас-тартыстар дәл сол кезде күшейіп, нәтижеде, жаңа бір ілім - калам ілімі пайда болды.

X ғасыр ортасында пайда болған ислам ағымдарының қатарында суннилер, мутазилилер, муржилер, шиалар және харижи ағымдары бой көтерді. Исламда алғаш теология ағымдарынан мутазила, алғашқы калам ағымының өкілдері VII-IX ғасырда Бағдад және Дамаск халифалығының діни-саяси көзқарасына едәуір әсер етті.

Көп жағдайда мутазила ағымының қалыптасуына Хасан әл-Басри (642-728) ағымынан бөлініп шыққан серіктері Васил ибн Ата (748 ж. өлген) және Амр ибн Убайд (761 ж. өлген) негіз болды. Олар исламға ежелгі философия және мантықтың әдіс-тәсілдерін қолданып, мистиканы жоққа шығаруға әрекет еткен. Мутазилийа тағылымы аббаси халифалар әл-Мамун (813-833), әл-Мутасим (833-842) және ал-Уасиқ (842-847) дәуірінде ресми идеология сипатында болған. Әл-Мутауаққил (847-861) басшылығы кезінде исламға қарама қайшы ағым сипатында қатты қудалауға алынды. Бұл ағым дамып Хорезм жерінде жайылды және XIII-XIV ғасырлардың аяғында толығымен жоқ болды. Аталмыш мектептің Орта Азиядағы танымал өкілдерінің бірі ғалым, филолог, тәпсір ғалымы Маһмуд аз-Замахшарий (1144 ж. өлген) болатын.

Абу-әл-Хасан әл-Ашарий (953 ж. қайтыс болған) алғашқылардың бірі болып калам арқылы ислам қағидаларын түсіндіруге әрекет жасаған. Абу-әл-Хасан әл-Ашарийдың тағылымы суннийліктегі төрт мазхабтың екеуі - Шафи және Малики бір-біріне қарама-қайшылықта қалыптасқан. Оның серіктері олардың (мутазилийлардың) ақылға сыймаған кейбір пікірлерін жұмсатуға және мутақаллимдер тағылымын философиялық тұрғыдан негіздеуге әрекет жасаған.

Әбу Жафар Ахмад ат-Тахауий (933 ж. қайтыс болған) Мысырдағы Таха деп аталатын ауылдан болғандықтан Тахауий атауын алған әш-Шафийдың шәкірті ибн Яхнадан сабақ алған. Мысырда туылғанмен Шамға (Сурияға) барып, Абу Хазим Абу-әл-Хамиддан фиқһ бойынша дәріс алады. Сөйтіп ат-Тахауий ханафи фиқхын үйренеді. Оның еңбегіне түсіндірме жазған мутақаллимдер калам мәселелерінде әл-Матуриди пікірлеріне сәйкес келмейтін тұстарының бар екенін мойындайды.

Мауараннаһрда негізінде ханафи мектебі қалыптасқан. Осы мектептің өкілдері Әбу Мансұр әл-Матуриди, әл-Хаким ас-Самарқанди, Абу Салама ас-Самарқанди, Абу-әл-Мумин ан-Насафи (1115 ж. қайтыс болған), Абу Хафс Умар ан-Насафи (1142 ж. қайтыс болған) сияқты ғұламаларды атап көрсетуге болады.

Ислам діні таралған аймақтарда, яғни Мауараннаһрда теологиялық мәселе пайда болды. Өйткені бұл аймақтағы түркілер мен соғдылар ислам заңдылықтарына және талаптарына дайын емес болатын. Осының салдарынан бірнеше көтерілістер болды. Нәтижеде айтарлықтай көптеген діни ағымдар пайда болды.

Әбу Мансұр әл-Матуридидің көп еңбектері ислам қағидалары, шариғат заңдары, рухани жетістік сырларын түсіндірді. Оның еңбектері, өз кезінде маңызды болғандығы белгілі.

Зерттеулер, Әбу Мансұр әл-Матуридидің "Китаб-ут-таухид" (Алланың жалғыздығы кітабы), "Китаб-ул-мақамат", (Мақамат кітабы), "Ма-хаз-уш-шараи" (Шариғаттар негізі және пәктігі), "Китаб-ул-жадал" (Талқы туралы кітап), "Китаб-ут-тауилат" (Құран тәпсірі), "Китаб байан уаһм ал-мутазила" (Мутазилийлар пікірін баяндайтын кітап), "Радд-ул-усул ал-хамса" (Бес негізді терістеу), "Китаб радд аууалил ал-адила ли-л Кабий" (Каъбийның негізгі дәлелдеріне терістеу кітабы), "Радд китаб ал-Кабий фи ваид ал-фуссак" (Каъбийдың пасықтарға ескерту кітабына жауап) сияқты еңбектері бар. Бірақ бұл аталған еңбектер туралы нақты деректің жоқтығы зерттеушілерге қиындық тудыруда. Өйткені, алғаш орта ғасыр мутақаллимдердің көптеген еңбектері сияқты әл-Матуриди еңбектерінің де көп бөлігі бізге жетпеген. Тек қана "Китаб-ут-таухид" және "Китаб-ут-тауилат" еңбектерінің нұсқалары ғана біздің дәуірімізге дейін сақталған.

Мутақаллимның ең негізгі еңбегінің бірі болған "Китаб-ут-таухидтың" негізгі нұсқасы қазір Англияда қолжазба қорында сақталған. "Китаб-ут-таухид" кітабын алғаш рет 1970 жылы Бейрутта Фатхуллаһ Хулайф басып шығарған.

Аталмыш еңбек калам ілімінің қайнар көзі болғандықтан зерттеушілер оған ерекше мән береді. "Таухид" еңбегі негізінде бірнеше ғылыми зерттеулер жазылған. Алғашқы зерттеушінің бірі Ричард Френк (1974 жылы), Монтгомери Вотт (1973-74) еңбектерін көрсетуге болады. М. Вотт мутақаллим айналасындағы ғалымдарды сипаттап өтті. Көп өтпей Гуй Монно (1977) "Таухид" еңбегінде дуализм мәселесін үйренді. Даниел жимаре (1980) каламда адам еркіндігі мәселесін толық талқылады. Ибраһим Лутпи болса (1980) мутақаллимның осы еңбегі арқылы Алланың барлығын дәлелдеуге әрекет жасады. Мерис Пессальо болса бұл еңбекті ағылшын тіліне аударды және көптеген мақалалар жазып, сенім, құқық мәселелеріне тереңірек тоқталған. У. Рудольфтың айтуы бойынша, Шығыста да бұл салада көптеген зерттеулер жүргізілген және Камал Ишк (1980 жылы), Сайид Язижиұлы сияқты түрік ғалымдары солардың қатарына кіреді.

"Китаб-ут-таухид" алғаш калам тағылымының таралу кезіндегі маңызды еңбек болып самалады. Сондықтан бұл еңбек дәріптеу мен мадақтауға мұқтаж емес. Бірақ орта ғасырларда жазылған осы саладағы басқа еңбектерден көптеген айырмашылықтарын атап өткен жөн. Алдымен қарапайым дәлелдерден бастасақ. "Китаб-ут-таухид" ислам мәдениетіндегі теологиялық ілімнің алғашқысы болып есептелінеді. Дәл осы тақырыпта мутазилилердің көптеген зерттеулерінен білуге болады. Бірақ әл-Матуриди еңбегі алғашқы қадам болды, сондықтан да ол ислам тарихында ерекше орын алады. Егер еңбек жазылуындағы жағрафиялық жағдайға да мән беретін болсақ, әл-Матуриди еш уақытта мутазила болмаған және ол ешқашан Иракта пайда болған калам тағылымын меңгермеген. Бұл аймақта ханафийлер мазхабында калам іліміне байланысты, әсіресе, "Фикһ-ул-абсат" немесе "Китаб ас-савад глазам" сияқты еңбектер белгілі болған. Егер "Китаб-ут-таухидты" бұлармен салыстыратын болсақ, автордың пікірі өз заманынан қаншама ілгері кеткенін байқауға болады. Оның бұл жемісі тақырыпты толығымен қамтумен бірге ресми жоспар және де әдістемелік дәлелдерде көрінеді.

Екіншіден, "Китаб-ут-таухид" кенеттегі уақыт талабымен пайда болған шығарма емес. Барлық мутақаллимдер бір ауыздан еңбекті жоғары дәрежеде деп бағалады. Еңбекті тіпті әл-Матуриди ілімінің негізгі жиынтығы деп атауға болады. Автор көптеген еңбектерге сүйенген және оларды жүйелі түрде меңгерген.

Үшіншіден, еңбектің таралуында әл-Матуриди ізбасарларының еңбектері шексіз. Осы еңбекке арнап жазған пікірлерден "Китаб-ут-таухид" күмәнсіз, негізгі тұғыр болғандығын көреміз. Сол қатарда көп жылдардан бері матуридийлер үшін негізгі ұстаным болып келген, яғни ал-Паздавий жорамалымен айтқанда, "Мен оған ("Китаб-ут-таухид") қанағаттанамын", яғни калам ішіндегі басқа еңбектер екінші орында тұрады. Кейінгі кезде матуридийлер теология жайлы бір еңбек жазуға ниеттері болса, сөзсіз "Китаб-ут-таухидқа" сүйенетін.

Ал Матуридидің кейінгі еңбегінде мүлдем басқа бір жағдайдың куәсі боламыз. Оның тағы да бір еңбегі "Китаб-ул-мақамат" деп аталып, біздің кезімізге дейін сақталмаған. Оның жәрдемі мен осы алғаш орта ғасырда Мауараннаһр өлкесіндегі діни жағдай және ең алдымен әл-Матуриди тағылымына қатысты жаңа қосымша мағлұматтар алуға болатын еді. Оның бұл еңбегін маңызды ететін екі себеп бар: біріншіден, матуридишілердің көпшілігі оған үлкен мән береді. екіншіден, автордың тұңғыш еңбегі есептелетін "Таухидтан" кейінгі орынға қояды.

Оның құқықтануға байланысты еңбегінің аты "Махаз-уш-шараи". Онда шариғат құқықтың негізі сипатында пайдаланылған. Соңғы еңбектерінен бірі "Китаб-ул-жадал" деп аталып, оны көбірек грек философтарының дүниенің түзілуі, барлық адамзаттың жағдайы жайлы деп болжамдауға болады. У.Рудольф болса бұл еңбекті фиқһқа байланысты еңбектер қатарына қосады және де көптеген библиографиялық негіздерді келтіреді, бірақ бұл мағлұматтар еңбекті фиқһ туралы деп бағалау құқығын бермейді.

Құран аяттарына түсінік беру түрлі дәуірлерде коғамдық саяси және этникалық жағдайларда өзара бір-бірінен ерекше болған. Пайғамбар Мұхаммед дүние салған соң Құран аяттарын түсінуде түрлі қиыншылықтар пайда болды. Бұл алдымен араб болмаған халықтар аймағын басып алумен тікелей байланысты. Тәпсір ілімі өз айналасында барлық діни-саяси көзқарастағылардың тіпті ол суни болсын, шийа немесе мутазилий болсын, онда барлығының пікірлері өз көрінісін тапқан. Тәпсіршілер түрлі ұлт қадірін түсінетін авторлар Мысыр, Хорасан, Үндістан, Испания және Мауараннаһр өлкелерінде болған. Тәпсірге әр түрлі сүйену және ондағы түрлі бағыттардың дамуы сөзсіз өз дәстүрінің мақсаты мен тікелей байланысты. Құран ұрпақтан-ұрпаққа мирас болды деуге толық дәлеліміз бар. Ислам тағылымы кезінде тәпсір үлкен маңызға ие болып келген, тіпті қазіргі дейін миллиондаған мұсылмандардың дүниеге көзқарасын қалыптастыруда негізгі құрал болуда. Бұл ешкімге жасырын емес. Біздің дәуірімізге жетіп келген жүздеген тәпсірлер және авторлар тарапынан айтылған түрлі пікірлер сол дәуірдің кем кездесетін естелік деуге болады. Құран аяттарының алғаш түсіндіруші Мұхаммед пайғамбардың өзі Құран аяттарын тәпсірлеу үгіт-насихаттың ажырамас бір бөлігі деп есептеген. Кейбір жағдайларда пайғамбарға қарсы күштер Мухаммед алғаш айтқан Құран хикметтерін қайта айтылу кезінде өзгеріске ұшыраған. Мағынасы бір-біріне жақын, мазмұнында айырмашылығы бар аяттардың пайда болуы және оларда алғаш айтылған айырмашылықтар көптеген талас-тартыстарды тудырды. Құранның бір ғана - 3, (Ал-и Имран) сүресінің 7 аятын мысал келтірсек. Онда былай делінеді: "Ол Алла, саған Құран түсірді. Оның ашық мағыналы аяттары бар. Солар Кітаптың негізгі ірге тасы. Екінші ұқсас ұғымда аяттар бар. Ал жүректерінде қыңырлық болғандар, бұзақылық іздеп, ұқсас мағыналы аяттардың ұғымын іздестіріп соңына түседі. Оның ұғымын Алла ғана біледі. Сондай-ақ ғылымын терең меңгергендер: "Бұған сендік. Барлығы Раббымыздың қасынан" дейді. Бұны ақыл иелері ғана түсінеді". Бір ғана осы аят кейін басқа көзқарастың пайда болуына себеп болды. Онда Құранның барлық аяттары үкім және ұқсас аяттарға бөлінді. Құран өзіне тән тәпсір қылынған, сол жолы тауил (жорамал) тәсілі келіп шықты. Ислам дінінде суннилық қалыптасу мен Құран тәпсірі де арнайы бағыттағы сипатта пайда бола бастады. Бірақ көптеген жылдардан кейін де жеке пән сипатында қалыптаспады. Хижраның II ғасырының өзінде-ақ тәпсірдің жазба қалпындағы көрінісі бар болғандығын айтуға болады. Илм-ул-Құран уа-т-тафсирдың пайда болуы Али және Аббасийлер арасындағы тартыстармен де тікелей байланысты екенін көреміз. Тәпсірлер халифа үкіметіне дінді жаю үшін мақсаттық құрал қызметін атқарды. Сол кездің өзінде суннийлер ал-Макки (612/672) және Али қолдаушыларынан ал-Жуффи (745- 746 ж. қайтыс болған) және ас-Суждий (745 ж. қайтыс болған) сияқты тәпсіршілердің тәпсірлері пайда болды.

Бұл сала бойынша да Мауараннаһрдан көптеген тәпсіршілер жетіліп шыққан. Олардан Әбу Мансұр әл-Матуриди, Әбу-л-Лайс ас-Самарқанди, Абу Хафс ан-Асафи, Ала-уд-дин ас-Самарқанди, Әбу-л-Қасим аз-Замахшари сияқты ғалымдарды айтып өтуге болады.

Солардан Әбу Мансұр әл-Матуридидің "Китаб-ут-тауилат" (немесе басқа аттары: "Тауила аһл-ис-суниа", "Та-уилат-ил-Құран") еңбегі жайлы өзіндік ғылыми пікірлерімізді баяндаймыз. Бұл орында, жоғарыда айтылғандай, аталмыш еңбектің ӨзРҒА ШИда сақталынып жатқан нұсқасына сүйеніп қорытынды жасадық.

Абу-л-йуср ал-Паздавий "Усул-уд-дин" (Діни ілімдер негіздері) кітабында "Тауилат" сол салада теңі жоқ кітап. Алғаш осы тақырыпта еңбек жазған авторлардың біреуі де мұның дәрежесіне жете алмаған, тағыда басқаша айтсақ, Матуридидің бұл кітабы - оның шығармашылығындағы ең маңызды еңбек. Қазіргі күнде біз оның пікірлерін қолдау мүмкіндігіне иеміз. Өкінішке орай "Тауилат" туралы осы уақытқа дейін назар аударуға тұратын ешқандай зерттеу болмаған және ол туралы толық көзқарасымыз қалыптаспаған. Сондықтан дәл осы зерттеуімізде "Китаб-ут-тауилат" еңбегін арнайы талдауды мақсат еттік.

"Китаб-ут-тауилат" еңбегінің бірінші жинағы 1971 жылы Сайид және Ибраһим Авадайндер жарыққа шығарды. Дәл осы кітап Бангладештік ғалым А.А.Рахман тарапынан 1981 жылы жаңа қосымшалармен қайта жарық көрді. Еңбектің жарық көруі әл-Матуриди каламына байланысты бір қатар мақалалардың жазылуына себеп болды. Ф. Сезгин өзінің "Араб қолжазбалар тарихы" еңбегінде "Китаб-ут-та-уилат" еңбегінің қолжазба қорындағы нұсқалары туралы құнды мағлұмат береді.

"Китаб-ут-тауилат" еңбегін дәріптеуге бағышталған зерттеулер ішінде маңыздысы Манфред Гетцның мақаласы. Гетц өзінің осы мақаласында ол-Матуридидің көзқарасы және оның пікірлерін баяндап қана қоймай, оның шығармасын үйренуде "Тауилат" еңбегінің құндылығын да ерекше нақтылайды. Аталмыш еңбектің Түркия қолжазба қорында сақталған нұсқалары туралы мағлұмат беріп, оларды қысқаша сипаттайды. Гетц бұл мақаласында "Тауилатпен" бірге Ала-уд-дин ас-Самарқанди тарапынан оған жазылған түсіндірмелер нұсқаларын көрсетіп өтеді. Онда еңбектің дәуірімізге дейін сақталған нұсқалары жайлы мағлұмат береді. Бұл зерттеудің кемшілігі ӨзРҒА ШИда сақталып жатқан нұсқалары туралы ешқандай сөз қозғалмаған. Алғаш кездерде онша мән берілмеген "Тауилат" еңбегіне кейінгі дәуірде бірнеше мақалалар жазылған. Олар қатарына 1982 жылы Ғали тарапынан жазылған мақаланы қосуға болады. Сол сияқты, Ш. Зиядов (1999) тарапынан бұл мақалалар қатарына жаңа мағлұматтар енгізілді.

Әл-Матуриди өміріне және шығармашылығына байланысты зерттеулерден ғалымдардың "Китаб-ут-тауилат" еңбегіне сүйенгендерін көреміз. Әл-Матуриди шығармашылығына негізделген үлкен зерттеулердің бірі - У.Рудольфтың "Әл-Матуриди және Самарқандтағы суннийлық сенім" монографиясында да "Китаб-ут-тауилат" және "Китаб-ут-таухид" туралы айтылады.

Еңбектің мазмұнына тоқталсақ, автордың осы еңбекті жазуындағы мақсаты "аһл ас-сунна уа-л-жамаа" тағылымына қайшы көзқарастарды дұрыстауға әрекеттенгені табиғи, бұл жағдай оның өз дәуірінде болған басқа ағымдарға ұстанған позициясымен дәлелденеді. Ғалым бұл шығармаларында Әбу Ханифа көзқарасына сүйенеді.

Әл-Матуриди тәпсіршілер ішінде бірінші болып Құран мағыналарын ашып беруде "тафсир" орнына "тауил" сөзін қолданады.

Ол "тафсир" мен "тауилді" ажыратып былай дейді: "Тафсир дегеніміз Құрандағы мағынасына қарап, Алла соны мақсат етті деп нақты айту. Егер сол сөзге нақты дәлел болса - тура тәпсір болады. Егер нақты дәлел болмаса өз ойынан тәпсірлеген болады".

Тауил дегеніміз, сөздің мағыналарының түрлі варианттарының ішінен біреуін алу немесе нақты көрсетпеу. Сондықтан "тауилда" көп қырлы мағыналар болғандықтан, оларды нақты деп айтуға болмайды. Тауил Құранды символдық, бейнелеу және ауыспалы тәсіл арқылы түсіндіру. Тауил термині Құраннан алынған. Тәпсіршілердің түсіндірмесіне қарағанда ол сегіз рет түс жорамалы мағынасында "табир ар-руйа" сүре XII де 9 рет "нәтиже" мағынасында кездеседі. Бәлкім тауил тарихи филологиялық және фикх, түсіндірме және аналогияға негізделген тәпсірге біріккен жағдайда пайда болған шығар.

Матуриди ізбасарлары ақылды және оның негіздерін орта деп, ақылдың үкімдерін тура және сенімді деп есептей бастады. Олар ақылды барлық істердің нақты деп есептеп шари мәтіндерді сол негізге бағыттайды және оларға қабылданған нәрсе емес, бәлкім "өзгеруі" мүмкін болған нәрсе деп қараған. Нәтижеде кітап мәтіні және суннадағы дұрыс жерлерді қабылдайды. Қарама-қайшылыққа себеп болатын бөлектерді біріктіру (ат-тавсиф) және шындау керек деп есептеген. Жалпы біріктіру Матуридиа тағылымында сенімді анықтаудың негізгі тәсілі болып есептеледі.

"Тауил" мухкам және муташабих аяттарына байланысты. Әл-Матуридидің пікірінше, "мухкам" (ашық) және "муташабих" (антропоморфты) аяттарының Құранда болуының хикметі, "Алла адамзатты сынақ үшін жаратқан және оған жақсы мен жаманды ажырататын ақыл берген. Ол Құранда мухкам мен муташабих аяттарын келтіріп, пендені және талап арасында сынайды. Адам мойынсұну қажет болған нәрселерге мойынсыну, талап және пікір жүретін нәрселердің барлығын Алла тарапынан деп сену қажет" деп ұқтырады. Бірақ мухкам және муташабих аяттарының Құранда болуы қарама-қайшылық және бөлінулерге себеп болуы мүмкін емес. Өйткені Құранда IV:82 айтылуынша "...Егер (яғни Құран) Алладан басқаның қасынан болса еді, әрине онда олар көптеген қайшылықтар табар еді". Түрлі топтағы кісілердің Құран аяттарын түсінуде қайшылыққа себеп Құран емес, бәлкім оның аяттарын түсінбеуде", деп әл-Матуриди қайшылықтарының негізгі себебі ретінде мыналарды келтіреді:

1 - адам табиғатының құмарлыққа жақындығы;

2 - кейбір әдеттерге үйренгендігі;

3 - еліктеушілігі;

4 - талапта шекті болу;

5 - өз ақылына көбірек сүйеніп, теологиялық хикметтерді ақылына қарай түсіну;

"Китаб ат-тауилат" кітабы екі қырымен ерекшеленеді:

1 - Бұл "кітаб аһл ас-сунна" ғалымдар тарапынан Құранды тәпсір қылуға болған алғашқы әрекеттер белгісі;

2 - Бұл кітап Сондай-ақ ханафийлық мазхабы ғалымдарының да Құранға қылған бірінші тәпсірлерінен. Тіпті атақты ханафий муфассир ғалымдары тұтушысы Абу-л-Лайс ас-Самарқанди да өз тәпсірін әл-Матуридиден кейін жазған.

Әл-Матуриди тәпсірі үш негізге негізделген. Олар Құран, хадис және муфассирлардың пікірі.

1 - Құран. Ол өз тәпсірінде аят мазмұндарын басқа аяттармен анықтайды. Ол бұл жолды негізінен адамдардың бөлінуі, қалау, тағдыр, иман және осыларға байланысты мәселелерде қолданған.

2 - Хадис. Хадистерді таңдауға ол сынмен қараған. Мавзу хадистерді қайтарып, сахихтығы дәлелденген хадистерді қабылдаған.

3 - Ибн Аббас, Хасан ал-Басри, Муқатил ибн Сулайман ал-Азди ал-Балхи, Абу Авсажа, ал-Қалби, Абу Бакр ал-Асами, Жафар ибн ал-Харб және Абу Али ал-Жуббан сияқты Құран аяттарын түсіндіріп берген ғалымдардың пікірлерін де пайдаланған. Кезі келгенде олардың пікірлерінің әлсіз нүктелерін көрсетіп берген.

Аталмыш тәпсіршілердің пікірлері ол-Матуриди бағытымен дамыды.

"Тауилаттың" 5126 саны тіркеуінде сақталып жатқан Ташкент нұсқасында ибн Аббас (12а, 26а, 1056 парақтар) Муқатил ибн Сүлеймен (13а парақ), Әбу Авсажа (1056 парақ), Абдуллах ибн Масуд (13а, 82а, 136а, 146 парақтар) сияқты тәпсіршілерден үзінділер кездестіреміз. Инвентар саны 5127 санындағы қолжазбада Абдуллах ибн Аббас (336, 118а, 2646, 285а парақтар), Хасан ал-Басрий (За парақ), Абу ал-Авсажа (287а, 288а, 289а парақтар), Абу Бакр ал-Асамм (2726, 2896 парақтар), Жаъфар ибн Харб (56, 696 парақтар) және ибн ал-Масъуд (33а-б, 286, 2896 парақтар) сияқты тәпсіршілер аталған. Әл-Матуриди өз еңбегінде жоғарыда айтылған тәпсіршілердің пікірлерін "қала ...", яғни "... айтты деген сөздермен келтірген. Сондай-ақ кей бір цитаталарды "қала баъзуһум" (кей біреулердің айтуына қарағанда) немесе "қала баъз аһли калам" (аһл каламның кей біреулерінің айтуына қарағанда), "қала баъз аһли тауил" (аһл тауилдың кейбіреулерінің айтуына қарағанда), сияқты сөздерді қолданған (№5126-99а, 67а; №5127- 20а, 69а, 116а, 1186, 198а, 273а, 2886 парақтар).

Бұдан оның тәпсірлеуінің "тафсир би-л-ма-сур" әдісі мен "тафсир би-р-ра-й әдісінің ортасын жинағандығын көруге болады. Жалпы алғанда, әл-Матуридидің тәпсір әдісінде нақты айтылатын нәрсе ақыл мен нақыл арасындағы бірлестіру. Әл-Матуриди өз тәпсіріне көптеген калам мәселелерін енгізген. Мұндай тәсілді ол үлкен тәпсірші Фахриддин ар-Разийдан (1209 ж. өлген) бұрын қолданған.

Әл-Матуридидің тәпсірлеу әдісі туралы қысқаша былай деуге болады:

1. Аятты келтіріп, оны қысқа және жеңіл түсінікпен айшықтайды;

2. Аяттағы сөздерді анализ жасап, олардың мағына және мазмұнын айшықтап беруге әрекет жасайды. Бұнда айшықтауды кең және түсінікті етіп береді;

3. Аят және сөздер арасында пайда болған мәселелерді түр, бөлім және сыныптарға ажыратып үйренеді;

4. Мәселені үйренгенде бөлімдерді жалпылық пен шариғат мәселелерін негізгі мәселелер мен байланыстырып көріп шығады;

5. Мәселе айналасындағы мүмкін болған әрбір елестерді үйреніп шығады;

6. Қарсыласына дәлел қалдырмау үшін, мәселе кезінде туындаған сұрақтарды келтіріп, оларға жауап береді. Мұнда ол "Егер айтсақ... онда былай делінеді..." деген формуланы қолданады;

7. Таласарлық мәселені салыстырып, өзінің пікірлерін келтіреді.

Имам әл-Матуридидің пікірлері және оның тұжырымын білуде "Китаб ат-Тауилаттың" маңызы өте үлкен екенін айтып өту қажет. Өйткені ол "Тауилат" кітабын (яғни шәкірттеріне берген негізгі пікірлерін) жаратуда назарын өзінің калам мектебін құруға, оны қалыптастыруға және дәлелдерін айқындап беруге негіздеген. Сондықтан да "Тауилат" еңбегі әл-Матуридидің жеке қырларын ашып береді.

"Тауилат" кітабында әл-Матуриди жеке қыры былай көрінеді:

- Әл-Матуриди ислам пікірлері және калам мектебімен жақсы таныс болған. Бұл оның сол кездегі мәдени көрсеткіштерден толық хабары бар болғандығын білдіреді.

- Мәселені анализ жасаудағы тәсілі оның фикх тәсілі әсіресе салыстыру саласы бойынша толық дәрежеге жеткендігін көрсетеді.

Өз қарсыласына жауап беруде қолданған әдістері "Сократ диалогына" ұқсап кетеді. Бұдан оның пікірталас саласында шебер болғандығы көрінеді. Басқа да еңбектерінде оның тіл, діни және ақыл ілімдердегі үстемдігін көрсетеді. Бұндай сипаттарға ие болып Құранға тәпсір жазуы оның үлкен ғылыми дайындығы барлығының белгісі.

Әбу Мансұр әл-Матуридидің осы еңбегі Мауараннаһр тәпсір мектебінде ғана емес, калам мектебіне де үлкен әсерін тигізді. Мұны Матуридиа калам мектебінің көзге көрінген белсенділерінен Абу Хафс ал-Насафийдың (1142 ж. өлген) сенім және тәпсір ілімдеріне байланысты еңбектерінде көрінгендігінің куәсі боламыз.

ӨзРҒА ШИ-дағы қолжазбалар кейінгі зерттеулер үшін маңызды, сондықтан бұл нұсқаларға ерекше мән беру қажет. Өйткені осы уақытқа дейін "Тауилаттың" толық баспасы жоқ. Соған орай "Тауилаттың" барлық нұсқалары бір жерге жиналғанда ғана оның мәтінін жазуды колға алуға болады. Кейінгі зерттеулерге жәрдем есебінде сол бапта және төмендегі көрсеткіштерде "Тауилаттың" барлық нұсқалары жайлы мейлінше толық мағлұмат берілді. Тағы да, соңғы екі тәпсірші "Тауилат" еңбегін пайдаланғандығын нақтылаймыз. Ал бұл зерттеушілер үшін әл-Матуриди шығармалары туралы жаңа пікірлерге негіз бола алады. Бұл екі тәпсірді баспаға дайындап, бірнеше ғылыми зерттеулер жүргізілсе мақсатқа сай болатын еді. Келешекте бұл тәпсіршілердің ғылыми еңбегі бірнеше еңбектер жазуға негіз болады деп ойлаймыз.

Қорыта айтатын болсақ, әл-Матуридидің бұл шығармасы ғылым меңгеруде, ғасырлар бойы қалыптасқан ұлттық дәстүрді аяққа тұрғызуда маңызды, сондай-ақ, олар қазіргі күндегі мәдени өмірімізде қолдануда құнды және өте зор маңызға ие болған еңбек болып есептеледі.

Ш. ЗИЯДОВ





АХМЕД ИҮГІНЕКИ

АҚИҚАТ СЫЙЫ

Бисмиллаһи Рахмани-р-рахим!

Уа, Жаратушым, саған шексіз мадақ айтамын.

Алдымен сенің мейірім-шапағатыңнан үміт етемін.

Саған лайық мақтау айтуға тілім жете ме?

Шамам келгенше аянбайын, маған жәрдем бер!

Жанды-жансыз, ұшқан-жүгірген нәрселер

Сенің бар екендігіңе куә болады.

Сенің дара екендігіңе дәлел іздеген,

Бір заттан мың дәлел табады.

***

Жоқ едім. Жараттың. Және жоқ қылып,

Екінші бар етерсің. Бұған тәнтімін.

Ей, шәк-күмән жолында желігуші, тозаққа жағылатын отын!

Кел, өлмей тұрғанда өзіңді оттан сақта!

Құдайым, (сен үшін) күн мен түнді жаратты,

Кезегімен алмасып, бірінен соң бірі өтіп жатады.

Күніңді кетіріп қараңғы түн етеді,

Күніңді келтіріп қайтадан жарық таң етеді.

Алла тағала: "Өліні тірілтемін ,тіріні өлі етемін "

Өліні тірі, тіріні өлі

Етеді. Мұны кезінде көресің. Жақсылап ұқ!

Бұл құдіреттің иесі ұлы бір Құдай

Өлгендерді тірілту оған оп-оңай.

Пайғамбарларға мадақ

Оны мадақтағанда тілімнің дәмі кіреді.

Оны еске алғанда шекер мен бал [жегендей болады].

Бүгін менен сәлем жетсін, ол ертең,

Қол ұшын берушіме қам жегізсін.

Тағы да төрт досыңа сәлем жолдаймын.

Олардан жалығуым ешқашан мүмкін емес.

Садық пен Фарух, үшіншісі Зу н-нураин

Төртіншісі Әли теңдесі жоқ батыр.

Кімде-кім бұл төрт досқа сенбестік

Көрсететін болса, оған мың лағнет айтамын.

Уа, Алла, кешіруші иемсің, кешір.

Қаншама қатесі көп құлың болсам да,

Маған кешірімің болса, жаным [азаптан] құтылады.

Егер әділдікпен шешсең, менің [жазам] ауыр.

***

Бақыт жолы білім арқылы білінеді.

Білім ал. Бақыт жолын ізде.

Білімді кісі қымбат бағалы динар сияқты,

Білімсіз надан - құны жоқ бақыр (мыс)

Білімді мен білімсіз қашан тең болып еді.

Білім алған ер [халыққа] дана болды.

Білімсіз тірісінде көрде жатқан өлік сияқты.

Білімді адамның [өзі] өлгенмен аты өлмейді.

Надан - тірі дегені болмаса, аты өлік.

Білімді бір [кісіге] білімсіз мың.

Тең келе ме? Білімнің теңін теңдей ала ма?

Енді ойлап, сынап, байқап көріңіз,

Білім сияқты пайдалы өзге не нәрсе бар?

Білімнің арқасында ғалым жоғары көтерілді.

Білімі жоқ адам төмен құлдырады.

Білім ал, салғыртсынбай үйрен, Алланың елшісі:

"Білім кімде болса соны ізде", - деді.

Сондықтан пайғамбар "Ғылымды Шында (Қытайда) болса да іздеп тап".

Білімді кісі білімнің парқын айырады.

Білімнің пайдасын, уа, досым, білімді біледі.

Білім қадірін адамға білім білдіреді.

Білімсіз ноқай білімді не қылсын!

Білімді керек сөзді айтады,

Керексіз сезін көміп жасырады.

Білімсіз не айтса ұқпай-түсінбей айтады,

[Ақырында] оның өз тілі өз басын жейді.

Жаратушы тәңірі де білім арқылы танылады.

[Ол]"Надандықта қайыр жоқ " - деді.

Білімі болмағандықтан бір қауым халық

Өз қолынан пұт жасап: "Құдайым бұл" - деді.

Білімдінің сөзі үгіт, насихат, үлгі-өнеге,

Білімдіні парсы да, араб та мақтады.

Малы жоққа - білім түгесілмейтін мал,

Қаржысы жоққа - білім таусылмайтын қаржы.

***

Білімді не айтады, тыңдап көріңіз!

Әдептіліктің басы аузын бағу.

Тіліңді тарт, тісің сынбасын,

Егер [тілің] шыға қалса, тісіңді мықтап сындырады.

Ойланып сөйлеген кісінің сөзі - сөздің асылы.

Көп шатып мылжыңдаған тілді алдырмайтын жау [деп түсін].

Беталды сөйлей берме, тіліңді тый.

Тіліңнің жүгенсіздігі бір күні басыңа жетеді.

Тілін тартпаған кісіні ақылды деуге бола ма?

Тіл мен сөздің бостығы талай басты жеді.

Адамды тіліңмен өшіктірме. Біліп қой.

Тіл жарасы жазылмайды, оқ жарасы жазылады.

***

Ақылды ердің тілі - өз басының дұшпаны,

Талай ердің қаны тілінен төгілді.

Көп сөйлеген көп өкінеді.

Аузын баққанда өкінген [бар ма] қане?

Адамға не келсе тілінен келеді.

Тілінен біреу жақсы, біреу жаман болады.

Тыңда, илан бұл сөзге: [бағзы біреулер] күн сайын ерте

Тұрып, тілге жүгініп, құлшылық етеді.

Тіліңді бақсаң, өзің аман боласың.

Пайғамбар адамның отқа күйдіретін

Тіл деді. Тіліңді тарт. Оттан өзіңді сақта.

Егер екі нәрсе бір адамға бас қосса,

Ол адамға жақсылық жолы кесілгені.

Бірі - керексіз сөзді айта салса,

Екіншісі - ол кісінің сөзі жалған болса.

Сөзі жалған адамнан тез қаш.

Өз өміріңді шыншылдықпен еткіз.

Тіл мен жақтың көркі - шын сөз.

Шын сөйле, әңгімеңді тартымды ет.

Шын сөз бал сияқты, жалған - жуа.

Бұл бұрыннан келе жатқан мысал сөз.

Шыншыл бол, туралық ет, әділ атан.

Шыншыл деп білсін халайық сені.

Қыңырлықты тастап, әділдік киімін ки,

Киім-кешектің көріктісі - әділдік киімі.

Сырыңды кісі білмесін, берік сақта,

Сөзіңнен өзіңе өкініш келмесін.

Барлық жасырын ісің жария болып,

Көрген, естіген саған күлмесін.

Досым деп иланып сыр айтпа, сақтан,

Досың қаншама иланарлық шын болса да.

Шырақ, сырың өзіңде сақталып тұрмаса,

Досымда сақтала ма? Мұны жақсылап ойла.

***

Бұл дүние керуен түсетін сарай сияқты,

Керуен сарайға түскен көш одан әрі сапар шегу үшін түседі

Әдепкі керуен қозғалып, жолға шығып ұзап кетті,

Тағы да жол тартып көшетін керуен қаншама?

Бұл дүние соңында қанша жүгіруге болады?

Ашкөз дүние үшін [жүгіреді] деп өзіңді ұста!

Малға мұнша не үшін көңіл қоясың,

Мал таңертең келсе, кешке қайтадан кетеді.

Малға сұқтануды көңіліңнен шығар!

Киімнің [барлығын], қарынның тоқтығын қанағат ет.

Байлық пен кедейлік Алланың ісі

Азық жоқтығын "кедейлік" - деп айтпа.

Бұл дүние мүлкінен тамақ пен киімді

Артық тілеме. Обал жүктейсің.

Пайғамбар дүниені егінжай деп айтты,

Егінжайға жаныңды салып игілік ек.

Бұл дүниенің ләззаты мәңгі емес,

Рақат дәурені зу етіп желдей өте шығады.

Жас қартаяды, жаңа ескіреді,

Күшті болса әлсірейді, қуаты қашады.

Бұл дүниенің заты бүгін бар болса, ертең жоқ .

Менікі дегенің өзгелердің еншісі боп шығады.

Барлық толған [нәрсе] азаяды, түгел кемиді.

Барлық салтанаттың соңы қарап болады.

Адамы сыймайтын қанша жер бар еді,

Адамдары өлді. Жері [қаңырап]бос қалды.

Неше дана, неше философ бар еді,

Қайда бүгін солардың мыңнан бірі?

Дүние [әуелі] күлімдейді де, қайтадан қас-қабағын шытады.

Бір қолымен бал ұстап, бір қолымен у қатады.

Бал жалатып, алдымен ауыздың дәмін келтіріп,

Кейінгі тостақ ұсынып, у қатады.

Тәтті жесең, ащы [жеуге] дайындал.

Рақат біртіндеп келсе, реніш ондап келеді.

Ей, ренішсіз, қиындықсыз өмір сүруді армандаушы,

Бұл дүние ондай үмітке қашан орын беріп еді?

Бұл дүние жылан сияқты. Жыланның көзін жой.

Сипағанға жұмсақ , іші тола у.

Жылан жұмсақ болғанымен, пиғылы жауыз,

Қашық тұр, жұмсақ деп иланбағын!

Бұл дүниенің көруге сырты көрікті.

Алайда, ішінде сүйкімсізі - мың [сан].

Қарап, сыртының әдемілігін көріп, бұған

Көңіл қойғаның - біліп қой, қатенің басы.

Алланың елшісі пайғамбар: "Күллі қатенің

басы - дүниеқұмарлық"

Уа, дос, білімді [кісінің] жолын қу!

Егер сөйлейтін болсаң, біліп сөйле.

[Егер] мақтағың келсе, жомарт ерді мақта.

Сараңға бәрі сияқтандырып оғыңды кезе.

Барлық ел жомарттың жақсылығын айтады,

Жомарттық барлық айыптың кірін жуады.

Жомарт бол. Саған сөз де, сөгіс те келмейді.

Сөз келетін жолды жомарттық тыяды.

Жібімейтін көңілді жомарт кісі жібітеді.

Қол жетпейтін мұратқа жомарттың қолы жетеді.

Сараңдықты мадақтайтын тіл бар ма?

Жомарттықты әрі зиялы, әрі қарапайым халық мақтайды.

Көрдің бе, жомарт білімді жете меңгерді.

Сол үшін малын сатып, мақтау алды.

[Жомарттың арқасында] қорғансыздар жақсы өмір кешті.

Дүниеде жақсы ат қалдырып өтті.

Сараң арам [жолмен] көп алтын, күміс жинады.

Обал арқалап елді, оның үстіне қарғыс алды.

Малын [өзге] кісілер үлестіріп алды,

Сараңның одан алған үлесі - өкініш.

Уа, мал иесі, жомарт, ізгі ер,

Құдай саған берген екен, сен де бер.

[Байлықты] жинап бермеген кісі - жек көрінішті әрі

жаман атты.

Берсең - адал [Сонда ғана] қанша жисаң жи.

Мінездің жақсысы, әдеттің мінсізі -

Біліп қой, жомарттық . Ол - сараңның айнасы.

Қолдың бақыттысы - беруші қол.

Алған, бірақ бермеген қол - қолдың құтсызы.

Сараңдық - емдегенмен жазылмайтын ауру.

Беруге [келгенде] сараңның қолы тастай берік.

Қанша жиғанмен, сараңның көзінің сұқы, көңілі тоймайды.

Ол - малдың құлы, мал - оның билеушісі.

Жомарт ер - халықтың құрметтісі.

Жомарттық абырой-атағыңды, ажар-көркінді арттырады.

Адамдардың арасында сүйіспеншілікке бөленгің келсе,

Жомарт бол. Жомарттық сені сүйіспеншілікке бөлейді.

Сараң - нағыз ұятсыз. Малдың күзетшісі

Жияды. Ішпейді. Жемейді. Тістеп ұстайды.

Дос-жаранына сау жүргенде дәм-тұз татырмайды.

Өледі. Қалады. Ақырында дұшпанына бұйырады.

Және бір керекті сөзім бар саған

Мен оны айтайын. Құлақ қой.

Ол сөз - мынау. Тәкаппарлықты басыңнан шығарып,

Кішіпейілділікті берік ұста. Одан мүлде айырылма.

Тәкаппарлық - барлық елде жек көрінішті қылық.

Мінездің ең жақсысы - жуас қылық.

Біреулер ұлықсынып, "Мен, Мен", - дейді.

Ондай адамды халық та, құдай да сүймейді.

[Сараң] барлық жиған-терген дүние мүлкін

Пайдаланбады. Өлді. Хәлін көріңіз.

Әйелі басқа бір еркекпен қалып,

Өзі [көрде] жатып, [малының] санын береді.

Тәкаппар киімін кисең, тез таста!

Халыққа көкірегіңді керіп, тіліңді түйреме!

Мұсылмандықтың белгісі - көнбістік.

Егер мұсылман болғың келсе, көнбісті бол.

Көнбіс адамды тәңірі жоғары көтереді,

Тәкаппарлық көрсететін адамды төмен құлдилатады.

Ұлықсынба, абайла, ұлық бір құдай,

"Ұлықтық менікі. Сіз иеленбеңіз", - деді [Ол].

Пайғамбар - оған Алланың нұры жаусын! - Былай деген:

"Алла кішіпейілдінің абыройын асырады,

тәкаппардың құтын қашырады".

Ұлық болуға қол ұсынғаның,

Менменсігенің малға байланысты болса,

Малдың пайдасы немене? Жалаңаш өлесің.

Кісең де, себетің де, сандығың да бұл дүниеде қалады.

Егер мақтан иесі: "Менің тегім асыл", - десе,

Мен оның жауабын кесіп айтайын.

Бұл халық бір ата, бір анадан өрбіген,

Өте байқап қараса, [бір-бірінен] айырмашылығы жоқ.

Сондықтан пайғамбар - оған Алланың нұры жаусын!

- былай деген:

"Адам баласы егер екі уысы толы алтын болса,

үшіншісі тағы болса дейді".

Ей, ашкөз! Ашкөздік неменеге керек?

Маған айтып берші, ол не үшін керек?

Аз ба, көп пе, ризығың жазылған

Ақылды кісі дүниеқорлық жасай ма?

Алла тағала мынадай хабар жіберген: "Біз олардың

несібелерін дүниеде өмір сүруге лайықтап дәл бөлгенбіз".

Тегі асыл адамның мінезі де сүйкімді.

Сүйкімді қылық көңілді еріксіз тартады.

Бір ерден екінші ердің айырмасы үлкен

Бірақ бір қарағанда бәрінің бөркі бірдей.

Адамгершілік бір үй, қарапайымдылық оның іргетасы сияқты

Немесе қарапайымдылық [жасыл] алқап, адамгершілік

[онда өскен] алқызыл гүл сияқты.

Қолыңда бар болса, кемтарға жәрдем бер.

Бұл сипатты адамға [әркімдер] азат басын құл етеді.

Уа, дос, үлкендердің абыройын қастерле.

Пайдасыз егес, орынсыз сықақтан сақтан.

Сықақ саған үлкендердің ашуын келтіреді.

Кішілерді ыза етеді. Мұны жете біліп ал.

Бөле келсе сабыр ет, қуанышын күт.

Қуанышын күте тұр, реніш-қайғысын көтеріп.

Алланың сәлемі мынадай: "Алла сабырлылықты сүйеді,

өйткені әр қасіреттің соңы қуаныш: Алланың

елшісі - оған Алланың нұры жаусын! - Былай деген:

Жақсылықтан үміт етсең, сабыр ет".

Азаптың оты өшеді, табы да кетеді,

Сабырлы кісі сауабын ұстап қалады.

Ұлықтыққа қолың жетсе, өз [қалпыңнан] жаңылма.

Егер атлас кисең [бір кезде киген] бөзіңді ұмытпа.

Дәрежең үлкейген сайын ұстамдырақ болып,

Үлкенге-кішіге сыпайы сөйле.

Ойлап сөйле, астын-үстін сөйлеме,

Сөзіңді арашала - [Сонда] кейін басыңды арашаламайсың.

Мың кісі досың болса - көп көрме,

Бір дұшпаның болса - аз деме.

Сондықтан пайғамбар - оған Алланың нұры жаусын! -

былай деген: "Мың дос - аз. Бір дұшпан - көп".

Небір ұқыпты ерден бірер мүлт кетеді.

Небір асқан өнерде бірер мін болады.

Бір айыпқа бола бас кесуші

Дүниеде тірі адамсыз қалады.

Жақсы ісіңмен [елдің] көңілін алып, өмір кеш,

Ақылсыздықтан өзіңді аулақ сал

Іс істесең, ойланып-толғанып істе,

Керек пе, керексіз бе, анық біліп [ал].

Қайсыбір іс саған бетпе-бет кез боп қалса,

Ол істің алды-артын ойла.

Сүйінішті [іс] болса, оған кейіп көңіл қой.

Өкінішті [іс] болса, одан бұрынырақ сақтан.

Ердің қайыры тектен текке кетпейді.

Жамандық жақсы істің қарымы бола алмайды.

Ей, жақсылықтан үміт етуші, өзің жамандық жасама,

Тікен еккен адам жүзім жинамайды.

Кімнің досы жақсы болса, өзі де жақсы болады,

Кісіге досының жақсылығы арқасында көп қайыр келеді.

Бұзыққа жуыма, оған үйір болсаң

Сені де дереу бұзық қылықты етеді.

Сондықтан пайғамбар - оған Алланың нұры жаусын! -

былай деген:

"Кім залым адаммен бірге өмір кешсе, дереу залымдық

жасайды".

Ғалым еңбек етуді, тақуа сиынғанын қойды.

Оқымысты би билеп, ән шырқады.

Бейбастықтан тыятын кісі қалмады.

Сондықтан бейбастықтар күнде көбеюде.

Кім маскүнем болса, кісінің тәуірі сол

Тәуір болғың келсе, бар, маскүнем боя

Кім [таза] жолды тұтса, оған жол жоқ,

Кім [арам] жолмен жүрсе, оған - даңғыл жол.

Ей, бұзықтық істеуші, [ен] қызық қабат!

Бұл сенің заманың! Ойыңа келгенді істе.

Тыныштықта, қуанышта, қайғы-мұңсыз

Сайранда. Көңіліңнің қоштығын көзде.

Жұрт малы бар адамға көзін сүзіп,

Бәрі өздерінің азат басын күл қылады.

Егер біреу малсыз болса, ол адамды көріп,

[Тұсынан] бетін бұрып, көзін жұмып өтеді.

Ей, малға сұғанақ ер, жете біл! Бұл мал -

Бүгін арман-қайғы, ертең күнә, обал!

Малды арамнан жинасаң - соңы азап,

Егер малды адалдан жинасаң, ол - есеп.

Пайғамбар - оған Алланың нұры жаусын! - былай деген:

"Адал болса - есеп, арам болса - азап".

Малға сен неге мұнша сұқтанасың?

Көңілдегі қамың, тіліңдегі сөзің - [мал].

Өлесің. [Тірнектеп жиған] малын дүниеде қалады.

Кебіндік бөзіңді ұялғанынан береді.

Сенің малың - берген, пайдаланылған мал,

Қатып ұстап тұрған [малын] - өзіңе қасірет.

Алла тағаланың сәлемі: "Сендегі таусылады, Алланыкі

мәңгі-бақи".

Саған бүгін бұл тіршілік өте тәтті.

Ертең артыңа тастап өлгенде ащы болады.

Бұл дүниенің рақаты - опасыз рақат.

Рақаты аз да, азары көбірек.

Бал қайда болса, сол жерде арасы бар,

Бал жемей тұрып, араның зәрін байқап көр.

Өнерлі [кісіге] дүние опасызырақ.

Өнерсізге бұдан жәбір азырақ.

Өнер арқылы дәулеттің келуі.

Мүмкін емес. Қиындық атаулының ең қиыны [осы].

Бұл дүниеге өнерпаз не жазды?

Не себепті бұл оны үнемі қинай береді?

Арамдарды көтеріп, адалды [аяқтан] шалып,

Құтсыз дұшпан дүние алжып қартайған ба?

Ей, дүние туралы үкім айтушы!

Бұдан жиреніп және оны бірер мақтаушы!

[Біліп қой]. Әрбір болған іс Алланың бұйрығы бойынша

болады.

Кім [мұратқа] жетсе, оның өмірі бойынша жетеді.

Дүниені бұлайша кейіп сөгудің не керегі бар?

Қазаны жаратқан да, беретін де Құдай.

Аяққа тікен де бұйрықпенен кіреді.

Қаза келсе елік тұзаққа ілінеді.

Барлық болған нәрсе бұйрықпен болады.

Ақылсыз кісі оны себептен көреді.

Қаза жетсе әуеде ұшқан құстар

Қолдың қарына қонады, өзі торға түседі.

Қаза келсе жүйрік те жүгірмейді.

Бұйрық қайтпайтын қатты садақ құрады.

Саған реніш, оған қазына берген Құдай

Ей, ренжіп-қамығушы, [бостан-босқа] күнәлі болма!

Уағыз, нақыл кітабын жазып бітірдім.

Атым шайыр Ахмет, сөзім - өнеге, өсиет,

Сөзім дүниеде қалады, өзім өлемін.

Күз келеді, жаз кетеді, бұл өмір өтеді.

Бұл өмірде жазым, күзім түгеседі.

Сондықтан осы түрікше кітапты шығардым.

Шайырдың жерінің аты Иүгінек деп аталады.

Көңіл көтерілетін тартымды ғажап жер.

Атасының аты - Махмұд Иүгінеки.

Әдіб Ахмет оның ұлы. Мұның еш шәгі жоқ.

Кітабының аты - "Ақиқат сыйы".

Мұның бәрі араб тілімен ғибрат.

Түгелдей қашқар тілінде [жазылған],

Ақынның нақышты сөзімен айтылған.

Себеп осы еді, кітапты жазып бітірдік.

Қажет етсең қабыл ал, қажет етпесең сөк.

Әрбір адам ақынның сөзін түсініп пайдаланса,

Халық арасында құрметті болады.

Ахмад Югнакийнинг "Хибатул Хақойик"

Асари Хақида. Узбекистон ССР "Фан"

Нашриети Тошкент - 1972, 25-39-бб.

Қ. Махмудов.





ӘЛ-ФАРАБИ

"КИТАБ-УЛ МИЛЛА" (ДІН КІТАБЫ)*

Дін дегеніміз (ал-милла) өзінің алдына қойған мақсатын қоғамда жүзеге асыруға және қоғамның өкілдерін белгіленген жазалардың күші арқылы басқаруға ұмтылған "бірінші басшының" (ар-рай'ис- ул-аууал) қоғам үшін жасаған қағидаларымен шектеліп қойылған, нақтыланған көзқарастар мен әрекеттердің жиынтығы. Дін (формасына қарай) қоғамдық немесе тайпалық, қалалық немесе аймақтық, үлкен үмметтік (мемлекеттік) немесе бірнеше үмметтік түрінде кездеседі.

Егер бірінші басшы парасатты (ал-фазыл) адам болып, оның билігі де шынайы әділ болса, бұл басшы өзі жасаған қағидалар арқылы өзін және қарамағындағыларды шынайы "ең ұлы бақытқа" (ас-са'дат-ул кусуа) жеткізуге тырысады. Соның нәтижесінде ол дін де парасатты дін болады. Ал егер бірінші басшының басқаруы надан (жаһилийа) билік болса, онда өзінің надандық кісілігімен жасаған шарттары арқылы өзін және қарамағындағыларды надандық игіліктердің біріне итермелегені.

Надандық игілік дегеніміз - денсаулық, есендік сияқты берілген игіліктер немесе байлық, ләззат, жомарттық, ұлылық, артықшылық сияқты жақсылықтар. Парасатсыз басшы мұндай игіліктерді иемденіп, сол арқылы қол астындағыларды бақытқа бөлеуі мүмкін. Ол бұл игіліктерді қол астындағыларды мақсатына жеткізу үшін әрі осы мақсаттың әрі қарай жалғасуын қамтамасыз ету үшін қолданатын құрал ретінде көреді. Осылайша ол, тек қана қол астындағыларды немесе өзін және басқаларды сол баяғы игіліктерге кенелтуге тырысады. Парасатсыз басшылардың ішіндегі ең сорақысы осы екеуі. Егер бірінші басшының билігі адасушылықтағы (далалат) басқару болса, басшының парасат (ал-фадила) пен даналық (ал-хикма) деп танығаны, расында олай болмаса да қарамағындағыларды да солай болғанына сендіретін билік түріне ӨЗІІІ және қол астындағыларды ешқандай шынайылығы жоқ ең ұлы бақыт елесіне жеткізуге тырысады.

Бірінші басшының билігі - бұлыңғыр жалған (тамуих) мақсатқа бағытталса және қол астындағылар да мұны ажырата алмаса, онда қол астындағылар оған сеніп, осындай іс-әрекетті парасат пен даналық деп иланады. Осылайша бірінші басшының жасаған жоспарын жүзеге асыруға тырысып, басшының әзі әрі қол астындағылар сырттай (фи'з-заһир) ең ұлы бақытқа жеттік деп есептейді, ол шындығында іштей (фи'л-батин) оның жасаған жоспарларын орындауға тырысу арқылы, "надандық игіліктердің біріне" қол жеткізеді.

Парасатты бірінші басшының қоғамдық кәсібі (ал-михнат-ул маликийа) негізінен Алладан өзіне тікелей берілген аян (уаһи) мен байланысты кәсіп. Мұндай басшы, "парасатты дінде" қабылданған амалдар мен көзқарастарды (пікірлерді) тек қана аянның негізінде анықтайды. Бұл (мәселе) екі (жолдың) бірі арқылы немесе екеуімен бірдей жүзеге асады: а) Жоғарыда айтылған пікір немесе амалдардың барлығы "бірінші басшыға" нақты әрі анық аянмен беріледі; ә) Аяннан немесе Болмыстан берілген күш (ал-қууат) арқылы бірінші басшы пікірді, іс-амалдардың шегін өзі анықтайды. Және бұл жағдай "парасатты іс-амалдар мен пікірлердің анықталуын қамтамасыз ететін шарттар нақтыланғанша жалғаса береді. (Міне,) жоғарыдағы амал мен пікірлердің кейбірі бірінші жол арқылы, ал кейбірі де екінші жолмен жүзеге асып отырады. "Теориялық білім" (фи-л илми'н-назарийа) бөлімінде Алланың адамға қалай аян бергендігі және адамда аяннан және Ұлы Болмыстан алынған қабілеттің - күштің қалай пайда болғандығын анықтаған болатынбыз.

Парасатты дінде қабылданған көзқарастардың кейбірі теориялық, ал кейбірі де практикалық (иради = қалауға қатысты) көзқарастар. Теориялық көзқарастар - өздері арқылы Алланың сипаттарының (эпитеттерінің), кейіннен рухани болмыстардың сипаттарының өз араларындағы дәрежеленулерінің және олардың Аллаға қатысты орындарының, олардың әрбірінің амалдарының не екендігін, әлемнің қалыптасуының, әлемнің және оның бөлшегінің сапаларының және бөлшектерінің реттік көрсеткіштерінің алғашқы денелердің қалай пайда болғандығын, алғашқы денелерден кейбірінің бірінен соң бірі пайда болған және кейіннен жоқтыққа айналған басқа денелердің ұстанымдары (принципі) екендігінің, бұл алғашқы денелерден басқа денелердің қалай пайда болғандықтарын, бұлардың дәрежелерінің, әлемді құрайтып нәрселердің өзара қалай байланысқандығын және қалай жүйеленгендігін, ол жерде барлық жағдайлардың зомбылықпен емес (ал-жаур) әділетпен жүзеге асқандығының, олардың әрбірінің Алла және рухани болмыстармен қандай байланыста екендігін, адамның пайда болуының және жанның онда бар болуының, ақыл және оның әлемге қатынасы, дәрежесімен Алла және рухани болмыстарға қарағандағы орнының не екендігінің, Пайғамбарлықтың (Нубууат) мәнін, аянның (уаһи) қалай қалыптасқандығының, өлім мен ақырет тіршілігінің сипаттарының және ақырет тіршілігінде игі адамдармен (ал-абрар) парасат иелерінің жете алатын бақыт және жамандар мен (ал-аразил) күнәкарлардың (фажир) жететін сорбақытсыздықтары (аш-шақа') туралы түсіндіріледі.

Екінші қалауға қатысты (практикалық) көзқарастар да төмендегідей. Өткен уақыттарда бірінен соң бірі жіберілген пайғамбарлардың, парасатты қағандардың, жақсы басшылардың, тура жолды сілтеген шынайы көсемдердің сипаттары, әрбірінің ортақ келісімге келген мәселелермен, әрбіріне тән жақсы амал-істердің түсіндірмесі, жеке бастарының және (үмметтерден) мемлекеттерден, қалалардан өздеріне қарастылардың жандарының ақыретте алатын орны мен нәтижесі. (Сонымен қатар) өткен уақыттарда бірінен соң бірі келген және надан адамдар қауымын басқарған парасатсыз қоғамдардың, надан басшылардың және адасқан көсемдердің сипаттары, олардың ортақ ерекшеліктері мен әрбіріне тән жаман іс-әрекеттерінің түсіндірмесі, жеке бастарының және үмметтерден, қалалардан, өздеріне қарастылардың жандарының ақыреттегі алатын орны мен нәтижесі түсіндіріледі.

Бүгінгі парасатты және игі қағандардың, шынайы көсемдердің сипаттары олардың өздерінен бұрынғылармен болған ортақ ерекшеліктерімен өздеріне тән жақсы амалдардың түсіндірмесі, (сонымен қатар) бүгінгі надан басшылардың, адасқан көсемдердің және надан қоғамның сипаттары олардың өздерінен бұрынғылармен болған ортақ ерекшеліктерімен әсіресе өздеріне тән жаман амал-әрекеттері мен барлығының ақыреттегі орны мен нәтижесі түсіндіріледі.

Қалалықтардың, қағандар, басшылар, қызметкерлер, олардың дәрежелері, өзара қарым-қатынасы, бір-бірлеріне бағынуы сияқты діни көзқарасқа кіретін мәселелердің барлығы, қиялда қабылданған және санада кескінделген ерекшеліктер болуы тиіс. Өйткені олар үшін баяндалған бұл мысалдар, ерекшеліктер олардың дәрежелері мен амалдары мәселесінде де қолданылған мысалдар, үлгілер, ұстанымдар.

Міне бұлардың барлығы дінде (табиғатында) бар көзқарастар.

Парасатты дінде қабылданған амалдар мен (әрекеттерге) келсек, бұлар біріншісі, өздері арқылы Алланың ұлыланған, мақталған, кейіннен жекелеген ақылдардың (сана-руханийун) және періштелердің ұлыланған және өткен уақыттарда өмір сүрген пайғамбарлардың, парасатты қағандардың, игі басшылардың және тура жолды көрсетуші көсемдердің мақталған (дәріптелген) амалдары мен сөздерінен турады. (Сонымен қатар) Бұл сөздер мен амалдар, өмірден өткен парасатсыз сұлтандардың, надан басшылардың және адасқан көсемдердің датталуы мен іс-амалдарының іске алғысыз болуын қамтамасыз ететін іс пен сөздер. (Сонымен қатар) Бұл сөздер мен амалдар арқылы бүгінгі өмір сүріп жатқан парасатты қағандардың, игі басшылардың және тура жолды көрсетуші көсемдердің мақталуға және бұған қарсы жақтағылардың да датталуға лайық істеген амалдары мен сөздері. Бұлардың барлығын қала халқының мәмілесінде (қатынасында) ықпалды болған амалдардың нақтылануы мен әрбірінде әділеттің анықталуы астасып жатады. Міне осы мәмілелердің немесе адамның өзімен және басқалармен қатынаста болған мәмілелер болуы керек. Міне бұлардың барлығы парасатты дінді құрайтын амалдардың жиынтығы.

Шариғат пен сунна сөздеріндегідей дін (ад-дин) және миллат (ал-миллат) сөздері де өзара тең мағыналы екі сөз. Көпшілік жағдайда (көбінесе) миллат пен дін сөздері милаттың екі құрамына қарап нақтыланған амалдарды көрсетеді және осы амалдарды қамтиды. Сол сияқты нақтыланған көзқарастарды шариғат деп атауға болады. Олай болса, шариғат, миллат, дін бірдей нәрселерді түсіндіретін тең мағыналы сөздер (екен). Дін (ал-милла) негізінен ойлардың анықталуы және амалдардың нақтылануы болып екі бөлімнен тұрады. Дінді құрайтын анықталған пікірлер (көзқарастардың) де екі бөлімнен тұрады. Біріншісі, мәнге (зат) қатысты екендігі қабылданған зат есіммен берілген пікір, екіншісі, мәнге ұқсас мысалмен берілген пікір. Осылайша парасатты дінде қабылданған нақтыланған пікірлер тура мағынасында ақиқат немесе ақиқатқа жақын, шындыққа ұқсас (мисал-ул хаққ) болып келеді. Ақиқат, қысқаша, адамды өзіндегі "алғашқы білім" (илм-ал-аууал, яғни, ешқандай құралсыз берілген білім) арқылы немесе "айқын дәлел" (ал-бурханул-йақин) жолымен тура, айқын білімге жеткізетін нәрсе. Әр дін бұлай болмай, адамды мазмұны тұрғысынан және айқын дәлелмен айқын білімге жеткізетін ерекшеліктерді өзінде қамтыса немесе мазмұнында осы екі ерекшеліктердің бірі арқылы "айқын білімге" жеткізер нәрсенің ұқсасы да жоқ болса, ондай дін, бұзылған дін (ад-діни ул-батыл).

Парасатты дін философияға ұқсайды. Мысалы философия теория және практикадан тұрады. Теориялық және идеялық нәрселердің адам тарапынан танылғанда қолмен жасалуы мүмкін емес нәрсе екендігін, практикалық нәрселердің де адам тарапынан танылғанда қолмен жасалуы мүмкін нәрсе екендігі (қабылданса), бұл мәселе дінде де солай. Діндегі практикалық нәрселер, универсалдары практикалық философиядағы нәрселер, өйткені дінде практикалық мәселелер, шектеуші шарттармен нақтыланған әмбебап нәрселер болып, шарттар арқылы қағидаланған нәрсе шартсыз көрінген нәрседен әлдеқайда жеке әрі нақты. Мысалы, "жазушы адам" тіркесі "адам" сөзінен әлдеқайда жеке. Әрі нақты. Олай болса парасатты заңдардың барлығы практикалық философияда кездесетін әмбебап категориялардың ішіне кіреді. Діндегі теориялық нәрселердің "айқын дәлелдері" де теориялық философияның ішіне кіреді әрі бұл пікірлер "айқын дәлелдерсіз-ақ" дінде бола алады. Олай болса, дінді құрайтын екі бөлімнің әрбірі де жеке тұрғанда философияға жатады. Өйткені, бір нәрсенің ғылымның бір бөлігі немесе ғылымға тән екендігі екі тұрғыдан, бірінші, айқын дәлелдерсіз қабылданған нәрселердің айқын дәлелдерінің сол ғылымда бар болуы тұрғысынан, екінші, әмбебаптарды қамтитын ғылымның, оған кіретін нәрсенің жалқыларының себептерін қамтамасыз етуі тұрғысынан анықтауға болады. Олай болса, практикалық философия, амалдардың қандай шартқа, қай мақсатқа қатысты жүзеге асуын қамтамасыз ететін шарттардың себептерін береді. Егер бұл нәрсенің ілімі, айтқан дәлелге сүйенетін ілім болса, философияның практикалық бөлімінің, парасатты дінде қабылданған нақты амалдардың дәлелдерін береді. Ал философияның теориялық қыры діндегі теориялық бөлімнің дәлелдерін береді. Олай болса, парасатты дінді құрайтын қағандық кәсібі де философияның ішінде қамтылады.

Диалектика (ал-жадал) [Фарабидің анықтамасы бойынша, "диалектика белгілі ойды, пікірді қорғау немесе теріске шығаруда қайшылыққа жол бермеу өнері"] айқын дәлелдері бар мәселелерге немесе осы мәселелердің көбінде қуатты болжам айтады. Риторика (ал-хитабат), айқын дәлелі жоқ және диалектиканың тысындағы мәселелерде сендіріп, қабылдатады. Парасатты дін тек қана философтарға, тек философия жолымен жетуге болатын мәселелерді ұғына алатын дәрежедегілерге ғана тән. Өкінішке орай, діннің көзқарастарынан хабары бар, ол көзқарастарды білетін, соған сай амал істейтіндердің көбі бұл дәрежеде емес. Бұл жағдай (яғни, сол мәртебеге не болмау) табиғаттан яки оған көңілді бөлмеуден туындайды. Бұл топтағы адамдар белгілі немесе жалпы қабылданған нәрселерді түсінгендіктен диалектика (жадал) мен риторика екі маңызды қажеттілікті қамтамасыз етеді: а) Осы арқылы қала халқы арасында кең тараған діни көзқарастар түзетіледі, қолдау табады, қорғалады және адамдардың санасына, рухына нақышталады. ә) Қала тұрғындары пікірталас қайшылықтарына, адастыруға, тура жолдан тайдыруға және қарсылық көрсеткен біреу пайда болғанда, діннің көзқарастарын қолдайды. Бірінші басшының барлық істерді анықтап бергенмен оны өз қолымен жүзеге асыруы мүмкін болмауы да ықтимал. Дегенмен ол, атқарылуы тиісті әрекеттерді анықтайды. Сол іс-әрекеттердің де кейбір бөлімінің барлық шарттарын орындай алмауы да мүмкін. Керісінше, атқарылуы тиісті істердің көбінің, нақтыланбаған іс-әрекеттер ретінде қалуы да мүмкін. Мұның себебі, біріншіден, осы жұмыстардың барлығын атқаруға өмірі жетпеуі мүмкін, екіншіден, соғыс немесе басқа да кедергілер істің атқарылуына мүмкіндік бермеуі ықтимал, үшіншіден, бірінші басшы кездескен мәселелердің тек қана көре білгендерін және ол туралы қойылған сұрақтарға жауап берумен шектелген болуы керек. Осылайша, бірінші басшы, осындай мәселелер мен оқиғалар кезінде алынуы тиісті шешімді сол кезде анықтап заңдастырып, орнықтырады. Бірақ, барлық мәселелер оның кезеңінде (уақытында) және сол жерде (кеңістікте) пайда болмауы мүмкін. Осылайша көптеген мәселелер басқа кезеңде және басқа кеңістікте пайда болуы ықтимал құбылыс болып қала береді де, пайда болған кезде нақты іс-шараның қолданылуына қажеттілік туындайды.

Сондықтан ол бұл мәселелерде қандай да бір заң шығармауы мүмкін немесе өз ойынша әрекет етіп, өзінен бұрынғы өткендердің ұстанымындағы әрекеттерді қабылдайды. Осылайша ол, бұлардың қалай және қаншасының жүзеге асырылуы керектігін анықтап, басқаларын жаратпай тастайды. Өйткені басқаларының да өзінің жолымен жүргенде осы нәтижеге жететіндігін біледі. Немесе ел бірлігін қамтамасыз етуде, істерін жүйелеуде ең белсенді әрі ең пайдалы, ең ыңғайлы деп танылған әрекеттерді заңдастыруға, анықтауға өзін қабілетті деп ойлайды. Осылайша ол тек қана осы мәселелерде заң шығарып, басқаларын жарамсыз деп таниды. Оның себебі, бұлар үшін қажетті уақытының болмауы немесе басқа бірінің өз дәрежесінде немесе кейіндері оның жолымен жүргенде осы нәтижелерге жететіндігінің мүмкін екендігі.

Алғашқы басшының орнына өлгеннен соң қай жағынан болсын оған ұқсайтын бірі келгенде, жаңа бастық, алғашқы басшының анықтай алмай нақты көрсетпей кеткен әрекеттерін көрсетеді, ол онымен де шектелмей, алғашқы басшының заңды деп тапқан көптеген ұстаным-әрекеттерін де ауыстыруы ықтимал. Өзінің билігі кезеңінде ең дұрысы осы жол екендігін білсе, бұрынғы басшыдан өзгеше көзқарасқа ойысады. Оның себебі, бұрынғы басшының қателік жасауынан емес, керісінше, бұрынғы басшы да өз кезеңінде ең дұрысын ойлап, мұның бұрынғы басшының кезеңінен кейін де ең дұрысы осы деп тапқандықтан. Бұлар ұстанымдарды алғашқы басшы байқағанда ол да осылай істер еді деген қанағаттағы істер. Бұл ұстаным өзгермейді. Ол екінші, үшінші, төртінші басшы ауысып келсе де өзгермейді. Кейіннен келген басшы анықталмаған мәселеге тап болған кезінде өзі осы ұстаным арқылы өзгерте береді. Сонымен қатар алдындағы басшының анықтаған мәселесін осы негізде өзгерте алады. Өйткені, алдыңғы басшы тірі болғанда оның өзгертетін мәселелерін өзі өзгертер еді.

Бірақ, қаған (сұлтан) болған әділ және ізгілікті көсемдердің бірі жан-жақты өзіне ұқсас бірін орнына мұрагер тағайындамай өлсе, алдыңғы басшының жолымен жүруі, оған оппозицияда болмауы, өзгерістер жасамауы, оның анықтаған ұстанымдарын сол қалпында сақтауы тиіс. Сонымен қатар алдыңғы басшының нақтыламай кеткен әрбір істің анықталуы қажеттілік болып табылатын мәселелерде алдыңғы басшының нақтылағандарын негізге алу керек. Бұл жерде фиқх өнерін қолдану керек. Фикх өнері адамға заң шығарушының анық нақтылаған мәселелерінен бұлыңғыр мәселелерді анықтауда, Заң шығарушының мақсатына сай өзіне дін-шариғат берілген қоғам үшін анықталған дін арқылы реттеу күшін береді. Бұл жүйеге салу кейде мүмкін болмаса да, мұндай діни көзқарасқа тән сенімдер діни құндылық, парасат көзі болып табылады. Міне факих (заң шығарушы) осындай адам.

Фикх екі бөлімнен тұрады. Біріншісі көзқарастар мәселесі бойынша фикх өнері, ал екіншісі амалдар бойынша. Амалдар мәселесі бойынша маман факих (заң шығарушының) нақты анықтаған әрбір амалды толығымен білуі шарт. Анық нақтылау ауызша да өрі заң шығарушының істеген амалымен де болады. Осылайша заң шығарушының амалы, оның сол мәселедегі ауызша айтқан сөзінің орнына жүре береді. Демек бұл үкімнің орындалуы шарт. Сопымен қатар факих ең алдымен тек бір кезеңге ғана арналған нақтыланған, кейіннен басқа басшының өзгерткен заңдарын білуі тиіс. Факихтың, алғашқы басшының қолданған тілі сол тілдің қолданылуына қатысты уақытта өмір сүрген адамдардың әдет-ғұрыптарын білу керек. Кейбір сөздердің ауыспалы мағынада басқа бір мағынаны білдіретіндігін, шындығында басқа бір нәрсенің атауы (немесе аты) екендігін білуі қажет. Өйткені ол керісінше жағдайда өзіне осы басқа нәрсенің аты берілген нәрсемен, осы атау аталғанда басқа нәрсенің білдіретіндігін білуі тиіс. Факих адам ұқсас термин, ұғым, сөздердің әрбірінің мағынасын ортақ мағыналарының қашан пайда болғандығын біле алатын жоғары дәрежеде ақыл иесі болуы қажет. Сонымен қоса факих адам, сөйлеушінің сөзінің жалқыға немесе жалпыға арналғандығын, оның мақсатынан танитын дәрежеде ұшқыр ойлы адам болуы керек. Факих адамның дәстүрдегі кең қабылданған орнықты істерден (әдіс, салт-дәстүр) хабардар болғаны дұрыс. Факих адам заттар арасындағы ұқсастықтар мен қарама-қайшылықтарды, ортақ және бөлек ерекшеліктерін дөп баса алатын қабілет иесі болуы керек. Бұлар жаратылыстан және тәжірибеден келетін қабілет. Осылайша факих, ауызша тараған заңдарда, заң шығарушының қолданған сөздерінде, жүзеге асырған заңдарда да бірінші басшының амалына сүйенеді. Бұл амалдар оның немесе достары кезеңінде болса, көру, есту арқылы немесе ол туралы риуаяттарға сүйенеді. Ол туралы риуаят етілген хабарлар да мәшһүр немесе ақылға қонымды, жазбаша немесе ауызша тараған болуы керек.

Дінде нақтыланған көзқарастар (пікірлер) бойынша факих адам, амалдар бойынша да заң шығарушы адамның білгендерін білу шарт. Діндегі амалдың мәселелер бойынша фикх саласы саясаттың қамтитын жалпылардың жалқысын да өз ішіне алады. Олай болса, фикх саясат ғылымының бір саласы, сондықтан да практикалық философияға кіреді. Діндегі теориялық мәселелер бойынша фикх теориялық философияның қамтитын жалпылардың жалқыларын өз ішіне алатындықтан, фикх - теориялық философияның бір саласы. Сондықтан теориялық білім - негіз болып табылады.

Саясат ілімі - ең алдымен бақыт мәселесін зерттейді. Бақыттың екі түрін анықтайды: жалған бақыт және шынайы бақыт. Шынайы бақыт дегеніміз - құрал емес, мақсат. Яғни, бақыт, оны қалау арқылы "басқа нәрсеге" қол жеткізу үшін әйтеуір бір уақытта талап ететін зат емес. Керісінше, "басқа нәрселер" сол бақытқа жету үшін талап етіледі. Ал бақытқа қол жеткізілгенде "талап, қалау" өшеді. Бұл бақыт о дүниедегі бақыт. Оған "ең ұлы бақыт" (ас-са'адат-ул кусуа) дейді. Ал жалған бақыт бұлар - байлық, ләззат, атақ-даңқ. т.с.с. көпшіліктің игілік деп жүрген, осы дүниедегі қол жеткізілген, жинап-терілген, талап етілген нәрселер.

Сосын саясат ілімі амалдарды, мінез-құлық, этикалық, ерік-жігер қуаттарын егжей-тегжейлі зерттейді. Саясат ілімі бұлардың барлығының бір адамның бойынан табылатындығын, бірақ жалғыз адам мұның барлығын жүзеге асыра алмайтындығын баяндайды. Бұл іс - топтың өзара бөлісуімен міндеттелуі арқылы болады. Бұл топ өзара істі бөлісіп, әрбірі міндеттер мен жауапкершілік аясын нақтылап, бір-біріне өз салалары бойынша көмектескенде ғана бұл іс жүзеге асады. Мысалы, жер жыртумен айналысатын диқан үшін, соқа істейтін ұстаның, темір құятын теміршінің, өгіз сататын саудагердің көмегі қажет. Амалдар мен таңдау қуаттардың барлық түрлерінің үлкен топ пен топты құрайтын жекелеген тұлғалар немесе топтың төменгі бөлшегі - қауымдар арасында бөлініспейінше мақсатқа жете алмайтындығы белгілі. Бұндай мақсатқа адам ағзаларының барлық дене қызметін іске қосу үшін өзара көмектесуі сияқты коғамды құрайтын топтар да барлық қоғамды іске қосу үшін амалдар мен қабілеттері арқылы мақсатқа жетуде жұмылуы керек. Ол үшін бұл топ белгілі бір жерде жинақы түрде орналасуы керек екендігін саясат ілімі баяндайды. Бұдан кейін қала қауымы (жама'ат-ул-мадани), қарапайым қауым (жама'ат-ул- умми) сияқты бір жерде тіршілік етіп жатқан қоғам сыныптары туралы сөз болады.

Саясат ілімі қала мен қауымдардың қызметіне қолданылғанда тұрғылықты жерлерін абат еткен, халқын да тіршілікте игілікке, ақыретте де ең ұлы бақытқа жеткізетін қуаттарды, моральдық-адамгершілік амалдармен мінез құлықтарды ажыратып, жақсы мен жаман арасындағы айырмашылықты көрсетеді. Саясат ілімі - ең ұлы бақытқа жеткізетін амалдардың, мінездердің, моральдық және ерік пен қалау қуаттарын жеке тұрғыда парасаттылық жақсылық пен көркемдік екендігін, ал бұлардан басқасының жалған парасат, жалған игілік және жалған көркемдік екендігін, бұлардың тегінде жамандық екендігін көрсетеді.

Саясат ілімі қала немесе қалаларды, қауымдардағы ортақтасып атқарылатын іс бөліністерінің атқаратын қуаттар мен амалдарды қорғайтын билікпен қамтамасыз етілетіндігін көрсетеді.

Кейін болмыс мәртебелерімде төмен қарай түскен сайын көптік артып (плюралия), кемелдік азаяды. Осылайша қызметші функциясына ғана ие болмыстарға дейін жалғасады. Саясат ілімі болмыста осы соңғылардан кейін келетін еш нәрсенің жоқтығын, олардың функцияларының ешқашан басқару амалы болмайтындығын, өздерінен бұрын келетін ешнәрсенің жоқтығын, алғашқы болмыстың амалының ешқашан қызмет ету функциясы болмайтындығын, алғашқы болмыстың астындағы дәрежелердегі аралық болмыстардан әрбірінің амалдарының, одан да төмендегілерге қарағанда басқару функциясы болады. Сол арқылы алғашқы бастыққа қызмет ететіндігін баяндайды. Бұдан басқа саясат ілімі олардың өзара үйлесімі мен қатынасын, олардың және функцияларының жүйелілігін және өзара көмектесуін, бұның да Бір (Алланың) басқару күшінен туындағандығын, бұл күштің әр нәрсенің дәрежесіне қарай басқарылу және қызмет ету амалынан екендігін анықтайды.

Сосын саясат ілімі бұл мәселелерді саналық қабілеттер мен аналогиялық ұқсату арқылы қарастырады. Сонымен қатар бұл мәселелерді адам ағзаларының мүшелеріне ұқсату арқылы баяндайды.

Осы сияқты мәселелерді парасатты елде қолға алады. Бұл жерде қағанның және алғашқы басшының орны мен жағдайын болмыстардың, әлемнің және әлемдегі болмыс сыныптарының бірінші басқарушысы Алланың сипатына ұқсатады. Саясат ғылымы ел халқының амалдарын екіге бөліп қарастырады: басқарушы және қызмет етушілердің міндеті. Жоғарыдан төмен қарай яғни, басқарушы амалдар мен қызмет етуші амалдар арасындағы мәртебелерді анықтайды. Орта дәрежедегі қала халқының міндеті өзінен төмен дәрежедегілерді басқаруға, ал өзінен жоғары тұрғандарға қызмет етуші амалдарды жүзеге асыру екендігін айтады. Қағанның дәрежесіне жақындаған сайын биліктің белсенділігінің артатындығын, бірақ, бұл мамандықтың адамға қызмет етуде ыңғайлы мамандық еместігін, керісінше билікке қатысты мамандық әрі қабілет екендігін түсіндіреді.

Бұдан кейін саясат ілімі елдегі алғашқы қызмет дәрежелерінен де жоғарыда тұрған, өзіне ең жақын билік дәрежелеріне қарай ілгерілей бастайды. Сөз және сапа тұрғысынан төмен дәрежедегіден жоғарыға қарай ілгерілеп, соңында қызмет ететін емес, тек қана билеуші ел қағанына жетеді.

Бұл дәрежеден парасатты елдің қағанын, яғни, бірінші бастықты да басқарушы рухани бір болмысқа жетеді. Бұл басқарушы, "сенімді рух" (періште) ретінде көрінген және елдің бірінші басшысына Алланың аянын жеткізуді қамтамасыз ететін басшы. Саясат ілімі міне осы басшының дәрежесін және рухани дәрежелердің қайсысында орын алатынын зерттейді.

Саясат ілімі, осылайша ұлы және мадаққа лайық Аллаға жеткенге дейін жоғарылай береді. Алладан бірінші басшыға дейін сатылай қалай аян түскенін, бірінші басшының Алладан аян арқылы келген мәліметтермен елді немесе үмметін, бүкіл үмметтерді қалай басқарғандығын және осы басқарудың бірінші басшыдан елдің ен соңғы бөлімдеріне дейін әрбір бөліміне жүйелі түрде қалай жеткендігін түсіндіреді. Онда былай дейді: Алла әлемнің билеушісі болуымен қатар парасатты елдің де билеушісі. Оның әлемді билеуінен елді билеуі екі бөлек жолдар арқылы жүзеге асады. Әлемнің қабаттары мен парасатты елдің, парасатты үмметтің қабаттары арасында үйлесім бар болуы себепті оның өлем мен елді басқаруы арасында да үйлесімділік бар. Парасатты үмметтің қабаттары арасында үйлесім, байланыс, жүйе және ынтымақтастық болуы керек. Әлемде бар нәрсе елде де болуы тиіс.

Әлемнің әміршісі қалай оның қабаттарына, бөлімдеріне олардағы, әрекеттеріндегі көп тектілікті бір ғана мақсатқа бағытталған біртекті хәлге келуі үшін үйлесім, байланыс және ынтымақтастықты қамтамасыз ететін табиғи қабілеттерді берген болса, сол сияқты үмметтің әміршісінің де үмметтің, елдің қабаттарына, бөлімдеріне ол жердегі көп тектілікті, мәртебелеріндегі айырмашылықты әрекеттегі әртүрлілікті бір ғана мақсатқа бағытталған бір әрекетпен жүзеге асқан тұтас нәрсе болуы үшін өзара үйлесім, жүйе, ынтымақтастықты жүзеге асырушы қалау қабілеттері мен қуаттарын беруі тиіс. Адам денесінің ағзаларын елестеткен адам, бұл мәселені анық көре алады. Әлемнің әміршісі, әлемге оның бөлімдеріне оларға берілген қасиеттер мен қабілеттерге қоса, олардың тіршілігін баянды ететін басқа нәрселер де берген болса, парасатты үмметтің басшысы да әлемнің әміршісі сияқты әрекет етуі тиіс. Өйткені, басшының парасатты үмметтің өкілдерінің рухына үйлесім, байланыс, ынтымақтастықта болуы үшін берген парасатты қабілеттермен қуаттар арқылы өзін шектемеуі және олардың тіршіліктерінің баяндылығын қамтамасыз ететін басқа нәрселерді де беруі керек. Қысқасы, басшының болмыстардың сыныптарын нақтылап, оларға берілген ішкі сезім, тума қабілеттер мен табиғи қасиеттер сияқты өз істерін басқаруы, нәтижеде әлемді құрайтын сыныптардың әр бірінде дәрежесіне қарай берген барлық табиғи игіліктерді жүзеге асыруы сияқты мәселелерде әлемнің билеушісінің басқару формасын үлгі етуі тиіс. Және бұл басқарушының әр елде, әр үмметте барлық ерікті ізгіліктердің орнауы үшін елдерде, үмметтерде соған ұқсас өнерлерді, қабілеттерді және ерікті қуаттарды орнатуы керек. Бұл жердегі мақсат елдерде және үмметтерде өмір сүріп жатқан қауымдарды осы дүниеде һәм ақыретте бақытқа жеткізу. Осы себепті парасатты елдің бірінші басшысының теориялық философияны толығымен білуі шарт. Өйткені оның жолымен жүру мақсатымен Алланың әлемдегі билігін ұғына білуіне тек философия ғана көмектесе алады. Осылайша көздеген мақсатқа, яғни, ең ұлы бақытқа қол жеткізу үшін, мемлекетте елдің (халықтың) көзқарасын, сенімдері мен іс-әрекеттерін біріктіретін, елдің қабаттары мен бөлімдерін үйлесімді қылатын, өзара байланысы мен жүйесін қамтамасыз етіп реттейтін, ынтымақтастық пен өзара бірлікті жүзеге асыру үшін ортақ дін болу керек.

el-Farabi.

Теутіууе Kȕtȕphanesi Muhsin Mehdi

(Divan Ilmi Araștirmalar Dergisi) Fatih Toktaș.

2001/1., Bilim ve Sanat Vakfi, 247-272 ss.)

Аударған: Д. Кенжетай.

ӘБУ НАСЫР ӘЛ-ФАРАБИ - ТҮРКІ-ИСЛАМ ОЙШЫЛЫ

Ислам әлемінде X ғасырдың (ІІІ-хижра бойынша) соңына қарай Аббасидтер халифатының билігі толығымен түріктерге өте бастады. Халифаның ықпалы тек Бағдат қаласының айналасымен ғана шектелді. Империя бөлініп, орнына жекелеген түрік мемлекеттері пайда бола бастады. Бұлардың ішіндегі ең маңыздысы Мауараннахр мен Иранда билік құрған Саманидтер мемлекеті болатын.

Саманидтер дәуірінде түркі халықтары ислам өркениетіне үлкен үлес қосты, ірі-ірі қалалар мен елді-мекендерде ислам мәдениетін жан-жақты таратып, медреселер, кітапханалар мен білім ордаларын құрды. Осылайша бір жағынан мемлекет қарамағындағы басты қалаларда түрік медреселері мен Ғылымы дамып, көшпелі халықтар арасында да түркі сопылық қауымдастықтары құрылып жатқан болатын.

Міне осындай кезеңде Әбу Насыр Мұхаммед ибн Мұхаммед ибн Тарған ибн Үзлағ Әл-Фараби ат-Түрки 870 жылы Фараб қаласына жақын Весиж атты елді мекенде дүниеге келген. Әкесі Мұхаммед Тархан (қолбасы) Саманиттер сарайында қолбасылық қызмет атқарған. Фараби 20 жасқа дейін Фарабта білім алып кейіннен араб халифатындағы көптеген елдерді аралап, ғылым білім жолына түсті. Ол ең алғашқы саяхатын Орта Азиядан халифаттың орталығы Бағдатқа жасаған. Кейін Сирия мен Египетке барған. Бағдатқа барған кезде Әбу Бәкір ас-Сараждан (қ.928) арап тілін, бу Бишр Матта ибн Юнустан логиканы үйренген. Кейін Харранға барып, Иуханна ибн Хайланнан Аристотельдің логикасын, 2-ші Аналитикалар атты кітапты соңына дейін үйренген. Кейін Бағдатқа қайта оралып, басқа да метафизика, музыка және математика секілді философиялық ғылымдарды үйренген. Фараби Иран қалалары- Исфахан, Хамадан, Рай және басқа жерлерде де болады. Фараби Бағдатта ал-Мұтадил (829-902), ал-Мұқтадидің (908-932) халифалық құрған кезінде өмір сүрді. Халебке, сосын Дамаск қаласына барады. Халебте бір жылдай тұрақтаған кезінде Буайхилардың сұлтаны Сайф-уд-Даула Әл-Хамаданидің қолдауына ие болады. Осы султан 946 жылы Дамаск қаласын алғаннан кейін Әл-Фараби Дамаскідегі Сарайда болады. Біршама уақыт Египетке саяхатқа шыққан Әл-Фараби, шамамен 941 жылдан бастап өмірінің соңына дейін Фараби Дамаскіде өмір сүрген. Зерттеушілер оның Халабтағы өмірін ең маңызды, жемісті кезең деп есептейді. Өйткені бұл әкім еркін ойға, ғылым-пәнге қатты көңіл бөлетін еді. Ол Фарабиді сарайына шақырады, бірақ Фараби бұдан бас тартып, қарапайым өмір сүруді артық көреді.

Әл-Фараби білім нәрімен өте терең сусындаған. Тіл білімі, философия, музыка, математика, астрономия, дін және сол кезеңдегі басқа да Ғылымдарды үйренген. Философиялық Ғылымдардағы қабілеті мен біліктігіне байланысты Аристотельден кейінгі екінші ұстаз (муаллим-ус сани) деген атаққа ие болған. Фараби көне грек ойшылдары -Платон, Аристотель, Эвклид, Птолемейлердің еңбектерін адамзатқа түсіндірген ойшыл. 72 тілді меңгерген және өз еңбектерінде кеңінен пайдаланған. 80-ге келген шағында 950-жылы Шам (Дамаск) қаласында қайтыс болған және "Баб-ас- сағир" мазарына жерленген.

Қыпти мен Ибн бу Усайбияның жазбаларына сүйенсек Әл-Фарабидің еңбектерінің саны жетпістен асады. Шығармаларын логика және басқа салаларға арналған деп екіге бөлуге болады. Логикаға байланысты шығармалары түсініктеме немесе анықтамалар түрінде Аристотельдің Әр түрлі трактаттарымен байланысты еңбектер. Екінші топтағы шығармалары болса физика, математика, метафизика, этика және саясат салаларына қатысты еңбектер.

Х-ХІ ғ. Әл-Фарабидің кітаптары Шығысқа кең тарап, кейінірек Анадолусиялық кейбір ғалымдардың оның жолын жалғастыруына байланысты Батыс елдеріне де таралған. Ол жазған еңбектер иврит және латын тілдеріне аударылып еврейлер мен христиандық схоластикасына ықпал еткен. Фараби еңбектері XIX ғ. соңғы ширегінде баспадан жарық көріп, Еуропа тілдеріне аударылды.

Әл-Фараби философия ғылымы саласы бойынша логика, музыка, саясат және этикаға байланысты көптеген шығармалар жазған. Бұған қоса медицина мен математика салаларына да қатысты еңбектері бар. Басты еңбектері мыналар:

Ғылымдардың классификациясы (Ихсау-ул-Улум); Этика туралы кітап (Китаб-ул Ахлақ); Китаб-ул жадал (Арифметика); Уиун-ул Маса'ил (Мәселелердің төркіні); Рисала фи Ма'анил Акл (Сананың мәні туралы трактат); Рисала фил-Хуруф әріптер туралы трактат); Рисала Тахсил-ис Са'ада (бақытқа жеткізудің жолы жайлы); Әл-Мадинат-ул Фадила (қайрымды ел тұрғындары); Рисалат-ул фил-Хала (Вакум туралы); Эт-Та'ликат (Аристотельдің І Аналитикаларына түсіндірме); Рисала фи Махият-ин-Нафс (Жанның мәні туралы); Китаб-ул Мусыка Әл-Кабир (Үлкен музыка кітабы); Рисала фил-Хикма. (Даналық туралы трактат); "Субстанция туралы сөз" ("Калам фил жауһар"); "Заңдар жайлы кітап" ("китаб фил науамил"); "Аспан денелерінің қозғалыстарының мәңгілігі туралы" ("китаб фи-л харакат ал-фалака даиматун"); "Мантық туралы үлкен қысқартылған кітап" ("Китаб ал-мухтасар ал-кабир фил мантық"); "Силлогизм шарттары кітабы" ("китаб шараит ал-қийаси"); "Философияның мән-мағынасы жайлы сөз" ("калам фи мағани исм ал-фалсафа"); "Философияны үйренуден бұрын нені білу қажет екендігін жайлы кітап" ("китаб фи ашйа аллати йахтажу ан тағаллама қабл ал-фалсафа"); "Философияға анықтамалар" ("Та'лик фил хикмат"); "Көлем және өлшем туралы сөз" ("Калам фи-л хийз вал микдар"); "Кеңістік геометриясына кіріспе туралы қысқаша кітап" ("Китаб ал-мадхал ила-л хандасат ал-вахмияти мухтасаран"); "Астрология ережелері туралы пікірлерді жөндеу тәсілі жайлы мақала" ("мақала фи-л жи[ат аддаяти ясиху алайха ал-кавл би ахнам ан-нужум"); "Ритмнің түрлері туралы кітап" ("китаб ул фи ихсо-ил-иқа"); "Физика негіздері туралы кітап" ("китаб фи усул илм ат-табиат"); "Химия Ғылымының қажеттілігі және оны қабылдамайтындарға жауап туралы мақала" ("мақала фи вужуб санат алкимита уар-радд ала мубтилуха"); "Адам мүшелері жайлы рисала" ("Рисала фи аъза ал-инсанийа"); "Өлең және ұйқастар туралы сөз". (Калам фи шиир уал-кауафи); Риторика туралы кітап", ("китаб фи-л хитаба"); "Сөздіктер туралы кітап"(китаб фи-л луғат"); "Жазу туралы кітап"(китаб фи-л саньат ал-китабат"); "Қаланы басқару"(" Ас-сийасат ан-маданиййа"); "Соғыс және бейбітшілік туралы кітап" ("Китаб фи маайши уа-л хуруб"); "Көркем мінездер" ("Ас-сийрат ал-фадила").

Әл-Фарабидің ізін толық жалғастырған шәкірттері туралы мәліметтер әр түрлі болып келеді. Христиан дінін ұстанған бу Зәкәрия Иахия бин Ади оның ең көрнекті шәкірті болған дейді. Әл-Фараби философиясын бу Зәкәрияның шәкірті бу Сүлеймен Мұхаммед бин Тахир бин Бахрам Әс-Сижистани Әл-Мантықи мен оның шәкірті Таухиди (к. 1009) жалғастырған. XI ғ. әсіресе моральдық философия тұрғысынан Әл-Фарабидің жолын жалғастырған толық аты-жөні бу әли Ахмед бин Мұхаммед бин Иақуб болған атақты Ибн Мискауайх к. 1030) бар. Оны ислам әлемінде Фарабидан кейінгі "үшінші ұстаз" деп те атайды.

Әл-Фарабидің философия және саясат арқылы адамдар арасында бірлік пен бақыттың үстемдік етуін мұрат еткендіктен, түркілік дүниетанымдық элементтер мен құбылыстарды ислам философиясы ішінде қорытып, пайдалана білді. Өйткені оның негізгі әдісі, жалпы болмысты тұтастық тұрғысынан қарастыру болғандықтан, негізгі исламдық платформаға басқа дүниетанымдық пікірлер мен жүйелерді үйлестіру үшін көбінесе еркін комментарий әдісін, яғни бүгінгі герменевтикалық әдістен терең әрі кең "тауил" әдісін қолданады. Әл-Фараби іліміндегі "сана" (ақыл), "планета" (фалақ) және сол сияқты терминдер көне Батые философиясынан алынғанымен, оларды ислам терминологиясындағы "сама" (көк), "рух" (жан), "малақ" (періште) және т.б. сияқты ұғымдарды білдіруде қолданған. Әл-Фараби болмыстардың онтологиялық қатарында Тәңірден кейін орын алған "ақылдарды", яғни рухани болмыс болып табылатын саналық дәрежелерді періштелер (малак) ретінде ұсынып отыр. Мысалы "фаал ақыл" (белсенді сана), "рух-ул-амин" (сенімді жан), "рух-ул-қуде" (қасиетті жан) немесе "жебірейіл" (періште) ұғымдары орнына толығымен исламдық діни терминдерді қолданады. Бұл жерде әл-Фараби өзінің философиялық жүйесін қалыптастыруда ислам дүниетанымынан басқа да ойлау жүйелерін пайдаланса да, ақырғы нәтижеде оның көзқарасында исламдық діни центризмнің басым болғандығын көруге болады. Мысалы, әл-Фараби философияны оқымай тұрып, діннің бүкіл қыр-сырын меңгеруді шарт деп біледі. Бұл жерде түрік данасының дүниетанымдық тұғырларының Құран мен исламдық мәдениет екендігін көруімізге болады.

Фараби өзінің "Мәселелердің қайнары" (Уйуп-ул Мас'аил) атты еңбегінде танымның (мушахада) ішкі психологиялық тәжірибе жолымен де болатындығын айтады. Оның ілімі бойынша адамдық pyx таным-мәліметті тікелей Тәңірден емес, пайғамбар сияқты белсенді санадан (жәбірейілден) алады. Белсенді сана Тәңір мен адамдық сана арасындағы орта тұстан орын алады. Ал сопылықта рухани шабыт (экстаз), бірлік (уислат) сияқты категорияларда Тәңір мен адам арасында перде немесе кедергі жоқ, адам Тәңірмен тікелей үйлесімділікте болады.

Әл-Фарабидің көзқарасы бойынша адамның шынайы рухани кемелдікке жетуі оның танымының теориялық және практикалық тұрғыдан тең меңгерілуіне байланысты. Өйткені әл-Фараби өмір сүрген уақыт пен кеңістікте философияның негізгі міндеті адамзаттың игілігіне қызмет етіп келе жатқан дін мен ғылымның бірлігін қамтамасыз ету болатын. Өйткені діннің рухы болып табылатын иман (немесе имандылық) ислам халифатында әртүрлі дүниетанымдық, діни және философиялық ағымдардың ықпалымен әлсірей бастады. Әл-Фараби философияның да, діннің де адамзаттың бақыты мен игілігі үшін қызмет ететіндігін, діннің адамды иман арқылы ақиқатқа жетелейтіндігін, ал философияның сол иманды рационалдық жолмен нығайтуға негізделген ойлау жүйелерін қалыптастыратындығын айтады.

Әл-Фараби іліміндегі адамның мақсаты - бақыт. Адамның бақытқа қауышуы "белсенді сана" (фаал ақыл) мәртебесіне жетуі арқылы жүзеге асады. Адамның рухы Тәңірге ұмтылғанда ғана игілікке беттейді. Әл-Фараби атамыз: "Игілікке ұмтылу - тек игілік үшін болғанда ғана ең ұлы бақыт болып саналады" - дейді. Бұл мәртебеге жетудің жолы — дүниелік, материалдық тәуелділіктен арылу. Екіншідсн, "адамның бақыты, оның кемелділігі моральдық құндылықтармен өлшенеді". Дегенмен, әл-Фараби сопылыққа философиялық форма берген философ ретінде емес, керісінше философияға мистикалық-сопылық мән беру арқылы тұтастыққа ұмтылған ойшыл ретінде көрінеді.

Әл-Фарабиде адамның асыл мұраты Тәңірді тану, құдайлық әлемге, яғни белсенді сана әлеміне қауышу болып табылады. Осы әлемге жеткен адам - шынайы бақытқа жеткен адам. Осы мақсатқа жету, оны жүзеге асыру жолында іс-әрекет жұмсайтын адамдар "парасатты адам". Бұл ұлы мақсат адамға, қоғамға о дүниенің де бұл дүниенің де бақытын ұсынады. Өйткені шынайы бақытқа ұласуды мұрат еткендер ұлы мұратқа тек игі істермен, парасатты жолмен ғана ұласа алады. Бұл қай жағынан алып қарасаңыз да осы дүниенің бақыты мен тыныштығы деген сөз.

Фарабидің жан мен топ туралы көзқарастары оның метафизикасы мен психологиясы арасындағы ерекшелігі мен айырмашылығын көрсетеді. Өйткені оның көзқарасы бойынша әрбір жан кемелденуге мұқтаж және кемелдене алады да. Адамның жаны -абстрактілі болмыс. Жан тәнде емес, бірақ оның қолданатын қуаттары (энергиялары) тәнде орналасқан және жан мен оның қуаттары бір-бірінен ажырай алмайды. Абстрактілі болмыстар материалды емес, жоғалып кетпейді, өлмейді, олар өз субстанцияларын біліп, қабылдайды. Бұлардың әрбірінің бақыты материямен араласып кірленген болмыстардың бақытынан жоғары тұрады. Адам жаны жоғарыдағы абстрактілі болмыстардың атрибуттары секілді тек өз субстанцияларын ғана қабылдай алады. Яғни адам рухы ең жоғары рухты, қарама-қарсылықтарды тұтастықта ұғып, қабылдайды.

Фарабидің көзқарасы бойынша тәннің кемелдігін - рух, ал рухтың кемелдігін "белсенді сана" қамтамасыз етеді. Бұл туралы Фараби "Фусус-ул Хикам" (Даналықтың жауһарлары) атты еңбегінде былай дейді: "Сенің болмысың екі табиғаттан тұрады: бірі тұр, форма, сан және сапалық қасиетке ие, қозғалатын немесе қозғалмайтын, жайылып, бөлшектене алатын субстанция. Екіншісі біріншіден табиғи жағынан мүлдем басқа, жоғарыдағы атрибуттардың ешқайсысына ие емес субстанция. Осы екіншісінің мәні тек сана арқылы танылады. Басқаша айтқанда, сен екі әлемнің қосындысынан тұрасың: біріншісі - ғайып әлемі, екіншісі - жаратылыс әлемі. Өйткені рухың - Тәңірдің әмірінен, тәнің Оның жаратылыс әлемінен жаратылған".

Әл-Фараби ілімінде жан өзінің мәңгілігі тұрғысынан тәнге мұқтаж емес. Жан кемел болмай-ақ тәннен айрылады және тәнсіз-ақ кемелдікке жете алады. Том жанның болмысы үшін шарт болғанымен, оның кемелдікке жетуі үшін шарт бола алмайды. Адам рухы тәнмен айрылғаннан кейін, яғни өлімнен кейін абстрактілі болмыстарға тән бақытқа кенеледі және мұндай бақыт ең кемелді де парасатты рухқа тән болады. Рух метафизикалық әлемге тән болғандықтан да формадан жаратылмаған. Ол тәнмен бірге жаратылып, тән өлген соң да тіршілігін жалғастырады. Фараби "...физикалық өлімнен кейін жан бақыт немесе азап сияқты хәлдерге ие болады. Бұл жерде әрбір жанның хәлі әртүрлі. Яғни әр жан өзіне лайықты хәліне қауышады," дейді. Рухтың тазалығы Тәңірден келген мәліметтердің толық ұғынылуын қамтамасыз етеді. Өйткені рух - адам табиғатының айнасы, негізгі субстанциясы болса, ал теориялық сана оның (айнаның) беті (формасы) іспетті. Осы көзқарасына қарап, Фарабидің эпистемологиясы суфизммен тікелей байланысты екендігін көруге болады. Фараби өзінің эпистемологиялық концепциясында эмпириялық психологияны дамытып отырған сияқты.

Фарабидің ілімі бойынша рух өзінің мәндік табиғатында қалаудан - құмарлықтан үстем, ұлы қасиетке ие. Оның түйсіну және ерік - қабілеті бар. Фараби өз ой-пікірлерін айтуға немесе мәлімдеуге еркі (қайрат-жігері) жетпейтін адамды құл деп есептейді. Ал адам ой-санадан да, қайраттан да мақрұм болса, ол адам - хайуан. Егер адамның ой-санасындағы пікірлерін айтуға, мәлімдеуге қайраты мен жігері жететін болса, ол адам - нағыз шынайы еркін, азат адам6. Фараби ілімінде адам бір жағынан ерікті, азат болғанымен, екінші жағынан алғанда ерікті емес. Өйткені "әрбір әрекет өзінен бұрынғы әрекеттердің нәтижесінде" пайда болады. Бұл себептің соңы да "тағдырға" келіп тіреледі. Міне, осылайша Фараби ілімінде - адам еркіндігі мен психологиялық детерминизмі параллель табиғатта қарастырылады.

"Қайырымды ел тұрғындары" атты еңбегінде әл-Фараби материядан тыс болмыс, мәңгі жаратылыс құбылысының бастауы болып табылатын алғашқы себеп - Алла туралы өте терең талдау жасағанын көруге болады. Бұл теория ислам философиясының, маңызды бір бөлігін құрайды. Ай үсті және ай астындағы деп әлемді екіге бөледі. Бұл әлемдер әрдайым қозғалыс үстінде, әрі ұдайы өзгеріп отырады. Әл-Фараби "Бірдің" яғни Тәңірдің міндетті болмыс болғандығын және сол себепті де Ол өзінің "бар" болуы үшін еш нәрсеге мұқтаж еместігін қабылдайды. Ол (Тәңір) өзін өзі тану, білу күшіне ие. Ол әрі ойлайтын (ақил) әрі ойланылатын (мақұл) болмыс. Оның формасы еш нәрсеге ұқсамайды. Еш нәрсе оған ұқсамайды. Оның қарама-қайшылығы мен серігі де жоқ. Тәңірі мен көптік арасындағы байланысты әл-Фараби "судур" (эманация) арқылы түсіндіруге тырысады. әл-Фарабидің көзқарасы бойынша міндетті "Бірден" оның өзін ойлануына және кемелдігіне байланысты басқа нәрсе пайда болады (судур). Одан ең бірінші пайда болатын нәрсе - ақыл. Алғашқы ақылдың "Бірді" ойлауынан басқа бір ақыл пайда болады. Ол өзін ойлауының нәтижесінде материя мен "алғашқы жұлдыздың" (планета) формасы пайда болады. Әрбір пайда болған жұлдыздың өзіне ғана тән формасы болады. Осылайша эманация реті оныншы ақыл мен тоғыз планета және тоғыз жан (нафс) пайда болғанға дейін жалғаса береді. Оныншы әрі соңғы ақыл немесе белсенді сана ай астындағы әлемді басқаратын ақыл. Бұл ақылдан адамзат рухтары (жандары) мен төрт элемент пайда болады. Бұл ақылдар мен жандар белгілі реттілікпен орналасады. Бұл иерархияда алғашқы ақыл ең жоғарыда тұрады. Оны планеталардың жандары, ал оларды планеталар жалғастырады. Бұл кезектің ең соңында дүние мен материалдық әлем тұрады. Олар төртінші кезекте тұрады. Алғашқы ақыл, тоғыз планета мен жұлдыздың ақылдарын қосқанда барлығы он болады. Жан (нафс) планетаны тікелей қозғалысқа түсіретін құрал. Бірақ ол күшін ақылдан алады. Оныншы ақылдан алғашқы материя пайда болады. Ол төрт элементтің негізі болып табылады. Ақылдар мен жұлдыздар әлемі ай үстіндегі әлемге жатады. Ал ай астындағы әлемге адамдар, жануарлар, өсімдіктер, минералдар мен төрт элемент жатады. Міне, Фарабидің философиясы тәңірлік сөзден өріліп, ғылыми негіздермен тұжырымдалған. Фараби бүкіл болмысты себеп және салдар ара қатынастармен байланысты 6 дәреже (себепке) бөледі: Алла (ас-сабаб ал-аууал), аспан денелері (ас-сабаб ас-саний), ақыл (ал-ақл ал-фаал), жан (ан-нафс), форма (ас-сурат), материя (ал-мадда). Бұлардан Алла-(вужуди уажіп) міндетті болмыс, ал қалғаны -("вужуди мүмкін"), яғни мүмкін болмыстар. Бұлар бір-бірімен себеп жағынан байланысқан.

Адам пайда болған кезде ондағы ен маңызды рөл алатыны азықтандырушы қуат (қууа ал-ғазия), кейін сезімдік (хасса), қиялдау (мутахаийла), ойлау (натиқа) және қалау қуаттары (пузуғия) пайда болады. Бұл бесеуі рухтың негізгі қуаттары.

Әлемнің бастауы жоқ (азали) екендігін жақтаған Аристотельге қарсы Дж.Филипонның қарсы пікірлерін жою үшін әл-Фараби арнайы монография да жазған. Ол сондай-ақ Платонның "Тиманосына" байланысты Плутарх пен Галеннің жорамалдарын ұстана отырып, жаратылыс туралы діни сенімінің философиялық талдауы ретінде материяның бастауы жоқ екендігін және дүниенің белгілі бір уақыт ішінде "пайда болып" кейін "жоқ болатындығын" айтқан Разиге де қарсы еді.

Фараби ең алдымен адамдардың қоғамдасып бір жерге топтасуының ор түрлі формалары бар екендігіне тоқталып, қала-мемлекет "ұлт" және адамдар өмір сүріп жатқан барлық аймақты қамтитын әлемдік мемлекет тұрғысында өз ойын ортаға салады. Осы әр түрлі мемлекеттерді өте жақсы басқарылатын, яғни философ-қаған тарапынан басқарылатын мемлекет ретінде қарастырады. Бұған қоса басқару жүйесінде толып жатқан көптеген кемшіліктері бар мемлекеттердің де жоқ еместігін баса көрсетеді. Қайырымды ел тұрғындары туралы Әл-Фараби Платон мен Аристотель айтып кеткен нәрселерден оза шапқандығы байқалады. Осы қайырымды мемлекеттің құрылымы, иерархиялық жүйесі барлық жерде бірдей болады. Бұл жерде сондай-ақ қайырымды қала басшысының ерекшеліктері айтылады. Оның тек қана философ емес, заң шығарушы және оны жүзеге асыратын саясатшы болуы тиіс екендігі де айтылады. Сондай-ақ қайырымды мемлекеттің құрылуы мен оны қорғаудың әр түрлі жолдары қарастырылады.

Кемелденген қоғамның адамы, кемшілігі бар қоғамда өмір сүруге мәжбүр болуы мүмкін. Мұның себебі мемлекеттің өте күшті, залым билеушінің басын алып, оны жоюы немесе олардың басқа "кемшілігі бар" коғамға қуылып сол жерде өмір сүруге мәжбүр болуы. Мұндай жағдайда олар көзге көрінетін кейбір шарттарға көнуге және істегілері келмеген кейбір әрекеттерді істеуге мәжбүр болады. Алайда ішкі еркіндіктерін жоғалтпағандықтан, осы өмір сүру салтына разы болмай, әрдайым қарсы шығады. Шарттарға қарсы шыққандықтан да әрдайым көңілдері толмай жүреді. Бұл тақырыпқа байланысты "Китабул-миллә", "Фусус" жәнс "Китаб ас-сияса" еңбектерінде көп мәліметтер бар.

Фарабидің өз дәуіріндегі ең маңызды атқарған қызметі дін мен философия арасында көпір салып, оны пайғамбарлық пен философиялық түсінікке негіздей отырып анықтама бергендігінде жатыр. Оның пікірінше нағыз философ пен пайғамбар арасында ешқандай айырмашылық жоқ. Әрқайсысының мақсаты адамдардың бұл дүние мен о дүниедегі бақытқа қол жеткізуіне көмек беру. Алайда философ өз күшімен (ақылымен) Аллаға жету үшін көп еңбек еткендіктен пайғамбардан символикалық түрде жоғары тұрады. Әйтпесе шып мәнінде философ пайғамбардан да жоғары деп айтпаған. Бұл мәселені жете түсінбегендіктен әл-Фарабиге көптеген ғалымдар қарсы шыққан. Әл-Фараби бұл мәселеде философты пайғамбар дәрежесіне дейін көтеріп, онымен теңестірген. Ол пайғамбарды философ дәрежесіне түсіруді ойламаған. Себебі бар мәселе әл-Фарабидің философ деп кімді айтып тұрғандығына байланысты әл-Фарабидегі философ белгілі бір дәрежеден кейін сопылардың әулиесімен теңесетін адам. Бұл тұрғыдан оның пікірі Ибн Араби секілді философ-сопылардың пайғамбарлық пен әулиелік жайлы көзқарастарына көп әсер еткен. әл-Фарабидің пікірінше ең кемеңгер басшы - ең кемеңгер адам әрі бойында пайғамбарлық пен философ болу қасиеті бар адам. Ал бұл қасиеттер Хз. Мұхаммедтің бойында бар. Сондықтан да Хз. Мұхаммедті "Бірінші басшы" деп есептейді.

Әл-Фарабидің пікірінше кез-келген адам қайырымды елдің басшысы бола алмайды. Себебі басшылық екі нәрседен тұрады: а) адамның бойында туа біткен қабілеті болуы керек, ә) басшылыққа байланысты ерікті дағдылары болуы керек.

Басшыны әл-Фараби бірінші және екінші басшы деп бөледі. Бірінші басшының бойында жаратылысынан болуы керек 12 табиғи қасиет мыналар: 1) дені сау, 2) айтылғанды жақсы қабылдау, 3) жақсы есте сақтау, 4) көкірек көзі ояу, 5) шешендік, 6) ізденімпаз болу, 7) турашыл, 8) нәпсісін тыю керек, 9) кемел адам, 10) байлыққа қызықпау, 11) әділетті, 12) жігерлі, батыл болуы керек.

Екінші басшының, яғни бірінші басшының орынбасарының бойында болуы керек қасиеттер мыналар: 1) философ болу, 2) бірінші басшының өсиеті бойынша жүруі керек, 3) кейбір жаңа мәселелерде жаңа заң шығару, атқару жұмыстарын жүргізу, 4) ақылды, тәжірибелі болу, 5) халыққа жол көрсете алатын, 6) қызметте болсын, соғыста болсын білікті болып, дені сау болуы керек.

Егер осы шарттардың барлығын бойына жинаған адам табылмай, бірі философ, екіншісі де қалған шарттарды бойына жинаған адам табылса, онда екеуі де бірдей басшы болуға лайықты.Әр қасиет әр адамда болса, онда олардың барлығы да ең жоғарғы басқарушылар болады.Егер философия басшылыққа керекті қасиеттердің бір болудан қалса, қалған шарттар болған күннің өзінде ел басшысы басшы бола алмайды, қауым жойылып кету қаупіне ұшырайды. Елбасының қарамағында философ болмаса, бұл ел жойылып кетуі мүмкін.

Әл-Фараби қоғамды немесе мемлекетті "қайырымды" және "оған қарама-қарсы залым қоғам" деп екіге бөледі. Қайырымды елге қарама-қарсы елді пасық, надан, адасқан деп үшке бөледі. Қайырымды ел белсенді сана арқылы білім алған кісілер басқаратын ел. Мұндай елдердің басшылары өте білімді кісілер. Саясаты да дүние мен ақырет туралы білімге негізделген. Пасық ел қайырымды ел мен адасқан елдің арасындағы ел. Бұл ел теориялық жағынан дұрыс мағлұматтары бар, бірақ іс жүзінде дұрыс емес, сезімдік көңіл күйлер арқылы басқарылатын ел. Надан елді материалдық және потенциалдық санадағы адамдар басқарады. Адамдар мен мемлекет басшылары кейбір нәрселерді білгенімен шын мәнінде надан. Білген нәрселері тек қана осы дүниедегі істер туралы мағлұматтар ғана. Надан елдердің көптеген түрлері бар. Адасқан ел толығымен түйсік пен сезім арқылы басқарылады. Оларды рационалдық және діни сауаты жоқ басшылар басқарады.

Фараби "Ғылым мен өнердің артықшылығы" рисаласында табиғатты білудің шексіздігін, білім білмеуден білуге, себепті білуден салдарды білуге, сипаттардан акциоденцияға субстанция - мәнге (жауһарға) қарай ғылымның барған сайын артып, тереңдеуін қолдайды. Оның ілімін кейінірек Абу Райхан Бируни, Ибн Сина. Жүсіп Баласағұни, Ибн Рушд, Низами, Садий, Абдурахман Жами, Алишер Науаи, Бедил, Йкбал, Ахмад Даниш, Ахмет Иасауи және басқалар өз шығармашылығымда әрі қарай жалғастырды. Фараби шығармашылығын зерттеп үйренуге Еуропа ғалымдарынан Б.М. Штреншнейдер, Карра де Во, Т.У. Бойер, Р. Хаммон, Р. де Эрланже, Ф.Детерици, Г.Фармер, Н.Ришар, Г.Лей, Шығыс ғалымдарынан Насифи Умар Фарух, Мубахат Түркер, М.Махди, А.Хайрани, М. Байрактар, А. Арслан, А. Көбесов, Ж. Әбділдин, Қасымжанов, А. Машанов, Нысанбаев, Құрманғалиева және басқалар елеулі үлес қосты. Соңғы жылдарда оның шығармашылығы мен тағылымына арналған арнайы зерттеу еңбектер жарық көре бастады.

Д. КЕНЖЕТАЙ.

ПАЙДАЛАНЫЛҒАН ӘДЕБИЕТТЕР

1. Кенжетай Д. Қожа Ахмет Иасауи дүниетанымы. Түркістан, 2004. 341-б.

2. Farabi. Dava'i Kalbiyya. Haz: Ulken H.Z; Bursla K. Farabi. Kanaat Kitabevi, S. 127;

3. Ebu Nasr El Farabi. Al-Madinat-ul Fadila. Haz: Arslan A. Ankara: Vadi Yay., 1997. S.344 S. (65-66);

4. Farabi. Fusus-al Hikam. Haz: Ulken H.3; Bursla K. Farabi. Kanaat Kitabevi., S.30;

5. Șerif, M.M., Islam Dușuncesi Tarihi, 2.Cilt, insan yay., Istanbul 1996, S.69;

6. Fahri, Macit. Islam Felsefesi Tarihi, 2 baski, iklim yay., Istanbul, 1992, S. 103-105

7. Mehmet Bayraktar, Islam Felsefesine Giriș, Turkye Diyanet Vakfi Yay., Ankara, 1997, ғ. 173-175.

8. A.G. Palencia, Historia de la Literatura Arabiga, esponolo, Араб тілінде ауд. Док. Хусейни Мунис, Каир, 1955, 233-бет.





ЖАЛАЛУДДИН ДАУАНИ*

"АХЛАҚИ ЖАЛАЛИЙА" (ЭТИКА КІТАБЫ)

Адамның өмір сүрген ортасы, әлемі, ұлы құдірет иесі, барлығын білуші, барлық игіліктер мен кемелдіктің көзі, өзінен басқа абсолюттік болмыс болмайтын бір тек, оның бірлігі жөнінде жаратылысы нұқсандардан, рухы кірленгендерден басқа ешкімнің күмәні, шүбәсі болмайтын Алла тарапынан жаратылған.

Болмыстардың пайда болуының себебі, барлық кемелдік сипаттарын бойына жинаған Ұлы Алланың өзінің танылуын қалауы және Оның сипаттарының көрінуі болып табылады. Адам (алнаш'ат ал-инсанийа) болса, Алланың барлық сипаттарының көрініс тапқан объектісі әрі онда өзара қарама-қайшы сипаттар (сифат-ал-митакабила) бар. Сондықтан барлық болмыс мәртебелерінің белсенділігі, ең ұлы жаратылған адамда жинақталған. Осы ерекшеліктеріне қарап адамның, ілімі арқылы барлық әлемді тани білуі себепті оның өмір сүрген ортасы - ғарыш "үлкен әлеммен" салыстыра отырып, адамды "кіші өлем" - дейді. Алланың сипаттарының ең кемел пішінде көрініс табатын мәртебесі -хатмийат. Бұл мәртебе - ең кемел адам (ал-камил -ал инсан) Хз. Мухаммед. (Сондықтан Хз. Мұхаммедке "хатам-ул анбийа" дейді). Әлемде ұлы мақсаттылық бар: "Біз аспан мен жерді, осы екеуінің арасындағыларды, ойын немесе ермек үшін жаратпадық" (Духан, 44/38) және Сізді босқа жаратты, шындығында алдына қайта келмеймін деп ойлап па едіңіз" мағынасындағы аятта көрсетілгендей ешнәрсе босқа жаратылмаған. Алланың амалдарында хикмет бар, сондықтан әлем бос, мағынасыз жаратылмаған. Сондықтан әлемде мақсаттылық бар екендігі Алланың аяттары арқылы мәлім. Әрбір болмыстың өз мақсаты бар. Ал жаратылғандардың ең ұлысы - адамның мақсаты - "Алланың халифасы", орынбасары болу. Жаратылған болмыстар өзара үш түрлі жолдармен бір-біріне көмектеседі. Өсімдіктер жануарлардың жетілуінде маңызды рөл алғаны сияқты көмек беруші – өсімдік, көмек алушы - жануардың денесінің бір бөлшегіне айналуы сияқты материямен көмектеседі; судың "азықтану қуатына" көмектесуі арқылы қоректің ерітілуі мен сіңіруіне көмектесуі сияқты көмек берушінің көмек алушыға құрал ретінде көмектесуі; көмек берушінің жасаған ісін көмек алушының кемелдікке жетуіне себеп болуы түрінде болады. Себепкерлік көмек те екі түрлі болады. Біріншісі - көмек берушінің көмек алушыны кемелдікке жеткізуді мақсат етуі, тікелей қызмет ету арқылы көмек; екіншісі - көмек берушінің амалының мақсаты басқа, бірақ, оның амалының көмек алушының кемелдікке жетуіне себеп болуы, яғни ауыспалы қызмет ету арқылы көмек болып бөлінеді (хизмат би'л-'араз). Тікелей қызмет етуші, қызмет алушыдан төмен дәрежеде болғандықтан, әлемнің ең ұлы болмысы (ашраф-ул-мукаууанат) адамның "ауыспалы қызмет ету" түрінен басқаларына қызмет еткені дұрыс. Бұл қызмет бойынша адам өз мақсаты мен пайдасы үшін әрекет жасайды. Бұл әрекет басқа болмыстарға "ауыспалы қызмет ету" түрі болады. Адам тек ауыспалы қызмет арқылы басқаларына қызмет жасайды, бірақ аспан денелерінен бастап барлық болмыстар жоғарыдағы үш түрлі көмектің барлығымен адамның дамып, кемелденуі үшін көмек және қызмет көрсетеді. "Сен болмағанда әлемді жаратпас едім" қасиетті хадисі де осыған дәлел. Негізгі төрт элемент (от, су, ауа, топырақ) адамның тәнінде, өсімдіктер мен жануарлар оның азығы болса, басқалары да осы сияқты адамға қызмет етеді. Егіншілік, құрылыс және т.б. амалдарды жүзеге асыруда аспан денелері қозғалысынан ауысқан жыл мезгілдері де адамға қызмет етеді. Міне, осындай маңыз берілген, ұлы жаратылыс иесі адамға періштелердің де "бас июінің" себебі осылайша айқындалады. Адамның жаратылысында мақсат бар. Тіпті, оның әрбір ағзасының, күш-қуаттарының да мақсаты бар. Алланың адам ағзасы мен қуаттары үшін қойған бұл мақсаттардың түпкілікті нәтижесі, яғни, мақсаттардың мақсаты "шынайы кемелдікке" жеткізу. Бұл кемелдік - Алланың халифасы (сирр-ул-хилафат-илахийа). Адамның бар болуының (ижад) мақсаты жер бетінде Алланың халифасы болу және оған құлшылық ету (убудийат). Құлшылықта кемелдікке жету -адамның қуаттарын, қолынан келгенше Алланың сипаттарына ұқсауға тырысу үшін қолдану арқылы мүмкін болады. Осылай болғанда, шын мәнінде "күл" және "Алланың халифасы" болады. Алланың сипаттарымен байланыс құрылса, одан кемелдікке жетеді, халифа болады. Алланың ахлақымен (мінезі - сипаты) сипатталу - халифа, кемел адам болу деген сөз.

Мақсаттардың мақсаты - халифалық міндеті адамға берілді. Бұл міндетті орындау үшін адамның жеткілікті күш пен қабілетке ие болып, жаратылған. Ақыл періштелерде де бар, бірақ, оларда тән қуаттары жоқ. Аспан денелерінің (планета) ойлау қуаты жоқ. Олардың жанының кемелдігі табиғи, әрі жоғары-төмен дәрежелері барлық болмыстарды қамти алмайды. Ал адам болса, рет-ретімен, жансыз (жамад), жанды (нама) және жануар мәртебелерінен өтіп адамдық санаға (мәртебе) жетіп, тәндік әрі рухани қуаттары тепе-тең дәрежеде жаратылған. Осындай ерекшеліктері арқылы нәпсіні тазарту әдісімен Алладан басқасын қабылдамау (паф'и масиуа Аллах) мәртебесіне жетіп, "абсолюттік бірлік" (уахдат-и сирф) "мушахада" (көру) мәртебесіне жетіп, Аллаға ең (муқарраб) жақын періштелердің қатарына қосыла алады. Міне, сол себепті адамзаттың ең ұлысы, періштелердің ең ұлысынан да жоғары тұрады. Адамның періштеден жоғары мәртебеге ұласуы өзіндегі құмарлық пен ашуын ақылға жеңдіруіне байланысты. Керісінше жағдайда, ақыл, құмарлық пен ашудан жеңілсе, адам хайуаннан да төмен дәрежеге түседі. Бұл адамның өз еркіндегі іс. Періштелер болса, кемелдікке жету үшін мұндай ерік-жігер, қалаудан мақрұм. Адам жанының білінуі өте маңызды. Жанның ақиқатын білу - хикметтің ұстыны, (умм-ал-хикма), танымның негізі (мағрифат). "Өзін білген, жаратушысын біледі" (Ажлупн, Кашф ал-Хафи, II) және "Өзін ең терең білген адам, Алланы ең терең таныған адам". Адамның материалдық және рухани екі қыры бар. Адам бір жағынан төрт элементтен тұратын топпен, басқа жағынан нәзік, рухани және субстанциясы тұрғысынан материалды емес болмыс - ойлайтын жаннан (нафс-и иатиқа) тұрады. Бұл екеуі арасында қуатты байланыс бар, біріндегі өзгеріс, екіншісіне әсер етеді. Бірақ, тән жоқ болса да, құдайлық әлемнен келуі себепті жан жоқ болмайды. Жан материялды емес, сондықтан басқа да абстрактілі болмыстар секілді, ол - білім, әрі білуші өрі білінуші. Осы ерекшелігі арқылы жан, рухани және материялды әлем арасында көпір ретінде екі әлемнің өзара қарым-қатынасын қамтамасыз етеді. Сондықтан да жанның рухани әлемнен келген хабарларды алатын (алам-и қудсийа) рухани қыры бар, екінші, тәнді басқаратын материяға қатысты да жағы бар. Бұл ерекшелік бойынша жанның сезетін, білетін екі қуаты бар. Теориялық қырында ақылмен білінетін руханият үстем, ал екіншісі сезіммен білінетін практикалық қырында - материя үстем. Жан өзіндегі қарама-қарсы екі табиғаты арасында жүреді. Басқаша айтқанда жанның өзі екі қыры арқылы қарама-қайшылықтың объектісі.

Адамның ахлақи (моральдық) кемелдікке жетпей халифа міндетін жүзеге асыруы мүмкін емес. Моральдық кемелдік дегеніміз, құдайлық (илахи) ахлақпен сомдалу, онымен кемелдену. Басқаша айтар болсақ, Алланың сипатымен сипатталу. Сондықтан адамды осы мақсатқа жеткізетін ілім - ең маңызды, ең пайдалы ілім - практикалық хикмет. Бұл ілім әсемдік пен сұрықсызды, жақсы мен жаманды, амалдардың ойлау мен ерік арқылы пайда болуы себепті адам жанын зерттейді. Мақсаты адамды адам қылған рухани қуат -субстанцияны зерттеу. Пайда тұрғысынан хайуандық дәрежесінде, одан да төмендегі адам жанын періштеден де жоғары мәртебеге жеткізеді. Сондықтан ахлақ ілімін философиялық білім беруде ең бірінші кезекте оқытып, сосын математика, метафизиканы (илм-ал илахи) үйрету қажет. Себебі, жаны жаман әдеттерден арылмай тұрып, кемелдікке жеткісі келетін адамға, философияны оқыту оның жамандығының артуына себеп болады. Алдымен ахлақи тәрбие көріп, мінез-құлқын түзеуге тырыспағандықтан, ілім жолындағы көп адам адасушылыққа түседі, философияның оларды көрсоқыр еліктеуден құтқарып, ақиқатқа жеткізетіндігін ести сала, бұл сөздің шынайы мағынасын түсінбегендіктен шариғат үкімдеріне кепіл қоймай, хайуан дәрежесіне түседі. Мұндайлар өз замандастарының атына кір келтіріп қана қоймайды, ата-бабалары, пірлеріне құрмет көрсетпейді.

Шындығында, "философия адамның қабілеті мөлшерінде болмыстардың ахуалын қалай болса, сол қалпында тану" болып табылады. Бірақ бұл анықтама ілім-амал қатынасы тұрғысынан жеткіліксіз. Философияның "адамның өзі үшін тиісті кемелдікке жетуі" анықтамасы толық болады. Философия теориялық және практикалық болып екіге бөлінеді. Практикалық философия, мақталған және датталған амалдардың қайнар көзі болып табылатын жанның хәлін танудан тұрады. Осы философия арқылы адам парасатты игеріп, мақсаты - кемелдікке жетеді.

Теория мен практикалық ілімдер, ғалымдар мен рух тәрбиесімен айналысқан сопылар да, даналар мен әулиелер де шынайы мағынада философтар (хукама). Бірақ тек құдайлық құт арқылы кемелдікке жететіндіктен даналар мен әулиелердің жолы басқаларынан да жоғары тұрады. Сондықтан даналар пайғамбарлардың мирасшысы болуға лайық. Сопылық жолды ешқандай философ жоққа шығармаған, керісінше бәрі қабылдап, екі жол ұстаздары арасында ешқандай да қайшылық жоқ.

Құдайлық танымға негізделген сопылық пен рационалдық танымға негізделген хикмет (философия) өзара тең. Бірақ, сопылықтың қауіп-қатері көп. Сондықтан бұл жолдағылар, осы жолдың шыңына жету үшін кемел ұстазға (муршид-и камил) мұқтаж. Бұл жолда теориялық білім меңгерілмесе (қал) өте қауіпті. Талип (суфи) ғылымнан хабардар болмаса, адасушылықтан (ифрат, тафрит) құтыла алмайды әрі шариғатқа және философияға сыймайтын әрекеттерге барады.

Адамның халифа болуы үшін ақыл мен философия және интуиция мен сопылыққа деп қою керек. Сосын пайғамбарды үлгі ету. Ислам пайғамбары "Мен көркем мінез-құлықты толықтыру үшін жіберілдім" - дейді. Бұл өзі, "Менің моральдық әрекеттерімнен үлгі алыңыздар, өйткені көркем мінездің ең кемелі менде бар, Алланың мені пайғамбар ретінде жіберуінің мақсатында сіздерге көркем мінезде, моральда үлгі болуым жатыр. Адамның парасаттылығы даналық (хикмет), намыс (иффат), батырлық (шажаат) және әділет (адалет) сияқты негізгі құндылықтарға байланысты. Бұл құндылықтардың көзі - адамда ойлаушы жан. Ойлаушы жанның сезу, білу және әрекет еттіруші екі қуаты бар. Сезу күшінің теориялық және практикалық ақыл, әрекет еттіруші күшінің ашу мен құмарлық сияқты екі қуаты бар. Сезу күшінің теориялық қуатынан - даналық; практикалық қуатынан әділет құндылығы қалыптасады. Әрекет еттіруші күштің ашу қуатын тәрбиелесе - батырлық, құмарлық қуатын тәрбиелесе - намыс құндылығы қалыптасады. Бұл жерде әділет-практикалық күштің кемел шыңы.

Адамда өзара қарама-қайшы үш күш бар: ойлайтын ақыл, екіншісі ашу, үшіншісі -құмарлық күші. Егер ақыл тепе-теңдік сақтап, айқын білімге (маариф-и йақинийа) ұмтылса, алдымен ілім сосын даналыққа жетеді. Ашу тепе-теңдік сақтап, ақылға бас исе, алдымен жұмсақтық сосын батырлыққа жетеді, құмарлық тепе-теңдікте сақтап ақылға бой жеңдірсе, намыс, жомарттық пайда болады. Әділет осы үшеуінің жиынтығы мен кемелдігі арқылы пайда болады.

Celaleddin Devvani, Ahlak-i Celali, Leknev - 3116/1898,

Risale-i Tȕhfe-i Rьhani. Sȕleymaniуye Kȕtȕphanesi.

Șehid Ali Pașa, 2775. 24/b-32/b.

Аударған Д. Кенжетай.





ЖҮСІП БАЛАСАҒҰНИ*

ҚҰТТЫ БІЛІК

Бісмілләхи-р-рахмани-р-рахим!

Алла атымен айттым сөздің әлібін,

Жарылқаған, жаратқан бір тәңірім!

Құрметі көп, шүкіршілік мың да бір,

Еш зауал жоқ, хаққа лайық кіл қадір...

Жаратты ол: жасыл көк, ай, күн, түнді,

Қара жер, ел заман, уақыт, бұл күнді.

Тіледі де, жаратты бар болмысты,

"Бол!" - деді де, бірден бәрін болғызды.

Жаралғанның бәрі мұңлық, мұңы көп,

Ием ғана, жалғыз шері, мұңы жоқ.

Ей, ерікті, мәңгі мұңсыз, құдайым,

Бұл ат жалғыз саған ғана лайық!

Ұлылық - сен, толы құдірет - күш еңсең,

Сенен бөлек жоқ өзіңмен түсер тең!

Саған өзге кіріге алмас, дарасың,

Әуелгі де соңғы да өзің, сарасың,

Жалғыздығың қосылмай еш санаққа,

Еркің сенің жетті күллі тарапқа.

Күмәнсіз, сен - мәңгіліксің, ғажапсың,

Қатынассыз, сыртындасың санақтың.

Іш пен тысты бірдей білген асылсың,

Көзден - жырақ, көңіліме - жақынсың.

Барың аян, күн мен айдай жарықсың,

Ақыл, көңіл жетпес, тегің алыс тым.

(Барың анық, күн мен айдай нұрлысың,

Тегің жұмбақ, ақыл жетпес, сырлысың...)

Бірегейсің, еш қоспасыз бір мүсін,

Жараттың сен нәрселердің күллісін.

Жараттың сен кішісін де, ірісін,

Өтер бәрі, өзің мәңгі тірісің;

Жаралғанға түгел танық жаратқан,

Қос дүниені анық қолға қаратқан.

Ұқсасы жоқ, десең, ойлап қарайық,

Қандайлығың біліп болмас, халайық.

Жатпайды - ояу, ұйықтамас, жүгірмес,

Меңзер белгі жоқ , келбеті білінбес!

Кейін де алда, не солыңда, оңда жоқ,

Асты, үстінде: отырар жай онда жоқ.

Өзі орынсыз, жаратқан сол орынды,

Онсыз орын болмас, білгін соныңды.

(Тұрағы жоқ, бәрін өзі жаратты,

Бар әлемді өзіне жай санапты).

Сыры жақын, ей, ділі әзіз, жаны адал

Сенің барша сурет, ізің танымал!

Жараттың мың тіршілікті, ел, жерді,

Құрлық, құдық , тау, дала, көл белдерді.

Жасыл көкті безендірдің жұлдызбен,

Қара күнді жарық еттің күндізбен!

Қанша ұшқан, жүрген, тынған, інде өскен,

Ішіп-жемі сенен болып күн кешкен.

Көк үсті мен жер қойнының арасы,

Мұқтаж саған, жоқ өзгеше шарасы.

Хаққа бүтін сенсең, ділді табындыр,

Көңілің сенсе, ақылыңды бағындыр!

Қандай деме, көңіліңді баққайсың,

Бәріне де көншіп, тыныш тапқайсың.

Қайда, қандай? - деме, сақта өзіңді,

Шетсіз, шексіз, біл ұзатпа сөзіңді.

(Хақ қайда деп, қандай деп те сұрама,

Барлық жерде ол, біл де мұны сынама!)

Мұңсыз Ием! Мен бір мұңлық құлыңмын,

Күнәмді кеш, мейіріңе жылындыр!

Табындым мен, сенде үміт, сенім де,

Қолыңды бер, мұңға батқан жерімде!

Сүйіп мені, пайғамбармен тең еткін,

Қиямет күні қолың беріп, деметкін.

Оның әділ төрт досына мың сәлем,

Жеткіз түгел: бармын, қолдап тұрса, мен...

Ұлы күні жүзін көрсет, жебесін,

Жақсы сөзбен қолдан тұтып, демесін.

Саған лайық өзім мақтау таппадым,

Сөзді кестім. Өзіңді-өзің мақтағын.

Адамды Хақ жаратты да ескерді:

Оған ақыл, білім, өнер, ес берді.

Көңіл берді, әрі тілін тербетті,

Ұят берді, берді құлық, келбетті.

(Ділін оңдап, ерік берді тіліне,

Ұят берді қылық - құлық , тіліне!)

Білік берді - адам бүгін жетілді,

Ақыл берді - талай түйін шешілді.

Кімге құдай берсе, білім, ақылды,

Қолы жетсе, алар ол мол асылды!

(Ақыл, білім берсе, құдай, білінер,

Қолы талай ізгілікке ілінер).

Ақылды - ұлы, біз білімді, білікті,

Қонса екеуі, ұлы етер жігітті.

Бұл сөзіме, куә мұндай сөз де бар,

Сөзді естіп, аларыңды көздеп ал:

"Ақыл қайда болса, ұлылық толады,

Білім кімде, сол білікті болады.

Ақылды ұғар, білімділер біледі,

Түгел болар білімді, есті тілегі!"

Білік мәнін біл не дейді білген ер,

Білім білсең, бәле жүрмес іргеден.

Білімсіздер бар кеселді көреді,

Емдемесе, тектен текке өледі.

(Надандарды дерт пен бөле үйірер,

Емдемесе, ерте сөніп, күйінер... )

Кел, ей, надан! Дертке дауа жасағын,

Надан білім алса, құты тасады.

Ақыл - бұйда, ере түссең - жетелер,

Сөйтіп, арыз-тілегіне жетер ер!

Ақылы болса, пайдасын ер көп көрер,

Білім білсе, әзиз тірлік өткерер!

Ақыл - күллі ісіңді алып шығатын,

Бұл біліммен көрер тектер мұратын!

Ақыл білім, тілмашы - тіл, бұл кепіл

Жарық төгіп, елжіретер тіл деп біл!

Тіл қадірлі етер, ерге бақ қонар,

Қор қылар тіл, кететұғын бас болар.

Тіл - арыстан есік баққан ашулы,

Сақ болмасаң жұтар, ерім, басыңды!

Не дейді, ұққын, тілден жапа шеккен ер,

Құлақ салып, амал қылып, есті елер:

"Тілімнен көп жапа шектім, есебім:

Бас кесілмес үшін, тілді кесемін!

Сөзіңді бақ, басыңды кесіп алмасын,

Тіліңді бақ тісің сынып қалмасын!"

Жұрттың тілі удай, сөйлеп шет қылар,

Кісі құлқы сұм, етіңді жеп тынар.

Білім берді, білікті өткір тіл берді,

Тіл иесі, басыңды б, біл де енді!

Тілесең сен есендікте жүруді,

Жаман сөзге қимылдатпа тіліңді.

Біліп айтқан сөз - білікті саналар,

Біліксіз сөз басыңды жеп, табалар.

(Біліп айтқан сөз - даналық деседі,

Біліксіз сөз, қайран басты кеседі!)

Туған өлер, көрсең қалар белгісіз,

Сөзіңді ізгі сөйле, өлсең де өлгісіз!

Қос нәрсені шалмас қарттық құрығы:

Бірі - ізгі сөз, бірі - ізгі құлығы!

Туған адам өліп сөзі қалады,

Өзі кетіп, ізгі аты қалады!

Тіршілікте келсе өзіңнің өлмегің -

Сөз, құлқыңды жақсарт, онда, ей, бегім?!

Тілді сөктім, һәм мадақтап демедім,

Мұным - сөздің сырын ұқсын дегенім.

Күллі сөзді жисаң да, ақылды асырмас,

Керек сөзді сөйлер кісі, жасырмас!

(Күллі сөзді жина, ақылға сыймайды,

Керек сөзді айтады тіл, тыймайды!)

Сөзді ұлыма арнадым мен, ер-батыр,

Ұлым, тыңда, менде алтын-кем жатыр.

Саған арнап сөз сөйледім, ей, ұлым,

Өсиетімді қабыл алғын құлыным!

Күміс, алтын қалса менен сендерге,

Оларды сен бұл сөзіме теңгерме!

Күмісті іске тұтсаң - бітіп қалады,

Сөзімді іске тұтсаң - күміс табады.

(Күмісті іске тұтсаң - құрып, азады,

Сөзімді алсаң, саған күміс қазады!)

Қалар мұра - сөз, кісіден кісіге,

Сөзді мұра тұтсаң, пайда ісіңе,

(Кісілерге мирас ата сөзі ғой,

Ата сөзі - ұқсаң, - құттың көзі ғой).

***

Білікті бек, бүгіп түйме қасыңды,

Именіп көп айтсам құзыр, расымды!

(Ей, дана бек, түйме бүгін, қасыңды,

Шынымды айттым, кешір, идім басымды!)

Егер қолың ұзын болса, халыққа -

Қылық, сөзді ізгі қылып, жарылқа!

Жігітшілік өтер, өшер тірлігің,

Дүние - тұс, көшерсің тез бір күні.

Ізгілік - пайда. Тірлігіңді пайда қыл,

Ізгілік, соңыра - жер, киерің, ойлағын!

Тыңда, кісі ізгілері не деді:

"Жүрген - тынып, тынған ақыр өледі!"

Жалғанға сан жаңылыс ер келді, көр,

Біраз жүріп, қайта кетті, өлді, көр.

Бек пе, құл ма, мейлі, жақсы-жаман ба,

Өзі өлді, қалды аты, ізі ғаламда.

Саған тиді енді орынның кезегі,

Жақсы боп өт, жақсылық ет еселі.

Тірі өлер, ақыры жер жастанар,

Жақсы кісі өлсе, жақсы ат қалар.

(Тірі өледі, жер - төсеніш, жастығың,

Аты өлмейді, өлсе де өзі жақсының!)

Екі түрлі ат, тілде жүрер, қалғанда,

Бір - жақсы, бір - жаман, мына жалғанда.

Жаманды - сөгіп, жақсыны асыл санайды,

Байқап қара, көңілің нені қалайды!?

Жақсы болсаң, атыңды атап мақтайды,

Жаман болсаң, ей ер, сөгіп, даттайды.

"Жақсы атты ер, білсең алғыс алады,

Жаман атты өлсе, қарғыс табады!"

Көп сынадым құлқы жаман зұлымды,

Күнде кейін кетті, күші үзілді.

Көп сынадым, жапашы сұм пендеңді,

Күннен-күнге кері кетіп, жерге енді.

Талай көрдік, бұл, жамандар, ісінен -

Қайыр көрмес, ей, білімді түсін ер!

Жамандық - от, от күйдіріп өтеді,

Жолын бөгер күш жоқ, құл қып кетеді.

Қарап тұрсаң, бізден бұрын барғанды:

Қара халық, бек билеген жалғанды.

Қайсыбірі білікті боп толығып,

Өтті заман, дүние ісіне қол ұрып.

Кім білімді болса, жаһан бегінен,

Әділ заңды солар түзеп, теліген.

Бұл күнде кім ізгі кісі атанса,

Солар басшы болды ізгі іс жасалса.

(Ол күнде кісі ізгі атанса, жақсы боп,

Солар жүрді жақсылардың басы боп).

Не дер екен, тыңда, білімді адамды,

Жасы жеткен, сынап көрген ғаламды:

"Білімсізге төрден орын болса, көр:

Төр - босаға, ал босаға болды төр!

Орын тисе данаға есік көзінен,

Есік - биік, төр - тағыңның өзінен!

Күллі құрмет білімдіге тиесі,

Мейлі, ол төр, мейлі есіктің иесі!

(Білігсізге төрде орын болса көр,

Бұл төр илкә санды, илиг болды төр)".

Кісі асылы екі түрлі, қараңыз,

Бірі - бек те, бірі - ел басы, данаңыз.

Басқалардың барлығы бір малға тең,

Қаласаң оны, мұны ұста қолға сен!

Қайсысың, енді маған айтып аш,

Екінің бірі, үшіншіден тайқы, қаш.

Қылыш алсаң - ел, жорықты түзерсің,

Қалам алсаң - жөн-жосықты сүзерсің.

Жақсы низам қалып келді олардан,

Мирас етсе, кісі өрлеп, оңалған.

Сөз, өсиет - мұра өліден тіріге,

Мирас тұтса, пайда өзіне, діліне!

Шыны, надан соқырмен тең бүгілген,

Ей, қараңғы! Көз, үлес ал білімнен!

Кісі көркі – сөз, бұл сөздің түрі көп,

Ізгі сөзді ерді мақта, тілі өрт!

Мысал келді, мұны меңзер, түркіше,

Соны қосып түймесем, сөз түрліше:

"Ақыл көркі - тіл тілдің көркі - сөз,

Кісі көркі - жүз, жүздің көркі - көз!"

Қанша білсең, ізден тағы, тағы да,

Білікті адам жетер тілек, бағына.

"Білем!" - десең, жырақсың сен білімнен,

Хас білікті: "Наданмын!" - деп, түңілген!

Білік - түпсіз, шетсіз-шексіз бір теңіз,

Қанша сімір, сарқылмайды, білсеңіз!

Біліммен ер басын алып жүреді,

Ал, білімсіз басын оққа тігеді!

(Білімменен басыңды алып жүрерсің,

Ал, білімсіз өзін қорлар, білерсің!)

Білім алып, биіктей бер, адам бол,

Ел ішінде мал атанған надан мол.

Білікті бір ойдан, мұңнан арылмас,

Біліксіз құр ыржақ таудан жаңылмас!

Сабыр етсе, білікті, ойы жетектеп.

Тұрмас надан тау ешкідей секектеп.

Білік - кісен, білікті оймен алаңдар,

Ал, біліксіз тұра шауып, арандар!

Сен - кісенде, білімсіз жүр шідерсіз,

Кісенде оны, бура болып бүрерсіз!

* * *

Қол ұмсынып, білім іздеп терледім,

Сөзді сөзге өріп, тізіп зерледім!

Түркі сөзін үркек тағы киіктей,

Қолға үйретіп, қамап, ерік бермедім!

Сылап-сипап бақтым, көңіл берді тез,

Әрі де үркек, сақ һәм жаны шерлі еді...

Мәпеледім сөзім қолға қонғанша,

Жұпар сеуіп, қошеметтеп демдедім!

Тура айтып, теріс сөзге ермедім,

Түзу сөзді ұғар түзу ер дедім...

Оқушымның көңіліңе келмесін,

Деген оймен көрінгенді термедім!

Тура сөзден өңге сөзді сөз деме,

Ақ-қарасын парықтамай сенбегін!

Мына жалған қанша елді қайғыртты,

Қанша жанды тура жолдан айнытты.

Енді саған таяды ма қылмыңдап,

Сенбе, ерме! Қалсын текке жылмыңдап?

Қанша бекті бұл күлкімен сендіріп,

Өлім құшып, кетті көзі телміріп!

Өтті күнім, кетті жапа шеккізіп,

Жігіттікті өкінішпен өткізіп.

Сан мың жаса, ақыры бір өлесің,

Жиған нәрсең қалар, езің көнесің!

Сақта, құдай, сыйынарым бір өзің,

Ғапыл қылма, сергек қылғай - тілегім!

Жазығым көп, ұятсыз бір құлыңмын,

Рақым келсе, сенен келер, ұғындым!

Көп күнәға баттым сенен көз жазып,

Бүгін келдім, жалбарынып мен ғаріп!

Неменеге сендің, мұңлық дәуренім?

Қайда келдім, түсінбестен әуремін!

Ей, жолыңды, пейіліңді түзегей,

Қос жаһанда төрден орын тілегей!

Бұл дүние сүйініші өтпелі,

Ең дұрысы, ол дүниеге көшкенің!

Аузыңды жап, тыйып тыныс, тіліңді,

Көзіңді жұм, тыңдама өлі-тіріңді!

Иә, раббым, қолда күллі момынды,

Рақым еткей, беріп әділ жолыңды!

Мың-мың сәлем пайғамбарға жебеуші!

Және де төрт серігіне демеуші!

Адамзатты - топырақ, су, ауа, оттан,

Құдіреті күшті жалғыз Алла жаратқан.

Жаратқан соң, ерттеп өткір көз берген,

Сай-сүйекті сырқыратар сөз берген.

Ақыл берген теңіздейін телегей,

Биіктерге самғасын деп жебедей.

Кең дүниеде тек адамға қол берді -

Еш мақұлық тең келмейтін болды енді.

Зерде берген білімге бой ұрсын деп,

Тірлігінде қайырымды іс қылсын деп.

Ұят берді, намыс берді, ар берді,

Намысына қамшы болар жар берді.

Ары үшін Ер күреспесе, несі өмір?

Қосып берді күншілдік пен өсегін.

Тағдыр кілті... - өзімізден бәрі де,

Лайықсың ба? Биіктейсің әріге.

Жетер болсаң, бұл тірліктің мәніне,

Тағдыр, өзі-ақ айналады сәніңе!

Есті сөзді еске түйіп ал енді:

"Білген құлдан білікті жоқ әлемде!"

Әуелі - оқып, оны ойыңа өре біл,

Өзі-ақ келер сонан соң жазу өнері.

Надандықты құрта алмассың дәрімен,

Біліммен тек құтын қашыр әріден.

Ақыл - арқан: құз, шыңырау, құзарда

Шыбын жаның сол арқылы ұзарған.

Кім болсаң да; ғұлама бол айтарым -

Тек біліммен маңдай терің қайтады.

Билей алсаң - ақыл білім, жүректі

Орындадым де, қасиетті тілекті!

Естінің сөзі - хауыздың лебіндей есер,

Есердің сөзі - сүйреңдеп өз басын кесер.

Тиянақ жоқ әсіре қызыл сөзіңде,

Пәтуа жоқ көк мылжыңның өзінде.

Айтар болсаң, әр ойыңды қадап айт,

Бір сөзіңді мың толғамға балап айт.

Бір сөзбен-ақ ұлы болып шығарсың,

Көп мылжыңмен күлкі болып тынарсың.

Әр сауалың асыл болсын жасындай,

Ауыр тисін диірменнің тасындай.

Надан - мылқау, көкірегі - көрсоқыр,

Көзі ашылар, соқыр-мылқау болса оқыр.

Басың болса, даңқың қалар соңыңда,

Ізің қалар, хатың қалар жолыңда.

Өсек-өтірік қор қылмасын тіліңді,

Телитін тіл санаңа әкеп білімді.

Білер болсаң, мен айтайын ашығын,

Тіл кесілсе, кесілгені басының.

Басыңды ая. Басқа пәле тілінен,

Бірі - есірсе, ес кетеді бірінен.

У менен тең зәрлі сөзі наданның,

Күйе-жала - қаны зұлым адамның.

Ойлы сөзді, құлақ құрышын қандырар,

Білім ғана, май құйғандай жандырар.

Қорға жұртты, қорғағандай арыңды,

Тіл тигіздің - байлағаның бағыңды.

Қалар атың мынау жарық жалғанда,

Қайырымды сөз, қайырымды ісің қалғанда,

Өлсең бір күн, күлге айналар тәнің де,

Сөзің қалар - тілі бардың бәрінде.

Өсиет еттім сәулесі бар пендеге,

Зеріккеннен емес, түйгін зердеңе.

Байлық болмас күмісің де, алтын да,

Тілге ие бол. Байлық сөздің нарқында,

Ел аралап. Сырын ашсам білімнің,

Сол ғана арман - мәні күн мен түнімнің.

Түпті білмеу - одан асқан сор болмас,

Білер болсаң - одан даңғыл жол болмас.

Ақыл, білім - құрметті етер халқыңа,

Көз жұмылса, айналады даңқыңа.

Бұл дүние қып-қысқа көрген түстей,

Қадірін білген дұрыс көрге түспей.

Өмір де бір қазына, алған қарыз,

Қайырым етті қайтара салған парыз.

Түптің түбі бұл тағдыр теңестірер,

Ажал келсе: ұлық, құл демес, білем.

Жақсылық қыл, суымай бойда қаның,

Бір өлім бар, жөн болар ойлағаның.

Қалар өлсең меншігің - есімің де,

Қатты серпкен кең дүние есігінде.

Құрметтер ел, жан болсаң затың жақсы,

Талай ғасыр жаңғырар Атың жақсы.

Қарғысын естір талай ғұмырлардың,

Есімі қаны қара зұлымдардың.

Не күтіп жүр: Даңқы ма, мазағы ма?

Өз ырқыңда. Тек сынба азабына.

Қалар ныспы, сіңерміз қара жерге,

Мақтап?.. Даттап?.. "Тірілтер" қалың ел де...

Ақиқатшыл дананың өсиетінің жаны бар,

Зұлымдыққа қайда да, өз зауалы табылар.

Жоғында ма, ашығы, барында ма көзіңнің,

Тажал болып жолығар зұлымдығың өзіңнің.

Тосқауылдар жолыңды, өрт сияқты жалындап,

Басқызбайды бір кадам аждаһадай арылдап.

Айналасын жапырып, жалмап жалын пышағы,

Ақырында зұлымдық өзін қоса жұтады.

Ұлықпысың, құлмысың - кім болсаң да, мейлі,

Аппақ айдың астында қараймасын пейілің.

Әлімсақтан әйгілі, ең әділін заңдардың,

Ақыл-ойы қалдырған көкірегі ояу хандардың.

Даналық пен адалдық - табынары бұл елдің,

Ұлығы көп, биі көп, көңілі жетіп білер кім?

Өтіпті Хан дүниеден ел-жұртына ардақты,

Болған әрбір үкімі сара алтыннан салмақты.

Ішінде көп жандардың жақын тартып қолдаған,

Көкірегі - кір, көрсоқыр тірі пенде болмаған.

Ерткен қара халықты білім бұлақ көзіне,

"Ел мерейі - Ер даңқы!" - деп сендірген өзі де.

Разы болса, күйінбей бек те, тексіз қара да,

Мен де разы тірлікке! - деп сіңірген санаға.

Хан да болса, борышын нағыз ерше атқарған,

Аты қалды жақсының, сөзі қалды хатталған.

Күлге айналсын мейлі, дүние әсте сөнбейді,

Ол туралы жақсы сөз, жақсы лепес өлмейді.

Күлге айналар сүйегі, аты-даңқы мың жылдық,

Ел аузында жүрер ол, жолдарындай бұл жырдың.

Даналардың тұғыры - күнге жақын шың болар.

Ақымақтардың ғұмыры - ұрыс-керіс, мұң болар.

Көпті көрген көнекөз, аппақ сақал-шашы да,

Айтқан дейді бір ойды, түйген көп жыл басына.

"Надан таққа отырса, көрген күнің сор болар,

Асыл тағың наданның бөксесінде қор болар.

Есіктегі есті ер сүйген адамшылықты,

Тақтан биік көтерер сүйем табалдырықты".

Даналықтың тақ-тәжі сатылмайды ақшаға,

Жасымайды асыл тас, топырақ қ а батса да.

Даналық пен биліктің тегі біреу түбінде,

Екеуі де тең асыл, кемсітпеймін бірін де.

Ғалым, білім береді, заң әкімнің қолында,

Ақ жол түбі деп білем, екеуінің жолын да.

Әділ әкім, үкімің - дүниенің тұғыры,

Шырын сөзің, шын ойшыл, тіршіліктің жұлыны.

Қанатты сөз құйылған данышпанның жанынан,

Күшті ол кейде, патшадан, табиғаттың заңынан.

Ұлы сөзге табынам, бір түйірі санаңның,

Еш өзгермей жететін, баласына балаңның.

Тілсіз жанға тіл бітсе, жайып сезім желегін,

Еңбегімнің далада қалмағаны, сенемін.

Жандар болса, қимайтын даналықтың арнасын.

Менің әрбір сөзімді өз сөзімен жалғасын.

Сөз білгенге - қолқа жоқ. Ол өнердің жүйрігі,

Сөз туралы бір сөз бар, зердеңе оны түй, біліп:

"Қандай өңнің шырайы - шуағы нұр кез болар,

Тіл - ақылдың ажары. Тіл қуаты сөз болар".

Даналардың әр сөзі тең ғой бейіш үнімен,

Бет ажары әрқашан тапса үйлесім тілімен,

...Әңгіме еттім, тең көріп билік пенен ақылды,

Адамдықтың белгісі - қасиеттеу атыңды.

Тәж қып басқа көтерсе ел, асыл білім - жақұтты,

Ондай елдің қашанда адамдары бақытты.

Көне көздің сөздерін қайталаймын тағы да,

"Даналықтың мәуесі - қайырымдылықтың бағы да

Енді ақынға біраз назар салайық ,

Өлең сөзді құдірет тұтқан халайық.

Олар шебер мақтауға да, даттауға,

Сөзі ыңғайлы жұрт жадына сақтауға.

Сәулелі сөз күндей шыққан шығыстан,

Шаштан нәзік, өткір алмас қылыштан.

Тілімді алсаң, ақындарды ұқ әуелі,

Ұғынықты сонда әр жырдың әуені.

Теңіздегі лағыл маржан - өлең де,

Таба алмайды сүңгімеген тереңге.

Ақын сөзі қандай үлкен жанды да,

Масқаралар халайықтың алдына.

Ақын сөзі - жүрегімен сенсе шын,

Көтереді бишараның еңсесін.

Ұлы ақын ба, әлде көптің бірі ме,

Байлама тас, ешбірінің тіліне.

Кір тигізбей ұста ойыңның өресін,

Мейірім етсең - мейірімділік көресің.

Еркін ұста, ақын жанын ұғын да,

Сыйла бәрін, көтер қайғы, мұңым да.

Тек шындыққа сөз - бөбегін бөлесін,

Сол кезде оның пайдасын да көресің...

Ілкі сәттік өмірің болса, жалғанда,

Қайырым ет, қайырым қылған жандарға.

Серттей түйсең, ұшқан ойды сөзімнен,

Шет қалмайсың несібеңнен, еліңнен.

Сиымды бол, сыйлап сені жақтаса,

Тайраңдама - қалың елің мақтаса.

Адамшылық - адамға тән қазына,

Солай қазір, солай болғын бағзыдан.

Қайырым етсе, достарың, не бауырың,

Еселеп бер, көтер жүктің ауырын.

Сөйтсең, дана ер болғаның сенімді,

Құрығанда, байқатасың тегіңді.

Қызғаншақтар бұлай істей алмайды,

Тексіз байғұс, тіпті ондайға бармайды!

Ақымақ болма, тимесін еш кесірің,

Дәм татырған жанға, ашып есігін.

Азаматсың, бір күн дәмін татқанға,

Түбінде бір рахметің қайтқанда.

Қайырымды бол, қырық қатпар ғаламға,

Көзіңді ашып, білім берген адамға.

Досың болса, алға тартқан ақылын,

Хан кетер сен, сенсін саған жақының.

Қайда жүрсең, жасай көрме бетсіздік,

Самарқаулық, ұмытшақтық - тексіздік.

Бауырыңдай демеу болған жігітке,

Сырт айналма, адамдықтан түңілтпе!

Қызмет еткен азаматты жаныңда,

Жаудай көріп, ар жолынан жаңылма!

Сөзімді ұғып, орындауды бақ сана,

Жүрегіңе тұздай тиіп жатса да!

Айттым мұны айналмасқа - Адамға,

Қайырымы жоқ, қасиетсіз наданға.

Ащы айтты деп кінәлама ақынды,

Ащы сөздің түбі балдай татымды.

A.Dilacar. Kutadgu Bilig Incelemesi.

Ankara, 1995. S. 37-52.





ҚОЖА АХМЕТ ИАСАУИ*

ДИУАНИ ХИКМЕТ

Бисмилла деп баяндайын хикмет айтып,

Тәліптерге дүрр у(а) гауһар шаштым міне,

Риязатты қатты тартып, қанды жұтып,

Мен "Дафтар-и сани" сөзін аштым міне.

Сосын айттым әркім болса, дидар-талап,

Ғариб, жетім, пақырлардың көңілін сыйлап.

Қайда көрсең, көңілі сынық мейірімді болғын,

Ондай мазлұм жолда қалса, демеп жүргін.

Көңілі бүтін менмен халайықтан қаштым мен.

Ғаріп, фақыр, жетімдерді расул сұрады,

Сол түні, миғраж шығып, дидар көрді,

Қайтып түсіп, пақыр хәлін тағы сұрады,

Ғаріптердің ізін іздеп жолға түстім.

Үммет болсаң, ғаріптерге мойын бұрғын,

Аят, хадис кім айтса, соған құлақ түргін.

Қанағатшыл боп шуақ шарабын іштім мен.

Мәдинеге Расул барып болды ғаріп,

Ғаріптікте мехнат тартып болды сүйікті

Жапа тартып Жаратқанға болды жақын

Ғаріп болып жұмақ асуын астым мен.

Ақылды болсаң, ғаріптердің көңілін тап,

Мұстафадай ел аралап, жетім ізде,

Дүние құмар тексіздерден бойыңды тый,

Есімді жиып, дария болып тасыдым мен.

Ғашық есігін Мәулам ашты маған тиді,

Топырақ қылып "дайын бол" деп мойнымды иді.

Нөсердей боп маламеттің оғы тиді.

Көңілім қатты, тілім ащы, өзім залым,

Құран оқып амал қылмай жалған ғалым,

Ғаріп жаным босқа өткіздім, малым да жоқ,

Хақтан қорқып, отқа түспей пістім мен.

Алпыс үшке жасым жетті өттім ғафил,

Хақ әмірін мекем тұтпай, өзім жахил,

Ораза, намаз қаза қылып болдым сорлы,

Жамап іздеп, жақсылардан қаштым мен.

Уа, дариға, махаббаттың пәрін ішпей,

Асылықтың жаман күрмеуін мұнда шешпей

Шайтан жеңді жан берерде қатты састым.

Иманыма шеңгел ұрып, қылды көп қам,

Пир-и мұған дайын бол деп шашты жұпар.

Шайтан-лағын менен қашып кетті күнәкар,

Бихамдиллах нұр иманмен асудан астың.

Пир-и мұған қызметінде жүгіріп жүрмін,

Қызмет қылып көзімді жұмбай дайын тұрдым.

Медет қылды " әзәзілді" ұстап жықтым,

Одан кейін қанат қағып ұштым мен.

Ғаріп, фақыр, жетімдерді қылғын шадыман,

Тағам тапсаң, жаныңменен қылғын мейман.

Хақтан естіп бұл сөздерді айттым мен.

Ғарып, пақыр жетімдерді кім сұраса,

Разы болар сол пендеден Перуардигар (Тәңір)

Ей, бейхабар, сен бір себеп, Өзі асырар.

Хақ Мұстафа насихатын естіп айттым мен.

Жеті жаста Арыстан Бабқа бердім сәлем,

Хақ Мұстафа аманатын сый ғып маған,

Сол уақытта мың бір зікірін қылдым тамам.

Нәпсім өліп "Лa маканға" астым мен.

Құрма беріп, басым сипап, назар қылды,

"Инна фатахнаны" оқып мағына сұрадым,

Жарық салды естен танып болып дидар көрдім.

Молдам ұрып тыныштал деді қарап тұрды,

Жасым парлап, сорлы болып, тұрып қалдым.

Мектеп барып, қайнап тасып жүрдім мен,

Ей, надан, "мағына тап" деп айтты білдім,

Одан кейін шөлдер кезіп Хақты іздедім.

Зікірін тамам қылып өттім диуанаға,

Хақтан өзге еш сөйлемей бостан-босқа,

Шамды іздеп шәкірт болдым перуанаға.

"Нам у нишан" еш қалмады "ла-ла" болдым,

Аллах зікірін айта, айта "илла" болдым,

Саф, пәк болып "мухлис" болып "лиллах" болдым,

"Фана фи-аллах" мақамын астым мен.

Сүннет екен кафир болса да, берме азар,

Көңілі қатты діл-азардан Құдай безер.

Аллах Хаққы, ондай құлға тозақ дайын,

Даналардан естіп бұл сөзді айттым мен.

Нәпсім мені жолдан ұрып қор қылды.

Телмірттіріп халайыққа зор қылды.

Зікір айттырмай Шайтанменен дос қылды.

Сүннеттерін мекем тұтып үммет болдым,

Жер астына жалғыз кіріп "нұрға" толдым,

Хақ құмарлар мақамына лайық болдым

Көңіл тоқпағымен нәпсіні жаншыдым мен

Дайынсың деп, нәпсі басын жаншыдым мен.

Миғраж шықты Хақ Мұстафа рухымды көрді,

"Аласту бираббикум", - деді біл Хақ

"Қалу Бала" - деді рухым алды сабақ.

Хақ Мұстафа "балам" деді білгін бұл рас.

Перзентім деп Хақ Мұстафа қылды кәләм,

Одан кейін барша әруақ қылды сәлем.

Рахмет-дария толып тас , - деп жетті хабар,

Рахым ішінде пайда болдым нида (үн) келді.

"Зікір" айт деді, ағзаларым тітіреп сала берді

Рухым кірді сүйектерім " Алла " - деді.

Төрт жүз жылдап кейін шығып үммет болғай,

Неше жылдар жүріп халыққа жол көрсеткей.

Тоғыз ай, тоғыз күнде жерге түстім,

Тоғыз сағат тұра алмадым, "Көкке ұштым".

"Арш уа курси" дәрежесін барып құштым.

Арш үстінде намаз оқып, тізе бүктім.

Разымын айтып, Хаққа қарап, жасымды төктім,

Жалған ғашық, жалған суфи көрдім, сөктім.

Жаннан кешпей "Ху-Ху" дегеннің бәрі жалған

Хақты тапқан, өзі де сыр, сөзі де сырлы.

Арыстан Бабам Ислам дінінен баяндады,

Ақылды болсаң, ерендерге қызмет қылғын.

Жамандықтан тыйғандарды құрмет еткін

Пір-и Мұған Хақ Мұстафа күмәнсіз біл

"Теберік" деп алып жүрді қолдан қолға.

"Аллах" дедім Шайтан менен жырақ қашты,

"Хай у хауас" менмендік тұрмай көшті,

Нәпсі басына жүз мың бәле қармап салдым,

Тәкәппарлық аяқ астына басып алдым,

Он бесімде хури-гилман қарсы келді,

"Фирдаус" атты жәннәтінен лайық қылды,

Дидар үшін барлығын да қойдым мен,

Он алтымда барша, әруақ үлес берді.

Он жетімде Түркістанда тұрдым мен,

Хай хай сізге "мүбарак" деп "Адам" келді.

Он тоғызда жетпіс мақам көрінді

Зікірін айтып ішім-сыртым таза болды.

Ғаус-ғиас шарап берді тойдым мен,

Жасым жетті жиырмаға өттім мақам,

Бихамдиллах пір қызметін қылдым тамам.

Хош ғайыптан құлағыма шабыт келді.

Барша ұлы жиылып келіп сый берді,

Мен жиырма екі жасымда фана болдым,

Мархам болып шын дерттіге дауа болдым,

Жалған ғашық, шын ғашыққа куә болдым.

Күнәменен жасым жетті жиырма беске,

Сұбхан Ием зікір үйретіп, көкірегімді тесті.

Көкірегімдегі түйіндерді Сен Өзің шеш, ей, Алла.

Құл Қожа Ахмет дүние қойсаң ісің бітер,

Көкірегіңдегі шыққан "ахың" ғарышқа жетер,

Жол берерде Хақ Мұстафа қолың(нан) тұтар,

Отыз екі жасқа жетті Хақтан Ферман.

Алламнан хабар жетті шәкірт болдым,

Отыз төртте ғалым болып, дана болдым,

Хикмет айт деп Сұбхан айтты, қабыл алдым,

Отыз бесте мешіт кіріп, дәурен сүрдім,

Тәліптерге "ғашық дүкенін" тола құрдым.

Шаш, сақалым аппақ болды, көңілім қара,

Пир-и мұған шарабынан тамшы таттым

Бихамдиллах нәсіп етті, нұрға баттым,

Көңіл құсы Ламақанға (Аллаға) жетті достар.

Иман қалқаны - шариғат, мәні - тариқат,

Тариқатқа кірген Хақтан үлес алды достар,

Ықылас қылып жалғыз Хаққа көңіл бердім.

Ғарыш, Курс, Лаух өтіп, Қалам кездім.

Қырық төртте махаббаттың базарында,

Мансұр сипат, басымды бердім, " ғишқ" дарында.

Түрлі-түрлі жапа тиді мойынсұндым,

Құл Қожа Ахмет ер болмасаң, өлген жақсы,

Қызыл жүзің қара жерде солған жақсы,

Топырақ - сипат жер астында болған жақсы.

Елу бірде... Дидарыңды көре алмадым жаннан тойдым,

Елу екіде... үй, әйел, жан, бас, һәм иманнан кештім

(тарк-и тарк мақамы),

Елу үште... уахдат мейінен нәсіп етті,

Елу төртте "Мағрифат" майданында сайран салдым.

Исмайлдай азиз жанымды құрбан қылдым,

Елу бесте дидар үшін кедей болдым,

Алпыс екі жаста Аллах "Пертев" (нұр) салды.

Бастан аяқ кемшіліктерімді жоқ қылды,

Жаным, тілім, ақылым, сана-сезім "Аллах" деді,

Алпыс үште нида (үн) келді: "Құл Жерге кір!"

Хәм жаныңмын, Жананыңмын (Сүйіктіңмін), жаныңды

бер.

Өлмес бұрын жан берудің дертін тарттым

Бір және Барым дидарыңды көрермін бе?!

Алпыс үште сүннет деді, естіп білдім,

Хақты тапқан шын суфилер қанды жұтты,

Жарық дүниені харам қылып, Хақты сүйдім,

Зікірін айтып жалғыз болып, жалғыз жандым.

Барлық періштелер жер астында болды құлым,

Хақ Мұстафа рухы келіп болды имам,

- Үммет, - деді, іші-сыртым нұрға батты,

Сәуле берді дидарын Хақ көрсетті.

Жан, көңіліңді Хаққа тұтқын қылмайынша,

Ей, жарандар, бұл дүниеде жоқ тыныштық.

Жер астына кірдім, достар, еріксіз,

Құл Қожа Ахмет мен "Дафтари-сани" айттым.

Екі әлем қазықтарын Дидарға саттым,

Өлмес бұрын жан ашысып, уын таттым

Мұстафаға зарымды айтып тұтып кірдім мен.

Сол себептен "Хақтан қорқып" көрге кірдім,

Көрге кіру Расулуллах сүннеттері,

Ғаріптерге рақым қылу шапағаты

Ажал келмей, тәубе қылғын, ей, надан,

Жер бетінде өлмес бұрын тірі өлдім

Алпыс үште сүннет деді, естіп білдім.

Азиз жаның - аманат, жүрме бейғам.

Алпыс үште Құл Қожа Ахмет ғайып болды,

Сұлтан болды, мехнат тартып жақсы болды.

"Ғашық " есігінде Мансұр сипат болдым мен.

"Ғашық жолында" ғашық болып Мансұр өтті.

Меламеттер, қиянаттар көп естіді.

Ғашық Мансұр "Ана-ал-Хақты" тілге алды.

Дарға асылып дидарыңды көрдім мен.

"Ана-ал-Хақтың" мағынасын білмес надан,

Дана керек бұл "жолдарда" таза, мардан.

Ымдап айттым, дана болса, мағына алсын,

Қал ілімін жазып айттым нышан қалсын,

"Дүрр уа жауһар" сөздерімді ішке салсын

Хәл (ілімін) айтып ғашықтарға бердім, мен.

Көңілдің діл хәлін ешкім білмес, Тәңірім куә: -

Қан жұтып менде куә болдым, мен,

Тексіздер бұл сөздерден хабардар емес.

Надандарға асыл сөзім, бос хикмет.

Дүние үшін бір-біріне қылмас "шафқат"

Залымдарға тұтқын болып өлдім мен,

Залымдарда емес, асыл күнә бізде.

Сондықтан Тәңір қылар бізге жапа.

Залымдардың жақыны немене ол, Мен Жаратқам,

Жаратқанды есте тұтпай сен ұмыттың,

Менен қашып залымдардың қолын тұттың,

Залымдарға Өзім құрмет көрсеттім бердім мен.

Сенде "жаза" Жаратқанға жалбарынбадың,

Аллах деп, "түнде тұрып" ыңыранбадың.

Хақиқаттан сөздер айттым, естімедің,

Залымдардың қолын ұзын қылдым мен.

Ей, бейхабар, Хаққа көңіл жүгіртпедің,

Дүние харам, одан көзді суытпадың,

Нәпсіден кешіп, Аллаға қарай толғанбадың,

Залымдарды кінәлама, залым өзің.

Мінезің рия әсер етпес халыққа сөзің,

Дүние малын тола бердім, тоймас көзің,

Айн-ал-йақин тариқатта боздап өткен,

Илм-ал-йақин-шариғатты ұстап өткен.

Хаққ - ал – йақин - Хақиқаттан айттым мен,

Құл Қожа Ахмет Хақ Сөзін сөйлеп өтті.

Екі әлем көздеріме тарыдай көрінбеді жалғыз Хақты сүйдім,

Жаннан кешіп жалғыз Хақты жанға қостым,

Дария болып тасыдым.

"Ламақанды" аралап мақам астым,

Дүние асуына жүз мың талақ қойдым -

Хақ алдында "ақыл-и камил" тұра алмайды,

Ғашық күшінен "бір демде" тұра алмайды.

Закир болып, шәкірт болып Хақты таптым,

Ғашық болсаң, әуелі Хақты таны

Сізді бізді Хақ Жаратты тағат (ғибадат) үшін

Қалу била деді рухым азап үшін.

"Әуелі-соңында жақсылар кетті "жалғыз қалдың",

Дана кетті, надан қалды қатты өкіндім,

Жол таппай қайран болып қалдым,

"Көкірегімді тесіңдер "дерт пен қамға" толды әбден

Дерт пен қайғымды емдер емші бар ма?

Хәлімді тек саған айтам, жалғыз Алла,

"Мен дафтари сани" айттым Сізге, жәдігер,

Әруағымнан медет тілеп, оқы сорлы.

Хикметімнен пайда алған көзге сүртсін.

Ықыласпенен көзге сүртіп, Дидар көрсін.

Дидар көрудің шарты - риязатқа мойынсұну, жаннан

кешу, фақр болу (кедей).

Құл Қожа Ахмет "кедей болсаң" (факир) Хаққа болғын,

Назар тапсаң, алқа құрып сұхбат қылғын,

Халық ішінде "агаһ" болып тұрдым, мен,

"Фазкуруллах касиран" деп аят келді.

Дидарын көрсетуге ғашықтарға уәде қылды

Шын ғашықтарды Аллах сүйіп пендем деді.

Жалғаншылар дидарымды көрмес деді.

Ақылды болсаң, көрстаннан хабар алғын,

Мен де сондай боламын деп ғибрат алғын,

"Муту қабла ан тамуту" бойынша амал қылғын,

Осы хадис арқылы толғанып, ойға шомып өлдім.

"Фализаһу қалилан " уа йабку касиран " аят мағы-

насына көре амал қылғыл. Осы Тәңірдің ферманына

мойынсұнғандар "пурғам"; көңілі қамлы пурнам (көзі

жасты) жүреді. Имансыз амалсыздар қарқ-қарқ күліп

мұңсыз, хабарсыз дүниеден өтеді.

Мен, иман тілеп, зікір айтып жүрдім,

Тәңір назар салды, дария болып тасыдым.

Уқбалардан (асулардан) желіп астым,

Ұшқан құстай "Ламақанға" астым.

Ғаріптіктің көп қадірін білдім,

Ғаріптікте жалғыздық ішінде қалдым.

Туған жерім ол киелі Түркістаннан,

Бауырыма тас ұрып келдім мен.

Жалғыздық келсе, пісіреді көп қамдарды

Ғаріптікте Арыстан Бабам іздеп тапты,

Бабамның рухы салды мені бұл жалғыздыққа

Жалғыз болып өз шаһарында қайта жанды.

Көкірек көзі жарылмадан тағат қылса,

Хақ дергахында қабыл болмайды.

"Ламақанда" сабақ алдым Хақтан,

Бір және Барым сабақ берді перде ашып

Әбден қанып "Вахдат" мейін тойып іштім.

Көңіл көзі ашылған соң, жылатады

Ғашықтық мақамы түрлі мақам ақылың жетпес,

Жаратқан (кезде) "Өзі(Тәңір) ғашықтыққа уәде етті

Шөл кезіп, Халықтан безіп, (Одан) махаббатын сұра"

Ей, жарандар, ғашық дертіне дауа болмас,

Өле өлгенше ғашық дәптері ада болмас,

Ғашық - патша, ғашық - факир дем алмас,

Хақтан рұқсат болмайынша сөйлей алмас.

Ғашық болсаң, ей, тәліп, риязатқа беліңді бүк,

Тәліппін деп айтады уаллах, биллах ынсапсыз,

Кісі малын жейді, көңілдері саф емес. Көзі харамда.

Ақырзаман үмбеттері безендірер үйлерін,

Нәпсі, хауасына қуамын бұзар ішкі күйлерін

Олар дүниенің фани екенін білмейді

Кеткен, өлгендерге қарап ғибрат ала алмайды

Өлмеймін деп дүниеде "Тәңірменен" ұрысады,

Арыстан Бабам сөздерін естіңіз теберік.

Сөз бастадым құрмадан,

Аузымды ашып, құрма салды, қылды мас,

Екі әлемнен кешіп, уаллах, биллах,

Болдым "Хаққа құл пәрмен.

Құдіретімен Хақтан сізге пәрмен болды,

Түпсіз теңіз ішіне жалғыз түстім.

Ол теңізге Оған, Ізім (Азим) (Тәңірдің сипаттары)

пәрмен қылды.

Жасым жетті, өмірім кетті, Көкке ұштым,

Сабыр, Риза мақамдарынан астым.

Он бірімде "өз нәпсімді" қолға алдым,

"Факр", "риза" мақамдарын кештім,

Он екімде барша әруақ сөз салды,

"Сыр шәрбетін" сақы болып, маған ұсынды

Он үшімде жүзгіш болып "дария" шомдым.

Мағрифаттың гауһарларын " сырдан" тердім.

Шариғаттың бақшасында жайраң қағып,

Тариқаттың гүлзарында сайран сүрдім.

Хақиқаттан қанат қылып құс болып ұштым,

Мағрифат есігін аштым,

"Аласт" шарабын "пир-и мұған" тоя берді

Тәліптерге "дүрру жауһар" шаштым, достар.

Патшамсың, Бір уа Барым астанамсың,

Қолымды ұстап, жолға сал "Анта-ал-Хади".

Сенен басқа ешкім мені жолға салмас,

Ешбір жан жоқ Жерде, Көкте Сенсің Құдіретті!

Дерт те "Өзің", дауа да Өзің, дауа нәсібің,

Жанымды беріп сатып алсам,

"Құл хуа Аллах, Субханаллах" дін қамшысы

Ораза, намаз, тасбих, тахлил Хақ елшісі.

Анта-ал-Хади, Анта-ал-Хаққ зікірін айтып,

Жолға салсаң, бұрыс жолдан Расқа қайтсам.

Көңілімді ашып агаһ болайын жақсы сөзден

(Құраннан),

Құдіретіңнен "маху" (жоқ) болып кетейін нәпсіден

фани болайын.

Нәпсіден ұлы бәле болмас,

Жер мен Көктен тағам берсем, еш тоймас.

Дүние, нәпсі, тәліп болып иттей жүрдім

Артынан жетемін деп күн-түн қудым.

Әміріне құлақ бермей Хақ жолына көзді жұмдым,

Нәпсі - шайтан, тұтқын қылды адамзатты

Оң мен солын білмеу, жолын таппау неткен азап,

Сыйға тартты азиз жанды білмедім мен.

Ғаріппін, ешкімім жоқ, бейшарамын әрі факир,

Сендей өзге кімім бар, рақым еткін сахарда (таң сәріде).

Мен асимын, күнәм батпан, "хамду сана" айтқам жоқ,

Тауық құрлы болмадым, Ол таң сәріде, "сана" айтады.

Хақтан қорықпайтын жанның иманы жоқ.

Бір күні ажал уақыты жуық келсе,

Саған, маған "асыл отан" үкімін кессе,

Өлмей тұрып, жан ащысын, уын татса,

Не бетімен Хаққа қарай барамын.

Ықыласпен жылап дуа қылайын саған,

"Көңіл бақшасы" жасыл екен білмей жүрдім,

Өмір гүлі "солды" (қазан болды) енді ұқтым.

Мунафиқтар жүреді "фиск уа фужур" қылады,

Харам, шүбә жейді, қорқып жылар Қожа Ахмет,

Ақырзаман болды, Патша залым болды.

Харам, шүбә толды.

Сұм дүниеге көңіл байлап сорлы болдым,

Тоқмейілсініп уа, дариға, надан болдым,

Бұл дүниенің өтерін енді білдім,

Өмір гүлі солды (қазан болды) енді ұқтым

Кереміңмен кешіре гөр, ей, Дана Зат,

Жандан айыр, иманымнан айырма!

Тәңірім, баршаны құлдыққа (адамдыққа) хас ет,

Мені Менен алып, біржола арылт!

Ғашық жолында "фана" болайын Хақ, Бір уа Барым,

Барша істен "ғашықтықты" артық білдім.

Ғашық тисе, күйдіреді жан мен тәнді

Ғашық тисе ойран қылар менмендікті.

Ғашық болмаса, тауып болмас "Мәулем"(Тәңірім) Сені,

Хас ғашығыңды көрсет маған "шакир" болайын.

Ғашық дертін талап қылдым дерманы жоқ,

Ғашық жолына жан бергеннің арманы жоқ.

Бұл жолда жан бермеу мүмкін емес,

Не қылсаң да "ғашық" қыл Пәруардигар.

Ғашық базары - ұлы базар, сауда харам,

Ғашықтарға Сенен өзге қауға харам,

Өлім қолынан ешкім қ ұтылмас,

Махаббат қылды тұт қын мені барлық әлем білді мені,

Екі жиһанда үмітім маған Сен-ақ Керексің!

Тариқаттың жолы бәрі - әдеп,

Хақиқатты білмеген адам емес,

Ғаріптердің ісі әрдайым тариқат,

Тірі емес ғаріп, сияқты.

Өтірікшілер үммет емес деді білгін Мұхаммед,

"Нур-и Худа" "дост-и Худа" ол, Мұстафа,

Жылай жылай көзі істі, аяқта тұрып, аяғы істі,

Үммет үшін қайғы, азап шекті,

Кімдер үшін келді Расул білдіңіз бе?

Жаралғанның өзегі әй, Мұстафа Мұхаммед,

Адамзаттың мәні, тәні, Расул нәбидің соңғысы,

Нәбилердің алдыңғысы

...Әлем сенің рухыңнан.

Ахметтің мұраты, зікірі,

Сенсің Мұхаммед,

Ғаріппенен жетімге жомарт болған Мұхаммед,

Жолдан азғандарға жол көрсеткен,

Жаманшылыққа жақсылық - кереметті,

Сегіз жұмақ иесі әулие,

Жетім мен фақырға дархан көңіл Мұхаммед,

Бір тамшы татқыз маған Мұхаммед дариясынан

Бір тамшы шарап, әлімсақтан маған татқыз.

Өлім келгенде...

Ол Аласту бирраббукум дегенде,

"Қалу бала" дегенімді біле алмаспын,

"Бірін кәпір, бірін пұтқа құл, жөйіт қылды,

Бірін мумин, бірін кафир, жөйіт қылды.

Не себептен қылғанын біле алмаспын.

Үш жүз тамырларым тітіресе...

Сондықтан тәубе қылып, өзіңді танып,

Жарағыңды сайлап ал.

"Махаббаттың дариясында " ( мухаббатуллах) жүзгіш

болып,

"Мағрифаттың жауһарын" (мағрифатуллах) алғым келеді.

Тариқаттың майданында қанат қомдап, ғашық болып,

Аллах зікірін айтқым келеді.

Уа, дариға, жақсылар жылап өтті,

Анасынан туа сала зарлап кетті,

Көзді ашып жұмғанша өмірім өтті.

Шауқ шарабын ішкен құлдар дүние талақ

Заман ақыр болғанда ақыл кетер,

Адамзат бірін-бірі түтіп жер,

Дүние үшін иман, ислам дінін сатар.

Мағына көзіменен "аяп" көргім келер,

Аят, хадис сөзіменен динар шашып,

Даналардан дүрру жауһар алғым келер.

Риязатсыз еш әлемді көрсетпейді ол,

Алла демек, мумин құлға ар емес ол

Хақ атына жаным құрбан қылғым келер.

Топырақ сипат қорлық тартқын, нәпсің өлсін,

Нәпсім мені отқа салды, түрлі тағам тілеп дүкен құрды,

Аузын ашып, әр есікке телміртті,

Хикмет берсең ит-нәпсімді ұстасам мен.

Құл Қожа Ахмет әрбір сөзің дертке дәрмен,

Тәліптерге баян қылсам қалмас арман,

Төрт мың төрт жүз хикмет айттым, Хақтан пәрмен,

Пәрмен болса, өле өлгенше сөйлесем мен.

"Вахдат құмырасы" ашылды шарапханаға кірсем мен,

Бір жам ішіп, сол шараптан мас боп қайран болсам мен,

Жаннан кешіп, "дүр" үшін дария ішіне шомсам мен,

Ғашықтарға сол шараптан керегінше берсем мен,

Қазы болған ғалымдар, парақор - ақша жегендер.

Ондай қазыларды тозақ отында көрдім.

Муфти болған ғалымдар нақақ фатуа бергендер.

Ондай муфтилерді Сират көпірінде көрдім.

Залым болып зұлым еткен, жетім көңілін ауыртқан,

Қара жүзділердің махшарда қолын артында көрдім.

Жамағатқа бармай намазды тәрк еткендерді,

Шайтанменен бірге ең төменгі шұңқырда көрдім.

Дертсіз адам, адам емес мұны аңда,

Ғашықсыз адам хайуан тектес, мұны тыңда,

Шын дерттіге өзім дәрі, өзім дәрмен,

Әрі - ғашықпын, әрі - Мағшуқпын, Өзім - Жанан.

Рақым қылайын, атым - Рахман, Затым - Сұбхан.

Ораза ұстап, халық қария қылғандарды,

Намаз оқып, таспих қолға алғандарды,

Шайхпын деп өзге жолға түскендерді,

Ақыр демінде иманынан жүдә қылдым.

Сурет мұнда, жаным онда құдіретінде,

Іштім шарап, болдым хараб, тегім - топырақ,

Атым - Ахмет, Түркістан - менің елім.

Ақылды болсаң, Хақтан өзге сөздер харам,

Алла десең, Шайтан лағин саған құл

Өмірі зая өткендер ғашықты білмес,

Жаны, көңілі - тастан бетер қатты болар.

Ғашықтардың аузы күлер, көңілі жылап тұрар,

Жаны закир, көңілі - шакир, фікірі - Жанан,

Ғашықтар " меламеттен " қашпайды,

Надандарға "дүрр-уа жауһар " шашпайды.

Жалған ғашық Мағшуқынан жанын аяр,

Жұмақ жолын артқа тастап дүние сүйер,

"Ху" алқасы құрылған жерден қашып кетер.

"Ал-каззабу ла уммати" - деді. Саруар (Пайғамбар)

Қайда жүрсең, Алла дегін, шайтан қашар,

Закир құлдар Хақ пәрменін мекем тұтар,

Шын ықыласпен, Аллах дейді, қан жұтар,

Мұсылмандық дағуа қылып кәпір болма,

Құл Қожа Ахмет жамандардың жаманы сен,

Барша - бидай, қолға ұстамас сабаны сен,

Жолдан азған күнәһарлардың наданы сен.

"Халиқ"(Жаратушы) Хақты іздеймін

Күн-түні жиһан ішінен

Төрт жағымнан жол шықты,

"Каун уа мекан"(әлем және кеңістік) ішінен.

Үш жүз алпыс "Су" кештім,

Төрт жүз қырық төрт "Тау" астым,

Вахдат Шарабын" іштім,

Түстім майдан ішіне.

Түстім майдан ішіне,

Майданды тола көрдім,

Жүз мың данадан сұрадым,

Барша "жайлан" ішінде

Ғаууас дариясына кірдім,

"Вужуд" қаласын кездім,

"Дүрді" садафта көрдім,

Гауһарды "қан-қазына" ішінде.

Ғарыш, Курси аралап,

"Лаух уа Қаламды" көрдім,

"Вужуд" қаласын кездім,

Айттым бұл "жан" ішінде.

Жанды "Жананда" көрдім,

Ғашықты майданда көрдім.

Ғашықтардың майданы,

Барша Бостан ішінде.

Ерді (Арифты) көрдім,

Сырластым, сыр сұрадым.

Баршасы Сенде, - деді,

Қайран болып қалдым,

Сайр қалай ма, бұлбұл

Ашылып тұр Қызыл гүл,

Әр гүлді ұзақ көрме,

Гүл-гүлзар ішінде.

Міскін Қожа Ахметтің жаны

Гауһар һәм қазына

Бәрі оның мақаны

Ол Лa мекан ішінде.

Мұса сипат Тұр тауында разын айтсам,

Баязидтай жетпіс жолды өзім сатсам,

Жол үстінде топырақ сипат жол болсам,

Топырақ сипат қорлық тартсам, шарасыз боп

Жаннан кешіп, жолға кірсең, Дидар көресің.

Хақ шырағы қабірімнің ішінде жанар ма екен?

Басым, тәнім - топырақ қылып "фана" болсам.

Көзім - жас (нәм), көңілім - қам, жан - азапта,

Жүрегімде жарақаттар болды пайда,

Маң далада жалғыз қаздай сұңқылдадым.

Аят, хадис мағынасы түрікше болса, құба-құп,

Мағынасына жеткендер жерге қояр бөріктерін.

Амал қылған ғалымдар дініміздің шырағы,

Амал қылса, ғалымдар дін мен айдың жарығы

Амал қылмай "қал" ілімін оқып, білмей қалғандар,

Қырық есек жүгін арқалаған (надандай),

Білемін деп, айтпа сен көңілдегі (аузыңдағы сасықты)

Сөздің сөзі - хақиқат, ашар көңіл әлемім.

Шариғатсыз дем айтпас тариқатта ,

Тариқатсыз дем айтпас хақиқатта ,

Бұл жолдардың орны бар шариғатта,

Барлығын шариғаттан сұрау керек.

Шын жүректен жылағандар дидар көрсін,

Ұстазсыз жолға кірме, ол қате.

Мағрифаттың қазынасын ішке салған,

Жатса, тұрса, "дүр уа жауһар" шашар достар,

Нәпсіден Ұлы - бәле болмас,

Ерендерден "файиз" "футуһ" тола алған.

Сұлтан болып, дүрде жауһар" шашар достар.

Зікір - Алла деген шын ғалымды дана қылар.

Қал - шырақ , Хәл - пілте, майы - көз жасың,

Ессіз ғалым, амал қылмай, жолда қалар,

Оқып, ұқпай "дүние малын" қуып жүрер,

Менмен болып, асыл өмірін зая қылар.

Жан көңілмен "хай" зікірін айтқын, достар.

Шын ғалым, сыртын емес, ішін түзейді.

Пайғамбар "рахматан лил-аламин"

Куллидің жузи - Тұтас әлемнің бөлшегі.

"Фалйағламуна алимунаны" оқыр ғалым,

Мағынасын ұқпастан болар залым,

Махаббаттың дариясынан "гауһар алса",

Тариқаттың базарынан орын алса,

Мағынасын ұққандардың тоны тозбас.

Ондай ғалым нағыз ғалым.

Ғалыммын деп Кітап оқыр, мағынасын ұқпас,

Тәкаппар, менмендікті діні тұтпас,

Ондай ғалым ғалым емес, жаһил-надан.

Ілім екі дүр-тән мен жанға жол көрсетер.

Жан ғалымы Тәңірге жақын тұрар.

Махаббаттың шарабынан ішіп, тұрады.

Бұлар нағыз ғалым. Тән ғалымы залымдарға ұқсайды.

Тозақта күйіп, ішкені у, захар болар.

Рух құсының тітіресе, қол канаты,

Қомданып ғарыштан ғарышқа қонар.

Бейхабарлар өмірін білмей, желге сатар.

Ақырзаман шайхтары "суреттерін" түзейді.

Тақуа, зухдты білмей, бұзар жүректерін

Ерендердің сөзінен хабар ал,

Сөз асылын білгендерге, мәні - гауһар.

Құрғақ сөзге алданған бос қалады.

Ғашықсыздардың жаны да жоқ, иманы да,

Расулуллах сөзін айттым, мәні неде?

Ғашық гауһары түпсіз дария ішінде сақтаулы

Жанынан кешіп, гауһар алған болды Жанан,

Заманақыр болды, ахлақ кетті,

Расулуллах айтқан сөзі келіп жетті,

"Бір күннен бір күн бетер" - деді Хақ Мұстафа.

Дүниеқоңыз малым көріп - хауа қылар,

Менмендіктен "Тәңірмін" деп төсін керер,

Өлерінде иманынан жұрдай болар.

Тілі, көңілі, сырыменен закир болып,

Үш жүз алпыс тамырлары "қанға" толып,

Жаралған берекеттің шүкірін ғафыл білмес.

Көңіл әлеміндегіні қияспенен (аналогия) көруге болмайды.

Маңдайдағы көз соқыр ішкі көз ашылса,

Барлық перде ашылып, ешқандай перде қалмайды.

Жан көзі қайран болып,

"Иман нұры" арқылы көре бастайды.

Сыр көзі "фана" мақамында

"Өздің өзі" (рухтың рухы) арқылы көреді.

Масқара сұмдық заманалар болды достар,

Қиямет күн жуықтады,

Халық елден мейір, шапағат кетті,

Ұлы, кіші, жарандардан әдеп кетті,

Қыздар әлсіз, жігіттерден ұят кетті.

"Ұят - иманнан", - деді Расул

Ұятсыз қауым, масқара болды.

Мұсылман мұсылманды өлтірді,

Нақақтан Хақ істерін бұзды.

Дүниеқұмар халқымызда дархандық жоқ,

Патша, уәзірлерде әділет жоқ,

Дәруіштердің дұғасында дәрмен жоқ,

Түрлі бәле халық үстіне жауды.

Ақыр заман ғалымдары залым болды,

Қошамет айтушылар "ғалым" болды.

Хақиқат айтқан дәруіштерге дұшпан болды.

Масқара, сұмдық заманалар болды достар.

Шариғатта, дүниені тәрк ету тажрид болып табылады,

Тәрк етпеген тән-жанын "тәжрид" болдым демесін.

Нәпсі жолына кірген кісі рәсуа болар,

Нәпсің сені ақыр демде "кедей қылар",

Өлеріңде иманыңнан жұрдай қылар.

Дәруіштер сұхбатында ерендер Жамал көреді,

Нұр жауады, сырлар ашылады.

Сұхбатқа келгендер даналардан үлес алар,

Көңіліне мағына, сыр құйылады.

Сауатсыз келіп, дана, соқыр келсе, хас болар,

Жұлдыз келсе-ай болар, мыс келсе,

Алтын болар, менмендік, қызғаныш өліп, мағына толады.

Көзі ашылып, Хақты көреді.

"Ху" алқасы - зікір,

Хақ софрасы Хәл ілімі,

"Қал" ілімін оқып,

Хәл іліміне жетіп,

Жоқтық (фана) ішінде батып,

Болмыстан үлес алыңдар.

Ашып көңіл терезесін таң-тамаша қылыңдар.

"Аууал-Ху", Ахир-"Ху" - деп, естен тан,

Захир-Ху, Батин-Ху - деп, жолға кір.

Тілге ал „Ла илаһа илла-Алланы",

Көңілге сал әр демде хабардар бол.

Топырақ сипат, қорлық тарт, нәпсің өлсін,

Халық ішінде рәсуа бод әлем күлсін.

Хақ рахметі ұлы дария, бір тамшы жетер,

Тамшысынан пайда алған қылмас әуейілік

"Ла ла"айтып, "илла Аллах" мақамында тұтқын бол.

Ей, бейхабар, халықты қойып, Өзіңді таны.

Таудан ауыр күнәң бар, өзіңе кел.

Біле алмады молдалар "Ана ал-Хақтың" мағынасын,

Молдаларға "хәл ілімін" Хақ көрмеді лайық .

Әпсана дүр – шариғат, фарзане дүр - Хақиқат,

Дүр танедүр тариқат ғашықтарға лайық.

Әлем мақтанышы - Мұстафа.

Миғраж түні - фақр жолын алды.

Дүние менікі дегендер,

Жаһан малын жиғандар, арамға батты.

Молда, муфти болып,

Жалған фәтуа бергендер,

Ақты қара қылғандар тамұққа кірді.

Қазы, имам болып,

Нақақ шешім бергендер,

Есек болып жүк астында қалды.

Арам жеген әкімдер,

пара жегендер өкініп қалды.

Тәтті тағам жегендер,

Түрлі киім кигендер,

Алтын таққа отырғандар

Топырақ астында қалды.

Дәруіштер - пайғамбардың жәдігері,

Дәруіштік тыныштық - Бақыт,

Дәруіштер - Ху (Алланың) құсы.

Ғашық бағын кезген ғашық өзін білмес,

Шын ғашықтар әрдайым тірі, өлген емес,

Әруақтары жер астына кірген емес,

Дегдар, ғибадат қылғандар мәнін білген емес,

Шын ғашықтар халайықтың Қыдыры болар

Не тапса да Хақ жолына арнайды

Ғашықтардың астанасы - Рахман Ием,

Хақиқаттан Құран сөзі - Калам болды.

Бұл жаһанға Мұхаммед нұры толды.

Қош, дәулет, егер әулиеден патша болса,

Әділ болып, бір муминді қазы қылса,

Ол қазы барша халықты разы қылса,

Разылықтан жұмақ үйін алар.

Надан өмірін пұшық пұлға сатар,

Жалғаншылар ғашықпын дер,

Алла куә, иманын пұшық пұлға сатар.

"Муту қабла ан тамуту" Хақ болу,

Ғашықтар - өлмес бұрын өледі.

Алладан өзгеге көңіл бөлме,

Шайтан лағин, өз жолына салады екен.

Жолға қадам бассаң, азық ал,

Азықсыз жолға кірген жолда қалар,

Жүгін артып, жолға кірген мардан болар.

Опасы жоқ бұл дүние, ғафыл адам, көріп ғибрат алмас,

Ақыретке, иманды боп барғандар өлмейді екен.

"Куллу ман алайха фан" (Әрбір тірі жан өледі) аятында

Құдайдан өзге махлұқ өледі екен.

Кім оның ауылында болса, Хақ оның көңілінде

Бұл жолға, көңіл қылып, бірақ, күнәдан өкінбесе,

Сопымын дегенмен, Хақ дәруіші болмайды,

Тәспісі қолында, тілің ғайбатта болса,

Сипатын сопы әулие көріндің, бірақ, мұсылман болмадың!

Сопылықтың шарты - түнде тұрып, қан жылау,

Әр жапаға сабыр етіп, белді мекем байлау,

Алла тәлібі болып, жақсы сөз сөйлеу,

Сопымын деп, нәпсің үшін есікке телмірсең,

Сый алып келді ме деп, келгендерге дәметіп қарасаң,

Алланың нағлетін әрдем мойныңа тағасың.

Сыртың сопы әулие болғаныңмен, мұсылман бола алмадың.

Сопылық оңай емес, дүниені сүйген кісі шүбәсіз біл, адам емес.

Ғашықтық гауһары - түпсіз дария ішінде сақтаулы.

Ғашықтық жүзгіші болмай тұрып,

"Бірлік" дариясына түсуге болмайды.

Ол дарияның гауһары - Хақ Дидары.

Жаннан кешіп, сосын түссең, көруге болады.

"Иуһуббукум" шарабын ішпей тұрып,

"Уа йуһуббунаху" либасын (тонын) кимей тұрып,

Риязаттың мойнын бумайынша,

"Лима аллах" мақамына бармай,

"Ан-тамуту" сарайына кірмей,

"Фана - фи - Аллах" дариясына шомылмай,

"Бақабиллах" гауһарынан ала алмайсың.

Нәпсісі өлген, көңілі тірі, періштедей,

Болмай тұрып сырдан үлес ала алмас.

Тариқаттың шауқы, зауқы - күйіп, жану,

Тексіз надандардан қашу, түрлі бәлелерге мойынсұну,

Бұлар болмаса "ғашықтық дүкенін" құра алмассың.

Надан кім деп сұрасаң, ол бейхабарлар деп айт.

Дүние қоймай, хәл ілімін біле алмайсың,

Өзіңді білмей тұрып, нәпсіңмен

мағынаға жете алмассың,

"Ғаууас" болмай, дүр-уа жауһар ала алмассың,

"Бірлік кемесінің" сырын білмей,

Ғашықтық пен сыр сөздерінен хабар алмай,

"Тажрид-тафрид" істерін ада қылмай,

Ол таухид миуасынан ала алмассың.

Ғашықтардың арманы "дар-ус-салам"

Сырдың мәніне жеткендер

Алла зікірін мағына, мәнімен айтады.

Шариғатсыз тариқатқа өтіп болмас,

Хақиқатсыз Мағрифатқа жетіп болмас,

Пірсіз еш шауқ шарабын татып болмас,

Пір қызметін қылмайынша,

Надандарға сырдың мәнін айтып болмас.

Ілімі жоқ наданнан бетер,

Ақырзаман шайхтары.

Беліне белдік байлап, өзін кісі санайды,

Басына сәлде орар, ілімі жоқ неге жарайды?

Оғы жоқ, садақ тартар, ақырзаман шайхтары,

Ессіз өмірін "жел қылар" ақырзаман шайхтары.

Асылың, тегің "катре-иаб-и мени",

Хас (адам) көрсең, сен өзіңнен кем деме.

Адамда зәрредей мағына болмаса,

Сен оны адам көріп, Адам деме.

Адамның әрбір демім байлық деп біл,

Жарсыз өткен бұл демді дем деме.

Көз жасыңды рия қылма, Хақты таны.

Қайдасың деп, қайдасың деп ғашық айтар,

Ғашықтар айта алмас, Мағшұқ айтар,

Аузы емес, тілі емес, ділі айтар

Үш жүз алпыс тамырлары дүрсіл қағар.

Жаһил кісі-тіл ұшымен "үмметпін" деп, бәстеседі.

Аят, хадис баян қылсам, қатты сөйлер,

Сырты адам, іші шайтан, ондай адам

Бұл дүниеде "фақрлықты" әдет қылған,

Қияметте ондай адам сұлтан болар.

Ей, Аллахым, нәсіп етсе "мағына" ал,

Мағына сұрап, мағына алған шын құл болар.

Зикр-и қалб, уа зикр-и сыр-тамам қылса,

Жақсылыққа шақырса, жамандықтан қашырса,

Жатса, тұрса, бір Құдайды дайын білсе,

Ондай адам - шын құл





Тексіз адам бейнамаз, тағаты жоқ,

Амалы әлсіз, өзі "айыпқа" мән бермес, ырзығы кем,

Ол фасықтың жүрегін Тәңірі арылтпайды.

Ондай адам, жазық адам өз қадірін өзі білмес,

Менмендікке салынып, жақсыларды көзге ілмес.

"Ху" сұхбатынан қашып жүреді, опасыз.

Топырақ - сипат (кемел адам) адам

Факир болып жерде жатар,

Әлем оны басып өтер.

Құлдың құлы нәпсіден арылған,

Шын ғашық оттан қорықпас,

Алла деп, тәуекелге бел буып,

Оттың өзін бау-бақшаға Тәңір айналдырар,

Әуейі - менмендік жоқ, факир, мискин.

Хақ зікірін "жан өзегінен" шығармасаң,

Үш жүз алпыс тамырды тербетпесең,

Төрт жүз қырық төрт сүйектерді күл қылмасаң,

Жалғаншы, Хақ ғашығы бола алмассың.

Дегдар болма, құр құл болма, ғашық болғын,

Мехнат тартып, ғашық жолында садық болғын,

Нәпсіні теуіп, астанасына лайық бол,

Ғашықсыздардың һәм жаны жоқ, һәм иманы.

"Хикметімен Ол" жоқтан Бар етті.

"Қалу бала" деген құлдар "үлес" алды.

Хақ тағала бізге иман сыйға тартты.

Ғалымдардың көңілінде "аят, хадис, Құран" бар.

Закирлердің көңілінде "зікір, пікір, Сұбхан" бар.

Бұл дүние барша халықтан өтер,

Малыңа сенбе бір күні қолдан кетер,

Ата-ана, қарындас қайда кетті ойлан?

Дүние үшін қам жеме,

Хақтан өзгені деме,

Кісі малын жеме,

Мардан бол (кемел адам бол),

Ғариб (бас) адам өмірің желдей өтер

Өміріңнің қанша жыл екенің біле алмайсың.

Асылың, тегің "аб-и гил"(су мен топырақ)

Қайтадан топыраққа кетер.

Менің хикметтерім "әлемге толған".

"Дерттіге дәрмен",

"Әлемге дастан",

"Хадис қазынасы"

"Талибтың ырзығы".

"Әлемде сұлтан",

"Шауқ - и махаббат",

"Инам-и Аллах",

"Фарман-и субхан" оқып, танысаң,

"һәмме мана-и (барлық мағынасы) Құран,

Менің хикметтерімді "ғашыққа",

Жақсыларға, данаға, "садыққа" айт.

Садық адамның ділі,

Көңілі - айнадай ашық,

Жақсылар мақсатқа жетеді.

Даналар естісін,

Жауһар қазынасынан бір уыс алсын.

Менің хикметтерімді наданға айтпа,

Оның көңілі - қара, уағызымды алмас,

Құлағы естімес, жақсы мен жаманды айырмас,

Оның айласы шайтаннан үстем,

Наданның оқыған Құранын,

Дұғасын Құдай қабыл алмас,

Бейәдеп, дүниеде пірсіз,

Өзі мункир, қатадан бейхабар,

Діні, иманы жоқ,

Қияметте "жолда" қалған.

Сондықтан дертсіз наданға

Бағасыз асыл хикмет-гауһарымды айтып сатпа.

Өзін білген (адам) Хақты білді.

Құдайдан қорқып, ынсапқа келді.

Менің хикметтерім "кәміл пір".

Кім хикметіме құлақ түрсе,

Жаны шығарда иманды болып кетеді.

Кім құлақ аспаса, сол надан,

Оны адам деме, ол хайуан тектес.

Құдайымның Сөзінен (Құраннан) шыққан бұл хикмет

Естігендерге жауар "рахмет нөсері"

(Алланың рахмет нұры).

Менің хикметтерім - "Алланың құты"

Таң сәріде "астағфируллах" десеңіз,

Тәңірден "құт" аларсың.

Хикметтерім - "ғашықтық құмырасы".

Оның шарабынан бір тамшы тат,

Кім бір тамшы татса,

Құдайдың "нұрына жетіп" біржола батар.

Носа Ahmed Yesevi. Divan-i Hikmet. Haz: H.Bice.

"T.D.V. yayin.. Ank-1993. 25-36; 44-62:83-111; 140-180 беттер:

Аударған Д.Кенжетай

ФАҚРНАМА

Шариғатта он мақам: 1. Тәңірдің бірлігіне, барлығына, сипаты мен затына иман; 2. намаз оқу; 3. ораза түту; 4. зекет беру; 5. қажылық жасау; 6. мүлайым (жұмсақ) сөз; 7. ғылым үйрену; 8. сүннетті орындау; 9. амр-и билмағруфты жүзеге асыру; 10. наһи-ан ил-мункарды жүзеге асыру;

Тариқатта он мақам: 1. тәуба; 2. "пірге қол беру" (ант беру); 3. һауф (қауіп); 4. ража (үміт); 5. уирд и ауқат; 6. пір қызметінде болу; 7. пір ижазатымен сөз сөйлеу; 8. насихат тыңдау; 9. тажрид болу; 10. тафрид болу;

Мағрифатта он мақам: 1. фана болу; 2. дәруіштікті қабылдау; 3. әр іске төзімді болу; 4. адал, жақсы талапта болу; 5. мағрифат қылу; 6. шариғат пен тариқатты тең тұту; 7. терк-и дүние; 8. ақиретті таңдау; 9. Вужуд мақамын білу; 10. Хақиқат сырларын білу;

Хақиқатта он мақам: 1. топырақ сипат болу; 2. жақсымен жаманды тану, айыру; 3. жұрын лоқмаға қол салмау; 4. өзін, лоқмасын Хақ жолына арнау; 5. Кісіге азар бермеу; 6. фақирлікке мункир болмау; 7. сайр сулук қылу; 8. Сыр сақтау; 9. шариғат, тариқат, хақиқат мақамын білу; 10. амал қылу; (Fakr-Name: K.Eraslan (66-67), (7-8);).

Ей, Мұхаммед, егер мені тілесең, "фақр", "тажрид", және "тафрид" бол! Егер "Дидар тілесең" менің Жамалымды көргенге дейін "риязат тартқыл!" Егер кім де кім дидар тілесе, Хақтан басқасы оған харам болады. Масиуа-Аллах (Fakr-Name: K.Eraslan (68) -10).

Хз. Мұхаммед "Миғраж түні" Тәңірмен дидарласты. Тәңірі оған "ғажайып суреттер" көрсетті. Ол "суретті" тілмен жеткізу мүмкін емес. Ол "фақрлық" суреті. Фақрлық Мұхаммедиен бірге, Көктен Жерге түсті. Бұл фақрлық суреті "нур-и Мұхаммед" болды. Нұр-и Мұхаммедті көрген Хз. Алиге, фақрлық мақамы он, нұры он, жолы он, орны да он деп барлығы 40 мәртебе бар деп мәлімет берілді (Fakr-Name: K.Eraslan (68) -9).

Фақрлықтың мақамдары: 1. қанағат ("Қанағат таусылмайтын қазына"); 2. бәлеге төзімді болу; 3. пенделікке мойынсұну (кіріптарлық); 4. Азап (Айиуб-сияқты); 5. қайрат; 6. риязат; 7. аштық; 8. халақ; 9. көңілі жаралы болу (Діл-и хаста); 10. Хазрат-и рабб ул иззаттік;

Фақрлықтың нұрлары: 1. сыдқ; 2. сабыр (сабыр - жұмақ қазыналарының бірі); 3. шүкір; 4. фікір; 5. зікір; 6. намаз; 7. ораза; 8. иман; 9. садақа; 10. пәк жан нұры; (Fakr-Name: K.Eraslan (68) -10).

Фақрлықтың жолдары: 1. тәубе; 2. күнәдан арылу; 3. Жаман істерден өкіну (пешиманлық); 4. қайрат; 5. қорлық, зорлық; 6. хақтан жәрдем тілеу; 7. жаман жолдардан қашу; 8. тәңір зікірімен болу; 9. тафаккур; 10. фана болу;

Фақрлықтың орындары (төрлері): 1. хикмет; 2. адалат; 3. ақыл; 4. хилм; 5. хайат; 6. иззат; 7. ихсан; 8. саттарлық; 9. аманат; 10. таслим.

Осы қырым мақамды толық меңгергендер шайх бола алады. Шайхтың мақамы мужахада, шайх ішіп-жемін халықтан тілемеуі керек (Fakr-Name: K.Eraslan (69) -11).

Суфи ықыласты болып, "хауф уа ража" ішінде намазды болсын. Суфи тағатын халыққа көрсетсе, рия етсе, ол суфи емес. Суфи жолға шындықпен қадам басып, рас сөйлеуі тиіс. Өйткені, шындық суфидың көңіліндегі тіліне хабар береді. Немесе көңіл мен тіл өзара біртұтас болады. Суфи нәпсіні қойып, фана болып, дүниелік сөз сөйлемей, Тәңірді зікірмен еске алып, дидар (лика и Аллах) талап болған Хақты табады. Суфи "отқа", "суға", "жоғары", "ілгері", "отырса" мушахада көзі арқылы Хақты көреді. Сыр көзі арқылы "жоғары" қарағанда "Ғарышты" көреді, егер "төмен" қараса, жеті қабат жерді (табақа земинни) топырақ астындағы (таһта-ас-сара) "барлық үстіндегі теңіз өгізінің арқасын" (пушт-и тау-и маһи) көреді және ешқандай жамылғы (һижаб) перде болмайды. "Хаққ-ал-Иакин" көзімен қараса "жаратылған және жасалғандардан" кешіп, "бичун" уа "бичугуне" (кайфийат; камийат - Тәңірдің атрибуттары) Хақты көріп, мағрифатта барлық "каунайн (физикалық және метафизикалық әлем, дүние мен ақирет) әлемдерін еш шүбәсіз көріп таниды.

Суфи ақирет және дүние үшін Оның хикметіне сыйынбайды. Суфи барлық жұмақ нығметтерін көзге ілмейді. Суфи Тәңірдің шауқында "судай" болып ағып, сіңіп, көңілін Хақ ризасына береді. Мал-мүлік, үй-барқына көңіл бермес. Суфиды "көрінен", "сыраттан" "жұмақтан" емес, Тәңірдің курб (мақамында) жанынан табуға болады. Егер суфи: "Ей Тәңірім, барлық күнәкарларды мен үшін кешіре гөр" десе, оның сөзін Хақ Тағала кері қайтармайды (Fakr-Name: K.Eraslan (70) -13).

Фақрдың әдебі (этикасы) алты: 1. "жақсы және жаман сөзге" де бірдей болу; 2. пір алдында үнсіз болу; пір рұқсатынсыз сөйлемеу; 3. ешкімге ренжімеу; 4. "хауас" және "ауамның" қызметін қылу; 5. нәпсіні өлтіру; 6. хауа-уа хауасты тәрк ету. Фақрдан "пакиза" таза нәрсе жоқ. Фақр-ғұрбат, аш болу; Егер аш болса - оның таһараты (дәреті) мен зікірі кетпес, тоқ болса "фасадтар" пайда болады (Fakr-Name: K.Eraslan (71) -14).

Факр сегіз мақамы: тәуба; ғибадат; махаббат; сабыр, шүкір; риза; зухд; арифтік. Тәуба -Адам (с.а.с) пайғамбардың мақамы; Ғибадат - Ыдырыс (с.а.с); шүкір мен махаббат -Ибраһим (с.а.с); сабыр - Айуб (с.а.с); разылық - Мұса (с.а.с), захидлік - Иса (с.а.с); арифтік - Хз. Мұхаммед (с.а.с) қалаған мақам (Fakr-Name: K.Eraslan (72) -14).

Фақрдың жеті мәртебесі: 1-Жауанмәрттік; 2-сипаһилық, 3- ғарибтік; 4-хырка; 5-сабыр; 6-қанағат, 7-тәуекел.

Жауанмәрттік Алиден, сипаһилік Сүлейменнен (с.а.с), ғарибтік Иахйадан (с.а.с), Қанағат Мұхаммедтен (с.а.с) қалған.

Бұл Фақрнама Иасауи өсиеті калам-и раббани; Тәңір сөзі - Құран, хадис-и набауи және ижма-и умматтен жазылды. Әрбір тәліп осы өсиеттерге қарай амал етсе, дүние мен уқбаны (ақиретте) мұратына жетеді. Егер амал етпесе, соңғы демде орнын көріп өкініп, шерменде-и ақирет болады.

Әрбір дәруіш (фақр) осы қырық мақамды білмесе, амал қылмаса, оның шайхтығы шайтани болады.

Бірінші мақам - малақут, екіншісі - лаһут, үшіншісі - насут, төртіншісі - жабарут. Жабарут мақамы - шариғат, малақут мақамы - тариқат, лаһут мақамы - мағрифат, насут мақамы -хақиқатқа сай келеді (Fakr-Name: K.Eraslan (72) -15).

Ескі түсінікте 18 әлем бар, әрбір әлем 1000 әлемге бөлінген. Сондықтан он сегіз мың ғалам дейтін. 18 әлем: ақл-и қулл (әмбебап сана) Тәңірдің белсенді жарату құдіреті; нафс-и кулл (әмбебап рух); ақл-и куллиден пайда болған енжар қабілет; ай қабаты; утарид; мерих; кун; зухра; муштари; зухал; бурж; Атлас; жел; от; су; топырақ; минералдар; өсімдік; жануар.

Бұлар жеті қабат, төрт ұнсыр, үш маулуд деп те аталады (Fak-Name: K.Eraslan (109);).

Құранда XV-12. Жер мен Көк жеті қабаттан тұрады.

Fakr-Name: K.Eraslan, "Yesevi'nin Fakr-namesi.

TDED, С. XXII, Istanbul. 1997, 45 s.

Аударған Д. Кенжетай.

КӨҢІЛДІҢ АЙНАСЫ

Бұл теберік рисаланы жинақ хәліне келтірген шариғаттың бурханы (дәлелі), тариқат тобының өкілі - Мәулана Суфи Данышменд екендігін біліп жүр және хабарың болсын! Арифтердің сұлтаны, тақуалардың (уара-вара) жол көрсетушісі, жер жүзінің қутб ул-актабы Қожа Ахмет Иасауидің (Алла рақым етсін!) айтқандарын азиз Суфи Мұхаммед Данышменд бізге жеткізген (болатын).

Бір күні таң сәріде және ақшам уақыттарында, мүмкін күнделікті үздіксіз жалғасар "мустақим" зікір жиылысының бірінде Әзірет Сұлтанға (Ахмет Иасауи) барша сопылар жиналып: "...шайхтық пен муридтік жайында және осы ұлы силсиласының сулуқы (методы) мен тариқаты жайынан мәлімет берсеңіз өзіңізден кейінгі (тариқатшы) шәкірттеріңізге (жәдігер) мирас болып қалар еді" - деген ұсыныстары осы рисаланың хатқа түсуіне себеп болды. Кейіннен бұл рисала "Мират-ул Қулуб" яғни, "Көңілдің айнасы" деген атпен белгілі болды. Әркім осы айнаға қараса өзін көрер, ал егер ол ғайып айнасы болса, оны да көреді. Егер біреу осы кітапты оқыса, оқи отырып өз айыбын көре білсе, кемшіліктерінің байыбына барып, тәубаға" келіп, истиғфармен менмендігін (надандықты) жоятын болса, Алла тағала оның күнәсі мен айыбын кешіреді деп үміттенуге болады. Егер әрбір салик бұл рисаланы оқыса немесе оқығандарға құлақ асып, естігендерін әрекетінде - амалында қолдана білсе, "көңіл көзі" ашылып, он сегіз мың әлемнің ғажайыптары мен ғарайыптарын мушахада қылып, қияметте Алла тағаламен кездесуге "иландық және бекіттік" - деген соң, оның дидарын көрудің ешқандай таңқаларлық жағдайы жоқ. Тек Одан (Алла тағаладан) жәрдем тілейміз.

Мухаббат, суз (қор) және шауқ деп, бұл "Мират-ул-Қулуб" рисаласын үш бөлімге бөлді. Осы мағынада Алла тағала "құлдарым маған жақындасын (мені танысын)" - деп, ислам дінін сыйлады. Бұл жолға үш атау берді. Әуелгісі шариғат, екіншісі тариқат, ал үшіншісіне хақиқат делінді. Сондықтан да бұл рисала үш бөлімнен тұрады. Алла тағала Құранда: (Ибраһим пайғамбар былай деді:) "Мен Жаратушыма кетіп барамын, Ол маған тура жолды көрсетеді" (Саффат, 37/99) деп баян етті. Ибраһим (с.ғ.с.) Пайғамбар: "(Еш) Күмәнсіз, Ұлы Жаратушым, мені түзу жолға (көндірді) салды" - деді. Бұл жол - Ислам жолы. Бірақ, Алла тағаланың жолы мына дәлел бойынша үш жолдан тұрады. Бұл жолдар: "ислам діні (жол) - Аллаға барар жол ... Басы - шариғат, соңы хақиқат, ал осы екеуінің арасында тариқат (бар)".

Шайх Нажмуддин Кубра (Алла оған рахмет етсін!) да: "Әрбір істе шариғат, тариқат және хақиқат бар. Сопылықта да бұлар (ал-ирада-мүридтік жол) бар. Шариғатта ілім мен іс, тариқатта көңілдердің ашылуы және халал хақиқатта Хақ тағаланың дидарын мушахада ету сонымен қатар жаратушымен "жүздесу" бар" - дейді.

Хз. Пайғамбардың (ғ.с.) да: "Шариғат - айтқан сөздерім, тариқат - істеген амалдарым болса, хақиқат та халым" - деген хадисі бар. Сұлтан ул-арифин (Даналардың данасы -Ахмет Иасауи) да: "Шариғат сыртқы ағзалармен амал ету болса, тариқат "қалб -жүрекпен" яғни, көңілмен амал ету деген сөз, ал, хақиқат дегеніңіз - сыр (жүректің түбіндегі субстанция, көңіл) мен амал ету болып табылады" - дейді.

Бірінші бөлім

ШАРИҒАТ ЖАЙЫНДА

Қожа Ахмет Иасауи-Сұлтан ул-арифин (Әулиелердің сұлтаны) былай дейді: "Жол бастаушы тұлғалар мен көсемдерді үш топқа бөлуге болады. Шариғат көсемдері -ғұламалар мен қағандар (падишахтар); тариқат көсемдері - шайхтар (пірлер) мен сопылар; хақиқат көсемдері - арифтер мен әрқашан Хақтың жанынан табылатын шайхтар".

Егер, (ең алдымен) ғұламалар мен қағандар шариғаттың "амр бил-мағруф нахиу ан-ил мункар (шариғаттың адамзаттың (қоғамның) игілігі үшін рұхсат еткен және тыйым салған бұйрықтары)"

- принциптеріне бағынса және өзгелердің де осы жолдан адаспауларына жарлық беретін болса (онда, олар) ешқашан тура жолдан азбайды. Олардың соңынан ерген (қауым), бұйрықтарды орындаушылар да (көсемдердің көрсеткені) шариғат бағытынан азбайды. Егер осы шарт орындалмаса, (олар) шариғат жолынан азады.

Шайхтар мен сопылар риязат тартып, мужахада шегіп, "көңіл әлемін ашып" "жетпіс мақамнан" өтіп, ғайып (әлемі) әруақтармен, періштелермен сұхбат ететін болса, ондай шайхтар мен сопылар тариқат жолынан азбайды. Мұндай ұлыларға ергендер де (тариқаттан) жолынан азбайды. Егер осы шарт орындалмаса, (өздері) тариқат жолынан азады, сонымен қатар соңынан ергендерді де аздырады. Хаққа жақын болған құлдар-шайхтар мен әулиелер (даналар) де шынайы "ма сиуа Аллахтан" бас тартып, сырлардан (бұл жерде, сыр - көңіл pyx, қалб) сырларға ұласып, мұраттарына жетіп хақиқаттың жолынан азбайды. Егер осы шарт орындалмаса, хақиқат жолынан азып, мұрат-мақсаттарына жете алмайды. (Дұрысын) Алла біледі.

Суфи Мұхаммед Данышменд бұған мынандай мысал келтіреді: Хижаз аймағының патшасы Қытай патшасына елші жіберсе, іштерінен бірі жол бастап, тура жолды білмей шықса, елші де жолынан адасады. Егерде сол жол бастаушы жолынан адаспаса, оған ергендер де адаспас еді. (Сол сияқты) Дәруіш немесе сопылар да тура жолды білетін жол бастаушыға ұқсайды. Ал оған ергендер де жолшылыққа шыққан елшіге ұқсайды.

Суфи Мұхаммед Данышменд былай дейді: "Қандай шайх болмасын жетпіс мақамнан өтпей тұрып, шайхтық немесе көсемдікке ұмтылып, таласса, (жалған шайх) бұрыс жолда" деген сөз. Мүмкін ол жетпіс мақамнан өткен шынайы, шайхтардың дұшпаны... Олар айқай салып: "Ей, азғын (жалған шайх), саған ергендер де азады, фасид30 болады". Оларға (жалған шайхтарға) ерген муридтері мен серіктерінің барлық күнәлары сол жалған шайхтардың мойнына жүктеледі.

Шайх Нажмеддин (Алланың рахметі жаусын!) былай дейді: "Кейбір адамдар шариғат жолындамын, ал басқалары да хақиқат жолындамын" деп жар салады. "Шариғат жолындамын" - деп жүргендерге мумин және мұсылман дейді. "Тариқат жолындамын" -деп жүргендерге шайх, суфи және захид дейді. Ад "хақиқат жолындамын" - деп жүргендерге де ариф, ғашық және мухиб дейді. Осы жолда жүргендер "рухани хал" иелері болуы керек. Егер (ол құлдың), рухани халы мен мақсаты рас болса, ұлы, құдіретті Тәңірі оны өзіне дос қылады. Егер руханияты рас болмай, мақсаты да жалған болып шықса (ондайлардан құдай сақтасын!) Құдай тағаланың дұшпандары... Алла тағала: "Ол күні (ақыретте), каззабтардың (жалғаншылардың) хәліне қара..."

(Мурсалат, 77/15). Хз. Пайғамбарымыз (с.ғ.с.) да "әл-Каззабу аду'ул-аллах" (Жалғаншы -Алланың дұшпаны) дейді. Бұл жолда жалғаншылықпен жүрме, дұрыстықпен жүр. Өйткені, бұл жол, руханиятты талап етеді. Руханият (мағнауият) өзіңізге керек. Дегенмен, құдай қаласа, әр нәрсенің мағнауияты өз орнымен айқындалады.

Хз. Пайғамбар (с.ғ.с.) хадисінде былай дейді: "Шариғат - сөздерім, тариқат - істерім, ал хақиқат - хәлдерім". Яғни, шариғат менің сөйлеген сөздерім, тариқат істеген істерім. (Бұл жерде) Хз. Пайғамбарымыз, шариғат - сөйлеген сөздерім десе, тариқатқа келгенде тек сөйлегендерім деумен шектелген жоқ, (оған қоса) істеген істерім деді. Мұның мәнісі мынада: Хз. Пайғамбарымыз (с.ғ.с.) миғраж түні Алла тағаламен "тікелей" тоқсан мың тақырыпта сөйлесті. Оның отыз мыңы шариғат бойынша, отыз мыңы да тариқат және қалған отыз мыңы да хақиқатпен байланысты болатын. (Алла тағаладан) Бұйрық келді: "отыз мың шариғат сөзін бүкіл мүмин, кәпір мен фасықтарға (яғни, бүкіл адамзатқа) айтып түсіндір, тариқат сөздерін (тек қана) еріктілер мен қалағандарға айтып түсіндір, ал, "хақиқат" сөздерін (ешкімге) ешқашан айтушы болма!"

Қожа Ахмет Иасауи-Сұлтан ул-арифин (Әулиелердің сұлтаны) былай дейді: "Шариғат ағзаларымызбен, яғни, сыртқы мүшелерімізбен амал ету деген сөз". Би'л-аркан (сыртқы дене мүшелері) терминінің мәні, фарз, уажип сүннет және адабтардың (әдеп) барлығын қамтиды. Бірақ, шариғат жолындамын дегендер мүмин, мұсылман атанды. Бұл жолдағыларға руханият керек. Руханият дегеніміз - Хақ тағаланың құлдарына берген бұйрығы бойынша екі түрлі болады: "Амри би'л ма'руф және нахий ани'л мумкар" (Құрандағы бұйырылған игі істер - фарз және тиым салынған жаман істер - харам). "Сіз адамдардың игілігі үшін (туған) жаратылған, (қоғамды) "жақсылыққа шақырып, жамандықтан қашырған" ең қайырлы үммет болып табыласыз" (Ал-и Имран, 3/110). Бұл мүмин, мұсылман атанғандар бүкіл "амри'л-би'л ма'руфты" орындап, "нахий ани'л мункардан" ұзақ тұратын болса, шариғат жолындамын дегендері дұрыс тура және сонымен қатар мүмин, мұсылмандықтары да рас болғаны... Хақ тағаланың шынайы құлдары болғаны... Алла да оларды: "Алла иман келтіргендердің досы. Оларды қараңғылықтан (түзу жолға) нұрлы жолға салады" (Бақара, 2/257). Егер "амри'л-би'л ма'руфты" орындамай, "нахий ани'л мункардан" ұзақ тұрмайтын болса, мүминмін, мұсылманмын, шариғат жолындамын деушілік бекер болғаны және өзі (екі жүзді) жалғаншы, өтірікші. Амри'л-би'л ма'руф (Игілікке шақырушы) - шариғатқа сай болған істерді өзі қабылдап, орындап қана қоймай, оны басқаларға да айтып түсіндіру, қабылдату деген сөз. Нахий ани'л мункар тыйым салынған, шариғатқа сай келмейтін істер — күпірлік, нифак (екіжүзділік), шек келтіру, ширк, өзімшілдік, риякерлік, зұлымдық, арам жолдармен күн көру (парақорлық), өтірік-жалған сөйлеу, ғайбат, зинақорлық, арақ ішу, "бенк жеу", яғни наша шегу және мүминдерге хақсыз қиянат ету, азарлау - бұларға түгел тыйым салынған.

"Сіздің біріңіз, жамандық іс көре қалсаңыз, оны қолыңызбен түзелтіңіз, тоқтатыңыз, егер күшіңіз жетпесе, тіліңізбен яғни, оған қарсы шығып, наразылық білдіріңіз, оған да күшіңіз жетпесе жүрегіңізбен қарсы шығыңыз (яғни, көре тұра ешқандай әрекет ете алмағаны үшін жүрегі сыздасын мағынасында), бұл иманның ең әлсіз түрі болып табылады".

Бір адам тыйым салынған (шариғатқа сай келмейтін) жамандық іс істеп жатса, оған наразылық білдіру керек. Егер мүмин жамандықты көре тұра қарсы шықпай, ешқандай наразылық білдірмесе, жамандықты жасаушылардың күнәсіне ортақ болады. Бұл туралы Хз.Пайғамбарымыз да былай дейді: "Күпірлікке ризашылық көрсеткен - кәпір, күнәға көзін жұмған да күнәһар".

Шайх Хасан Басри (Алланың рахметі жаусын) былай дейді: "Қызырды көңілден шығарған сәт - шариғат та бітті дей бер". Хуласа кітабында: "Көңілінде зәредей де болса менмендік ізі, сезімі бар адам жаннатқа кіре алмайды" деген сөз бар. Бұған қосымша "ахл ил-мағрифат" былай дейді: Міне, менмендік қылған, көкірек, өзін басқалардан артық санайтын адамдар жаннатқа кіре алмайды. Хз.Пайғамбар (с.ғ.с.) да былай дейді: "Сараң, мумин болса да жаннатқа кіре алмас, жауанмәрт кәпір де болса, тозаққа кірмес"

Шайх Жүнайди Бағдади (Алланың рахметі жаусын) ғұламалар жайлы: "Бүкіл ғұламалардың (хәлі) "қауіп пен үміт" арасында жүргендей" - дейді.

Егер Алла тағаладан пәрмен келсе, бүкіл құлдарым тамұқтық, яғни, тозақтық болып, ішінен тек біреуі ғана жұмақтық десе, сол жұмақтық мен болайын деп үміт ету керек. Егер барлық құлдарым жұмақтық, тек біреуі ғана тозақтық десе, сол тозақтық мен болып қалмайын деп қорқып, қауіп ету керек. Яғни, қауіп пен үміт арасында болу керек.

Суфи Мұхаммед Данышменд, (шариғат туралы сөзінің соңын) Қожа Ахмет Иасауи Сұлтан ул-арифиннің мына сөзімен аяқтайды: "Кімде-кім, шариғатты білмей тұрып, тариқатқа қадам басса, жаңылыс жол таңдағаны, егер менмендікті жойып, жоқтыққа, яғни, фанаға ұласып, барлық нәрсені тәрк етіп, содан кейін тариқатқа кірсе дұрыс болады. Хз. Пайғамбарымыз (с.ғ.с.) да "Муту қабла ан тамуту" деген болатын. Дұрысы да осы".

Екінші бөлім

ТАРИҚАТ ЖАЙЫНДА

Алла тағала бұйырды: "Сонан соң Хз.Ибраһимнің дінімен тура жолға түсуің үшін аян бердік" (Нахл, 16/23).

"Ол күні, (яғни қиямет күні) малыңның да, балаларыңның да пайдасы тимес. Тек қана, Аллаға саф таза көңілмен (қалб и салим) келгендер ғана болмаса" (Шуара, 26/88-89).

Хз.Қожа Ахмет Иасауи былай деді: "Алла тағала Хз.Мұхаммед (с.ғ.с.) пайғамбарға бұйырды:" "Хз.Ибраһимнің (пайғамбардың) дінімен жүр" тағы да бұйырды: "Сіз де оның дінімен жүріңіз" деп.

Хз.Мұхаммед Мұстафа (с.ғ.с.) бүкіл әлемнің жол бастаушысы еді. "Біз сені (бүкіл) әлемге тек қана рахмет (қылып) ретінде жібердік" (Анбиа, 21/107).

"Хз.Ибраһимнің (пайғамбардың) дінімен жүр" деген аятта қандай сыр (хикмет) бар? Жауап та: ең дұрысын Алла біледі, хикметі де Ибраһим (с.ғ.с.) "атаңыз" деп айтуында (болуы мүмкін). Ұлы, атасының жолымен жүреді52. Тағы да Ибраһим (с.ғ.с.) пайғамбарды атаңыз дегенде қандай сыр бар? Жауап та: Хз.Ибраһим (с.ғ.с.) пайғамбардан бұрын тариқат берілген жоқ-ты. Алғаш рет Хз.Ибраһимге тариқат берілгендіктен "атаңыз" делінді.

(Бұрынғылардың айтуынша) Хабарда былай дейді: "умм-ул аруах Мұхаммед (с.ғ.с.) пайғамбардың рухы" ал, "умм-ул жасад Хз.Адам (с.ғ.с.) пайғамбардың тәні". Яғни, тән атасы Хз.Адам (с.ғ.с.) пайғамбардың тәні. Ең дұрысын Алла біледі. Ал Хз. Мұхаммед Мұстафа (с.ғ.с.) пайғамбардың рухынан бұрын (рух) жаратылған жоқ. Сонымен Хз.Адам (с.ғ.с.) пайғамбардың (айнынан) затынан бұрын тән жаратылған жоқ.

Міне, сондықтан да Хз.Мұхаммед (с.ғ.с.) пайғамбардың рухы - рухтардың атасы... Демек, Хз.Адам (с.ғ.с.) пайғамбардың тәні - тәндердің атасы...

Алла тағала, (Құранда) былай деді: "Ол күні, (яғни қиямет күні) малыңның да, балаларыңның да пайдасы тимес. Тек қана, Аллаға саф таза көңілмен (қалб и салим) келгендер ғана болмаса". (Шуара, 26/88-89).

Яғни, қиямет күні мал, мүлік, ұл-қызыңнан пайда жоқ. Тек қана, Аллаға саф таза көңіл мен қалб и салиммен ұласса, сол қалб-көңіл ғана пайда береді. "Қалби салим" мәселесі бойынша муфассир-шайхтар арасында пікір таластар бар.

Осы мәселе бойынша, Қожа Ахмет Иасауидің айтқан шешімін Суфи Мұхаммед Данышменд (Алланың рахметі жаусын) былайша баяндайды: "Адамның (талиб, мүрид т.б.)" "қалби салим" болмай тұрып, тариқатқа кіруі дұрыс емес. Ал, адамның "қалби салим" болу үшін де төрт дариядан кешіп өтуі керек. Біріншісі - дүние дариясы, екіншісі -халқ дариясы, үшіншісі - шайтан дариясы, төртіншісі де нәпсі дариясы. Бұл дариялар үшін "кеме" керек. Кемесіз өте алмайсың.

Бірінші дүние дариясының кемесі - зухд, азығы - қанағат, білімі - топырақ сипат болып, жұрт көзіне қор көріну, ленгері, қуаты - сабыр.

Екінші, халқ дариясының кемесі - үмітсіздік пен қати'ат (жалғыздық), ленгері - фирақ (айрылысу), мәжілісі - халует (хилует деп те айтылады).

Үшінші шайтан дариясының кемесі - зікір, азығы - тасбих, ленгері - (хауф) қауіп пен ража (үміт), мәжілісі - мұхаббат (махаббат).

Төртінші нәпсі дариясының кемесі - аштық пен сусау, азығы - (ашқ) ғашықтық, ленгері -зауқы (рухани ләззат), мәжілісі - шуақ.

Міне, осы жолдардан, дариялардан асқандар ғана "қалби салим" дәрежесіне қолы жетіп, тариқат жолына лайық бола алады. Бұл дариялардан аспай, жолдардан өтпей тұрып тариқатқа қадам басу (барып тұрған) надандық. Мұндайлардың соңынан ілескендер де ақымақ. Хз.Мұхаммед (с.ғ.с.) пайғамбарымыздың айтқанындай: "әл-Ахмаку 'адуи" яғни, ақымақ адам менің дұшпаным.

Расулуллах (пайғамбар) тағы да: "ат-Тариқату аф'али" яғни тариқат менің (істеген) істерім - деді. Яғни, тариқат (оның) істеген істері. Ешқашан түнде ұйықтамайтын еді. Зікір мен тасбихтан еш уақыт қол үзген емес. Тек қана түс кезінде "қайлуласын" (азырақ көз шырым алуды білдіреді) алатын-ды. Хз.Пайғамбарымыз: "Ианаму'айнайа уа ла йанаму қалби" яғни, көзім ұйқыда болса да "көңіл көзім" ояу болатын. Тағамды да аз жейтін-ді. Кейбір деректерде Хз. Пайғамбарымыздың (с.ғ.с.) жетпіс үш діндастарымен (бірге) он екі батпан тағам жегені туралы айтылады.

Муғира бин Шуғба (Алланың рахметі жаусын!) былай дейді: "Пайғамбар бір күні түнде, аяғы іскенше намаз қылды. Сенің өткен кеткен бүкіл күнәларың кешірілмеп пе еді, бұлай өзіңді-өзің қинап, намаз оқуыңның себебі не? - деп сұрағанда - шүкіршілігі мол құлы болайын дегенім емес пе?" - деп жауап қайтарыпты. Муғира атты сахаба: "Пайғамбар әр түні таң атқанша, аяғы іскенше құлшылық ететін еді. Сахабалар: Ей, пайғамбар, сенің өткен кеткен және келешектегі бүкіл күнәларың жарылқанып, кешірілген еді, неліктен өзіңді қиындықтарға саласың?" - дегенде, "Ей, серіктерім (сахабаларым), мен сияқты жетімді - Мұхаммедті, Жаратқан Ием, "достым, хабибім" деп атады. Сол үшін шүкіршілігімнің белгісі ретінде мойынсұнып, кеп құлшылық етіп жатырмын" - деп жауап қайтарыпты.

Бұдан кейін Алла тағала: "Ей, жамылғыға бүрінген! (Елшім - Расулым) Түнде тұрып намаз қыл! Түннің жартысын(да намаз қыл) намазбен өткіз немесе бұны біраз азайт" (Музаммил, 73/1-3), - дейді.

Яғни, ей, Мухаммед! Сені зорлық, қиындық үшін жаратпадым. Түн ортасында тұрып (намаз қыл), құлшылық ет. Артық та болмасын, кем де болмасын. Міне, осы бұйрықтан кейін, Хз.Мұхаммед (с.ғ.с.) пайғамбарымыз, түннің үштен бірін құлшылықпен (намаз оқумен) өткеретін болды.

"Және, сенімен бірге болғандардан бір тобы..." (Музаммил, 73/ 20). Хақ тағала: егер ол топ сенімен бірге болса, саған ант беріп, сен сияқты амал қылатын болса, олар да сен сияқты түннің үштен бірін құлшылықпен ояу өткерсін - деген соң, Хз.Пайғамбарымыз да (с.ғ.с.) осылай істеді және сахабаларына осылай құлшылық (намаз оқулары үшін) етулеріне бұйрық берді. Сахабалары да осылай істеді. Міне, ей, Хақтың жамалына садық тәліп (мүрид), талапкер - дос, Хазіреттің (с.ғ.с.) амалдары мен істерінен баян еттік. Егер "жахд-жад" қылған үммет болсаң, жалғаншылардан болма! Өйткені "...жалғаншы Алланың дұшпаны" - деді.

Мәулана Суфи Данышменд: "Қожа Ахмет Иасауи - тариқат - көңілмен (қалб) амал қылу деген сөз" - дейді, деп баян етеді. Яғни, тариқат - көңілмен амал ету сонымен бірге көңіл көзін ашу дегенді білдіреді. Осы мәселеде Хз.Пайғамбарымыз (с.ғ.с.) да: "Алла тағаланың қараңғылық пен нұрдан жетпіс мың пердесі бар. Егер бұл перделер ашылса, назары түскен нәрсенің барлығы жанар еді" - дейді. Шындығында да Тәңірінің жетпіс мың қараңғылық пен нұрдан пердесі бар. Егер бұлар ашылса, көзінің нұры түскен жерін жағар еді. Бұған қосымша кубра әлем (макро космос) мен суғра әлем (микро космос) бар. Көзге көрінбейтін нәрселер макро космосқа тән. Бірақ, суфилердің (ахл-и тасаууф) дүниетанымы бойынша, адамның "көңіл әлемі" ашылса, тура микрокосмостағы сияқты, "он сегіз мың әлемді" анық-айқын көре алады. Ал көңіл көзін ашу үшін үнемі риязат тарту керек.

Алла тағала Құранда былай дейді: "Біздің жолымызға қызмет еткендерді (жихад еткендерді) өз жолымызға саламыз" (Анкабут, 29/69). Алланың елшісі де: "Өлмей тұрып өліңіз" дейді.

Шайх Хасан Басри (Алла одан разы болсын!): "Шайх Баязит Бистамиге дейін барлық шайхтар алпыс күнде бір түйір ас ішіп, алпыс күнде көз іліп, ұйықтамайтын еді. Тәңірді зікір етіп, бір сәт болса да зікірден қол үзбейтін еді. Содан кейін "көңіл көздері" ашылатын еді".

Шайх Баязит Бистамиден (Алла одан разы болсын!) Қожа Ахмет Иасауиге дейінгі басқа шайхтар болса, қырық күнде бір ас ішіп, қырық күн ұйықтамады. Бір сәт ұйықтамай, зікірден қол үзген жоқ. Кейін "көңіл көздері" ашылды. Хаким Сүлеймен (Алла одан разы болсын!) да қырық күн, Махмұт Қожа (Алла одан разы болсын!) болса, жиырма тоғыз күн, ал Зеңгі Ата (Алла одан разы болсын!) болса, он тоғыз күн осылай істеді.

Шайх Нежмеддин Кубра (Алла одан разы болсын!) "Көңіл әлемі ашылмай тұрып, шайхтық құру, мүрид алу дұрыс емес" - дейді.

Шайх Ахмет Иасауи: "(Кім де кім) Жетпіс мақамнан кешпей тұрып шайхпын десе, кәпір болғаны" - дейді: Садыр Ата Рисаласында (Шайх Ахмет Иасауи): "Егер (кім де кім) көңіл әлемі ашылмай тұрып, "ғауыс - ғиас" және Қызыр мен Ілиястан бастап ғайып ерендер мен сұхбаты болмаса, олардан ижазат (бата алмай тұрып) алмастан "шайхпын" дейтін болса, (ол адам) каззаб, мубтади сонымен қатар шайтан деген болатын. Егер кім де кім жоғарыда аты аталған ғайып ерендердің әруақтарынан (бата алып) ижазат алып, шайхтық мақамында мүридтері және серіктерімен бірге қылуетте отырса, ондай шайхтарға ғайып ерендер тариқаттан тәлім-тәрбие беріп, қолдан (медеткер) жүреді. Сонымен қатар осы қылуетте мүридтері мен серіктерінде уажд пен файиз пайда болады. Бұл хәлге "сакр мақамы" дейді. Осы мақамда саликке кейбір (құпия) нәрселер көріне бастайды. Ғайып мақамынан не келсе оған (тажалли етеді) көрінеді. Шайх атанған кісі мүридінің "үш жүз алпыс тамырының" қайсысы разы, қайсысы разы емес екендігін білуі керек. Міне, егер шайх атанған кісі, мүридін тәрбиелеп, мұратына жеткізе алатын болса ғана "ирадат" қылуы, яғни, мүрид алуы және тәрбиелеуі орынды болады. Егер мүридті мақсат-мұратына жеткізе алмаса, мүрид алуы және тәрбиелеуі орынсыз, дұрыс болмайды. Қиямет күні жауап беруі керек. Егер адал болса есеп береді, ал арам болса, азап көруі керек. Бірақ, көңіл әлемі ашылып, жетпіс мақамға ұласса, ондай көңіл, Алла тағаланың "назаргахы" яғни, айнасы болады.

Хз.Пайғамбарымыз да: "Хақ тағала, сіздің жүздеріңізге емес, жүректеріңізге (көңілдеріңізге) қарайды". Оған қосымша тағы да "Мүминнің қалбы (көңілі) Рахманның Ғарышы және Рахманның үйі" - деген болатын. Міне, Хз.Пайғамбарымыз осылайша жол көрсеткен-ді.

Хз.Дәуіт (с.ғ.с.) Хаққа мінәжат етіп былай деген еді: О, Тәңірім! Дүниеде патша сияқты құлдарың бар және олардың қазыналары бар. Ал сенің қазыналарың қайда? - дегенде, Алла тағала былай деп үн қатты: "Ей, Дәуіт, мүмин құлдарымның көңілдері - менің қазынам. Дүниедегі патша-құлдарым қазыналарына кей кездерде ғана қарайды. Ей, Дәуіт, мен болсам, ол көңіл-қазынама күніне үш жүз алпыс рет қараймын".

Сондықтан да, осындай қасиетке ие болған көңіл Қағбадан да артық болар, мүмкін. Өйткені, Қағбаны Хз.Ибраһим салды. Көңілдерді Алла тағала жаратты. Көрініп тұрған Қағбаға барлық жаратылғандар қарайды. Ал, көңілге тек қана Алла тағала қарайды.

Міне, жол бастаушы шайх, осындай қасиетке ие болып, көңіл әлемін ашып, жетпіс мақамнан өтсе ғана шайхтық қылуына болады. Егер бұл қасиеттерден жұрдай бола тұра шайхпын дейтін болса, онда ол - жалған, өтірікші шайх болғаны. Ондай шайхтан сақ болу керек. Көңіл әлемі ашылған бір "муршид-и камилдің" назары мүридке түссе, ол мүрид (шайхтың назарын көтере алмай) талып, жығылады.

Хз.Мұса (с.ғ.с.) "разия мақамында" Тур-и Синада Тәңірінің заты тажалли болғанда, тау паршаланып, еріп кетті. Оны көрген Хз.Мұса (с.ғ.с.) пайғамбар талып қалды. Одан кейін Алла тағала (Құранда) былай дейді: "Жаратқан ием, ол тауға "тажалли" етіп еді, тау да паршаланды, Мұса да талып түсті" (Араф, 7/143).

Хз.Шайх Нежмеддин Кубра былай дейді (Алланың рахметі жаусын!): Мүридтің "талуының" (экстазда болуының) үш түрі бар: алдымен жазба хәлінде, екінші уажд хәлінде және үшінші - шайхының назары хәлінен "талады немесе экстазға түседі". Бұлардың алғашқысы - бидат, екіншісі - сүннет, үшіншісі - уәжіп болуымен қатар мойынсұну (тағат) болып табылады. Жазб хәлінде мүрид, Алла тағаланың парасаты (фазилеті) мен рахметіне және Аллаға жақын болайын деп экстазға түседі. Бұл - бидат. Уажд хәлінде мүрид, Тәңірінің сөзі мен зікірі көңіліне қатты әсер етіп, "халауат пен ләззат" тасқынына, шыдай алмай талып түседі. Бұл - сүннет. Үшіншісі де мүрид, шайхтың назарына шыдай алмай экстазға түседі. Бұл - уәжіп.

Шайх Мұзаффар Дарияйи (Алланың рахметі жаусын!): "Қызыр (с.ғ.с.) Пайғамбармен бірге жеті жыл жүрдім. Оған: Ей, Қожа, Дәуіт (с.ғ.с.) Пайғамбардың сұхбатында (мәжілісінде) болдыңыз ба? Сөздерін есіттіңіз бе?" - деп, сұрақ қойдым. Қызыр былай деді: "Иә, естідім. Сөздері "исм-и зат"94 яғни, Алла еді". Зауқ және шауқ хәлінде "Алла, Алла" деумен, сұхбатта бірге болған бір досына оның хәлі әсер етті де "нара ұрып жығылып талып түсті".

Дәуіт (с.ғ.с.) Пайғамбар былай деді: Бұл адамды сүйреп дарияға салыңдар! Егер оның на'расы мен талуы рас болса дариядан құтылсын! Ал егер, жалған болса құтылмасын! Сол кезде оны дарияның қасына алып келгенде, дарияның суы тартылып қалады. Сол кезде Дәуіт (с.ғ.с.) Пайғамбар бұны көре сала нара атып, өзін мінбеден тастап жіберді.

Шайх Нажмеддин Кубра (Алланың рахметі жаусын!) былай деді: "Егер (адам) жетпіс мақамнан өтетін болса, содан кейін нара атып жығылмайды және өзіне зиян қылмайды".

Шайх Ахмет Иасауи (Алланың рахметі жаусын!) осы мәселе бойынша: "Жетпіс мақамның ілімін білу керек, сосын ол ілімді (өмірде қолдану) орындау керек. Қалғаны (өз ретімен), Алладан жәрдем болса, мақамға жетеді" - дейді.

Мәулана Суфи Мухаммед Данышменд былай дейді: "Бұл мақамдар - "кашфу'л кубур" (қабірдің ішіндегілерді көру) және "кашфул кулубтап" (жүректің түпкіріндегілерді көру) тұрады. Бұлар мақамдардың ең төменгілері болып табылады. Міне, осы жағдайда ғана, адам жетпіс мақамнан өтіп, шайхтық мақамына отырып мүрид алуына, қажет болған жағдайда адақ алуына, дерманделік хәлдерінде әулиелік хәлі мақамынан баян етуі және (керемет) көрсетуі орынды қажетті нәрсе. Жетпіс мақамнан өтпей, көңіл әлемін ашпай жатып мүрид алып (ирадат ету), шайхтық жасаса қабыл болмайды. Ондай шайхтар дүниеде дінге зарар келтірер, иманға қатер төндірер...

Шайх Нажмеддин Кубра (Алланың рахметі жаусын!) былай деді: "Адақ-сыйлық алудың шарты бар: Құлдардың азды-көпті берген қандай да бір адақтарын пақыр, кедейлерге, жетімдерге беру керек. Екінші аз бенен көпті тең көру керек. Үшінші, шайх бұл адақтардан өз үйіне алмауы тиіс. Керек болса, ол адақта күмән болса оны алмауы керек. Адақ әкелгендерге (пендеге) дұға оқып, Алладан сол пендені тура жолға сала көр - деп тілеп отыруы керек".

Тағы да Шайх Нажмеддин Кубра (Алланың рахметі жаусын!) былай деді: "Жетпіс мақамнан өткен, көңіл әлемін ашқан шайхтың қажет кезінде әулиелік пен керемет көрсетуіне болады. Хз.Пайғамбардан кәпірлер му'жиза тілеген кезде, зәру болғаны үшін му'жиза көрсетті. Сондықтан да Пайғамбар былай дейді: "Сөзі мен ісі және хәлдері жөнінен шайх, үмметіміздің пайғамбары сияқты". Міне, егер мүрид осындай шайхқа қол берсе орынды болады. Сонымен бірге шайхтың, мункирлерге, мунафиқтарға (екі жүзділерге) тура жолды көрсету (мақсатында) үшін керемет көрсетуіне болады".

Суфи Мұхаммед Данышменд "Қожа Ахмет Иасауи Сұлтан ул-арифиннен (Алланың рахметі жаусын!) естідім: Мүрид (бір) шайхқа ирадат қылғаннан кейін, басқа шайхқа барып ирадат қыла алмас. Егер ол шайх мүршид болмай шықса, мүридті мұратына жеткізе алмаса, мүрид те басқа шайхқа барып қызмет етіп, мұрат мақсатына жетсе орынды саналады. Дегенмен шайхтан рұқсат алуы тиіс. "Ижазат бір кісіге, қызмет мың кісіге" -деген сөз бар. Шайхтың мүридіне бұйрық, ұсыныс, ақыл беруі, оның мақамынан мақамға жетуіне және жоғарылауына көмек көрсетуі уәжіп (парыз). Мүридтің де шайхтың айтқан бұйрықтарына сай амал етуі керек. Құранда: "Пайғамбардың міндеті (тек қана) анықтап түсіндіру, жеткізу" (Нұр, 24/54) - делінген. Пайғамбар Тәңірінің бұйрықтарын үмметіне қалай жеткізсе, шайх та Тәңірінің бұйрықтарын солай мүридтеріне (олардың рухани өсулері үшін) жеткізуі керек. Мұхаммед Мұстафа (с.ғ.с.) қалай үмметі үшін күндіз-түні қайғырып, бес мың рет көз жасын төккен болса, шайхтар да мүридінің мұратқа жетуі үшін күндіз-түні (Тәңіріге) жалбарынуы керек. Алла тағала да: "Егер (адам) жаратушысына жақындауды, қауышуды қаласа, салих амал (игі іс) істесін" (Кахф, 18/110) деп, Құранда бұйырып отыр. Яғни, шайхтан насихат (үгіт, ұсыныс), мүридтен орындау, Алладан жәрдем, шайхтан химмат (рухани қолдау) керек. Бұлардың барлығы орындалғанда (ғана) мүрид мұратына жетеді.

"Шайхтың күпірлігі мүридтің иманы" - деген сөз бар. Бұл сөздің мәні - жетпіс мақамнан өткен, көңіл әлемі ашылған шайхқа бір мүрид қол берсе, шайх та мақамдардың сырын үйрету үшін, өзінің жоғары мақамынан төмен түсіп мүридке тәлім-тәрбие беруін "куфр-и шайх" дейді. Бұл күпірлікке иман келтірмес, келтірілсе "мүрид иманы" болады. Басқаша айтатын болсақ, балағатқа жетпеген баласына анасы қалай мейірімі мен махаббатын төгетін болса, шайх та мүридін солай тәрбиелеуі тиіс. Тағы да негізгі мақсатымызға қамта келдік. Егер шайх мүршид болса, мүридін мұратына жеткізе алса орнына лайық болғаны. Ал, егер жеткізе алмаса шайхтық мақамына лайық болмағаны. Шайх егер, мүридтің қолынан тұтса, дін үшін мүрид тәрбиелегені болып табылады. Ал егер дүние үшін қолынан тұтса, мүридтің ирадаты фасид (яғни, қате) болады. Сондықтан да Хз.Мұхаммед Мұстафа: "Барлық (қателердің) күнәлардың басы - дүниеқұмарлық" - деген болатын.

Шайх Нажмеддин Кубра (Алланың рахметі жаусын!) былай деді: "Шайхқа қол берудің (ирадаттың) шарты мынадай: Егер шайх бай, мүрид те кедей болса, мүридтің күнкөрісі шайхтың мойнында уәжіп болады, ал егер шайх кедей, мүрид те бай болса, шайхтың күн көрісі мүридтің мойнында уәжіп болады".

Мәулана Суфи Мухаммед Данышменд, шайх Хасан Басриден (Алланың рахметі жаусын!) былай деп келтіреді: "Сұхбат үш түрлі болады: біріншісі - шариғаттан сөз (нақыл), екіншісі - хәл, әулиелік, хикмет (рухани қолдау-жебеу) пен кемелдік жайынан сөз, үшіншісі - сыр (көңіл-қалб-жүрек) мен хәл және хақиқат жайында сөз". Сондықтан да шариғат, тариқат пен хақиқат иелерінің міндеті - қарапайымдылық пен риязат, мужахада қағидасы бойынша "қайғы жұтып" дұға, мінәжат етіп, мункир, мунафиқ және жолдан азғандарды тура жолға салу және тәубеге келтіру. Егер, тәубеге келмесе Алла тағала "жол көрсеткенге дейін" (тауфиқ бергенге дейін) сабыр қылу керек. Хз.Пайғамбарымыз (с.ғ.с.) да былай дейді: "Тауфиқ үлкен (маңызды) нәрсе ол тек қана азиз (таңдаулы) құлдарға ғана беріледі".

Баба Машын (Алланың рахметі жаусын!) рисаласында былай дейді: "Шариғат, тариқат және хақиқат иелері атанғандардың міндеті, тура жолдан азған мубахаса иелерін (сұхбат-тартыс иелері) дұрыс жолға салу үшін оларға ташуик (қолдау) көрсетіп, тәубеге келулерін насихаттау. Шайх өз жолынан азғандар үшін хидаят (тура жолға түсулерін) тілеп, үш күн үш түн "адасқандар" үшін дұға оқып, тілек тілеуі керек. Егер осы уақыт ішінде де тура жолға келмесе бес күн риязат және "мужахада тартуы" керек. Егер бұл уақыт ішінде де тәубаға келмесе мужахаданы жеті күнге дейін жалғастыру керек. Осы метод арқылы мужахаданы қырық күнге дейін жалғастырып азғындар мен мухалафаттарды (теріс жолдағыларды) жолға салу керек, Сонда ғана шайхтық мақамына лайық болады".

Бұрынғы шайхтар былай дейді: "Дәруіш үш нәрсені әрдайым уирд қылуы керек. Біріншісі - аштық пен сусыздық, екіншісі - ұйқысыздық, үшіншісі - "зикр-и һафн" яғни, жүрекпен зікір салу.

Бұл үшеуін бірге қылу керек. Егер біреуі кем болса, дәруіш мұратына жете алмайды. Яғни, ораза күндерім осылай өткізу керек. Ол үшін алдымен күніне бір кесек еттің жартысын ғана жеп, зікірден бір сағат болса да ғафил қалмау үшін бір күн бір түн ұйықтамау керек. Бір күн бір түн ұйқысыз қалғаннан кейін үш күнде бір ас ішіп, зікірден бос қалмау үшін тағы да үш күн үш түнді ұйқысыз өткізу керек. Үш күн үш түнді ұйқысыз өткізгеннен кейін һабис әруақтар көріне бастайды. Оған ешқандай ілтипат қылмау керек. Осыдан кейін бес күнде бір ас ішіп, бес күн-түн тағы да ұйықтамау керек. Бұдан кейін көңілдің қараңғылықтары мен кірлері көріне бастайды. Келесі жолы жеті күнде бір ас ішіп, зікірден аз уақыт та болса қол үзбей, (бос қалмай) жеті күн түн ұйықтамау керек. Осы кезде "кашф'ул қулуб"(көңілді жүректі оқу) мақамы ашылады. Осы метод бойынша тоғыз күн түн ұйқысыз қалғаннан кейін "кашф-ул кубур" (қабірдің ішіндегілерді көру) мақамы ашылады. Он бір күн түп ұйқысыз қалғаннан кейін "кашфу аруах-и тайиба" (жақсы әруақтарды көру) мақамы ашыла бастайды. Одан кейін он үш күнде бір ас ішіп, күндіз-түні ұйқысыздықтан кейін "кашф-ул малаика" (періштелерді көру) мақамы ашылады. Бұдан кейін он бес күнде бір ас ішіп күндіз-түні ұйықтамаса "кашф-ул зу-л жалал" (Хақ тағаланы көру - мушахада) мақамы ашылып, мұрат-мақсатына жетеді. Осы метод негізінде он бес күн ішінде негізгі мақсатқа жете алмаса, онда қырық күнде жетеді. Егер қырық күнде де мақсатқа жете алмаса, әлбетте алпыс күнде жетеді. Егер алпыс күнде де жете алмаса, онда үш жүз алпыс күн түндерде осылай жалғастыру керек. Бұдан кейін де мақсатына жете алмаса, онда өзінің бір кінәраты, айыбы бар деген сөз. Өзінің кемшіліктерін анықтап, тәубеге келіп, жалбарынып, құлшылықта болу керек. Бірақ, Хақ тағаладан үміт үзуге болмайды. Алланың рақымынан үміт үзбеңіз (Зумер, 39/53). Егер бұл дүнияда мақсатына жете алмаса, ақыретте жетермін деп (һауф уа ража) "қауіп пен үміт" арасында мойынсұнып, құлшылық етуі тиіс".

Шайх Нежмеддин Кубра (Алланың рахметі жаусын!) мен арифтердің сұлтаны Қожа Ахмет Иасауи (Алланың рахметі жаусын!) былай дейді: "Көңіл әлемінің айыбы мен кірлері көп. Олар да мыналар: һубб-уд-дуниа (дүниеқұмарлық), хырс, хасад, ашу, дұшпандық, исиян ұмытшақтық, менмендік, рия және көзбояушылық т.б. Мүридтің көңілінде осылардан бірі болса, мұратына жете алмас. Мүрид болып, мақсат мұратына жеткісі келетін, ғашық болып (хабиб) махбуб (сүйікті Тәңірі) - сүйіктісіне қауышуға ынтызар кісілер көңіл әлемінің кірлерін тазартып, риязат пен мужахада тартса, шайхы медет қылса, Алла тағаланың қалауымен мұраты орындалады".

Алла тағала Құранда былай дейді: "Біздің жолымызға қызмет еткендерді (жихад еткендерді) өз жолымызға қауыштырамыз" (Анкабут, 29/69).

Хз:Пайғамбар: "Әр нәрсенің бір зекеті бар. Тән зекеті аштық пен сусыздық", - дейді.

Міне, осылай риязат пен мужахада тарту арқылы көңіл әлемін ашқандардың құрметті де берекелі іспен айналысқандардың, Алла тағала күнәларын кешіреді.

Шайх Мұзаффар Дариайи былай дейді: "Жеті жыл Қожа Қызырдың (Алланың рахметі жаусын!) сұхбатында болдым. Ғаусул ғиас, Қызыр мен Ілияс бүкіл Кутубтардан бастап, ғайып ерендер, абдаллар, аутад барлығы дұға қылды (бата берді): Тәңірім әміріңе құлақ аспағандар, құлшылықтары мен парыздарын орындамағандар және пайғамбарлық сүннетін мойындамағандар фискі (күнә) фасад қылып жүргендерге тура жол мен тәубе бер! Тағы да дұға қылып: Тәңірім, қорлық, қиындық пен түрлі бәлелерге душар болған пенделеріңе рақым ет! Олардың дұғалары қабыл болып, жолсыздар өз жолдарын табатын еді".

Міне, ей дәруіш, бүкіл пайғамбарлар мен әулиелер, өлісі бар тірісі бар, ғайып, хазыр, хас барлығы дұға қылумен шұғылданған. Осы мәселе бойынша Хз.Пайғамбар былай баяндайды: "Салихтер (әулиелер) болмағанда залымдар һалақ (әлек-жоқ) болар еді".

Шайх Шибли былай дейді: "Әулиенің мағрифаты мәселесінде шайхтар арасында әp түрлі пікірлер бар. Кейбіреулер, әулие әулиелігін біле алмайды десе, кейбіреулері де әулиелікті білуге болады - дейді. Білу мүмкін емес дегендер, "Күмбезімнің астында (яғни, қарамағымда) көптеген әулиелерім бар оларды менен басқасы (ешкім) білмейді" деген хадиске сүйенетін болса керек".

Хз.Пайғамбар (с.ғ.с.): "Ықыластылар (әулиелер) да үлкен қауіп-қатер ішінде", - дейді.

Шайх Нажмеддин Кубра (Алланың рахметі жаусын!) былай - дейді: "Әулиелікті оның белгілеріне (ғаламат) қарап танып, білуге болады. Кейбіреулері тоғыз, кейбіреулері қырық, кейбіреулері жеті, ал, кейбіреулері үш белгі арқылы әулиелікті танып, біле алады" - дейді. Егер белгісі - ғаламаты үштен кем болса ол әулие бола алмайды. Біріншісі - әулие кісі дүниеқұмар болмау керек. Екіншісі - аштық пен сусыздық арқылы нәпсісін тыюы керек.

Үшіншісі - "түнде" (яғни, қоғамды қараңғылық пен зұлмат басқанда) ұйқысыз ояу болуы керек.

Шайх Нажмеддин Кубра (Алланың рахметі жаусын!) былай дейді: "Аз тамақ жеу, қанағатшыл болу, аз ұйықтау, ояу болу, аз сөйлеу, көп зікір салу - рухани тірі (көңіл көзі ояу) болудың белгісі. Егер осы белгілер бір адамның бойынан табылатын болса, оның әулие болғаны. Шайхпын, тариқат жолында жүрмін дегендер, егер жетпіс мақамнан асып, көңіл әлемін ашып, ғайып ерендер мен шайхтардан, аруақтардан ижазат алып, тариқат жолындамын деген сөздері рас болса, шайхтық мақамына сай болады. Анығын құдай біледі".

Үшінші бөлім

ХАҚИҚАТ ЖАЙЫНДА

(Қалай) бұйырылсаң (солай) тура бол! (Нуд, 11/112). Хақиқат - менің хәлдерім!

Шайх Ахмет Иасауи (Алланың рахметі жаусын!) былай дейді: "Хақиқат - көңілмен (амал ету) іс қылу деген сөз. Пайғамбар "(Қалай) бұйырылсаң (солай) тура бол!" (Нуд, 11/112) -деген аяттан қорқып, "Сонан соң Хз.Ибраһимнің дінімен тура жолға түсуің үшін аян бердік" (Наһд 16/123) аятымен амал етті. Хаққа миғраж тауып, жетпіс мың пердеден (қат, қабат, мақам) асып, Хз.Пайғамбарға (с.ғ.с.) жетпіс мақамда аян келді".

Алла Құранда: "Олар үшін жетпіс рет кешірім өтінсең де, Тәңірі оларды кешпейді" (Тәуба, 9/80). Бұл аят жетпіс мақамды білдіреді. (Хақ тағала) Жетпіс мың пердені жетпіс мақамның ішіне қойды. Жетпіс мақамды да жеті йақин (хақиқи жоне абсолюттік таным) ішіне орналастырады. Бұлар мыналар: исмул йақин, расм-ул йақин, илм-ул йақин, айн-ул йақин, хаққ-ул йақин, хақиқат-ул хаққ-ил йақин, Аллаһ-ул хаққ-ил йақин.

Бұл жеті йакинді де "мужахада" ішіне қойды. (Мужахада) Құрандағы "Біздің жолымызға қызмет еткендерді (мужахада еткендерді) өз жолымызға саламыз" (Анкабуг, 29/69) деген аятқа негізделген.

Бұл мужахаданы да Хақ тағаланың "ғинаяты" (Алланың жәрдемі) ішіне қойды. (Ғинаят) Құрандағы "Тек (қана) саған құлшылық етіп, тек (қана) сенен жәрдем тілейміз" (Фатиха, 1/5) деген аятқа негізделген.

Хз.Пайғамбар да (осы аяттың әмірі мен мәнінің негізінде) Тәңіріден "ғинаят" тілеп, мужахада етті. Жетпіс мың мақамнан өтіп, хақиқатқа ұласты. Сол уақытта оның (бақасын) болмысын көрді. Сыр (көңіл, рух) миғражын қылды. Мұны тән миғражы да (растайды) баяндайды.

"Алла тағала Құранда: Бір түні оны (өз құлын Хз.Пайғамбарды) аяттарымызды (белгілерімізді) көрсету үшін Харам (Меккеден) мешітінен Ақса (Қуддус) мешітіне апарған Алла әр түрлі кемшіліктерден пәк", (Исра, 17/1) - деген.

Хз.Пайғамбар миғражда рабб-ул 'иззиатқа жеткенше елу мәртебе, дәреже асты: 1-ақыл, 2-Алланың болмысын білу, 3- Алланың әлемнен бұрын бар екендігін білу, 4-Оның баки, яғни, мәңгі және жоқ болмайтындығын білу, 5-Хайу яғни тірі және өлмейтіндігін білу, 6-алим көп білуші екендігін білу, 7-қадир, яғни, әр нәрсеге күші жететіндігін білу, 8-сами естуші екендігін білу, 9-басир көруші екендігін білу, 10-мүрид150 тілеуші екендігін білу, 11-фа'ил іс істеуші екендігін, 12-мәтінде түсіп қалған, 13- амир - әмір беруші екендігін білу, 14-"лайса лаһу мисл" оған тең келер ешнәрсе жок екендігін білу, 15-тумаған және туылмағандығын білу, 16-Оның орнын басқа еш нәрсе ауыстыра алмайтындығын білу, 17-хаким хикмет иесі екендігін білу, 18-садиқ турашыл екендігін білу, 19-самад Ұлы, ештеңеге мұқтаж емес екендігін білу, 20-пайғамбарларды жіберуші екендігін білу, 21-көңілдерді жұбататын сөз сөйлегеннің де (Алла) екендігін білу, 22-мәтінде түсіп қалған, 23-қабірден өлген соң тірілтетін де Алла деп білу, 24-игілік иелерін істеріне қарап сүйетін де Алла екендігін білу, 25-құлдардың күнәларын кешіретіндігін білу, 26-Оның әділетті екендігін білу, әрі қарай ниет, сосын сабыр, келесі, йакин, қауіп, үміт, ұят, жұмсақтық, шарх көңілдің ашылуы, тасдииқ, итикад, ықылас, инаят, тамкин, кабул, тауақ - құл, тафииз істі Аллаға тапсырып, разы болу, зухд, насихат, шафқат, әулиелік, ғылым, керемет, рахмет мәртебелері... Хз.Пайғамбар осы мәртебелерден асып, ниетіне, мақсатына жетті. Хақ тағаладан барлық сыйларын алғаны сонша көңіл мен "перделердің" иесінің (Алла) ашылмаған пердесі қалмады. Фазилат пен шауқ жағынан Хаққа деген жақындығы екі оқ бойындай ғана еді. Бұлар бүрынғы және кейінгі сопылардың ортақ көзқарасы болатын.

Суфи Мұхаммед Данышменд Қожа Ахмет Иасауиден былай деп келтіреді: "Мукарраб болған Хаққа курбат мақамындағы (құл) кісі дидар көреді. Хз.Пайғамбарымыз да: "Жұмыр бастағы көзіммен емес, көңіл көзімен дидар көрдім"- деді.

Алла тағала Құранда былай дейді: "Ал егер өлген кісі, Аллаға жақындардан болса, оған рақатты, шаттық өмір әрі нығметті жұмақ бар" (Уақи'а, 56/88-89).

Ал, Хақты теріске шығарушылар (яғни, мункирлер) мен мунафиқтар былай дейді: "Мұндай миғраж қалай болады? Жеті қабат көкті бір сағатта жүріп өту қалай болады екен? Оның ғажайыптары мен кереметін, тағы да (тірідей) жаннаттың (пейіш) есігін көру, оған қоса "Арш", "Күрең" мен "Лayh пен Қаламды" тамашалау, Алламен тікелей тоқсан мың сөз сөйлеу, курбат мақамында тұрып Алланың дидарын көру бұлардың барлығы (сандырақ) мүмкін емес" - деді.

Шайх Нажмеддин Кубра (Алланың рахметі жаусын!) былай дейді: "Бұл жолда тек сабырлылар мұратына жетеді". Құран да осы жөнінде баян етеді: "Тек сабыр етушілер ғана есепсіз сыйға (көреді) кенеледі" (Зумар, 39/10).

Хадисте: "Сабыр - Алланың қазынасы. Оны тек әулие құлдарына ғана сыйлайды", -делінген.

Шайх Нажмеддин Кубра (Алланың рахметі жаусын!) былай дейді: "Шариғатта жамандыққа (бәлеге) сабырлы болу, тариқатта бәлеге шүкіршілік қылу, ал, хақиқатта болса бәледен дәм тату керек".

Хз.Қожа Ахмет Иасауиден бұрын, көп ілгеріде (Адам Атаға) шариғат берілді. Кезек Ибраһимге келгенде оған тариқат берілді. Хз.Мұхаммед (с.ғ.с.) пайғамбарға да хақиқат берілді. Сол кезде Хз.Мұхаммед (с.ғ.с.) пайғамбар (жалбарынып) мінажат қылды. "Тәңірім, хақиқатпен жүру өте қиын. Үмметтерім бұл жолмен жүре алмайды, (аси) күнәкар болады" - дегенде, Хақтан пәрмен келді: "Сенің үмметтеріңе шариғат, тариқат пен хақиқат бердім. Қаласа (шариғат пен тариқат) екеуімен жүрсін, бірақ, Мұхаммед, хақиқатты әркімге айтпа, (тек қана) ариф пен ғашықтарға ғана (оның сырын) ашуға болады. Өйткені, бұл айтылмайтын "сыр ғылымы" тілмен айтып, (ұғындыруға тырыспа) жеткізуші болма" - деді.

Хақиқат жолында жүрмін дегендер, Хаққа жақын шайх деп танылғандар, осы хақиқат бөлімінде айтылған жетпіс мақамнан асып, жетпіс мың пердені ашып, хақиқат жолына түссе, Хз.Пайғамбардың (с.ғ.с.) көргендерін көрсе, мағнауи (рухани) хәлдерінің рас, сөйлегендері де шын және "муқарраб", "машайих" деген атқа лайық болғаны.

Ал егер (бірі) осы, хақиқат бөлімінде айтылған жетпіс мақамнан аспай, жетпіс мың пердені ашпай тұрып, Хз.Пайғамбардың (с.ғ.с.) көргендерін көрместен "Мен Хаққа қауыштым" дейтін болса, өзі де сөзі жалған, нағыз Хақтың дұшпаны болғаны.

Өтірікші Хақтың дұшпаны. Хз.Пайғамбар (с.ғ.с.) бұл жөнінде былай дейді: "Әрбір сөздің мән-мағынасы бар. Сөзінің мәні бар адам дұрыс, ал сөзінің мәні жоқ адам нағыз өтірікші... Адам баласына мән-мағыналы сөзден бос сөзі көп бір заман келеді. Егер бірі, бір сөз айтып, артынан сөзінің мәнсіз екендігі әшкереленетін болса, ол адам нағыз жалғаншы, өтірікші... Пайғамбар рас айтады".

Қутб-ул ақтаб Қожа Ахмет Иасауи және "Табақат шайхтары" былай дейді: "Ақыр заманда бізден кейін шайхтар пайда болып, олардан шайтанның өзі де дәріс алатын болады. Олар Ібілістің ісін істейтін болады. Жаратылғандармен дос болып, олар не қаласа соны орындайтын болады. Мүридтерін мақсатына жеткізу былай тұрсын, жол көрсете де алмайды. Сыртқы көріністерін ғана түзеп, мүридтерден көп дәметіп, іш әлемін (батин) хараб қылады. Күпірлік пен иманның арасын айырмайды. Ғалымдарға құрмет көрсетпейді, ілтипат жоғалады. Аһл-ул сунна уа'л жама'тқа дұшпан болып, аһл-ул бид'ат уа-л далалатты жақтайтын болады. Істері жамандық бола тұра Алла тағаладан жақсылық үміт етіп, шайхтыққа таласады. Шайхтықты да қор қылып, мүридтерінің есігінде жүреді. Одан да, шайхтық қылмай-ақ муридтерге пір болмай-ақ қойғаны дұрыс болар еді. Егер мүрид бірдеңе бермесе зорлық қылып алады. Егер одан алған нәрсесін жетім жесірге, жоқ-жұқаналарға бермей, өз үйіне жаратып, өзі жейтін болса, онда ит елігін жегенмен тең болады. Егер шайх осылай жеп, киінетін болса, кигені иығынан түспейінше қылған намазы, тұтқан оразасы Алла тағала тарапынан қабыл болмайды. Жеген әрбір түйір асы үшін тамұқта үш мың жыл азап шегеді".

Арифтердің Сұлтаны былай дейді: "Бізден кейін осындай мубтади яғни дінбұзарларға пір екен деп қызмет еткендер кәпір, малғұн болады. Ондайлардың істегендерін ғылым орнына қойып, дінбұзарлық әрекеттерін сүннет санап һалал көру, бұлардың барлығы шариғатта күпірлік, тариқатта теріске шығарылған (мардуд), хақиқатқа сыймайтын (бизар) істер болып саналады".

Қожа Ахмет Иасауи тағы былай дейді: "Мұндай шайхтарға қол беріп, өздерін азапқа салып, кіріптар болғандардың (бейшаралардың) хәліне қара..." (шындығында) азабым қатты болады (Ибраһим, 14/7). Ей, дәруіш, шайхтыққа талас қылғандардың, қырық жыл бойы камил пірдің қызметінде, жанын жалдап, одан рұқсат-ризашылдық, ижазат алуы керек. Егер бұлай болмаса, шайхтың мүрид алып тәрбиелеуі, одан сый алуы һарам, батыл болады. Шариғатқа теріс әрекет істеген кісі діннен шығады, тариқатқа теріс әрекет істеген кісі мардуд болады, қуылады. Тәубаға келместен дүниеден өткендер тамұқта азап шегеді. Мұндайлардан құдай сақтасын!

Мынадай бір әңгіме бар: Бір күні Ібіліс-малғұн, Қызырға (с.ғ.е.) былай депті: "Мынаны біліп қойғын, мен мүминдердің күнәларын жеңілдетемін, намазды тастатып, шариғатқа жат қылмыс істеу, (шахуат) дүниеқұмарлық сияқты мәселелерге құлшындырамын. Көңілдерінде фасад шығарамын. Бірақ, олар өздерін жұртқа салих, захид - дегдар мұсылман ретінде көрсетеді. Ал, Алла тағала алдында олар мунафиқ (екі жүзді) болады және менің де арманым орындалады".

Қызыр (с.ғ.с.) жауап ретінде: "Бұл сөздерді шайтаннан естідім. Оларды Пайғамбарымызға (с.ғ.с.) айтқанымда жылап тұрып былай деді: Ей, Қызыр, мұның дауасы мынау, ол -малғұн (шайтан) құлдардың, мүминдердің көңілдеріне бұзық ой-қиялдар салуы мүмкін. Сондықтан пендеміз - мүминдер сүннет пен парыз намаздары арасында тамжид калимасын қайта-қайта оқысын. Оның артынан да мына дұғаны қосып оқысын: Ей, Тәңірім, Ла Илаһа Илла Аллаһ (Алладан басқа Тәңірі жоқ), Мухаммадур расулу'ллаһ (Мұхаммед Алланың елшісі) қаламының құрметіне ширк, нифақ және сордың бақыттан үстем болмауы үшін саған сиынамыз. Мушриктер не десе о десін, (Алла тағала, Хз.Пайғамбарды) барлық діндерден артық қылып, ашық жол көрсететін хақ дінімен бірге оны бізге жіберді". Бұл уасуасаның азғырудың мәні мынада: Шайтан намаз оқып жатқанда азғырса (уасуаса), намаз оқитын адамның көңілі бөлініп, ойына басқа нәрселер келіп, рукуғ, сәжде, таспиқ және намаздың бүкіл шарттарын орындай алмай, риядан да бетер жаман жолға түсіп, құлшылығы зая кетеді. Сондықтан да намаз оқитын адамның осындай жағдайда мына тамжид калимасын қайта-қайта оқысын: "Ей, рақымдылардың рақымдысы, (Ұлы) Тәңірім, жүзімізді жерге қаратпа, рия мен тәкаппарлықтан сақта, бізді рахметің мен ризашылығың арқылы құлшылығыңа лайық қылып, сақтай көр!"

Егер, "нұр" қанша бөлімнен тұрады - деп, сұраса, үш бөлімнен тұрады деп жауап бер. Біріншісі - зат нұры; екіншісі - сипат нұры; үшіншісі - хақ нұры (топырақ нұры). Бұл жердегі Зат нұры - Алла тағаланың нұры, Сипат нұры - Хз.Мұхаммед Мұстафа (с.ғ.с.) пайғамбарымыздың нұры, Хақ нұры да - адамзаттың бұл дүнияда көрген нұры...

Егер, "шариғат иманы, тариқат иманы және хақиқат иманы деген не?" - деп сұрайтын болса, шариғат иманы - таииба калимасын (Ла илаһа Илла Аллаһ) оқу; тариқат иманы -Алла тағаладан қорқу; Хақиқат иманы - Алла жолына туралық және адалдықпен түсу деген сөз.

Қожа Ахмет Иасауи. Миратул Қулуб.

Упсала нұсқасы. XVIII ғасыр.

Анкара. 2000. 9-46 б.

Аударған: Д. Кенжетай.

ИАСАУИ ІЛІМІНІҢ ИСЛАМ ФИЛОСОФИЯСЫ* ТАРИХЫНДАҒЫ ОРНЫ

Қожа Ахмет Иасауидің өзінің ілімі мен ойлау жүйесі шеңберінде танып түсіндірген және мұрат еткен адам типі мен Құранның кемел адамы арасындағы үндестік айқын. Иасауи Құран аянының (уахи) ең негізгі мәселесі болып табылатын адам жанын түсінуді мақсат еткен. Ол алдымен өзін, содан кейін қауымдастарының жан дүниесін жүйелі арнаға салып, иман нұры арқылы өмірді мағыналандыруды көздеген болатын. Сондай-ақ адам өмірінің мәнін ашудағы, пенденің рухани әлемін кемелдендірудегі Ұлы Тәңір тарапынан жіберілген басты хикмет - Құран екендігін танытуды мақсат етті. Негізінен, адамның ішкі әлемі де - хикмет. Абайдың "адамның хикмет кеудесі" деуі де тарихи сабақтастық тұрғыдан алғанда терең дүниетанымдық салмағы бар танымдық мәселе. Ең басты хикмет болып табылатын Құранмен адамның ішкі әлемін азықтандырып, оны мәнді де мағыналы рухани кемелдікке жеткізуді мақсат ету жалпы "бұзылмаған" сопылық жолдардың басты мұраты болатын.

"Хикмет" сөзі (арабша) тілдік тұрғыдан алғанымызда "ақыл", "парасатты сөз", "дін ілімі", "ең шынайы ғылым арқылы ең шынайы болмысты (Тәңірді) тану" деген мағыналарды білдіреді. Құранда қолданылған "хикмет" ұғымы - "шынайы иман", "парасатты іс", "парасатты ой" бірлігінен тұратын адамға берілген ерекше қабілет. Сонымен қатар хикмет - Құранның мазмұны мен мәні, яғни, құдайлық аянның өзегі болып табылады . Құранның хикмет болуының себебі оның барлық ізгіліктер мен игіліктердің негізгі көзі болып табылатын Тәңірден келгендігінде жатыр. Өйткені ол "түгел сөз" - Тәңірдің қаламы (сөзі). Тәңірдің сипаттарының бірі - "ал-Хаким", яғни, хикметтің иесі. Құранда жаратылған болмыстардың әрбірі жеке тұрғанда-ақ Ұлы болмыстың "Бар және Бір" екендігін білдіретін ишарат (белгі), ал әрбір ишараттың хикмет екендігі туралы мәлімет берілген. Сопылар осы негізге сүйене отырып, Құранды да, әлемді де, адамды да жеке-жеке хикмет кітаптары деп қарайды. Тәңірдің хикметі әрбір жаратылған болмыстан табылатындықтан, одан мән іздеу керектігін, әрбір болмыстан киелі қасиет тауып, Тәңірдің "ал-Хаким" екендігін жариялау және соған ұқсап бағу сопылық дүниетанымның негізгі мақсаты болып табылады. Абай да "Адамның "хикмет" кеудесі" немесе "Адамды сүй, Алланың хикметін сез!" деп, хикметтің мәнін дәл осы сопылық дүниетанымдық негізде түсіндіреді.

Ислам философтары хикметке "ақыл, дін, тағдыр және жаратылыс тұрғысынан себеп-салдар байланысын білу, заттың мәнін ашу", "абсолюттік (айқын-йақин) таным", "орындалуы парасат болып табылатын іс-әрекет", "адамның өз қабілеті негізінде Ұлы Тәңірдің істеріне ұқсап бағу, т.б. бір-бірінен тәуелсіз бірдей философиялық және моральдық-логикалық анықтамалар берген. Негізінен алғанда, ислам философиясында философия мен хикмет сөздері көбінесе бір мағынада қолданылған. Мысалы, Ислам философы ал-Кинди "хикмет" деп құдайлық сипаттардың сырын білуге ұмтылуды, Тәңір туралы терең ойға шомуды, адамның өзінің мәнін білуді айтады. Сондай-ақ әл-Фараби, ибн Сина, ал-Кинди, әл-Матуриди, ибн Араби сияқты ислам философтары хикметке Тәңірді, әлемді, адамды, болмысты, жаратылысты, заттың мәнін, пайғамбарлықтың (нубууат) сырын білу, Тәңір (мағрифатуллах) туралы ойлау, терең ойлану (тафаккур) ретінде анықтама береді.

Ал, сопылық дүниетаным бойынша "хикмет" дегеніміз құдайлық сырлар мен ақиқат туралы таным, болмыстардың жаратылыс мақсатының мәнін ашу, олардың арасындағы байланыстарды танудағы "құдайлық еріктің" (илахи ирада) сырын ұғу" . Яғни, хикмет -"ішкі көз" (басират) деп аталатын "сырға қанығу" (кашиф - иррационалдық-интуициялық метод) әдісі арқылы қол жеткізетін сопылық таным.

Сопылық дүниетанымда "хикмет" ұғымын тұңғыш рет Харауи қолданған болатын. Ол хикметтің үш түрлі сатысын ашып көрсеткен. Хикметтің бірінші сатысы қандай да бір құбылысты немесе істі тану; екінші сатысы — оны сипаттау, яғни ақиқатты образдық-символдық анықтамалар арқылы жеткізу; үшінші сатысы - қол жеткен танымды жүзеге асыру немесе орындау. Кейіннен Кашани осы анықтамалар негізінде хикметті "тілмен жеткізуге болатын" және "тілмен жеткізуге болмайтын" деп екіге бөліп, біріншісін -"шариғат" һәм "тариқат", екіншісін "хақиқат сырлары" деген болатын . Яғни, сопылардың түсінігінде хикмет - рационалдық ойлау арқылы игерілетін ғылым емес, тікелей қалбке (жүрек, көңіл) берілетін, жүрекпен сезінетін (батини-ладуни) ілім.

Міне, Иасауидің "батини" немесе "хәл" іліміне бүгін "мән, руханилық" немесе Шәкәрімнің тілімен "ар түзейтін ғылым" ретінде қарауға болады.

Қожа Ахмет Иасауи хикметке "хәл ілімі", "дафтар-и сани" (екінші дәптер), "ғашықтық (ашқ) дәптері" ретінде анықтама береді. Сонымен қатар сопылық жолды өзіңді тану және Тәңірге қауышу үшін алдымен хикметтердің көзі - Құранға негізделген шариғаттан өтетін ғашықтық жолы ретінде түсіндіреді. Ғашықтық жолы - ауыр жол.

Иасауи атамыз ғашықтардың ісінің хақиқат дариясында талмай, Тәңірдің дидарын көру үшін күндіз-түні ояу болып, кез келген азаптарға сабыр етіп, өзін "ху (Алла) сұхбатына" арнап, дүниеден (масиуадан) бас тартып, өзін тану деңгейінде амал етіп, Тәңірдің әр ісінен хикмет тауып, одан ғибрат алып, "өлмес бұрын өлу" ұстанымының мәні мен маңызын түсіну және түсіндіру екендігін ашып көрсетеді. Сопылар ақыретке де, бұл дүниеге де қызықпайды, олар тек Тәңірдің өзіне қауышуды мұрат етеді. "Йақин" (құдайлық таным) мен иманға терең бойлаған сопылар ғана Хақиқатпен дидарласып, Хақпен байланыс құрғанын нақты айта алады. Олар үшін абсолюттік Болмыстың хақиқаты туралы пікірталастың өзі мүмкін емес. Өйткені бұл хикмет (хәл ілімі) - адам туралы ілім, Тәңірдің нұры мен дидарына жеткізетін жол. Сондықтан бұл жолдың талапкерлерін "дидар талап" дейді. Бұл "Бисмиллах деп баян айлай, хикмет айтып, Талиптерге дүрр мен гауһар шаштым мен, Рийазатты қатты тартып, қанды жұтып, Мен "дафтар-и сани сөзін аштым мен" деп басталатын хикметінде-ақ нақты ашылған.

Иасауидің түсінігі бойынша екі түрлі ілім бар: "Ілім екі дүр — тән мен жанға жол көрсетеді". Бұл жердегі жан ғылымының зерттеу нысаны - метафизикалық, рухани, мәңгілік ақиқаттар. Иасауи түсінігінде жанға азық ғылым - мағрифат құдайлық таным немесе хикмет болып табылады. "Жан ғалымы Тәңірге жақын тұрады, Махаббаттың "шарабынан" ішіп, қанығады. Бұлар нағыз ғалым".

Иасауидің "тәнге азық" дегендегі ілімі - адамның ақылы мен сыртқы сезім мүшелері арқылы қабылданатын теориялық білім. Тән ғылымы физикалық, дүниелік, өткінші құбылыстарды зерттейді. Олар туралы хикметтерде "Тән ғалымы залымдарға ұқсайды" (Х-83/109) - делінеді. Яғни, тән ғылымы - "қад яғни, сез" және эмпириялық білім екен. Адам бұл ілім арқылы тән, дене, зат, материяны, яғни, болмыстың сыртқы құбылмалы көрінісін ғана ұғына алады. Иасауи үшін бұл шынайы ғылым емес. Өйткені, тән ғылымы шынайы білім болып табылатын жан ғылымы сияқты Алланы тану жолында рухты нәпсіден арылтып, кемелдендіруге қызмет етпейді. Бұл ілім зұлымдыққа, яғни, дүниеге деген махаббатты ғана көріктейді. Сонымен қатар бұл ілім, адамды заттың мәні мен мазмұнына, яғни оның көрінбейтін ақиқатына жеткізе алмайды деп есептейді. Олар Иасауидің түсінігінде болмыстың тек формасымен ғана айналысқандар, діннің қабығы -шариғатпен, теориялық қағидалар және - әдістермен айналысып, ілімді тар қалыптарға, бос кітаптарға толтырғандар.

Иасауи дүниетанымында хикмет немесе хәл ілімі, нағыз шынайы ғылым болып саналады. Ал шынайы ғылымды адам тікелей "Хақ (Алланың) софрасынан - дастарқанынан" үйренеді. Сондықтан "ғалыммын" деп көп кітап оқығанымен мән-мағынасын ұқпаса, ештеңеге жарамайды. Хақиқатқа көп кітап оқу арқылы емес, "мағына, мән оқу" арқылы жетуге болады. Адам Тәңірдің, болмыстың мән-мағынасын, яғни ақиқатын білу үшін, ең алдымен, өзін тануы қажет. Сондықтан Иасауи адамның мәнін, ішкі ақиқатым үйретпейтін ілімді ғылым деп мойындамайды. Себебі, нағыз ғылым адамды құдайлық танымға, Хаққа жақын тұруға жол көрсетуі тиіс. Олай болса адам Тәңірді тану үшін алдымен өзін тануы сосын Тәңірді (мағрифатты) білуі шарт.

Иасауиде хәл ілімін меңгеру үшін алдымен жоғары адамгершілік пен парасаттылыққа (ахлақ) жету шарт. Жаман іс, жаман сөз, жаман мінез адамның хәл ілімін меңгеруіне және махаббатқа ұласуына кедергі болатыны сияқты, жақсы сөз, нағыз ілім, жақсы мінез -адамды негізгі мұратына жеткізеді. Міне, ілім оқудағы мақсат - халыққа пайдалы болу, қызмет ету. Халыққа қызмет ету алдымен адамның көңіліне жол табудан басталады. Иасауи ілімін жалғастырушылардың ішіндегі ірі тұлғалардың бірі Жүніс Әмре бұл туралы "Сен бір көңіл жықсаң егер, керек болса, жүз жыл оқы, пайдасы жоқ" - дейді. Өйткені, адам ілімі арқылы қоғамдық өмірді, тіршілікті және әлемді мәнге толтырып, рухани шаттыққа бөлеуі тиіс. Иасауидің: "Егер адам "ішіме мән, мағына толсын" дейтін болса. хәл ілімін жетік меңгеруі тиіс" - деуі де сондықтан.

Хәл ілімі қал ілімін өз ішіне қамтиды. "Қал ілімі" деп тафсир, қалам, хадис және т.б. ғылымдарды айтады. Осы ғылымдарды меңгеріп барып, хәл сатысына өтуге болады. Хақтың дидарын көргісі келгендер ғана "қал" ілімінен "хәл" іліміне өтіп, негізгі мәннің Хақ (Тәңір) екендігіне өз рухы - болмысымен куә болуға ұмтылады. Иасауи хикметтерінде "қал" ілімін оқу, "ху" алқасы - зікір, "Хақ софрасы - хәл іліміне жету, жоқтық (фана) мақамына ұласу", (X- 94/119) "дүниені тәрк ету, өзін тану, нәпсіні жеңу және т.с.с күрделі үрдістерді қамтамасыз ететін ілімді тұтастай хәл ілімі ретінде дәріптейді. Хәл іліміндегі хәлден хәлге өту үрдістерін адамның өзін және Хақты тану сатылары ретінде қабылдауға болады.

Сонымен, Қожа Ахмет Иасауи бабамыздың хикметі адамдық кемелдікке және рухани еркіндікке жетудің ілімі болып табылады. Адамның адамдыққа жетуі оның "нәпсі" деген қара күшті тізгіндеуіне байланысты. Бұл қабілетке адам Алланың жәрдемінің арқасында ие болады. Иасауидің Тәңірге "Хикмет берсең ит нәпсімді ұстасам мен" деп, мінәжат етуінен де осы ақиқатты көруге болады. Бұл құбылыс сопылық дүниетанымдағы "Сені тануым үшін Сенің нұрына мұқтажбын" тұжырымын еске салады. Құранда "Хикметті қалаған адамыма ғана беремін" деген мағынаны білдіретін аят бар. Бұл ақиқат, негізінен, Хз.Мұхаммед (с.а.с.) пайғамбарымыз үшін айтылған. Сондықтан да Иасауидің ілімінде "хикмет" - Тәңірдің құты немесе сыйы ретінде қарастырылады. Оның "Хикмет айт деп Субхан айтты, қабыл алдым немесе "Менің хикметтерім - инам-и Аллах" (Тәңірдің құты-сыйы) деуі де осының айғағы.

Суфизмнің теориялық, теософиялық және практикалық қырлары бар. Сопы рухани шабыт кезіндегі хәлін суреттеуде, тілмен жеткізуде дәрменсіз күй кешіп, Болмыстың ақиқаты туралы сырлы "мағыналарды" (идрак) сезінеді. Бұл сезіну сыртқы бес сезім мүшелері арқылы емес, "басират - көңіл көзі" арқылы жүзеге асатын ішкі сезім (интуиция). Енді сопы осы сезімін, басындағы хәл-күйін түсіндіруге келгенде көбінесе сыр-ақиқаттарды тілмен жеткізу үшін символдық ойларды, бейнелерді қолдануға мәжбүр болады. Суреттеу (тасуир) және бейнелеу (тамсил) әдістері сопы үшін маңызды әдістер болып табылады. Яғни сопылық дүниетаным, философия сияқты ұғымдық ойлау қалыптарымен беріле бермейді. Философия ешқандай ғылымның абсолюттік болмысты және оның ақиқатын бере алмайтындығын ұстаным ретінде қабылдайды. Философия "интуиция" ұғымын "құралсыз түйсіну, қабылдау" ретінде анықтайды. Бұл жердегі түйсіну, қабылдау - сезім, таным, байланыс (рабыға) сияқты хәлдерді білдіреді. Сопылықтағы интуиция - ешқандай себеп-салдарға негізделмейтін таным. Сондықтан бұл танымды дәлелдеу немесе талдау мүмкін емес. Негізінен, хикмет ілімі әлемнен себеп-салдар емес, мақсат-мұрат іздейді.

Иасауи ілімінде адамның өзі жөніндегі танымға "мағрифат-ун-нафс", ал Тәңір туралы танымға "мағрифат-ул-аллаһ" делінеді. Осы екі танымның бірлігін "хикмет" ұғымы арқылы түсіндіреді. Хикмет - ойлау жүйесі тұрғысынан философиядан да, ғылымнан да өзгеше, себебі, таным (мағрифат) арқылы пенденің Тәңірге ұласуы және осы үдерістің жүзеге асуы үшін де адамның сопылық психотехникалық мектеп тәжірибесінен етуі тиіс. Бұдан хикметтің тек білу ғана емес, сонымен қатар білгенін іске асыруда екендігін көреміз. Міне, Иасауидің бейнелі символдармен берген "мән", "мағына", "сыр", "жауһар" дегендегі ілімі осы хикмет болатын. Хикмет - адамның ой-санасы мен іс-әрекеттерін тұтас қамтитын таным. Тек осындай таным (мағрифат) ғана адамды ішкі нәпсі зынданының тұзағынан құтқарады.

Иасауи ілімінде болмыс (тақуин) мәселесі де Тәңірдің хикметімен тығыз байланыста қарастырылады. Оның дүниетанымы бойынша болмыс - адамның мәнін тануда арнайы ұстанымдар мен тұжырымдарға негізделген нақты категориялық негізі бар, хикмет ілімінің басты мәселесі болып табылады. Кейбір зерттеушілер сопылық дүниетанымдағы онтологиялық мәселені жоққа шығарғысы келгенімен Иасауи ілімінің өзіндік ерекшеліктері мен ұстанымдары тұрғысынан қарағанымызда одан жаратылыс, болмыс, рух және т.б. түсініктер мен негізгі ұстындық тұжырымдарды тұжырымдауға болады. Сопылық дүниетанымда болмыс дегеніміз - сынақ. Иасауи ілімінде бүкіл әлемнің жаратылуындағы мақсат "ұлы рух" (рух-ул 'азам немесе кулли рух) болып табылатын "Мұхаммед нұрының" (нұр-и Мұхаммед) ақиқатын паш ету.

Иасауидің хәл ілімінің мәнін ашуда әлем мәселесінің де маңызы ерекше. Біз бұл бөлімде сопылықтағы әлемнің мәні мен маңызына, жалпы Иасауи дүниетанымындағы әлемнің орнына тоқталамыз. Сондай-ақ Иасауи іліміндегі "малакут", "насут", "лахут", "жабарут", "көңіл", "ғайып", "макрокосмос" (үлкен әлем) және "микрокосмос" (кіші әлем-адам), "он сегіз мың әлем" және т.б. ғаламдарды да сопылық дүниетанымдық тұрғыдан анықтауға тырысамыз. Ондағы мақсатымыз Иасауидің ойлау категорияларын анықтау және оның өмір сүрген дүниетанымдық мәдени кеңістігін тану болып табылады.

Тілдік тұрғыдан "әлем" сөзі (арабша) "белгі", "осы дүние", "күн жүйесіндегі планеталар", "дүние", "жиһан", "халық", "жаратылған болмыстар", "адамдар", "қоғам" және т.с.с. ұғымдарды білдіреді. Сопылық дүниетанымдық терминологияда Тәңірден басқа нәрселердің барлығын "әлем" дейді. "Әлем" деп басқа нәрселердің білінуіне, танылуына дәлел болатын және ей бастысы Тәңірдің "Бар және Бір" екендігін көрсететін белгілер мен рәміздер жиынтығын айтамыз. Яғни Жаратушының Бар және Бір екендігін көрсететін жаратылған болмыстарды - әлем дейміз. Өйткені, әлем өнер туындысы ретінде өзінің Жаратушысының бар екендігін дәлелдеп тұр. Әлем - Тәңірдің шеберлігі мен ұлылығын көрсететін айна болғандықтан, оған қарап Тәңірді тану, иманға келу - адамның басты мақсаты.

Құран да әлемді "аят" яғни, белгі ретінде түсіндіреді. Адам осы белгілер арқылы Тәңірге ұласа алады. Құранда жұп әлем түсінігі де бар. Мысалы, "бұл дүние - ақырет", "көрінбейтін әлем (ғайып) - физикалық әлем (шахадат)" (Құран, Тәуба, 9/105; Хашр, 59/20), "бұйрық әлемі (амир-абстрактылы, уақыт өлшемінен тыс бірден жаратылған әлем) - жаратылған әлем (Халқ - уақыт ішінде сатылай жаратылған әлем)" (Құран, Араф/54), "мудқ (көрінетін формалық сыртқы әлем) - малакут (трансцендентальды-метафизикалық-ішкі-көңіл-рух әдемі)", "жабарут" (құдайлық есімдер мен сипаттар әлемі) "насут" (адамның құдайлық әлемнен байланыс құру әлемі) және т.с.с. әлемдер бар.

Сопылықта әлемге қатысты анықтамалар метафизикалық немесе философиялық ой толғау үшін қолданылмаған. Сопылық дүниетанымның ондай мақсаты да жоқ. Өйткені, сопылар өздерінің ілімін "қал ілімі емес, хәл ілімі" ретінде танытады. Дегенмен, хәл іліміне ұласуда қал ілімінің шарт екендігін де жоққа шығармайды. Бұл қажеттілік, әрине, адамның табиғатынан туындайды. Өйткені адам кез келген мәселеде алдымен ақыл таразысымен әрекет етеді яғни, танымға ұласудың рационалдық-теориялық әдісі мен анықтамасын және мәліметтерді қажет етеді. Негізінен, сопылық философияның жүйелі түрде қалыптасуының себебі де осы құбылысқа тіреледі. Бірақ, сопылар, философиялық анықтамаларды тек қажеттілік тұрғысынан ғана қолданған десек, қателесеміз. Мысалы, Ахмет Иасауи ілімінде әлем туралы танымдар философиялық, метафизикалық ой айту үшім емес, тікелей адамның моральдық, рухани-тәрбиелік, сопылық, психотехникалық тәжірибелерін өмірмен үйлестірудің жолы ретінде қаралған. Оның "...бірінші мақам -малақут, екіншісі - лаһут, үшіншісі - насут, төртіншісі - жабарут" - деп, әлемдерді рухани кемелденудің мақамдары ретінде ұсынып, "Жабарут мақамы - шариғат, Малакут мақамы -тариқат, Лаһут мақамы - мағрифат, Насут мақамы - хақиқатқа сай келеді" деу арқылы абстрактылы-категориялық әлемдерді хәл іліміндегі шариғат, тариқат, мағрифат, хақиқат мақамдарымен тұтастықта қарастырып, теориялық-категориялық деңгейдегі метафизикалық әлемді қоғам өміріндегі моральдық-рухани жетілудің сатылары ретінде танытқан. Мақам, негізінен, ахлақи-рухани тәжірибе арқылы игерілетін кемелдіктің сатылары. Иасауи әрбір әлемге сай моральдық адамгершілік қасиеттер мен құндылықтарды игерудің шарттары мен критерийлерін де "мақам" ұғымы арқылы ашып көрсеткен. Демек, Иасауи ілімінде әлем - теориялық-философиялық анықтамалар арқылы емес, адамның ішкі-рухани тәжірибелері арқылы меңгерілетін Тәңірді танудың моральдық сатылары.

Хикметтердегі "Риязатсыз еш әлемді көрсетпейді Ол (Алла)" деген мәліметтерден-ақ, Иасауидің ілімінде әлемнің Тәңірдің нұрын жасырып тұрған "перделер" екендігін керуімізге болады. Иасауи осы перделерді ашудың шарты ретінде "риязат", яғни, сопылық рухани тәжірибелер мен психотехникаларды игеру керектігін айтып отыр.

Қожа Ахмет Иасауи "Мират-ул Қулуб" атты мұрасында: "Көңіл әлемінің айыбы мен кірлері көп. Олар мыналар: дүниеқұмарлық, құмарлық, қызғаныш, ашу, дұшпандық, асылық, ұмытшақтық, мешендік, рия және көзбояушылық т.б" дейді. Бұл жерде әлем адам және оның рухани-психологиялық ерекшеліктерін білдіру үшін қолданылып тұр. "Фақрнамасында" Иасауи: "...Алла тағаланың қараңғылық пен нұрдан жетпіс мың пердесі бар. Егер бұл перделер ашылса, назары түскен нәрсенің барлығы жанар еді: - дейді. Бұл жердегі әлем Алла тағаланың сипаттарының көрінісі болып табылатын барлық болмыстар үшін қолданылып тұр. "Диуани Хикметінде" Иасауи: "Халиқ (Жаратушы) - Хақты іздеймін күн-түні жиһан (әлем) ішінен, төрт жағымнан жол шықты "кауп уа макан" (әлем және кеңістік) ішінен" (Divan-i Hikmet., X- 62/82;) - дегенде, осы жаратылған болмыстар әлемін меңзейді. Ол әлемнің ішкі мәніне, оның арғы жағындағы ақиқатқа ұмтылады. Әлемнен Алланың дидарын көргісі келеді. Оны көретін қабілет адамның ішкі көзінде (басират) бар. "Захир көзі ғафлетте, Батин көзі ашылса, барлық перде (жумла) ашылып, ешқандай хижаб (шымылдық) қалмайды"' - дейді. Байқасаңыз, әлемнің мәні де, маңызы да оның Тәңірді жасырып тұрған перде болуында жатыр. Адамның әлемді Тәңірді жасырып тұрған перде ретінде көруі өте маңызды. Егер Тәңір пердесіз ашық болса, барлық нәрсе мәнсіз, мағынасыз болған болар еді. Онда ғашықтық та, сыр да, иман да, күпірлік те, жақсылық та, жамандық та болмас еді. Сондықтан тіршілікті мәнді де мағыналы қылып тұрған махаббатпен жаратылған әлем. Адам перделерді аралап, оның ар жағындағы мәнді, ақиқатты көргенде ғана перденің перделік сипаты жойылады. Яғни, жаратылған әлемнен сыртқы пішін емес, мән ізделуі керек. Адам осы әлемнің пердесін айқара ашқанда ғана шынайы еркіндікке қауыша алады. Бірақ, бұл пердені ашу оңай емес, ол үшін шынайы сопы болу керек. Насафи: "Адамның тұрағы физикалық әлем емес, яғни бұл дүние емес. Біз - жолаушылармыз. Сондықтан өткінші дүниеде ешкімнің көңілін қалдырма, жүрегін жаралама, қолыңнан келсе адамның көңіліне медеу болатын, бақыт сыйлайтын қам жаса, дүние нығметтеріне алданып, мал-мүлік, атақ-тақ іздеу надандық" - дейді. Дегенмен, бұл әлем өткінші болса да, яғни жалған дүниеде алдансақ та, алданбасақ та бұл әлемге мұқтажбыз. Бірақ, Иасауидің айтпақ болған ойы мүлде басқа. Оның айтпақ болған ойы -осы қажеттілікті сылтауратып, нәмәрт адамдармен сұхбат құруға, надандармен бірге болуға болмайды. Әйтпесе, әлем нағыз бөле, азап, михнат пен сорға толы мағынасыз болуы мүмкін. Адамның өзін-өзі зерттеп, әлемді танып, Тәңірге ұмтылуының бәрі -адамдық қалыпты сақтап, өзінің мәніне жетіп, бұл әлемде "алданған - алданбағандығын" әрдайым бақылап отыруы керектігін ескерту болып табылады. Оның ойынша, көкірегінде нұры бар адам баянсыз, тұрақсыз әлемнің мал-атағына көңіл бөлмейді.

Кейбір зерттеушілердің, традиционалдық мутақаллимдер мен уламалардың қате пайымдағанындай, сопылар ешқашан тура мағынасында әлемді - бұл дүниені жоққа шығармаған. Керісінше, әлем рухыңды түзеудің, тәрбиелеудің, кемелдендірудің кеңістігі, ал оның уақыты - табиғи өлімге қауышқанға дейінгі кезең. Әлемді сопылар "қараңғы дүние" деп те атайды. Алланың нұры көрінбейінше, қараңғы дүниенің зұлмат екендігін тани алмайсың. Ал Алланың дидарына қауышқан адам үшін бұл "қараңғы дүние" жұмаққа айналады. Негізінен, Алланың нұрын адам өлген соң көруі мүмкін. Олай болса, бұл дүниенің зұлмат екендігін адам ешқашан тани алмайды деген сөз. Ал, сопылық дүниетанымда адам Тәңірдің нұрын осы әлемде көруді мақсат етеді. Сопылар үшін бұл дүние өте маңызды. Өйткені, бұл дүние - құдайлық сырды, Оның хикметі мен өзінің жаратылыс хикметін сезетін, адамдық мәні мен сырын танитын сынақ әлемі және Тәңірді тану кеңістігі болып табылады. Сопылардың мақсаты о дүниеде Тәңірдің нұрына, дидарына қауышу емес, осы дүниеде "өлмес бұрын өлу" арқылы яғни, моральдық еркіндік пен рухани арылу арқылы Тәңірдің дидарын көру. Тәңірдің "дидары, жамалы" - бұлар Тәңірдің сұлулығын, көркемдігін білдіретін сипаттар. Ал, адамның адамдық сипаты оның ахлақи-моральдық құндылықтар мен сипаттармен сомдалуы деген сөз. Сопылардың Тәңірдің дидарын осы дүниеде көруге деген құштарлығы - олардың осы дүниеде адамдық мәннің үстемдік құруын көксеуінен туған мұрат.

Иасауидің хикметтерінде "топырақ болу" - ең басты мұрат. "Топырақ болу" немесе "топырақ әлемі" — құдайлық ғылымдардың шағылысу объектісі, нұрлардың жиналған жері болып табылатын "кемел адамның" мақамын көрсетеді. Өйткені, сопылық дүниетаным бойынша бүкіл ілімдер осы топырақ - кемел адамнан пайда болған. Иасауи ілімінде Жабарут, Малакут, Мулк және Топырақ әлемдерінің дәрежелері әр түрлі болғандықтан, оларға сәйкес келетін моральдық мақамдармен, адамдардың да рухани кемелдік дәрежелері де әр түрлі болады.

Тәңір адамды сынау үшін оны "рух пен көңіл" әлемінен алып, "су мен топырақ" әлеміне жіберген. Адам жер мен көк әлеміне тәп сипаттардан тұратын болмыс ретінде қарама-қайшылықтардың күреске толы әлемі болып табылады. Адамда осы екі әлемнің бірі басымдау түссе, ол сол әлемнің сипаты, табиғатымен анықталады. Рухани әлем материалды әлемге үстемдік етеді. Рухани әлем мен материалды әлем өзара бірігіп, табиғатты қалыптастырады. Малакут әлемі осы екі әлемдегі "жоғарғы және төменгі" бүкіл табиғат заңдылықтарын басқарып отырады.

Ғарыштық болмыстың әрбір қатпарларына сай адамда да сондай қатпар қырлар болады. Макрокосмос пен микрокосмоста құдайлық ұстаным мағынасында метакосмостың (ламаканның) ықпалынсыз жаратылған еш нәрсе жоқ. Ғарыштың үш түрлі құрылысы болып табылатын материалды, рухани және құдайлық (мағынауи) әлемдерге сай адам рухының да үш қабатты психологиялық рухани әлемдері бар. Сопылықтағы тауил методы осы адамның ішкі - рухани әлемі мен макрокосмос әлемдері арасындағы үндестік пен тұтастықты жүзеге асыру үшін қолданылады. Құран мәтіні мен ғарыш мәтіні арасындағы үндестік (тауил методы арқылы үндестікке ұмтылу) сөзсіз адам рухының үйлесімділігін қажет етеді. Рух өз ақиқатына оралмай, бұл екі мәтіннің (Құран және әлем) ішкі мағынасына жете алмайды. Бұл жердегі басты нәрсе рухтың мәніне, құдайлық негізіне оралуға деген ішкі ұмтылыс, сағыныш мәселесі. Бұл да Иасауи ілімінің талабы - рухтың тазаруы ұстанымы болып табылады.

Иасауидің ілімі гуманизмнен әлдеқайда кең әрі терең. Оның ілімінің негізінде ғашықтық пен махаббат жатыр. Бұл жай ғана махаббат емес, құдайға деген ғашықтық. "Құдайлық ғашықтық" деп Тәңірді, адамды, жалпы жаратылғандарды қандай да бір пайда немесе ішкі есеп үшін емес, Ұлы Тәңір үшін сүюді айтамыз. Міне, осындай махаббат қана адамды адамдық санаға, адам деген құрметті атқа лайық болуға бағыттай алады. Адамның адамдығы осы махаббатқа бағыттайтын негізгі ұстындар мен ой-пікірлерді сезім мен ойда, көңіл мен тілде, сана мен іс-әрекетте, ғибадат пен сенімде адамдық және коғамдық өлшемдерді Тәңірлік өлшемдермен үйлестіріп, үндестіре білуінен көрінеді. Яғни адам мен Тәңір арасын алшақтатпай, әрбір нәрсені Тәңірден келгендей киелі деп ұғу керек. Өйткені барлық нәрсе Тәңірдің ісі, оның шеберлігі мен құдіретінің нәтижесі болғандықтан құрметтелуі керек. Тәңірге тікелей барар жол тек қана адам мен қоғам арқылы өтеді. Бұл Тәңірге барар тура жол. Олай болса, әр жерде, әр нәрседе Тәңірді көре білу - Иасауидің хәл ілімінің негізгі ұстыны болып табылады.

Негізінен алғанда, сопылық философия рухтың мәніне қарағанда оны тәрбиелеу мәселесі мен әдістеріне, оның сипаттық кемелдігіне көбірек көңіл бөледі. Сопылық дүниетаным рух пен тән ерекшеліктеріне қарағанда нәпсі мен рухтың және олардың іс жүзіндегі көріністері болып табылатын "ақыл мен әуейіліктің" (һауа) ерекшеліктері мен айырмашылықтарын танып, жүзеге асыруды мақсат етеді. Бұл жердегі ақыл - жанның, ал әуейілік - нәпсінің сипаты. Абайдың: "Ақыл мен жан - мен өзім, тән - менікі, "Мені" мен "менікінің" мағынасы - екі. "Мен" өлмекке тағдыр жоқ әуел бастан, "Менікі" өлсе өлсін, оған бекі"; "Адам ғапыл дүниені дер менікі, Менікі деп жүргеннің бәрі - Оныкі, Тән қалып, мал да қалып, жан кеткенде, Сонда, ойла, болады не сенікі?" дегендегі ақыл -жанның сипаты болып саналады яғни, екеуі екі бөлек қарастырылмайды. Сопылықта жан мен тәннің жайы, "адам тәні тұрғысынан - фани (пенде - өткінші), рухы жөнінен бақи (мәңгі)" тіркесімен тұжырымдалған. Өйткені, адам жаны құдайлық жауһардан (субстанциядан) берілгендіктен, ол - мәңгілік. Бұл сопылық дүниетанымның басты ерекшеліктерінің бірі.

Рух - жауһар болғандықтан, оны тек сипаттары арқылы ғана танып анықтауға болады. Ахмет Иасауи бабамыз "Диуани Хикметінде" бұл туралы "Көңілдің (діл-рухтың) хәлін" ешкім білмес, Тәңірім куә: Қап жұтып менде куә болдым, мен, Тексіздер бұл сөздерден агаһ (хабардар) емес" - дейді. Иасауи ұғымында осы Тәңір мен рухтың немесе трансценденталь әлемнің хәлін тануға, білуге болады. Осылайша, Иасауи рухты танудың критерийлері мен ұстанымдарын көрсетіп отыр. Тәңірдің өнерін оның жаратқан әлеміне қарап тану мүмкін болса, адамның да ісіне, мінезіне, сөзіне, ойына қарай оның рухындағы төмендік немесе кемелдік сипаттарын тануға болады. Яғни Иасауи рухты, таза моральдық тұрғыдан қарастырады. Бұл ұстаным оның ілімінің негізгі ерекшелігін, ар түзейтін ғылым екендігін көрсетеді. Иасауи ілімінде нәпсі - бүкіл жамандықтардың бастауы, ал рух болса, игілік пен ізгіліктердің көзі. Ақыл рухтың асыл қасиеті ретінде мақталып жатса, адамдағы ен төмен құмарлықтардың көзі - нәпсі мен оның әуейілік сипаты датталып жатады. Негізінде, Құранда рух пен нәпсі біртұтас жауһар (субстанция) ретінде қаралады. Рух пен нафс (нәпсі) қазақ тіліндегі жан, тін мағыналарына келіп, бір мәнде қолданылады. Сондықтан рухты "тәрбиеленген нәпсі", ал нәпсіні де тәрбиеленбеген рух деуімізге болады.

Сопылар рух мәртебелерінің пайда болуына, олардың құндылықтық функцияларына ете үлкен маңыз береді. Ахмет Иасауи бабамыз осы құбылысты "идм-ул-ахуад" немесе "илм-ул хәл" (хәлдердің ілімі) ретінде жинақтап, өз алдына зерттеу объектісіне айналдырған. Адамның бірден артық жаны жоқ. Бірақ, жанның мәртебелері бар. Олар инсани (адамдық) пен, өсімдіктік жан және айуандық жан. Басқа болмыстардан адам осы "адамдық жаны" арқылы ерекшеленеді. Адам жаны (нафс ун-натиқа) құдайлық сынақ тұрғысынан тәнге, яғни, кеңістікке мұқтаж, ал мәні жағынан абсолюттік ақиқаттың жауһары болғандықтан да тәнге, кеңістікке мұқтаж емес. Бұл туралы Ахмет Иасауи "Мискин Қожа Ахметтің - жаны - гауһар һәм қазына. Барлығы оның мекені, ол - "ламакан" (кеңістіксіз кеңістік) мағына әлемі ішінде" - деп, рухтың асыл мәнін болмыс бірлігі (уахдат-ул вужуд) философиясы тұрғысынан түсіндірген. Ал, нафсани (пенделік), хайуани (айуандық) және набати (өсімдіктік) рухтар тәнде "орналасқан" және тәннің азығы болып табылады. Адамдық жан метафизикалық-трансцендентальдық әлемнен келгенімен, оның кемелдікке жету кеңістігі - тән. Адамның жаны мен тәні қосылмайды. Сондықтан да адам бір жағынан материя (тән), екінші жағынан - жан. Бірақ адам екі жауһардан - субстанциядан тұратын болмыс емес. Ойлаушы да, сезінуші де тек - адам. Адамның тәніне тіршілік беріп, бар етуші -оның рухы. Рух адам тәнімен шектеулі емес, оның тәнін көмкеріп те тұрған жоқ. Өйткені рух материалды емес. Рух тәнді бар етеді, жан береді, дененің әр жерінде, әрбір мүшенің әрекетінде көрініс береді. Сондықтан Иасауи ілімі адамның мәнін - рух деп таниды. Жан мәңгілік. Абайдың "өлсе өлер табиғат, адам өлмес" деуі де осы түсініктен туған. Абайдың дүниетанымын "деизм" деп атап жүргендер бұл тұрғыдан қателесіп жүр. Ондай қателіктердің дені зерттеушілеріміздің ислам философиясын, атап айтқанда, сопылық дүниетанымды білмеуінен туындап отырғанын айтуымыз керек.

Адамның рухани кемелдену хәлдері ислам философиясының негізгі мәселелері болып табылады. Рух тек ақиқат пен қозғалысқа ғана қатысты емес, сонымен бірге игілікпен де байланысты. Сондықтан да амалына қарай сый немесе жаза алуы керек. Өйткені, рух Ұлы Тәңірдің алдында есеп береді. Рухтың жеке ауруы - моральдық азғындық. Бұл хәлдер жағымды және жағымсыз болып екіге бөлінеді. Негізінен, рух хәлдерінің жағымды және жағымсыз болып бөлінуінің өзі шартты. Өйткені адамның рухы сыр әлемінен болғандықтан, таза жауһар болып табылады. Бірақ ол тәнге байланысты бұлыңғыр бола бастаған. Иасауи бабамыз: "Егер адам тәнін, нәпсісін тастап, ілім, сафтық иесі болып іші-сыртын пәк етіп, көңіл айнасын тазартса, рух қайтадан жауһар хәліне келеді", - дейді. Иасауи ілімінде жағымды хәлдердің қатары махаббат (ғашықтық) пақырлық, батылдық, төзімділік және т.е. болып жалғасып кете береді. Жағымсыз хәлдерге қорқу, тіленшілік, басқаларға құлдық, тек пен қанды басты критерий ретінде қабылдау және т.с.с. жатады. Осылайша, рухты оның қоғам тіршілігіндегі көрінісі арқылы моральдық рухани құндылықтар тұрғысынан тануға, анықтауға болады.

Сопылық дүниетаным тарихында рух туралы түсініктер сопылардың ұстанымдық және сенімдік қалыптары немесе діни ағымдарымен үндестікте дамыды. Дегенмен, адамның рухани даму мақамдары тікелей Тәңірдің "құты" - сыйына байланысты деген түсінік басым болатын. Шариғат (мутақаллим-каламшы) өкілдерінің ойынша рух тәннен бұрын жаратылып, "кемелдік мақамын" о баста-ақ алған болатын. Кейіннен тәнге "үрленгенімен," өзінің жеке әрекеті мен талабы арқылы рухани кемелдікке жетіп, өлген соң-ақ (табиғи өлім) бұрынғы мақамына оралады. Яғни, рух қанша тырысса да өзінің алғаш жаратылған мақамының дәрежесінен аса алмайды. Ал, философ-хакимдердің, атап айтқанда, Фарабидің түсінігінде, кемел-парасатты адамдардың рухтары өлген соң еркіндікке қауышып, бақытқа ұласады. Ал, парасатсыз, надан қоғам халқының рухтары теориялық әрі практикалық танымға ұласпағандықтан, оған қоса материяның құлы болғандықтан мәңгілікке жете алмайды, өледі. Надандардың рух болмысы тәнге, яғни материяға тәуелді болғандықтан тән өлгенде рухтары да қоса өледі. Бұдан Фараби атамыздың рухтарды өлімсіздік тұрғысынан үш топқа бөлетіндігін көруімізге болады: а) "Мұстафад ақыл" (пайдаланылған ақыл) дәрежесіне жетіп, моральдық кемелдікке жеткендердің рухы. ә) Ақылдары теориялық танымға жеткенмен, моральдық кемелдікке жетпегендер. б) Ақылдары потенциалдық дәрежеде қалып, өлген надандардың рухы.

Рухани кемелдікке адам өз еңбегі мен қабілетінің, білімі мен танымының арқасында жетеді. Яғни кемелдік мақамдары адамның амалы мен танымының жемісі. Егер адам қай дәрежеде ғылым, білім иесі болса, оның рух "мәртебесі", "мақамы" да соған сай болады. Фарабидің ұғымынша рух тәннен бұрын емес, тәнмен бірге жаратылған. Сондықтан ешкімнің белгілі мақамы жоқ. Әркім өз рухани даму мақамын өзі білімі және танымымен анықтайды. Яғни. еш нәрсенің соңы жоқ. Егер бір нәрсенің соңы болатын болса, оның басы да жоқ болуы керек. Фарабидің ойынша адам өлімсіз болмыс ретінде тумайды. Өйткені адам рухының өлімсіздігі рухтың (субстанциясында) жауһарында жоқ. Адамның өлімсіз болу мүмкіндігіне ие болып табылатын қыры - оның ақылы, яғни санасы. Адамның ақылы тек белсенді сананың ("фаал ақыл") нұры мен қуаты арқылы мәңгілік сипатына лайық бола алады. Ал ибн Сина үшін рухтың мәңгілігі оның сипатында емес, өз жауһарында-субстанциясында, ал Тәңірден берілген. Яғни, ибн Сина: Рухтың мәңгілігі -таным арқылы қол жеткен болмыс мәртебесі емес" деп, сопылық дүниетанымға қарай ойысады. Иасауи атамыз болса, адам рухының дамуының шегі жоқ екендігін, адам мың жыл жасаса да, бір күн бұрын білмегеніне жаңа хикмет қосып, үздіксіз білу, тану үстінде болатындығын, өйткені Алланың ілімі мен хикметінің шексіз ғашықтықпен сомдалғандығын "Диуани Хикметінде": "...Өле өлгенше "ишқ дәптері" ада болмас" деген жолдармен танытады. Сондықтан адам рухы үшін "абсолюттік кемелдікке жету" деген мақам жоқ, ол шексіз. Адам рухы қанша кемелденгенімен Тәңірі алдында нұқсан болып қала береді. Өйткені сопылар кемелдіктің өлшемін Тәңір кемелдігімен ғана өлшейді. Иасауиде рух тәннен бұрын жаратылған және ол "абсолюттік рухтың" (кулли рух) бір бөлігі. Бұл туралы хикметтерінде: "Рақым ішінде пайда болдым, нида (үн) келді. "Зікір" айт деді, ағзаларым тітіреп сала берді. Рухым кірді, сүйектерім Алла деді" (Х-2/6.) - деп нақтылайды.

Сопылық дүниетанымда рухты кемелдік пен бақытқа жеткізетін жол Ислам дінінің мазмұнында, яғни оның ішкі қырында деп саналады. Дін адамның ар тұрғысынан түлеуі мен кемелденуі үшін рухани құндылықтар ұсынатын институт ретінде өмір сүрді және сүре береді. Бұл тұрғыдан Ислам, "Тәңірге беттеген арылған рух, тазарған көңіл мен ой-сана, ақыл және кемел ахлақ" жүйесі деген сөз. Адамдар рухын сипаттық-моральдық тұрғыдан өзгерте алғанда ғана өз тағдырларын өзгерте алады. Осы мәселе бойынша Иасауи бабамыз: "Оң мен солын білмеу, жолын таппау неткен "мүшкіл". Тәңір сыйға берген әзиз жанды білмедім мен. Әзиз жаның - аманат, жүрме бейғам" (Х-24/43; X-10/22) -деп, ескертеді. Өйткені, оның ілімінің негізі адамда "Тәңірге тән" бір элементтің (жауһар) бар екендігі және оны адамның өзіндік рухани тәжірибе арқылы табуы керектігі негізіне құрылған.

Ақиқатты танудың сатылары бар. Адам ақиқатты тану үшін алдымен өзіндегі, жаратылысындағы құдайлық жауһардың мәніне жетуі тиіс. Сонда ғана адам өзіндегі мән-мағынаны сезініп, кемелдікке ұласа алады. Оның "Адамда зәредей мағына болмаса, Сен оны адам көріп, Адам деме" (X-138/176) - деуі осы ақиқатты меңзейді.

Иасауидің осы мән тұжырымдамасы сопылық дүниетанымдағы Болмыстың Бірлігі теориясына негіз болады. Мәннің иесі (сахиб-уд маани) де, жауһары да - Тәңір. Адам осы мәнді "хәл ілімі" арқылы ғана таба алады. Осы жерде айта кететін жайт - Иасауиден бұрын да мән (асхаб-ул маани) және хәл ілімі (асхаб-ул ахуал) туралы теориялар болған. Бірақ, бұл теориялар Тәңірдің хәлдері мен сипаттары, жауһар тұрғысынан қарастырылып, оның негізі де ислам мутақаллимдері, атап айтқанда ибн Рауанди, ибн Хазм, ал-Бағдади, ал-Шахристани тарапынан қаланған. Ал Иасауидің мән ілімі жоғарыдағы теориялармен формалық-ұғымдық жағынан ұқсас болып келеді. Иасауи өз ілімінің олардан мән және мазмұны жағынан өзгеше екендігін алға тартып, оларды "қал ғалымдары" ретінде бағалайды. Иасауи Тәңірді сөз жүзінде немесе теория бойынша талдамайды, керісінше оны адамның өз рухында табуын нағыз ғылым деп санайды. Ал "қал ғалымдарын": "Амал қылмай "қал" ілімін оқып, білмей қалғандар "Қырық есектің жүгін" арқалаған (надандар)" (Х-71/92) деп бағалайды. Бұл жердегі "есек" теңеуі - Құрандағы, "Жұма" сүресінің бесінші аятынан алынған символдық ескерту. Аты аталған аятта өздеріне хикмет үйретілсе де игіліктеріне жарата алмағандардың жай-күйін арқасына кітап артылған есекке теңей отырып, тәмсілдік-аллегориялық әдіспен ғибрат берілген. Бұл жерде Құран күнделікті тіршілік үшін қолданылатын таным екендігін баса көрсеткен. Сондықтан да мәнді өмір сүрудің жолын Құран арқылы Алла өзі адамға ұсынып отыр. Ол мәнді өмір деп, мазмұндық жағынан хикмет арқылы түлеген, мұраты мен мақсаты айқын өмірді айтады. Сондықтан да Иасауи: "Ей, Тәңірім нәсіп етсе "мағына" ал, "мағына сұрап", "мағына алған" шын құл болар" (Х-/38/176) деп, адамды өзіндегі жауһарды тауып, Құранның мәнімен үндестіруге шақырады.

Мұндай тіршілік әдісін, өмір сүру салтын қалыптастыру оңай емес, әрине. Бұл өмір жолының өте ауыр екендігін Иасауи: "Есек жауыр, жүк ауыр, өзім қам көңіл, Қасіретпенен ақылым, тыныштығым кетті" деп, баяндайды. Иасауидің тілі өте астарлы әрі символдық бейнелеулерге толы екендігі жоғарыдағы хикметтерінен айқын көрінеді. "...Адам өз бойында ауыр әрі қасиетті аманат - құдайлық жауһарды алып жүреді. Бірақ, ол Алланың берген аманатын адамдық атқа лайықты түрде сақтай алмай, өз мәніне жете алмай есек дәрежесіне түседі. Құранда адамның залымдық пен надандықтың көзіне айналуы мен хайуаннан да темен дәрежеге түсуінің себебі адамдық мәннен хабарсыз қалуынан деп көрсетілген. Бұл жағдай адамның өзі үшін де, адамзат пен қоғам үшін де өте қауіпті (Құран, Ахзаб, 72).

Иасауи осылайша "мәнді өмір " және "мәнсіз өмір" түрлерін көрсетіп отыр. Өмірде адамның хайуанға айналып, шайтанға еріп, азғындауынан асқан трагедия жоқ. Хайуан болып азғындау деп, нәпсінің "адамдық мәннің орталық ұясын" бұзып, таза, жұмсақ жүректі тасқа айналдыруын айтады. Иасауи атамыз, егер адам осы азғындық жолында жүре берсе "ла-ла" (рухын нәпсіден арылта алмай) болып, "илла"болу (Тәңірде мәңгілікке қауышу) мүмкіндігін жоғалтады деп біледі.. Оның себебін нәпсінің адамды жолдан шығарып, қор қылуына негіздейді. Яғни, адам Хақты ұмытып, өзінің әуейілік (хауа) мен әуесін (хауас) Тәңірге айналдырып, махаббатсыз хайуан қатарына (түріне) қосылып кетеді. Бұл жерде Абайдың "Махаббатсыз дүние бос, хайуанға оны қосыңдар" деген ойының Иасауидің ұстанымымен үндесіп жатқанын көруімізге болады. Осылайша итшілеп, "мәнсіз өмір" сүріп жүргендердің бүкіл ой-санасы мем ерік-жігерім, арын қу нәпсі жаулап алады.. Адам өз өмірін өзгертіп, еркін адам болмайынша, яғни, "ит нәпсіні" өлтірмейінше құдайлық мән адамдық (ұяға) мәнге орналасатын жер таппайды. Құдайлық мән мен адамдық мәннің арасындағы ақиқатты танытатын хикмет ілімі, ал екеуінің арасын үйлестіретін күш - иман.

Адамның шайтанға айналуы қоғам үшін өте қауіпті құбылыс. Иасауи шайтанға және хайуанға айналған адамдарды тұтас қарастырады. Хикметтерде сырты адам, іші шайтандардың ең басты ерекшелігі негізгі мұратынан бас тартып, дүниеге құл болу, аят пен хадиске, Құран сөзіне топырақ шашу. Бұл жерде Иасауи Құран аяттарында кездесетін "жүрегі тасқа айналған" азғындардың хәлін суреттеп отыр (Құран Зүмеир/22; Бақара/74). Құранда: қалбтер бір рет тасқа айналып, жабылып қалса болды, шайтан оған әрбір ісін әсемдеп, көркемдеп көрсетеді (Құран, Майде /43) - делінген. Бұл туралы Иасауи: "Дүние малын жиғандардың хәлін көрдім, Өлерінде "тәубеге кел" деп хәлін сұрадым. Шайтан айтты: "Иманына шеңгел ұрдым, Жан шығарда жылай-жылай кетер достар", - дейді.

Иманға шеңгел соғылып, шынжырлануы деген сөз, иман тіршілігінің тиісті қалыпқа түспегендігін көрсетеді. Мұндай тіршіліктегі адамның рухында тепе-теңдік болмайды. Ақылының орным әуейілік алып, ақырет түсінігінің орнын дүниеқорлық басып, өткінші нәрселер құнды деп есептеліп, мәңгілік нәрселер құнсызданады. Нәтижеде адам өзін Тәңір деп санап "ферғауынға" айналады. Иасауи бұлар туралы: "Дүниеқорлар малына қарап әуейіленер, Менмендікпен өзін Құдай санайды (дағуа-и Худа)", - дейді. Өзін құдайдың орнына қою - адамның шайтанға айналу үдерісіндегі шайтанның да жете алмайтын мақамы. Адам иман жолында сақтанбай, ойланбай, ұстазсыз қалса, шайтан осындай кезді пайдаланып, оны өзінің "есегіне" айналдырып жібереді. Адамның шайтанның жолында болуына өмірдің әрбір сатысында кейде дін, кейде саясат, кейде сауда себеп болуы ықтимал. Қожа Ахмет Иасауи, адамның, әсіресе, дін жолында шайтанға айналу хәлінен қауіптенеді. Ол дін жолын пайдаланып, ілімі мен лауазымын сатқан, жалған шайхтардың шайтанға айналғанына күйінеді. Дін жолында менмендікке салынып, "мен білемін" деуді, Тәңірмен жарысуды болдырмаудың жолы Иасауи хикметтерінде "шариғатқа мойынсұну" арқылы жүзеге асады.





Сопылық дүниетаным қалбті (жүрек) танымның және құдайлық ғашықтық пен "құдайлық дидардың" объектісі ретінде қабылдайды. Құранда қалбтің "дұрыс иман" мен "түйсіну" (идрақ-сезім, ұғыну) қуатының орталығы екендігін көрсететін "Неліктен Құранды ойлауға тырыспайды. Жоқ әлде, қалбтері құлыптанған ба?" (Құран. Мухаммед, 47/22), "Алла олардың "қалб құлақтарын" мөрмен бекітіп, көздеріне перде тұтты" (Құран. Бақара. 2/6), "Қалбтеріміз перделенді" деді" (Құран. Бақара, 2/88). "Қалб теріп тот (шаң) басқақ" (Құран., Мутаффыфын, 83/14) және мазмұндас аяттар көп. Көріп отырғанымыздай, бұл таным "сезіну-түйсіну" сыртқы бес сезім мүшесі арқылы емес, "ішкі көңіл көзі" арқылы жүзеге асады. Ақыл, сезім, ой, ерік сияқты барлық рухани функциялар осы қалбтен туындайды. Сондықтан қалб ойлау, сезіну, талап ету, адамды ғайып әлемімен байланыстыру арқылы оның белсенділігін қалыптастыратын қуаттардың көзі болғандықтан, ақылдан, нәпсі мен шайтаннан келетін әсерлерді реттеп, қалыптастырып отырады. Яғни, қалб сыртқы орталықтардан келген әсерлер мен мәліметтерді ақыл, сезім, құмарлық сипаттарына қарай қабылдап, жүйелейді. Иасауидің "өз мәніңді таны" дегендегісі осы қалб, көңіл рух. Егер адам "ішіме мән, мағына толсын" дейтін болса, хәл ілімін жетік меңгеруі тиіс. Хәл ілімі адам мәселесінің танымдық-эпистемиологиялық қырының ашылуын қамтамасыз етеді.

Ахмет Иасауидің хәл-хикмет ілімінің ең үлкен жетістігі мен ерекшеліктері үш мәселе төңірегінде топтасты. Біріншіден, Құранда көрсетілген ислам дінінің мән мен кемел адам идеясын дөп басты; екіншіден, Ислам дінінің мәнін түрік тілінің дүниетанымдық ерекшелігі арқылы ашып көрсетті (бұл әдістемелік-құбылыстық ерекшелік Ислам үшін де, түрік тілі үшін де түркілік дүниетаным үшін де өте маңызды құбылыс), үшіншіден, Иасауи сол дәуірдегі дәстүрлі түркілік дүниетаным адамының мән, рух, мазмұн іздеп, исламның рухымен толық таныса, табыса алмай жүрген тарихи өтпелі кезеңінде жол көрсетуші кемел ұстаз рөлін атқарды.

Хәл ілімінің Хаққа барар жолда адамның құлқынымен күресу тәсілдерін де қамти өтетіндігі мәлім. Енді нәпсі мен оның Иасауи іліміндегі алатын орны, оны тәрбиелеу мәселелеріне тоқталатын боламыз.

Сопылық дүниетанымда адам "қауіп пен үміт" арасындағы тепе-теңдікті "иман нұрынан" ғапа ала алады. Сопылық дүниетанымда әлем Тәңірдің Құдіреті мен Жамал сипаттарының, ал, адам Тәңірдің Ғылым сипатының көрінісі болатын. Адам Тәңірдің Құдірет сипатынан қорқып, Жамал сипатынан үміт және сенім алып, өзіндегі Тәңірдің берген "зәредей" ғылым сипатынан алған иман арқылы рухани тепе-теңдікке жетеді. Адамның рухы - иманның қуат алар көзі болып табылады. Өйткені, Тәңірдің Құдірет, Жамал және Ғылым сипаттары арасындағы үндестікті табу және құдайлық сыр мен хикметке деген құштарлық қасиеті адамның рухына берілген. Бірақ, рух сопылық психотехникалық тәрбие жолынан өтіп, "ішкі көзге" (басиратқа) айналғанда ғана адам өмірі мәнге толып, әлем Тәңірдің айнасы және кемелдік кеңістігі ретінде ұғыныла бастайды. Бұл оңай жүзеге асатын үдеріс емес. Өйткені рухтың басират дәрежесіне көтерілуінде ішкі кедергілер немесе Иасауидің тілімен айтқанда "уқбалар" көп. "Диуани Хикметте" "нәпсі" ұғымы символдық тұрғыдан осы уқбалар арқылы берілген. Нәпсінің қасиеті - әуейілік пен әуестік (еліктеушілік). Осы сипаттар рухтың ақыл сипатынан басым түссе болғаны, көңіл көзі мән, ақиқат атаулыға жабылады. Негізінен, сопылық дүниетанымда "нәпсі" деп тәрбиеленбеген рухты "рух" деп тәрбиеленген, "көзі ашылған" нәпсіні айтатындығын, адамның нәпсі және рух сияқты екі бөлек жауһардан емес, тек бір жауһардан тұратындығын және нәпсі, қалб, сыр, көңіл сияқты ұғымдардың рухтың сипаттық дәрежелері екендігін Иасауидің рух туралы түсінігі туралы бөлімде қарастырған болатынбыз.

Сопылық дүниетанымда нәпсінің әуейілік пен еліктеушілік қасиеттері, ал рухтың ақыл мен қайрат қасиеттері бар деп қаралады. Адам адамдық мәнге жету үшін рухты арылтып, оны ақыл сипатымен сомдағанда ғана Тәңірдің "Ғылым" сипатының шынайы көрінісі болып, адамдық санаға қауышады. Бүгінгі біздің тіліміздегі "сана" ұғымы, негізінен, сопылық мәдениет арқылы енген. Араб тіліндегі "мақтауға лайық, өзіндік жаратылыс мәнге сай" деген мағынадағы қасиетті құндылыққа ие болу дәрежесін білдіреді. Иасауи атамыз, "Мен асимын, күнәм батпан, "хамд уа сана" айтқан жоқ, Тауық құрлы болмадым, Ол таң сәріде, "сана" айтады" (Х-25/44) деу арқылы адамдық сананың Тәңірді мойындау, тану, иман ету екендігін нақтылай түседі. "Адамдық сана - Тәңір тарапынан берілген адамның табиғаты, уәзипасы, мәні. Тауық та Тәңір алдындағы өз парызын орындаудан таймайды. Ал біз адам деген ең ардақты атты алған, ақыл иесі болмыс болсақ та адасудамыз" деген ой айтады. Адамдық сана, адамдық санат оның ахлақи-моралдық рухани кемелдігі арқылы көрінеді. Менің ойымша, ұлттық сана да ұлттық болмыс ерекшеліктері мен қасиеттеріне лайық болу арқылы өлшенсе керек.

Иасауи өз хикметтерінде "нәпсі" деген бәлекеттің зардаптарын: "Дүние - нәпсі, талиб болып иттей жүрдім, Әміріне құлақ бермей Хақ жолына көзді жұмдым, Нәпсі - шайтан, тұтқын қылды адамзатты" (Х-24/43) "Нәпсі жолына кірген кісі рәсуа болар, Нәпсің сені ақыр демде кедей қылар, Өлеріңде иманыңнан жұрдай қылар" (Х-9////7) - деп, айқын түсіндірген. Жалпы Иасауи үшін нәпсі адамның надандығының, жақсы мен жаманды ажырата алмауының, имансыздығы мен құмарлығының басты себебі.

Құранда "нәпсі" сөзі "Тәңірдің заты," "адам рухы", "қалб", "көкірек", "адам тәні", "тәнмен біріккен рух", "адамды азғыратын күш", "жыныс" секілді сегіз түрлі мағынада қолданылған. Иасауи үшін нәпсі - ақиқатқа, мәнге барар жолдағы кедергі немесе асуды білдіретін символдық ұғым. Оның ілімінде нәпсі, адамның адамдық санатын жоятын ішкі психологиялық аурудың сыртқы, қоғамдық өмірдегі көріністері түрінде берілген. Иасауи ілімі - теориялық-философиялық доктриналар жиынтығы емес, ар түзейтін ғылым болғандықтан нәпсіні практикалық тұрғыдан танытады.

Иасауи атамыздың нәпсі мәселесіндегі көңіл кірлері ретінде сақтандырған менмендік, дүниеқұмарлық және риякерлік сияқты кесапаттар бүгінгі жас қоғамымыз үшін де өте қауіпті құбылыстар. Егер адам материалдық құмарлықтардан сақтанбайтын болса, қоғамның шаңырағы шайқалып, іргесі сөгіледі. Дүниеқұмарлық адамды қоғамнан алыстатып, өзінің жаратылыс мәнінен алшақтатады. Әкесі баласынан, ұлт ұлдарынан безеді. Ұлт жетімекке айналып, қоғамдық ынтымақ пен бірлік рухы өліп, артында тек адамдардың тобыры ғана қалады. Алдына ұлы мұраттар қойған мемлекет қана сапалы да сапалы ұрпақ өсіріп шығарады. Ал мұратсыз мемлекет өз ұрпағын жинап тобырға айналдырады. Мұндай қоғамда шындықты айтқандардың көзі жойылады. Қоғамдағы қысымнан рухани тепе-теңдігін жоғалтқандар өздеріндей тобырдың топталған жеріне қарай ойсыз, жігерсіз, мақсатсыз ағыла береді. Ынта мен жігердің символы болған жастар мұндай тән ләззатын қанағаттандырудың жолын ғана таңдайтын болады. Тән ләззатына бой алдырған жастардың рухы қартайып, өзі де ұрпағы да азып тынады. Оның рух көзі көміліп, тасқа айналады. Ондай жастан қоғам үшін, мемлекет үшін, ағайын-туғаны үшін келіп-кетер пайда жоқ. Қоғамның рухы үстем болуы үшін оның ең басты байлығы болып табылатын адам, әсіресе, жастары рухани бай, жігерлі болуы тиіс. Әйтпесе, жастарының рухы қартайған мемлекет қанша жас мемлекет болғанымен шөгіп, тарих бетінен жойылады. Бұл аз болса, мүндай коғамда адамдар арасында менмендік, немқұрайлылық жайлап, көз бояушы, мәңгүрт әрі риякер алаяқтар тобы артады. Менмендік - адамды адамнан, қоғамнан және Тәңірден алыстататын кесапат. Сонымен қатар өзін-өзі мақтап, кеуде көтеріп, өзінде керемет бір күш бар екендігіне сеніп аспандаған адам қандай қауіпті болса, өзін төмен құнсыз, бейшара санайтын, сенімі жоқ, өмірлік ұстаным жоқ адамдар да сондай қауіпті. "Десіндер алқасы" немесе риякерлер - жақсылық істесе "мені жақсы десін", "жомарт десін", "ұлтшыл екен десін" деп, құрғақ ұрандап, "зиялы екен десін" деп, ел қамын жеп күңіренгенсіп, шынтуайтқа келгенде, біртұтас ұлт қамын емес, ру-жүз ағалығын күйттеп жүргендер. Олардың мақсаты - "болу" емес, тек "болып көріну" ғана. Олар екіжүзділік, риякерлік, менмендік, пайдакүнемдік сияқты нәпсі кесапаттарының арамыздағы "жансыз мүсіндері". Ондай адамдар рух көзін көміп, өздері шірігенімен қоймай, "Ол да өзіңдей сұм болсын, азғыр, азғыр" деп, Абай айтқандай, мектеп пен жоғары оқу орындарына зұлымдықтың, мешітке риякерліктің, мемлекет орындарына жауапсыздықтың, отбасына сенімсіздіктің ұялауына, тіршіліктің ойрандауына, қоғамның қайраңдауына, сыртқы-ішкі дұшпандардың сайрандауына, кез келгеннің қоқан лоққы көрсетіп, тайраңдауына себепші болады.

Бұлардың барлығының басты себебі адамның жүрегіндегі "иман" деген нұрдың өшіп қалуы мен бұрыс тәрбие жүйесінен туындайды. Жүректе иман оты тұтанбайынша аудитория мен алаңдардағы жалынды сөздердің, мешіттегі уағыз-насихаттың ешқандай пайдасы жоқ. Мұндай қоғам рухсыз формаларға, бояуларға жүгінеді. Иасауи атамыздың сөзімен айтқанда, мұндай қоғам адамдары үшін іші бос жауыр сөздер, жалтыраған пішіндер, түрлі түсті киінгендер қадірлі, құрметті болып, махаббат, ғашықтық сияқты асыл құндылықтар ұмытылады. Адамды басты мақсат ретінде танымайтын қоғамдар мен мемлекеттердің хәлі осындай болмақ.

Сонымен нәпсіні тізгіндеу - адамның рухындағы тыншу білмес арман, қиял, мақсаттарды жою, өзін жәбірлеу, кем санау деген сөз емес, адамды жан пидалыққа тәрбиелеп, "менмендікі" ұғымына тән барлық сипаттарды тәрк етуге апарады. Қорыта айтқанда, Иасауи ілімі нәпсісін тізгіндей білген адамның ғана адамдық мәнге, адамдық санаға лайық бола алатындығын ескертеді.

Сопылық дүниетаным бойынша Тәңірдің заты (субстанциясы) мен сипаттары (атрибуттары) біртұтас. Барлық жаратылған болмыстар осы Болмыспен бірлікте, тұтастықта қарастырылады. Негізінен, сопылар Тәңірді таныту үшін әлем туралы тұжырымдамаларға сүйенеді. Сопылық дүниетанымдағы "дүниеден безу", "өзінен қашу", "дүниені тәрк ету" және т.с.с. символдық ұғымдарға қарап, адам Тәңірді, ақиқатты, мәнді өзінен емес трансцендентальды әлемнен немесе метафизикадан іздейді екен деуге болмайды. Иасауи атамыз "Аууал-Ху", "Ахир-Ху" деп, бейхуд бод Захир-Ху, Батин-Ху деп, жолға кір. Тілге ал "Лa илаһа илла-Алланы", Көңілге сад әp демде агаһ бол (Х-95/120)" яғни, Тәңір Бірінші, әрі Соңғы, әрі имманентті, әрі трансцендентті, ол әрі көрінетін әрі көрінбейтін әлемдерде, тіл арқылы, "Одан басқа Тәңір жоқ" десең, көңіл арқылы Оны сезін," - дейді. Ал Тәңірді трансцендентальды немесе имманентальды болмыс ретінде анықтау тек рационалдық жолмен түсіндіру үшін ғана қолданылған танымдық, философиялық ұғымдар болып табылады. Сопылық дүниетанымда әлемді метафизикалық, космогониялық және психологиялық қабаттарға бөліп жүйелегендер бар. Әлемдік жүйелендірулерге сай Тәңір, әлем және адамды үш негізгі салаға бөліп қарастыруға болады. Космогониялық әлемді Тәңірдің айнасы, көрінісі деп қарастырып, оны адамның рух құрылысы мен табиғаты, мәні арасында салыстыру арқылы ұғынуға болады. Космогония табиғи түрде адамның ақиқатын қамтиды. Психология да рухты космостық ұстанымдардан бөлек қарастырмайды.

Сопылық тарихында Құрандағы: "Ол (Тәңір), - Аууал, Аһир, Захир және Батын" (Құран. Хадид. 57/3) "Алла - Жер мен Көктің нұры" (Құран. Нар. 24/35), "Істің бәрі Оған қайтады, оралады" (Құран. Худ. 11/123), "Жерді, Көкті және арасындағыларды тек қана Хақпен жараттық" (Құран. Хишр. 15/85), "Сізге рақым ішінде пішін берген де Ол (Тәңірі)" (Құран, Ал-и имран. 3/36) және пайғамбарымыз (с.а.с) хадистерінің ішінен "Алла Адамды өз суретімде жаратты" деген сияқты түсініктер уахдат-и вужуд тұжырымдамасына негіз болды. Алғаш рет сопылықта "Болмыстың бірлігі" түсінігі традиционалистер арасындағы "Тәңірдің бірлігі" ("таухид") мәселесімен бірге пайда болып, Зуннун Мысри (86 ІЖ.Қ.6.), Баязид Бистами (875ж. қ.б.) және Жунайд Бағдади (910ж.қ.б) арқылы негізгі түсінікке айналды.

Иасауидің "Мират-ул Қулуб" атты мұрасы да - "Болмыстың Бірлігіне" қауышу жолы мен мәнін көрсететін хикмет. "Мират ул-Қулуб" рисаласындағы (Әзірет Сұлтан Қожа Ахмет Иасауи. Мират-ул Қулуб, 10-бет ) "мухаббат", "суз" және "шауқ" сопылық категориялары тікелей "Болмыстың бірлігі" тұжырымдамасының ұстанымдары болып табылады. Мухаббат - (махаббат) Тәңірдің құлын, құлдың Тәңірін сүю, Алланың құлды, құлдың Алланы дос білуі. Әлемнің жаратылыс себебі де махаббатқа тіреледі. Бұл туралы Жүнейд Бағдади, "Махаббат сүйген адамның өз сипаттарын Сүйіктісінің (Тәңірдің) сипаттарымен ауыстыруы" - дейді. "Суз" - жалын, "от" деген мағынаны білдіреді. Ал, сопылық терминологияда ол - "рухани тәжірибені", "өлмес бұрын өлуді" білдіреді. Өлмес бұрын өлу Ақырет пен Дүниені бірлестіру деген сөз. "Шауқ" араб тілінде сағыныш деген ұғымды білдіреді. Яғни, Аллаға қауышу үшін болатын сағыныш. Аллаға деген сағыныш құштар жанның оған жақын болатындығын, оған жақын болғанның да қуанышқа кенеліп, еркіндікке қауышатындығын білдіреді.

Сопылық дүниетанымда абсолюттік болмыс Тәңірдің болмысы болғанменен, сопылар формалық жағынан болса да бір болмыс таныған. Бірақ, адам өз болмысын Тәңірге қатысты анықтайды. Тәңірден басқа еш нәрсенің өздігінен бар болуы мүмкін емес. Сырт көріністе болса да мүмкін емес. Өйткені, бір нәрсенің көрінісі тек қана Хаққа тән болмысқа қатысты жүзеге асады. Сопылардың түсінігінде адамның болмысы, өздігінен бар болған ақиқат емес, бәлкім, ақиқаттың көрінісі (тажалли) болуы мүмкін. Рух деген нәрсе де осы ақиқаттан тұрады. Сопылардың нәпсіні жою дәстүрлері - адамдық болмысты қабылдағанының дәлелі. Бір жағынан шынайы болмыстың тек қана Тәңірде екендігін, екінші жағынан нәпсісін жою сияқты ұсыныстар мен тұжырымдамалар арқылы адам болмысының да "бар" екендігін қабылдау сырттай қарағанда қайшылықты болып көрінгенмен, нәпсіні тәрбиелеу "өз болмысын Тәңірде еріту" немесе уахдат-и вужуд тұжырымдамасына қайшы келмейді. Сопылардың мүридтерге нәпсінің көрінісі болып табылатын менмендікті жою жолындағы ұсыныстары олардағы осы болмыс деген түсініктерін жоюға негізделген. Сопылар дидар мәртебесіне жеткенде өз болмыстары туралы түсініктерінің қате екендігін ұғынып, шынайы болмыс тек қана Тәңірге тән екендігін біліп, таниды. Сопылардың зікір (Алланы еске алу), уажд (рухани елту), қылует, узлат жеке қалып, оқшаулану және т.б. психотехникалары мен "уахдати вужуд", "Бар және Бір" болмыстың бірлігі түсінігінің ұстындары болып табылатын "фана" өткінші, "бақа" (мәңгі), "уислат" (қосылу), "жаму жам" (бірігу), "мушахада" (куә болу), "зауқ" (тату), хәл сияқты ұғымдар адамның рухындағы трансцендентальды болмысты сезінулеріне ықпал етіп, рухты тәрбиелейтін жаттығулар негізінде адамдардың қарапайым антропоморфты Тәңірі ұғымын тәрк етулеріне, оны өз рухымен тұтастықта тануларына ықпал етті.

Болмыстың Бірлігі теориясы бойынша Тәңір, әлем, адам біртұтас жауһардың көріністері. Яғни, сопылық ақиқат бойынша әлем мен адам Тәңірден бөлек болмыс емес. Болмысты Тәңір деп білетін және адамды жаратылғандардың арасындағы ең ардақты орынға көтерген "Уахдат-ул-Вужуд" (Болмыстың бірлігі) теориясы Иасауи ілімінің негізгі ұстыны болып табылады. Иасауидің дүниетанымында "Болмыстын Бірлігі" түжырымдамасы айқын сопылық категориялық ұғымдармен берілген. Иасауи ілімінің ерекшеліктерінің бірі де осы болмыстың бірлігіне қауышуды "жеті йақин" (жеті айқын (анық) және "жетпіс мақам", яғни жеті түрлі танымдық-моральдық этикалық сатылар арқылы ашып көрсетуінде болып табылады. Бірақ бұған қарап Иасауи үшін Тәңір теория немесе гипотеза деп тұжырымдауға болмайды, ол үшін Тәңір рухани өмірде ақиқатын табатын тіршіліктің бірден-бір көзі. Тәңір адамды адамнан алып, орнына өз болмысын қоятын "патша". Иасауи атамыз Тәңір туралы: "Сенен басқа ешкім мені жолға салмас, Ешбір жан жоқ жерде, көкте Сенсің Қадир (Құдіретті)" (Х-21/40), - дейді. Иасауи үшін "Болмыстың Бірлігі" тұжырымдамасының сыры тек ғашықтық арқылы танылады. Сопы бұл хәлге махаббатпен жасалған рухани тәжірибе, ақиқатқа жеткізуші күш - ғашықтық арқылы ұласады. Ғашықтық арқылы Сүюші, Сүйікті, Танушы мен Танылушы яғни, объекті мен субъекті арасындағы айырмашылық жойылып, бірлікке жетеді. "Сен - мен" деген сағым жоғалады. Негізінен, Болмыстың Бірлігі тәжірибесі алдымен адамның рух әлемінен бастау алады.

Иасауи ілімінде Болмыстың Бірлігі тұжырымдамасының теориялық немесе метафизикалық деңгейдегі емес, тікелей адамның рухындағы тазаруы мен кемелденуі, өмірдегі көріністері маңызды. Сондықтан да Болмыстың бірлігінің алғашқы хәлін сопылар рух әлеміндегі жаратылыс құбылысын Тәңірдің хикметін сездіретін тағылымдық тұғыр ретінде осы дүниедегі адамдар арасындағы рухани теңдік, бірлік пен ынтымақтастықтың негізі ретінде анықтайды.

Иасауидің дүниетанымында тән мен жан айырмашылығы рухтың арылуы мен өлмес бұрын өлу арқылы жойылады. Осы арқылы әлем сағымнан арылып, хақиқатқа айналады. Иасауи рухы өлмей тұрып-ақ Тәңірмен қауышқан. Өзін Тәңірден айырып тұрған "мен" деген сипаттың орнына Хақ, Хақиқат сипаты орнаған. "Шын дертке өзім дәрі, өзім дәрмен, Әрі ғашықпын, әрі Мағшуқпын, Өзім - Жанан. Рақым қылайын, атым - Рахман, Затым - Сұбхан" (Х-54/74). Ол Тәңірде пана болды. Тамшы дарияға қосылды. "Мен" демейді, тек қана "Ол" дейді. Тәңірмен, Тәңірде тіршілігін жалғастырып, мәңгілікке -"бақа би-Аллаһ" дәрежесіне жетті. Бұдан былай ол барлық нәрсені тек қана Тәңірде көреді. Одан басқа болмыс жоқ. Оның іші-сырты - Тәңірдің ақиқаты. "Шын талибтерді сұрасаң, іші-сырты жауһар, дүр". Оның барлық мүшесі "Аллах" деп зікір айтады. "Жаным, тілім, ақылым, сана-сезім (һушит)"Аллах" - деді" (Х-7/16). Оның болмысы сан және сапа сипаттарынан арылды. Әлем Тәңірде емес, Тәңірдің өзі. Қайда бұрылса, қай жаққа сәжде етсе, Тәңір Сонда. "Аууал-Ху", Ахир - "Ху" деп, бейхуд бод Захир-Ху, Батин-Ху деп, жолға кір". Ақиқатты ақыл арқылы емес, тек қана махаббатпен көруге болады. "Ишқ болмаса тауып болмас Мәулім (Тәңірім) Сені" (Х-12/24). Болмыс - Бір, Ол - Тәңір. Сондықтан оны сыртқы әлемнен емес, өз ішіңнен іздеуің керек. Оны өз рухыңнан іздесең ғана табасың. Адамның тәні де перделер әлеміне жатады. Тәңір перделер арқылы өзін жасырын тұр. Сондықтан перделер әлемін аралап оның арғы жағындағы мәнді көре білу шарт.

Иасауи атамыз Болмыстың ақиқатына жетудің бірнеше жолдарын көрсеткен. Мысалы, "рухани шабыт" (уажд-экстаз) нәтижесінде адам мен Тәңір арасындағы перде жойылып, екілік (мен, сен) тұтастыққа айналады. Осы хәл кезінде Тәңір адамды өз күш, қабілетін қолданудан мақрұм етеді. Нәтижесінде істеген сөйлеген, көрген адам емес, Тәңір болады. Мұндай күйдегі Сопы "Мен Хақпын десе, мұны оның "Мен Тәңірмін" дегені деп емес, тек қана оның тілі арқылы Хақтың сөйлегені, оны Тәңірдің сөйлеткені ретінде түсіну керек.

Иасауи ілімін түсінудің, танудың сырын ашуда өзінің сөзімен айтқанда "Мені ұққың келсе, мен сияқты болуың керек" деген ұстаным арқылы мұратқа жетуге болады. Сопы өзін, өзі тұрғысынан зерттейді. Адам өз-өзімен бетпе-бет келген кезде экзистенциалдық мағынада, Хақпен бірлік сезімі мен санасына ұласады. Болмыс дегеніңіздің негізі өз-өзімен тұтастыққа, үндестікке, үйлесімділікке келу хәлі. Бұл хәл ерекше діни тәжірибені қажет етеді. Бұл діни тәжірибені анықтау, тану, талдау, зерттеу мүмкін болмағандықтан да оны түсіндіру емес, бастан өткеру қажет. Иасауи өзін тану үшін оны іздеуге түсіп, шартарапты шарлап, соңында, "Адам өзін сырттан емес, өзінен іздеуі керектігіне тоқталды". "Мискин Қожа Ахмет жаны - гауһар һәм қазына, Барлығы оның мекені ол "ламакан" ішінде" (Х-62/82; Х-62/82- 83). Бұл жердегі "гауһар", "қазына", "ламакан" сияқты сопылық категориялар Тәңірге барар жолдағы мақамдарды білдіреді. Байқап қарасаңыз, бір мақам бір мақамның "ішінде" яғни, имманентті табиғатта жүйеленген. Ол Тәңірдің трансцендентті яғни, енжар болмыс еместігін, Тәңірдің "Алла" десең ішкі терезеңнен үңілетіндігін айтады. Бұл категориялар сопылық психотехникалық рухани тәжірибелердің рационалдық түсіндірмесі ғана. Бұдан Иасауидің Тәңірді адам сырттан емес, өз ішінен табатындығын өйткені адамның рухы - ла маканнан, яғни құдайлық әлемнен екендігін, бірақ осы ақиқатты тану үшін "рухани тәжірибенің" болуы шарт екендігін көрсеткендігін байқауға болады.

Уахдат-ул вужуд түсінігінің доктриналық философиялық деңгейге көтерілуінің Ибн Арабиден екі ғасыр бұрын Хорасан және Мауараннахрдағы дәстүрлі түркілік дүниетанымдық кеңістікте жүзеге асқандығын атап айтқан жөн. Өйткені, уахдат-ул вужуд философиясы категориялық-дүниетанымдық ерекшелігі жағынан түркілік мәдениетке тән. Уахдат-ул вужуд мәселесіндегі ең басты құбылыстық ерекшелік рухтың ақиқат екендігі болып табылады. Ибн Араби осы мәдениеттің ықпалында болған.

Уахдат-ул вужуд - субъективті-эмпириялық хәл. Оны теориялар, ойлау жүйелері арқылы түсіндіру мүмкін емес. Бірақ, рационалдық жолмен түсіне алмайды екенбіз деп жоққа шығара да алмаймыз. Иасауи ілімінің сыры да осында жатыр. Иасауи заманында өз ілімін, осы түсінігін жоққа шығарушыларға "Менің хикметтерім әлемге толған, дерттіге дәрмен, хадис қазынасы; фарман-и сұбхан (Тәңірдің бұйрығы), оқып, танысаң һәмме мана-и (барлық мағынасы) Құран, Менің хикметтерім - "инам-и Аллах (Тәңірдің құты), одан бір тамшы татқан жан Құдайдың "уаслына" біржола батар" - деп жауап берген болатын.

Иасауи адамзатқа шынайы өмір мәнін, бойымыздағы рухтың ақиқатын, тағдырымыздың сырын, "Бір және Бар" болып табылатын абсолюттік болмыстың ақиқатын танытқан кемел ұстаз Сұлтан-ул арифин (Даналардың султаны). Буған дейін Иасауи ілімін әдейі бұрмаладық, оны "құрғақ моралист", "мистик ақын", "хикметтерінде дидактикалық насихаттан басқа терең философия жоқ" деп келдік. Ал оның хикметтерінен Иасауи ілімінің тереңдігін, тілінің образды-символдық қуатының күштілігін, болмыстың бірлігі философиясын айшықтау дәрежесінің жоғары екендігін көруге болады.

Қоғамда негізгі ұйтқы қызметін атқаратын мораль - Иасауи ілімінің адамгершілік ұстындық тірегі әрі хикмет ілімі негізінде қалыптасқан рухани құндылықтар жиынтығы. Адам мораль арқылы адамдық санаға жетіп, жан тыныштығы - бақытқа қауышады. Ислам адамның бақытын адамдық сама және оның құндылықтарының уақыт пен кеңістіктегі қоғамдық тіршілікпен үйлесімділігінде деп біледі. Қоғам - адамның адамдығын есіне салып, қалыпқа түсіріп бақылап отыратын кеңістік. Яғни, қоғам адамға еркіндік, бақыт, парасаттылық, төзімділік, мейірім, рақым, қанағат, жан пидалық және т.с.с. сияқты қасиеттер мен құндылықтарды сіңіретін орта (объект). Қоғамдық тіршілік қоғам өмірінің тұрақтылығы мен динамизмін анықтайтын, соған орай әлеуметтік шешім жолдарын қамтамасыз ететін адам рухының айнасы.

Қоғам өмірін рухани-моральдық құндылықтар реттеп отырады. Негізінен, адамның ар түзеу мәселесі сопылық дүниетанымның мұратынан, сопылардың қоғамдағы алатын орнынан туындайды. Сопылардың негізгі мақсаты - ахлақ. Діннің ішкі мәнімен имандылық, ар мәселесімен айналысатын сопылар қоғамның азғындауына қарсы күресетін, ар тазалығына шақыратын жол көрсетуші ұстаздар". Бұл туралы данышпан сопы Әбу Бакр Уаррак былай дейді: "Қоғамдағы көсемдер дін басылар (улама), ел билеушілер (умара) және сопы-даналар (фуқара) болып үш топқа бөлінген. Улама жолдан азса дін кетер, Умара азса қоғам бұзылар, Фуқара азса ар кетер. Уламаны жолдап аздыратын - ашкөздік, Умараны аздыратын әділетсіздік, Фуқараны аздыратын риякерлік. Ел билеушілер дін басыларына құлақ аспай әділетсіздік жайлап, қоғам бұзылса, дін басылар ел билеушілердің айтқанына еріп, ақиқаттан тайса суфилер де риякерлік жасаса қоғам шіриді".

Иасауи атамыз да қоғамның баяндылығы мен бақыты үшін нәпсіні тізгіндеу жолдарын ұсынып, адамның исламды, ең алдымен, өз рухында толық меңгеруін талап етеді. Өйткені барлық діндердің ортақ үндеуі адамды ішкі қапас-қараңғылықтан құтқару. Яғни, дін адамды өзінің ішкі зынданынан (нәпсіден) құтқарып, еркіндікке бастайтын жол деген сөз. Міне, Тәңір адамға дін, Құран арқылы өзіне барар жолды көрсетіп берген. Құранның Тәңірге барар жолдың, жалпы барлық хикметтердің басы екендігі Иасауидің: "Көңілімді ашып, агаһ болайын "жақсы сөзден (Құраннан)", "Сөз асылын білгендерге мәні - жауһар". "Менің хикметтерім һәмме мана-и (барлық мағынасы) Құран, "Құдайымның Сөзінен (Құраннан) шыққан бұл хикмет", - деген хикмет жолдарынан анық көрінеді. Құранда "ешкімнің несібесіне қол сұқпа, сұқтанба" (Құран, Арф, 84), "жетімнің малын жеме", "аманатқа қиянат жасама" (Құран, Енфад 27), "өтірік, жала жаппа" (Құран, Аһзаб, 58), "менмен болма, ешкімді өзіңнен қор көрме" (Құран, Локман 18) "әділетті бол арсыздық, жамандықтан аулақ бол, туыстарыңа қарас" (Құран, Нахл, 90), "уәдеде тұр" (Құран, Исра 34), "қиянатшыл залымдарға болыспа" (Құран, Ниса, 104-106), "ашу-араз, кешірімшіл бол, кекшіл болма" (Құран, Ал-и Имран 134), "жақсылыққа сүйін, жамандыққа күйін" (Құран, Ал-и Имран, 104), "жамандыққа тосқауыл бол" (Құран, Майде, 79) және т.с.с. мазмұндас аяттар арқылы адамдық сана өлшемдері мен уәзипалары анықталған. Иасауи іліміндегі өзіңді тану мәселесі екінші бір қырынан қарағанда адамның Тәңір алдындағы жауапкершіліктері мен уәзипаларын білу деген сөз.

Иасауи атамыз арды "иман-и нұр" арқылы негіздейді. Иман, имандылық тікелей Тәңір ұғымымен байланысты. Иман - жүректің тереңінде жасалған хәл Иасауидің "Мират-ул Қулуб" атты рисаласында үш түрлі нұр қарастырылған: "Біріншісі - Зат нұры; екіншісі -Сипат нұры: үшіншісі Хақ нұры (топырақ нұры). Бұл жердегі Зат нұры - Алла тағаланың нұры, Сипат нұры да - Хз.Мұхаммед Мұстафа (с.а.с) пайғамбарымыздың нұры, Хақ нұры - адамзаттың бұл дүниеде көрген нұры". Бұлар толығымен сопылық дүниетанымдық категориялар. Жоғарыдағы зат және сипат нұрлары Тәңірдің субстанционалдық және сипаттық ақиқатын көрсететін ұғымдар. Иасауи ілімінде осы мақамды ашудың сатылары бар. Олар шариғат, тариқат, мағрифат және хақиқат. Осы мақамдарға сай иман да дәрежелерге жіктелген. "Диуани Хикметте": "Шариғаттың бақшасында жайлан қылып, Тариқаттың гүлзарында сайран сүрдім" "Ғашықтардың майданы, барша Бостан ішінде", "Сайр (сайран) қалай ма "бұлбұл" ашылып тұр Қызыл гүл. Әр гүлді ұзақ көрме, Гүл -гүлзар ішінде" - деген жолдар бар. Бұл ұғымдар Иасауи ілімінің негізгі ұстындық дүниетанымдық негіздері болып табылады. Бұл жерде шариғат - бостан (бақша), тариқат -гүл символдарымен берілген. Бұл символдар Хорасан сопылық мектебінде, әсіресе, "фәрияд" шайырларында кеңінен қолданылған символдық-сопылық ұғымдар. Мысалы, шариғат сатысындағы иманды -"иман-и бостан" ("бақша иманы"), тариқат иманына-"иман-и гүл" ("гүл иманы"), хақиқат иманын - "иман-и нұр" ("нұр иманы"), мағрифат иманын - "иман-и сыр" ("сыр иманы") деп иман дәрежелерін ажыратып көрсеткен. Демек, Иасауи іліміндегі "иман-и нұр" дәрежесі жоғарыда келтірілген "Мират-ул Қулуб" рисаласындағы хақиқат иманы болып табылады. Ад"иман-и гүл" түсінігі тариқат мақамының, яғни ғашықтық жолының иман категориясын көрсетеді. Бұл шариғаттың "иман-и бостан" дәрежесінен жоғары тұр. Өйткені "иман-и гүл" сопылық дүниетанымда "жаратылғандарды Жаратқан (Тәңір) үшін сүю" ұстанымына негізделген. Демек, "иман-и гүл" категориясы Абайдың ауадан ала салған түсінігі немесе ойлап тапқан символы емес, Иасауи жолындағы сопылық мәдениеттің негізгі түсінігі болып табылады. Иман нұры болмаса, рух нәпсінің зынданынан құтыла алмайды. Иасауи ілімінде Хақты тану үшін "нұр-и иман" дәрежесі керек. Ал бұл иманға ішкі көздің ашылуымен ғана жетуге болады. "Батин (көкірек) көзі" ашылса, "жан көзі" қайран болып, "иман нұры" арқылы көре бастайды". Бұл иман дәрежесі - Тәңірдің құты, сыйы. "Бихамдиллах "нұр-и иман" аштым мен" (Х-1/4). Иасауи үшін иман - қоғамды ұстап тұрған тірек. Осы тіректі шайқалтатын имансыздардың, дүниеқорлар мен құлқын құлдарының хәлі хикметтерде жан-жақты баяндалған. "Хақтан қорықпайтын жанның иманы жоқ", "Имансыз - амалсыздар қарқ-қарқ күліп мұңсыз, хабарсыз дүниеден өтеді", "Ұлы, кіші жарандардан әдеп кетті, Қыздар әлсіз, жігіттерден ұят кетті". "Пайғамбар "ар-ұят иманның белгісі" деді. Арсыз қауым, ғажайып болды. Мұсылман мұсылманды өлтірді. Нақақтан Хақ істерін жоққа шығарды" (Х-89/115) - деп, қоғамның дерттері мен өз дәуірінің жан айқайын алдымызға жайып салады.

Иасауи атамыз "Мират-ул Қулуб" атты рисаласында: "Руханият дегеніміз - Хақ тағаланың құлдарына берген Құрандағы бұйырылған игі істерді жасау, кеңінен тарату және тыйым салынған жаман істерден қашу (Амри би'л ма'руф және нахий ани'л мункар) - десе, имандылық туралы: "Сіздер біріңіз жамандық іс көре қалсаңыз, оны қолыңызбен түзетіңіз, тоқтатыңыз, егер күшіңіз жетпесе, наразылық білдіріңіз, оған да күшіңіз жетпесе жүрегіңізбен қарсы шығыңыз (яғни "көре тұра ешқандай әрекет ете алмағаны үшін жүрегіңіз сыздасын" деген мағынада), соңғысы бұл иманның ең әлсіз түрі болып табылады. Егер мүмин жамандықты көре тұра қарсы шықпай, ешқандай наразылық білдірмесе, жамандықты жасаушылардың күнәсіне ортақ болады" - дейді. Міне, Иасауи атамыздың иман және имандылық-руханият жайындағы айқын өлшемдері. Бүгін де біреу жамандық жасап жатса наразылық түгіл, көрмегенсіп, өте береміз. Мұны өзіңіз Иасауи көрсеткен имандылық пен адамдық өлшемдеріне салып, таразылай беріңіз. Бұдан түйгеніміз, адам иман арқылы ғана жүйелі, тұрақты қоғам құра алады екен. Иманды адам нашар қоғамдық жүйені де іске қоса алады. Ал дамыған қоғамдық жүйе имансыз адамды іске қоса алмайды. Имандылық адамға кемелденуге мұқтаж болмыс екендігін ескертіп, ұдайы ізденіс пен талаптануға үндесе, күпірлік адамның өзін-өзіне дана санатып, оның ішкі және сыртқы көзін шындықтарды көрместей қылып, қор етеді. Имандылық -махаббатқа, ал күпірлік - азғындыққа бастайды екен.

Иасауи атамыз Құранның рухын, мәнін адамзатқа ұсынушы, Тәңірдің рахметін әкелуші Хз. Мұхаммед (с.а.с) пайғамбарды танытудың қоғамның имандылық нұрына қауышудағы маңыздылығын баса көрсеткен. Ол хикметтерінде "Кімдер үшін келді расул білдіңіз бе?" деп, оның үмметі мен қоғамы үшін көрген азаптарын, имандылықты қоғамда үстем ету жолындағы қажырлы еңбегін насихаттап, пайғамбарды құрметтеуге, сүюге шақырады. Оның өмір жолын адамзатқа үлгі ретінде ұсынады. Пайғамбар тұлғасын "езілгендердің шапағатшысы" (шафи'-ул музнибин), яғни, жетім, пақыр, жесірлердің есіркеушісі, қолдаушысы, Құранда айтылғандай "әлемдердің рахметі" ретінде танытқан.

Иасауи әрбір істегі, ой-пікірдегі төзімділік пен Тәңірге деген шынайы құлшылықтың адамды ұлы мұраттарға жетелейтіндігін айтады. Шынайы құлшылық адамға, қоғамға қызмет етуден басталып, "Тәңір бұйрықтарын өзі үшін емес, адам мен коғамның игілігі үшін бұйырған" деген ұстанымға берік болу арқылы жүзеге асады.

Осындай мұратпен жасалған құлшылық қана адамдар арасындағы кекшілдік пен дұшпандыққа себеп болатын нәпсіні жеңуге ықпал етеді. Адамның нәпсі зынданынан құтылуы, махаббат нұрына қауышуы тек осы түрдегі ғибадаттың нәтижесінде жүзеге асырылады. Шынайы ғибадат адамды өзін-өзі бақылауға, есеп беруге, мінді басқадан емес, алдымен өз рухынан іздеуге тәрбиелейді.

Өз рухынан бейхабар, ет пен сүйектерін қайта-қайта иіп, бүгіп күнделікті жүйелі тән әрекеттерімен мұратқа жетемін деп ғибадат етіп жүрген ғафилдер мен өздерінің жалған құлшылығын менмендік және риякерлік тонымен бүркеп, қоғамға өздерін діннің сақшылары, жұмақтың делдалдары ретінде көрсетуге тырысатын молдаларға Иасауидің жаны ашиды. Олардың діндарлығы тек қана қатаң қағидалар мен ережелерді орындау ғана. Тәңірге жасаған құлшылығы да "саудаға" негізделген, яғни Тәңірден алатын сауаптарының саны мен есептерінен ғана тұрады. Олар құмарлыққа да ақыреттегі қазыналарға да жан ұшыра ұмтылады. Бұларды Иасауи "сыртың сопы, әулиесің, бірақ ешқашан мұсылман болмадың" - деп, хикметтерінде ондайлардан аулақ болуға шақырады. Өйткені олар, көңіл мен рухтан басқа барлық нәрселерден үміттенеді, ал рухтан күдіктенеді. Тәңірді көктен іздеп, айға ұмтылады, өзіндегі рух әлеміне үңіліп те қарамайды. Өз мәнінен, ақиқатынан қашып жүреді. Бірақ оны білмейді. Мешіттерді толтырып "Алла, Алла" деп, құлап жығылып, жұмаққа қарай бет бұрған жолаушылар өздері жамылған надандық қалыбымен адамдық мәннен алыстай береді. Бұларды Иасауи "надандар" деп қарап, рухтың тыныштығы мен бақытына дұшпан болған осындай сырттай әулие көрінгендермен күресуден қажымай, догмалардан бұрын діннің, жолдан бұрын мұраттың бар екендігін ойлай алмайтын дегдарлар (захид) мен формаға ұмтылған молдаларды (абид) жиіркенішпен сөз етеді.

Иасауи ілімі Құранға негізделген адамзаттың бірлігін, Тәңір барлық адамдардың жаратушысы екендігін білдіргеннен кейін, мәдениет пен қоғамның, яғни тайпалар мен ұлыстардың бір түп негізден пайда болғандығын және әрбір топ, қауым, ұлыс, мәдениеттің өзіндік табиғилыққа ие құбылыстар екендігін баса көрсетіп, ұлттық ерекшеліктерді сақтай отырып, өзара сұхбат арқылы тұтастыққа ұласуды мақсат етеді. Құранда: "Егер қаласақ, сіздерді (адамзатты) бір ғана ұлт (қауым, миллат) қылып жаратар едік" деген мазмұндағы аят бар. Осыдан-ақ Тәңірдің адамзатты әр алуан жаратуындағы хикметтің адамдық сананы қалыптастыруды көздейтін сынақ екендігін көруге болады. Міне, нағыз антропологияның негізі осы Құранда жатыр. Сондықтан шынайы антропология өзін адамиландырып, адамзатқа зоопарктегі жануарлар ретінде қараудан бас тартып, шындық пен Тәңірдің бір екендігін, адамдардың өзара теңдігін мойындауы керек. Ал Батыс антропологиясы өзгелерге Батыстың діні, мәдениеті немесе өркениеті тарапынан толтырылуы тиіс хаос-бостықтар ретінде қарауды жалғастырып келеді. Иасауи ілімінде тілі, түсі, дініне қарамастан, адамдар "әлімсақтағы" рухани бірлік пен тірлікті осы дүниеде де махаббатпен баянды ете алады.

Иасауи үшін ар және моральдық уәзипалардың құндылық өлшемі - тікелей адамның өзі болып табылады. Бұлар Тәңір атына жасалса да жасалмаса да өзгермейді. Дегенмен, парасаттылық адамды Тәңірге жақындатса да, ахлақтың бірінші әрі тікелей мақсаты қоғам және оның тыныштығы, баяндылығы мен жүйелілігі болып табылады. Демек, ахлақтың әлеуметтік және саяси мақсаты әрдайым метафизикалық мақсатынан бұрын келеді. Тіпті Тәңірдің адамдардан ахлақ иесі болуларын қалауы, тікелей Өзі үшін емес, адамдар және олардың коғамдағы тіршілігін идеалды түрде құру үшін болуы керек. Демек, Иасауидің ахлақ түсінігінде адам моральдық адамгершілік уәзипасын Тәңір атына жасамаса да өз алдына құнды, өйткені, ахлақ пен моральдық ұстанымдарды белгілейтін тікелей Тәңірдің өзі болса да, негізгі қажеттілігі қоғамдық өмірден бастау алады. Иасауидің бұл жердегі айтпақшы болған мәселесі адамдардың ар мен парасаттылыққа деген қажеттіліктері мен міндеттілігі, ең алдымен, қоғам үшін болуы керектігі болатын.

Бүгінгі коғамымыз үшін Иасауидің ар түзейтін ілімінің маңызы адам бойына отансүйгіштік рухын, кемелдік пен жан пидалықты ұялататын рухани ұстанымында жатыр. Отан - ұлттық болмысымыздың бесігі, оның қасиетті қара шаңырағында желбіреп тұрған байрағымыздың тігілген жері, ұлттығымыз бен елдігіміздің және мәдениетіміздің баспанасы. Отан үшін жан беріледі, оны қорғау үшін қан төгіледі. Иасауидің іліміндегі жан пидалық ұстанымы адамды алдымен басқалардың бақыты мен игілігін ойлауға тәрбиелейді. Отанды сүю - адамдарды сүюден басталады. Өйткені отанның негізгі асыл иелері - ұлт, халық. Мемлекетсіз ұлт болғанымен ұлтсыз мемлекет болмайды. Қандай да бір ұлттың тел мәдениетін дамыта білуі үшін саяси егемендігі болуы керек. Ал, егемендікті баянды қылудың шарты ұлттық құндылықтарымызды жандандырып, бүгінгі күннің талаптары тұрғысынан жаңғырта білу екендігі мәлім. Сондықтан тарихымыздың рухани қазынасы болып табылатын Иасауи ілімін зерттеудегі мақсатымыз да оны тарихи тұрғыдан қайта жандандырып, бүгінгі ұлттық-мәдени құндылықтарымыздың жүйесін жігерлендіру болатын. Мемлекет құрудың мәні мен мақсаты осы бағытта ғана ашыла түседі. Фараби атамыздың айтқанындай, мемлекет отанда әділет орнату, адамдардың құқы мен еркіндігін сақтау және тыныштығын қорғау үшін құрылған саяси күш. Осы орайда Ислам философиясындағы мемлекет болмысының ең басты екі функциясы қарастырылған: біріншісі - отанда әділет орнату, екіншісі - аманатты лайықты адамдарға тапсыру, яғни мемлекеттік істерде халықты басқару билігім лайықты деген адамдарға беру. Осы екі ұстаным мемлекеттің баяндылығы, отанның бақыты мен тыныштығы үшін қажетті деп танылады. Фараби атамыз осы екі ұстанымды өзінің "Сайасат-ул Маданийа" және "Фадилат-ул Мадина" атты еңбектерінде "мемлекеттілік және саясат" ұғымдары арқылы ашады. Кейіннен бұл мәселе Жүсіп Баласағұн атамыздың "Құт-адғу Билиг" атты еңбегінен де орын алады. Бұл екі ұстанымды Иасауи еңбектерінен де көруімізге болады. "Мират-ул Қулуб" рисаласында Қожа Ахмет Иасауи: Ел бастайтын көсемдер Құранның адамдардың игілігі үшін рұқсат еткен және тыйым салған бұйрықтарын орындаса және өзгелердің де осы жолдан адаспауларына жарлық беретін болса, өздері де, олардың соңынан ерген қауымы да тура жолдан азбайды" - десе, "Диуани Хикметінде": "Қош дәулет, егер әулиеден патша болса, Әділ болып, бір мүминді қазы қылса, Ол қазы барша халықты разы қылса, Разылықтан жұмақ үйін алар" (X-104/134) - деп, жоғарыдағы ислам философиясының әділеттіліктің салтанат құруы және билікке лайықты адам тағайындау жөніндегі екі ұстанымы қамтылған. Иасауи атамыз, "Патша, уәзірлерде әділет жоқ, түрлі бәле халық үстіне жауды. Ақыр заман ғалымдары залым болды. Қошамет айтушылар ғалым болды. Хақиқат айтқан дәруіштерге дұшпан болды. Ғажап, сұмдық заманалар болды, достар" (Х-89/116) - деп, әділетсіз патша билеген өз дәуірінің коғамдық хәлін көрсетеді. Ал қоғам - адам рухының айнасы. Одан нәпсінің құлдары мен Хақиқаттың құлдарының іс-әрекеттері көрініс береді.

"Кемел адам" тұжырымдамасы - Иасауи ілімінің түпкілікті мұраты. Адамның мақсаты мен жаратылыс себебі - Хақиқатты тану, Оған қауышу. Бұл мақсатты Иасауи "Хақ болу" деп көрсетеді. Ол хикметінде "Муту қабла ан тамуту", яғни өлмес бұрын өлуді - Хақ болу", -деп түсіндіреді. Демек, адамның кемелдігі Хақиқатқа ұласу арқылы жүзеге асады. Ал Иасауи үшін Хаққа ұласу - өзіңді тану деген сөз. Хаққа ұласу мен өзін тану кемелділікті мұрат еткен адамның құдайлық махаббаты (ишқ) арқылы жүзеге асады. "Ғашық болсаң, әуелі Хақты таны" деген мақсат қояды. Осылайша, Иасауи атамыз Хақиқатты танудың критерийлері ретінде "Өзіңді таны" және "Өлмес бұрын өл" ұстанымдарын ұсынады.

"Өзіңді тану" ұстанымы өзінің ішкі әлемінің жеті қырын анықтап, тереңдеп тану арқылы адамның Аллаға ашылуын мақсат етсе, "Өлмес бұрын өл" ұстанымы - адамның моральдық-этикалық және сопылық рухани-тәжірибелік талаптар шеңберінде тәрбиеленіп, Алланың сипаттарымен сомдалуына негізделген. Бұл екі ұстаным бірін-бірі толықтырып тұратын теориялық және тәжірибелік қырлар емес, екеуі біртұтас. Иасауи ілімінде осы тұтастықтың мәні "йакин", яғни абсолюттік таным категориясы арқылы ашылған. Иасауи "Мират-ул Қулуб" атты рисаласында (Хақ тағала) Жетпіс мың пердені жетпіс мақамның ішіне қойды. Жетпіс мақамды да жеті йақин (абсолюттік таным) ішіне орналастырды. Бұлар мыналар: исм-ул йакин, расм-ул йақин, илм-ул йақин, айн-ул йақин, хаққ-ул йақин, хақиқат-ул хаққ-ил йақин, Аллаһ-ул хаққ-ил йақин". Бұл жеті йақинді "мужахада" ішіне қойды. (Мужахада - Құрандағы: "Біздің жолымызға қызмет еткендерді (мужахада еткендерді) өз жолымызға саламыз (Құран, Анкабут, 29/69)" деген аятқа негізделген. - Д.К.) Бұл мужахаданы да Хақ тағаланың "инаяты" (Алланың жәрдемі -құты) ішіне қойды: ("Инаят") Құрандағы: "Тек саған құлшылық етіп, тек (қана) сенен жәрдем тілейміз (Құран, Фатиқа,1/5)" деген аятқа негізделген - Д.К.)". Яғни, Хақты тану мәртебесі - адамның өз еркі мен әрекеті, ықыласты махаббатымен қоса, Тәңір тарапынан берілетін құтқа да тікелей қатысты (Құран., Ал-и Имран, 74).

Міне, "Өлмес бұрын ол" және "Өзіңді таны" ұстанымдары жоғарыдағы "йақин" ұғымы арқылы ашылған рухани кемелдену жолы (сайр-ул 'уружи) - кемел адам болудың теориялық- эмпириялық, психотехникалық алғышарты болып табылады. Иасауи атамыздың кемелділікке жету жолында "мужахада" әдісін қолданған сопылық жолдың өкілі екендігін жоғарыдағы "Мират- ул Қулуб" атты еңбегінен көруімізге болады. Осы рухани даму жолында нәпсіні тәрбиелеуді мақсат ететін риязат (рухты тәрбиелеудің техникалары мен жаттығулары) пен мужахада (нәпсімен күрес) әдістерін таңдаған сопыларда рухтың жеті түрлі кемелділік сатылары бар. Олар: "нафс-ул 'аммара" (жамандық атаулының көзі пенделік жан), "нафс-ул лаууама" (жамандық пен жақсылықты айыратын ояу, ғафлеттен алыс, өз нәпсісімен күресуші жан), "нафс- ул мулхима" (илахи шабытпен құт тамған жан), "нафс-ул мут-ма'инна" (тыныштық, сенімге, бақытқа жеткен парасатты жан), "нафс-ур раднййа" (Тоңірге разы болу мақамы берілген, қанағатты жан), "нафс-ул мардиййа" (жаратылғандарды Жаратушы Тәңір үшін сүйетін, Тәңірдің ахлақымен сомдалған жан) және "нафс-ул камила" (басқаларды жолға сала білетін, нағыз кемел жан) деп аталатын рухани арылу мәртебелері. Иасауидің "кемел адам" тұжырымдамасында осы рухани кемелділіктің, рухтың сипаттық тұрғыдан жетілуінің жеті мәртебесі йақиннің жеті танымдық категорияларымен үндестікте қарастырылады. Яғни, Иасауи ілімінде ақиқатты танудың жеті дәрежесі бар. Ал жалпы сопылық дүниетанымда құдайлық ақиқатты танудың үш дәрежесі ғана бар. Олар: "илм-ал йақин" "айн-ал-йақин" "хаққ-ал-йақин".

Хаққ-ал йақин - Тәңірде жоқ болу, еру, яғни "фана-фи-Аллах" (Тәңірдің ақиқатына қауышу) мақамы.

"Айн-ал йақин" - қалбтегі сыр, кашф-интуициялық таным. Өйткені бұл жерде "көруші көз" - қалб болып тұр. Илм-ал-йақин - санадағы интеллектуалдық таным. Бұл танымда қалбтің интуициялық қабілетін қамтамасыз ететін йақин нақтылыққа ие болып, қалбтің көзі ашылып, құдайлық танымды қабылдауға дайын күйге жетеді. Қалбтың осы маңызы Құрандағы: "Көздер көр емес, нағыз көр - қалб (жүрек)" (Құран, 32/46) деген аятқа негізделген.

Иасауидің "бірлік" мұраты - Тәңір, адам және қоғам бірлігі мен үндестігін тұтастықта қарастыратын хикмет ілімін туғызған. Мысалы, "Диуани Хикметте" "Айн-ал-йақин-тариқатта боздап өткен. Илм-ал-йақин-шариғатты ұстап өткен. Хаққ-ал-йақин-Хақиқаттан айттым, міне. Құл Қожа Ахмет Хақ Сөзін сөйлеп өтті" (X-11 /24) - деп адам рухындағы танымдық сатылар болып табылатын йақин категорияларын қоғам өміріндегі шариғат, тариқат және хақиқат жолдарының мәнімен тұтастықта қарастырады. Ал "Пақрнама" атты рисаласында "Әрбір дәруіш (пақыр) қырық мақамды білмесе, амал қылмаса, оның шайхтығы шайтани болады. Бірінші мақам - малақут, екінші мақам - лаһут, үшінші мақам - насут, төртінші мақам - жабарут", - дейді. Иасауи алдымен, дәруіштің бойынан табылуы тиіс қырық моральдық парасаттылық сипатты мақам ретінде танытады да бұл мақамдардың құдайлық сипаттар болып табылатын әлемдермен үндестігін көрсетеді. Бұдан ұғатынымыз - адамның парасаттылық сипаты құдайлық әлемдерге сай дамығанда ғана ол кемелдікке жете алады екен. Сонымен қатар, "Жабарут мақамы -шариғат, Малақут мақамы - тариқат, Лаһут мақамы - мағрифат, Насут мақамы - хақиқатқа сай келеді", - деп, жоғарыдағы адам және Тәңірлік әлем арасындағы сипаттық парасаттылық үндесуді қоғам тіршілігіндегі шариғатпен, тариқатпен, хақиқатпен сәйкестендіреді. Адам қоғамдағы өз орнын белгілеуде де осы өзара үндес әлемдерге сай әрекет етуі керек. Иасауидің ойынша, адам қоғамнан рухани кемелдігінің дәрежесіне қарай орын алуы тиіс. Бұл дәстүрлі түркілік дүниетанымдағы орын-үлес-төр тұжырымдамасын еске түсіреді.

Ахмет Иасауи "Мират-ул Қулуб" атты еңбегінде "Шариғат сырт ағзалармен амал ету болса, тариқат - "қалб-жүрекпен" яғни, көңілмен амал ету деген сөз, ал, хақиқат дегеніңіз -сырмен (жүректің түбіндегі субстанция, көңіл) амал ету болып табылады, - дейді". Бұл жердегі "сыр" қалбтің Хақиқат мақамындағы ең кемелділік сипаты. Яғни Иасауи атамыз, рухтың шариғатқа, тариқатқа және хақиқатқа сай кемелділік сипаты болады деп түсінген. Осы әр мақамның кемелдігіне жеткендер қоғамда көсемдік ете алады. Иасауи атамыз осы тұрғыда "Жол бастаушы тұлғалар мен көсемдерді үш топқа бөлуге болады. Шариғат көсемдері - ғұламалар мен қағандар (падишахтар); тариқат көсемдері - шайхтар (пірлер) мен сопылар; хақиқат көсемдері - арифтер мен әрқашан Хақтың жанынан табылатын әулиелер Хақтың достары әулиелер", - дейді.

Иасауидің ойынша, кемел адам болу үшін төрт шарт жүзеге асырылуы тиіс: мекен (кеңістік), заман (уақыт), ихуан (бауырмалдық, өзара ынтымақтастық), рабт-и Сұлтан (мемлекет басшысына риясыз берілгендік). Яғни біріншіден, шәкірттердің ойы бөлінбеуі, алаңдамауы және зікірмен айналасуы үшін, ең алдымен, жайлы кеңістік (мекен-отан) болуы керек.

Екіншіден, шәкірттер арасында және мемлекетте жұмыссыздық, соғыс және т.б. келеңсіз оқиғалар болмауы керек. Яғни, мұндай құбылыстар шәкірттің кемелдену уақытына кесірін тигізеді.

Үшіншіден, шәкірттің барлық моральдық-парасаттылық асуларында мақамдарда, қылует пен қырық күндік рухани тәрбиелеу, жаттығу мектебінде бір саптан табылатын кемелділік жолындағы рухани достардың болуы керек.

Төртіншіден, шәкірттер мемлекет басшысына берілген, адал болулары керек. Иасауидің жолында шәкірттіктің соңы, яғни кемел адамның рухани асуларының ақырғы мақсаты -"пақыр жолы" болуы керек".

Осы кемелділікке жету жолында шәкірттер үшін қойылған талаптар мен өте құнды ерекшеліктерді Иасауийа мәдениетінің өкілі Хазинидің "Жауаһир-ул Абрар- мин Амуаж-ил Бихар" атты еңбегінен кездестіреміз. Аталған төрт қажетті шарттың тікелей дәстүрлі түркілік дүниетанымның негізінен алынғандығын көруге болады.

Хақиқатты тану мұраты адамдағы құдайлық жауһардан туындайды. Өйткені құдайлық жауһар - адамдағы шексіз ғашықтық сезімінің көзі. Адам бойындағы құдайлық жауһар оны Шексіздікке ғашық етеді. Нәтижесінде адам - ғашық, Шексіздік - Мағшұқ және "құдайлық ғашықтық", яғни, Тәңір, адам және махаббат үшеуі бірігіп, тұтастық құрайды. Міне, осындай адам - кемел адам. Бұл дәрежеге көтерілген адам үшін Тәңірден басқа болмыстар "фани - өткінші, өйткені ол "фана фи Аллах" мақамына жетіп, яғни Тәңір болмысында өз "болмысын" ерітіп, "уахдат-ул вужуд" хәліне енген. Бұл хәлдегі адам өз бойынан құдайлық жауһарды тапқан, өзін-өзі таныған адам.

Иасауи: "Ей, бейхабар, халықты қойып, Өзіңді таны", "Таудан ауыр күнәң бар - өзіңе кел. Өзіңді білмей тұрып, нәпсіңмен мағына таба алмассың. "Өзін білген (адам) Хақты білді. Құдайдан қорқып, ынсапқа келді" дегенде адамның Тәңірді тани алатындығын, оның ерікті, таңдау иесі екендігін көрсетіп отыр. Бұл жерде Тәңірді тану немесе Одан алыстау да адамның өзіне байланысты. Өйткені адамның еркі өзінде, ақылы, ерік және таңдау еркіндігі бар. Адам жамандық көзі болып табылатын нәпсіден, яғни Тәңірді жасырып тұрған пердеден арылып, психологиялық кедергілерді жеңгенде ғана, асқанда өзін таниды. Бұл - Тәңірді тану үшін қажетті шарт.

Адам әлемдегі Тәңірдің Құдірет және Жамал сипатына қарап, өзінің әлсіз жаратылған болмыс екендігін сезінеді. Адам сол арқылы менмендігінен арылып, бойындағы барлық қуаты, еркімен абсолюттік ғылым, ерік иесі - Тәңірге мойынсұнады. Өзін жоқ деп біледі. Яғни өз рухын Тәңірдің сипаттарында ерітеді.

Иасауи кемелділікке жетудің алғышарттарын Тәңірді тану (мағрифати Хақ), шексіз жомарттық (сахауати-мұтлақ), мінсіз шыншылдық (сидқ-и мухаққақ), Тәңірлік таным (йақин-и мус-тағрақ), тәуекел (тауаккул-и ризқ-и муаллақ), терең ойшылдық (тафаккур-и мудаққақ) деп көрсеткен. Бұдан аңғаратынымыз, Иасауи кемел адам болудың шарты ретінде таным (мағрифат) мен амалдың тұтастығын баса көрсетеді.

Иасауи жолының әдістемелік жүйесі "сайр-и сулуқ" арқылы анықталады. "Сулуқ" деп -сопылық психотехниканы, ал "сайр" деп - рухани сапарларды айтады. Қазақ мәдениетінде бұл әдіс "сал-серілік" дәстүрі ретінде ғибрат, насихат және сұхбат негізінде қалыптасқан. Оны таратудың жолы термешілік, жыраулық жалпы халықтық өнер аясында дамыған. Жалпы, сайир - "Тәңірге бет алған сапар" және "Тәңірде жолшылық" болып екі түрге бөлінеді. Тәңірге бағыт алған сапар (сайру ила-Аллах) жолдың соңы бар, ал Тәңірдегі сапар (сайру фи-Аллах) шексіз. Тәңірге бет алған жолшылықта сопы өз сипаттарынан арылып, Тәңірдің болмысында еріп, Тәңірмен бірге "тірі", "танушы", "көруші", "есітуші", "сөйлеуші" сипаттарға ие болады деген сөз. Сопы өз болмысының Тәңірге тән, Оған тәуелді екендігін тану мақамына жеткенде, "Тәңірге беттеген жолшылық" аяқталады. Бұдан кейін сопы "Тәңірдегі сапар" жолында болады. Бұл мақамда оған "мулк", "малакут және "жабарут" әлемдерінен ешбір құпия нәрсе қалмайды. Бұл "құпия емес" абсолютті дәрежеде емес, ол сопының қабілеті мөлшерінде ғана. Сондықтан Тәңірдегі сапар (сайру фи Аллах) шексіз деп танылады.

Сайр-ус-сулуктегі рухани жетілуді қамтамасыз етуге ықпал ететін әдістердің бірі -"Сұхбат" — ислам негіздерінің бірі, оның ілім, әдеп, бауырластық, құрмет, махаббат, өзара көмек, жақсылыққа үндеу, кемшіліктерді жою, үлгі алу, рухани ләззат, қуаныш, рақым сияқты илахи, діни және дүниелік пайдасы бар. Сайру сулуқтың мақсаты - Хақты тану. Хақты танудың шыңы да (болмыстың бірлігі) таухид . Сайр - адамның өз сипатынан, тәннен - рухқа, жамандықтан жақсылыққа, адасушылықтан - Хаққа қарай бет алу. Сонымен қатар сулук - Хаққа ұласу үшін муршидтің бақылауында өтетін рухани жолшылық, ахлақи тәлім-тәрбие жиынтығы. Иасауи сондықтан да "Ғарибтердің ісі әрдайым "сулук" деп, сулуқтың, адамның рухани тәрбиесі мен кемелдену мәселесіндегі маңызын баса көрсетеді.

Осы сопылық психотехниканың жеті рухани кемелдену сатысы (сайр-ул сулук) Иасауиде жеті йақин категориясымен анықталады.

"Сайр ила аллах" (Тәңірге қарай жол тарту) сатысы рухтың нәпсі мәртебесінен ең соңғы "вужуд (болмыс) мәртебесіне" қарай бағытталған рухани саяхатын білдіреді. Мақамы -қалб, орны - гадр (көкірек кеудесі), ислам жауһарының объектісі болып табылады. Зікірі "ла ма'буда илла Аллах (Тәңірден басқа табынар Тәңір жоқ)" және "ла илаһа илла Аллах (Алладан басқа Тәңір жоқ)". Бұл (атыдағы адам рухының мәртебесі - "нафс-и аммара" (пенделік жан), хәлі - хауф уа ража (қорқу мен үміт), әлемі - шахадат немесе мулк (физикалық әлем). Сопы "қал" (захир - пішін, форма) ілімінен өтіп, "хәл" ілімін (батин-мазмұн) меңгеру үшін өз еркімен әрекет етеді. Бұл дәрежеде адам "исм-ал йақин" және "расм ал-йақин" дәрежесінің сырын, яғни, Тәңірдің ал-мисақ әлеміндегі жаратылыс ақиқатын, барлық әлемдердің тажалли етуінің (көрініс беруінің) себебі - Тәңір екендігін, мақсат - Ұлы Жаратушыны тану екендігіне иман келтіріп, қоғамдағы өз орнын іздей бастайды. Бұл оның "дидар талап" екендігін көрсетеді.

"Сайр лиллах" (Тәңір үшін саяхат) сатысы, бұл рухтың нәпсіден арылу жолы. Мақамы -садр (көкірек), орны - қалб (жүрек), бұл иман жауһарының объектісі. Бұл сатыдағы адамның рухының мәртебесі - "нафс-и лаууама" әлі толық пердеден, кірлерден арылмаған рух. Зікірі - "ла мақсуда илла Аллах (Тәңірден басқа мақсат, мұрат жоқ)", хәлі - "қабз және баст" (қысылу, еркінсу), әлемі - барзах немесе аруақтар әлемі, дәрежесі - "илм-ал йақин". "Сайр ма'алах" (Тәңірмен бірге саяхат) сатысында рух екіліктен арылып, тыныштыққа жетеді. Мақамы - сыр, орны - "мушахада- Ана ал-Хақ", Бұл мәртебедегі адамның рухы -"нафс-и мутмаиниа"- қанағаттанған рух. Зікірі - "Хақ, ла маужуда илла Аллах (Хақ) (Тәңірден басқа болмыс жоқ)", хәлі - "сакр және саху" (елту-айығу), әлемі - жабарут, жолы - шариғат, дәрежесі - "илм-ал йақин". Адам бұл мақамда "кашф-и мубин (анық хақиқат)" деп аталатын екінші ашылу сатысына көтеріледі. Болмысты хәлі арқылы ұғына бастайды. Тәңірді әлемдегі көріністерінен тауып, әлем Тәңірден ғана тұратын болып көрінеді.

"Сайр 'ала Аллах" (Тәңірді өкіл қылу) сатысы - бұл рух әлі нұр мен зұлмат арасындағы таңдау мен психологиялық қобалжу ішінде. Мақамы - рух, орны - жаратылғандарға деген махаббат. Бұл мәртебедегі адамның рухы - "нафс-и мулхима" (шабыттанған жан), зікірі -"Ху-ла махбуба илла Аллах (Ху) (Тәңірден басқа сүйікті Жар, дос жоқ)", хәлі - хайбат және тарк-и тарк (Тәңірден басқа барлық нәрседен бас тарту), әлемі - малақут (метафизикалық әлем), дәрежесі - "айн-ал йақин", жолы - тариқат. Иасауи атамыз хикметтерінде: "Тариқат жолы - қатты азап, ұлы жол, бұл жол - ғашықтық жолы". "Тек несібесі барлар ғана Хаққа Иасауи кемел адам болудың шарты ретінде таным (мағрифат) мен амалдың тұтастығын баса көрсетеді.

Иасауи жолының әдістемелік жүйесі "сайр-и сулук" арқылы анықталады. "Сулук" деп -сопылық психотехниканы, ал "сайр" деп - рухани сапарларды айтады. Қазақ мәдениетінде бұл әдіс "сал-серілік" дәстүрі ретінде ғибрат, насихат және сұхбат негізінде қалыптасқан. Оны таратудың жолы термешілік, жыраулық жалпы халықтық өнер аясында дамыған. Жалпы, сайир - "Тәңірге бет алған сапар" және "Тәңірде жолшылық" болып екі түрге бөлінеді. Тәңірге бағыт алған сапар (сайру ила-Аллах) жолдың соңы бар, ал Тәңірдегі сапар (сайру фи-Аллах) шексіз. Тәңірге бет алған жолшылықта сопы өз сипаттарынан арылып, Тәңірдің болмысында еріп, Тәңірмен бірге "тірі", "танушы", "көруші", "есітуші", "сөйлеуші" сипаттарға ие болады деген сөз. Сопы өз болмысының Тәңірге тән, Оған тәуелді екендігін тану мақамына жеткенде, "Тәңірге беттеген жолшылық" аяқталады. Бұдан кейін сопы "Тәңірдегі сапар" жолында болады. Бұл мақамда оған "мулк", "малакут және "жабарут" әлемдерінен ешбір құпия нәрсе қалмайды. Бұл "құпия емес" абсолютті дәрежеде емес, ол сопының қабілеті мөлшерінде ғана. Сондықтан Тәңірдегі сапар (сайру фи Аллах) шексіз деп танылады.

Сайр-ус-сулуктегі рухани жетілуді қамтамасыз етуге ықпал ететін әдістердің бірі -"Сұхбат" - ислам негіздерінің бірі, оның ілім, әдеп, бауырластық, құрмет, махаббат, өзара көмек, жақсылыққа үндеу, кемшіліктерді жою, үлгі алу, рухани ләззат, қуаныш, рақым сияқты илахи, діни және дүниелік пайдасы бар. Сайру сулуктың мақсаты - Хақты тану. Хақты танудың шыңы да (болмыстың бірлігі) таухид. Сайр - адамның өз сипатынан, тәннен - рухқа, жамандықтан жақсылыққа, адасушылықтан - Хаққа қарай бет алу. Сонымен қатар сулук - Хаққа ұласу үшін муршидтің бақылауында өтетін рухани жолшылық, ахлаки тәлім-тәрбие жиынтығы. Иасауи сондықтан да "Ғарибтердің ісі әрдайым "сулуқ" деп, сулуқтың, адамның рухани тәрбиесі мен кемелдену мәселесіндегі маңызын баса көрсетеді.

Осы сопылық психотехниканың жеті рухани кемелдену сатысы (сайр-ул сулук) Иасауиде жеті йақин категориясымен анықталады.

"Сайр ила аллах" (Тәңірге қарай жол тарту) сатысы рухтың нәпсі мәртебесінен ең соңғы "вужуд (болмыс) мәртебесіне" қарай бағытталған рухани саяхатын білдіреді. Мақамы -қалб, орны - садр (көкірек кеудесі), ислам жауһарының объектісі болып табылады. Зікірі "ла ма'буда илла Аллах (Тәңірден басқа табынар Тәңір жоқ)" және "ла илаһа илла Аллах(Алладан басқа Тәңір жоқ)". Бұл сатыдағы адам рухының мәртебесі - "нафс-и аммара" (пенделік жан), хәлі - хауф уа ража (қорқу мен үміт), әлемі - шахадат немесе мулк (физикалық әлем). Сопы "қал" (захир - пішін, форма) ілімінен өтіп, "хәл" ілімін (батин-мазмұн) меңгеру үшін өз еркімен әрекет етеді. Бұл дәрежеде адам "исм-ал йақин" және "расм ал-йақин" дәрежесінің сырын, яғни, Тәңірдің ал-мисақ әлеміндегі жаратылыс ақиқатын, барлық әлемдердің тажалли етуінің (көрініс беруінің) себебі - Тәңір екендігін, мақсат - Ұлы Жаратушыны тану екендігіне иман келтіріп, қоғамдағы өз орнын іздей бастайды. Бұл оның "дидар талап" екендігін көрсетеді.

"Сайр лиллах" (Тәңір үшін саяхат) сатысы, бұл рухтың нәпсіден арылу жолы. Мақамы -садр (көкірек), орны - қалб (жүрек), бұл иман жауһарының объектісі. Бұл сатыдағы адамның рухының мәртебесі - "нафс-и лаууама" әлі толық пердеден, кірлерден арылмаған рух. Зікірі - "ла мақсуда илла Аллах (Тәңірден басқа мақсат, мұрат жоқ)", хәлі - "қабз және баст" (қысылу, еркінсу), әлемі - барзах немесе аруақтар әлемі, дәрежесі - "илм-ал йақин". "Сайр ма'алах" (Тәңірмен бірге саяхат) сатысында рух екіліктен арылып, тыныштыққа жетеді. Мақамы - сыр, орны - "мушахада - Ана ал-Хақ", Бұл мәртебедегі адамның рухы -"нафс-и мутмаинна"- қанағаттанған рух. Зікірі - "Хақ, ла маужуда илла Аллах (Хақ) (Тәңірден басқа болмыс жоқ)", хәлі - "сақр және саху" (елту- айығу), әлемі - жабарут, жолы - шариғат, дәрежесі - "илм-ал йақин". Адам бұл мақамда "кашф-и мубин (анық хақиқат)" деп аталатын екінші ашылу сатысына көтеріледі. Болмысты хәлі арқылы ұғына бастайды. Тәңірді әлемдегі көріністерінен тауып, әлем Тәңірден ғана тұратын болып көрінеді.

"Сайр 'ала Аллах" (Тәңірді өкіл қылу) сатысы - бұл рух әлі нұр мен зұлмат арасындағы таңдау мен психологиялық қобалжу ішінде. Мақамы - рух, орны - жаратылғандарға деген махаббат. Бұл мәртебедегі адамның рухы - "нафс-и мулхима" (шабыттанған жан), зікірі -"Ху-ла махбуба илла Аллах (Ху) (Тәңірден басқа сүйікті Жар, дос жоқ)", хәлі - хайбат және тарк-и тарк (Тәңірден басқа барлық нәрседен бас тарту), әлемі - малакут (метафизикалық әлем), дәрежесі - "айн-ал йақин", жолы - тариқат. Иасауи атамыз хикметтерінде: "Тариқат жолы - қатты азап, ұлы жол бұл жол - ғашықтық жолы". "Тек несібесі барлар ғана Хаққа жуық бола алады" десе, "Мират-ул Қулубта", "Адамның (талиб, мүрид т.б)" "қалби салим" болмай тұрып, тариқатқа кіруі дұрыс емес. Ал, адамның "қалби салим" болу үшін төрт дариядан өтуі керек. Біріншісі - дүние дариясы, екіншісі -халық дариясы", үшіншісі - шайтан дариясы, төртіншісі де - нәпсі дариясы. Бұл дариялар үшін кеме керек. Кемесіз өте алмайсың. Бірінші дүние дариясының кемесі – зухд (дегдарлық) азығы - қанағат, білімі - топырақ сипат болып, жұрт көзіне қор көріну, ленгері қуат - сабыр. Екінші халық дариясының кемесі - үмітсіздік пен қати'ат (жалғыздық), ленгері - фирақ (айырылысу), отырысы - халует (хилует де делінеді). Үшінші шайтан дариясының кемесі - зікір, азығы - тасбих, ленгері - хауф (қауіп) пен ража (үміт), отырысы - мухаббат (махаббат). Төртінші нәпсі дариясының кемесі - аштық пен сусау, азығы - ашқ (ғашықтық), ленгері - зауқ (рухани ләззат), отырысы - шауқ (ләззат). Міне, осы жолдардан, дариялардан асқандар ғана "қалби салим" дәрежесіне қолы жетіп, тариқат жолына лайық бола алады. Бұл дариялардан аспай, жолдардан өтпей тұрып тариқатқа қадам басу (барып тұрған) надандық" - дейді. Осы мақамда узлат, халуат (қылует) әдістері де қолданылып, қалб көзі ашыла бастайды да мән әлемі танылады. Сондықтан бұл мақамды "фатх-ул аууал", яғни "алғашқы ашылу" мақамы да деп атайды. Иасауи атамыз бұл мақамды "инна фатахнаны оқып, мағына сұрадым" деп анықтайды.

"Сайр фи аллах" (Тәңірде саяхат) немесе "Сайр бақа биллах" (Тәңірде мәңгілікке қауышу) сатысы - бұл рухтың Ғашық, Мағшұқ, Ғашықтық - тұтастығына ұласып, Бірлік хәлінде болады. Адам өзін ұмытып Тәңірге беріледі. Мақамы - сырдың сыры, орны - хафи-қалбтің ішкі тереңдігі, мәні - қазынасы. Бұл мәртебедегі адамның рухы - "нафс-и разиййа (қанағаттанған жан)". Зікірі - "ла мақсуда, ла маужуда, ла махбуба илла Аллах (Тәңірден басқа мақсат, болмыс, сүйікті жоқ)", хәлі - адамдық сипаттардан арылып мәңгілікке беттеу, әлемі - Лаһут (құдайлық әлем), жолы - мағрифат, дәрежесі - "илм-ал ладуни".

"Сайру сайри ан-и аллах" (Тәңірден оралу саяхаты)- сатысы, бұл рухтың кемелдікке жетіп, Хақ тарапынан халықты жолға салу, тәрбиелеу үшін қайта оралуын білдіретін нузул мақамы. Бұл мақамдағы адам әуестің орнына адамдық ерекшеліктерден арылып, Тәңірдің ахлақымен үйлескен, мүршид, шайх-рухани ұстаз дәрежесіне көтерілген. Оның рухы үшін барлық перделер ашылған. Осындай пірлер ғана адамды жолға сала алады. Иасауи бұл туралы:" Егер Хақтың дидарын көргің келсе, шариғатта "ариф биллах" (дана), тариқатта уақф-и асрар (сырларға қанық); хақиқатта "камил-и мукаммал" (ең кемел адам), мағрифатта "дария-и умман" (ақиқатқа жетік) шайхқа қол бер, ісің сағадат (бақыт) болады (Fakr-Name: K.Erasl an (64). Мақамы — ахфа (ішкі тереңдік), орны - курси. Бұл мәртебедегі адамның рухы - "нафс- и мардиййа". Зікірі - "Йа, Қаййум" (Ей, Алла), әлемі -шахадат - ең жоғарғы әлем, дәрежесі - "Хаққ-ал йақин", хәлдері - "уажд- фақд" (табу-жоғалту) және "уислат-хижрат" (қауышу-ажырау), "курб-бу'уд"(жақындау-алыстау) ең соңғысы – тыныштық – кемелдік - таң қалушылық". Жолы - Хақиқат-ул Мұхаммедийа (Хз. Мұхамметтің ақиқаты).

"Сайр биллах" (Тәңірмен саяхат) - сатысы, бұл - рухтың толық арылуы. Мақамы - Хақайиқ и мутлақ (абсолюттік ақиқат), орны - камила (кемелдік). Бұл мәртебедегі адамның рухы -"нафс-и камила" немесе "нафс-и сафиййа" (кемел жан). Зікірі - "Йа Қаһһар" (Тәңірдің қаһар эпитеті), хәлі - еркіндік, әлемі - Касрат ішінде уахдат-уахдат ішінде касрат (көптің ішінде бірлік, бірлік ішінде көптік) дәрежесі - "ахадиййат (бірлік), хақиқат-ул хаққ-ил йақин". Жолы - хақиқат. Бұл мақамда сопы құдайлық ғашықтық, мағынауи сел арқылы жоқ болып, "нам у нишан" із-түзі қалмай, Иасауи тілімен айтқанда, "ла-ла" болады. Әлемді нұр-ул Хақ (Хакиқаттың нұры) арқылы көреді, естуі, сөйлеуі Хақиқат арқылы болып, кемелдікке ұласады. Бұл мақамдағылар "Хаққ-ал йақин" дәрежесінде болады, халықты рухани жетілдіру үшін Хақтан фәрман алып, "сайр фи ашиайді" (заттың мәнін) таниды.

Кемел адам - әлемнің мәні. Ғасырлар бойы кемел адамдар әлемді Хақ жолына салудан, халық арасында Тәңірдің рахметін жаюдан, жаман әдеттер мен дәстүрлерді тыюдан, оның орнына жүйелі көркем қағидалар орнатудан, адамдарды Тәңірге шақырып, Оның ұлылығын, Бар және Бір екендігін білдіруден, ақыретті мақтап, о дүниедегі мәңгілік өмірді түсіндіруден, дүниенің өткінші, құбылмалы екендігін, баянсыз екенін ұғындырудан артық ғибадат бар деп есептемеді. Өйткені кемел адамның көңілі - айна, ол ғайып әлеміндегілерді білгендіктен, коғамды сақтандырып отырады.

Түйіндей келе айтарымыз Иасауи ілімінде кемел адам - шариғат, тариқат, мағрифат және хақиқатта кемелдікке жеткен адам. Яғни, кемел адам парасатты сөз, парасатты іс, парасатты ахлақ және таным (білім) тұрғысынан толық адам деген сөз. Осы төрт нәрсені өз рухында сомдаған адам, нағыз кемел адам.

Д. КЕНЖЕТАЙ.





СҮЛЕЙМЕН БАҚЫРҒАНИ*

ҚҰЛ СҮЛЕЙМЕН АТА ХИКМЕТІ

Ұлы Алла сипаты таза заты,

"Лам йазал уа ла йазал" мың бір аты,

Науаттан тәтті болар Хақ зікірі,

Зал Жалал ұлық Тәңірдің құдіретін көр.

Жаратты он екі мың қол теңізді,

Мұстафаның нұрымен ақты рауан,

Ол нұрға назар қылды Ием Сұбхан,

Жүз жиырма төрт мың тамшы тамды көргін.

Дүниені айналып жаратты Ием Сұбхан,

Бір назар қалды ақты рауан,

Үмбеттен ғарыш, курси, жеті аспан,

һәм жаңа тақтассара жерді көргін.

"Лаулака лама халақтул афлақ" деді Сұбхан,

Мұстафаның нұрымен ақты рауан,

Баршадан ең жоғары ғазиз иман,

Жазылған ғарыш үстінде нұрды көргін.

Жаратты ай менен күн, сансыз жұлдыз,

Жаратты күн менен түн, кеш пен күндіз,

Жаратты коп періште, тау мен теңіз,

Әзіреті Жебірейілді жақын көргін.

Жаратты жеті тамұқ, тозақ жолын,

Шапағатпен сегіз жұмақ жаратты өмір,

Дидары ғашықтарға болды мұрат,

һәм жаңа дәрусалам хорды көргін.

Топырақтан қылды адам білгін мақсатын,

"Инни жағилун фил арзи халифатан" деді мағбұд,

Қылдырды иелерін оған сәлем,

Қылмады шайтан лағынет болды көргін.

"Аласту бираббиккум" деп арнау қылды,

"Қалу бала" деп тағаттықпен жауап берді,

Жейіт, муғ, тарса - бәрі мункир болды,

Момындар бой ұсынды оны көргін.

"Уала тақраба һазиһи-ш шажарата" деді Жалил,

Адамды азғырды ол әзәзіл

Бидай жеді хабар берді ол Жебірейіл

Одан соң ықыласпен шықты көргін.

Бірі батыс, бірі шығыс түсті жырақ ,

Айырылып Адам, Хауа жүрді жылап,

Бір-бірінің дидарын жүрді аңсап,

Үш жүз жыл жылап мұрат тапты көргін.

Адамды жаратты, оған есім берді,

Жаратты Хауа ана көрікті жас,

Мәртебесі болды оның сегіз жұмақ ,

Хауыз кәусар шарабынан ішті көргін.

Тур-и Сина тауына шығып Мұса,

Хаққа ғашық болып дидар қылды көргін,

Дидар көрмек жоқ деп айтты Мұса,

"Лай тарани" жауабын берді көргін.

Тауға назар қылды Алла айбатпенен,

Оның айбаты сезілді таудан сағатпенен,

Жүз мың ерді көрді Мұса тағатпенен,

Қол көтеріп Хаққа шүкір қылды көргін.

Қырық қашыр көтере алмас Тәурат ілімін,

Ашып оны оқыр еді Мұса Қалам,

Бар ма, - деп айтар еді - мендей ғалым?

Тілімен шешен сөздер айтып көргін.

Сендей ғалым бар деген аят келді,

Ол айтты көріп Мұса мақсат қылды,

Тұрағын тастап жанына азық алды,

Асасын алып жолға қадам қойды көргін.

Күн-түн жүрді жетті суға,

Балығын азық қылды күндік жолға,

Құдіретпен тіріліп балық сонда,

Мұсаны Қызырға ертті көргін.

Қызырды керді Мұса сәлем берді,

Мұсаның сәлемін Қызыр қабыл алды,

Әуеден бір құс енді жерге қонды,

Дариядан су алмаққа қонды көргін.

Қызыр айтты мына құс неге қонды?

Су ішінен судай ілімін саған берді,

Уған ием ладун ілімін маған берді,

Мұны естіп Мұса мүрид болды көргін.

Өз еркін Қызырға берді Мұса,

Шайхпенен қылдыр зияратын,

Су ішінен салдырды ғимаратын,

Қызыр ұрып кемені жарды көргін.

Ерді өлтіріп, кемені жарып көргін,

Кемені бұздым бұйрықпенен,

Болмасын момын малы әркімге жем,

Мұсаға асыр, арини айтып көргін.

Білдің бе, Мұса, тамды неге жаптық?

Астында жатқан көп алтын таптық,

Ашылмасын деп үстіне топырақ жаптық,

Мағына айтып Қызыр жырақ болды көргін.

Өкініш етті тілінен Мұса Калим,

Ғажайып істер көрді жерден тәлім,

Сөзіне қарсы келіп Мұса Калим

Ладун ілімін үйретпеді Қызыр көргін.

Құл Сүлеймен тілім ұйып,

Өмірді кештім зая енді түйдім,

Бұл хикметте достар пікір естелік қалды,

Естігеннен дұға жәрдем, үміт көргін.

Хақтан шабыт ғинаяты жетті, келді,

Ойланумен мағына түйдім міне,

Машайық суфи достар жан құбыласы,

Артынан еріп сенімменен жүрдім міне.

Әзиздер осы жолды көрсетті,

Өлген едік, өмір беріп тірілтті,

Ғашық құлдар хақ жолында жан берді,

Мен бір ғафил тән тілегін бердім міне.

Ғашықтар дидар көрмек ғаріптіктен,

Менмендікпен кірмек тариқатқа апатпенен,

Мүридтерге мұрат болмақ қызметпенен,

Міскіндік (жұбаныш) киімін кидім міне.

Әрдайым Аллаға зікір сал,

Хақ жолында жанды кешкен де аз ол,

Құлдың жолы - таслим, фона, мұң мен нияз,

Мұңнан бауырым езілді, күйдім міне.

Көргін достар, махаббаттың гүлзар бағын,

Ол гүлзарда құрдым жаңа үлпет торын,

Құл Сүлеймен шикі әрі тілсіз еді,

Рұқсат берді хикмет айттым міне.

Махаббаттың майданында "ғашықпын" деп

жүргендер,

Сүйгенінен өзгеге уәде бермес болар,

"Маул хайат" сияқты махаббат ғашықтарға,

Бұл махаббаттан тірілгендер өлмес болар.

Ғашық жанға кешпек керек жан-тәнінен,

Тұтпақ керек өз-өзін Хаққа жуық ,

Күнде келсе, жүз мың пәле дос жанынан,

Шын ғашық өзгеге көңілін бұрмас болар.

Көңілі оның ғашықтықтан мың пәлеге айналар,

Жұбаныштан ғашықтың күні-түні әуреге айналар,

Ғашық тілім жылар, бірақ күлмес болар.

Ғашықтық белгісіне бауырың мен басың керек,

Сарғайған жүз, ағып тұрған жасың керек,

Реніш, пәле, қайғы-қасірет асуың керек,

Ғашықтықта мұңды өкініш болмас болар.

Жалтыратып ол оқты мезгілінде атар болса

Нысана боп садақ тиер ғашық кеудесіне,

Гүл маусымына жеткенде бұлбұл тұтқын болады,

һәм дауыс салып жылағандай болар кеше күндіз.

Күнәкар құл ақылсыз жүре берме опасызға,

Жаһанда рәсуа етер опасыз жар.

Құран берді Хақ Расулға дос тұтынды,

Құран ішінде мағына керіп ол өтінді,

Жұмақтан пырақ жіберді Расул мінді,

Естісең барлық мән Құран ішінде.

Мұса Сина тауында тікелей сөйлесті,

Кекке ұшырып миуа берді Ғисасына,

Аяңдап елітіп сырын айтты жан досына,

Естісең барлық мән бар Құран ішінде.

Тоқсан тоғыз мың сөз сөйлесті Өзіменен,

Шариғатты баян қылды сөзіменен,

Хақ Расул жылаушы еді көзіменен,

Естісең барлық мән бар Құран ішінде.

Шариғатты тариқатқа өткізді,

Ғашықтарға махаббат шарабын ішкізді,

Хақиқатта нәпсі отын өшірді,

Естісең барлық мән бар Құран ішінде.

Құран ілімін білген құлдар адал болар,

"Раббым" десе, жаратқаннан жауап келер,

Естіген ғашық құлдар ерен болар,

Мұндай бақыт иманменен барғандарға.

Мейірім келер Құран ілімін білгендерге,

Тақбир, тахлил айтқын, ғаріп өлгендерге,

Естісең барлық мән бар Құран ішінде,

Жаны иман құлға рахмет онда тұрар.

Білсеңіз, мұнда болар құлшылықтың ең асылы,

Тағат етіп таза жүрсең, тәңірім білер,

Естісең барлық мән бар Құран ішінде

Машайықтар көмек қылса ғылымың артар.

Кім оқыса бұл Құран ағыл-тегіл бір ғалам,

Жұмақ та әсем жарға айналады бұл Құран,

Құран Тәңір кәламы күн-түн оқы түгелдей,

Жұмақтан жеткен сәлемнің шапағаты бұл Құран,

Жол бастайтын жұмаққа Тәңір сыйы бұл Құран,

Қылкөпірден өтер пырақ болар бұл Құран,

Жеті түрлі пырақ ат мойынында жасыл зүбәржад.

Басы қызыл алтыннан, тәні жасыл жақұттан,

Тұяқтары гауһардан, өзі тастан бұл Құран,

Жеті түрлі аталар, қан - қарындас аналар,

Қанша қауым бірігіп Хақтан тілер бұл Құран.

Құл Сүлеймен қамсызбын, қамсыз қамын білермін,

Тәңірім айтар мейіріммен несібе болсын бұл Құран,

Әй, достар, опасы жоқ үшбу дүние,

Ажал жетсе, тәнің сенің жансыз қалар,

Бейнетпенен тұрғызған бұл ғимараттар,

Кеткен соң, ол соңында ойран болар.

Үш күннен соң жаның келер тән көргелі,

Қалайсың, - деп одан хәлін сұрағалы,

Қай жерге түстің менен айырылғалы,

Келгеннен соң тәнді көріп қайран болар.

Жан жырақтан тәнге қарай бағып тұрар,

Тән аузынан зардаптары ағып тұрар,

Иманды құл нұрдан шырақ жағып тұрар,

Имансыздар қараңғыда сарсаң болар.

Тәнді ондай көріп жылар бұл ғазиз жан,

Өз тәніне күйіп-жанып болар күл.

Тәнді жұбатты мен болғанда қандай едің,

Бүгін сені көріп тұрмын мұндай болдың,

Өмірге ара тұра алмадың ақыры өлдің,

Бұл сөздерді айтып-айтып жылайды енді.

Бес күннен соң және келер көр басына,

Жүгіріп жетер жаны ғазиз тән қасына,

Дария болып ағар сонда көз жасы да,

Бейшара жан тәні үшін күйген болар.

Тәнді және көрер көрдің тереңінен,

Қан ағар ауыз, құлақ, мұрнынан,

Қайран болып жан тұра алмас орнында,

Қан жастары көздерінде маржан болар.

Оны көріп жылар қайғы жүзін жауып,

Қане сонда жан өзіне пышақ ұрса,

Амалы жоқ тәні барып ашса құшақ,

Тәнге күйіп жылап жүрген бұ л жан болар.

Жылай-жылай жаны одан тағы кетер,

Тұрағына бұл халімен және жетер,

Тәні білмес жан хәлінен нелер өтер,

Барып келіп әуре болар жаһанда.

Ұзақ жолдың азығы иман емес пе?

Жүректің сәулесі Құран емес пе?

Тұрақсыз дүниеге көп сүйенсең,

Сенген жолдасың иман емес пе?

Шариғат жолын ашты Пайғамбар

Күнәнің дертіне дәрмен емес пе?

Көрер көзің ұстайтын қолың барда,

Ибадат қылмасаң арман емес пе?

Сегіз жұмақ есігін ашатын,

Оқитын амалың Құран емес пе?

Құдайымның бар емес пе, мың бір аты,

Бір аты оның һәм мейірім емес пе?

Мәңгілік тұра алмас тәнде жаның,

Тәніңдегі үшбу жан мейман емес пе?

Қара жер басшысы тауларды жаратты,

Халайық басшысы султан емес пе?

Қожа Ахмет Иасауи үшін аманат,

Неше жыл сақтаған Салман емес пе?

Бұл тәннің ақысын рух пен рауансыз не қылам?

Болмаса қасымда сүйгенім, бұл жанды не қылам?

Ғарышты көргесін үстіне қойдым аяғымды,

Ла-мақаннан хабар алдым, бұл мекенді не қылам?

Тозақ ескі, бейіш жаңа басыма керегі не?

Қауышпасам жарыммен екі жаһанды не қылам?

Жарсыз барған Меккенің пайдасы не?

Ибраһимнен қалған ол ескі дүкенді не қылам?

Мейірімінен үлес берді Ұлы Тәңірім,

Сені ардақтап, иманды сый қылды саған,

Хақ Мұхаммед Мұстафаны елші етіп,

Шапағатпен бағыштады саған Құран.

Құран мейірімі қанша хикмет баға жетпес,

Құранменен жарық болды жердің жүзі,

Үмбет үшін алып енді періште Жәбірейіл

Оқы "ма тайассара" пәрмен саған.

Құран жолдан азғандарды жолға салар,

Құран білсең, ізет пен құрмет артар,

Дауыстап оқысаңдар бауырды өртер,

Жоламас жүз мың түрлі пәле саған.

Бұл дүниеде оқы Тәңірі қаламынан,

Естігейсің барып онда сәлемінен.

Құран бәле есігін жабады екен,

Күнәңді не қыласың жуатын сол,

Жақсы мен жаманыңды көріп сұрайды ол, -

Құранның ұлық - керемет дәлелі саған.

Құранды оқы, қуатын ішіңе түй,

Етсең, азап аятынан қорқып жыла,

Отымен қорқыныштың жүректі өрте,

Тәңірім жұмақ жолын жеңіл еткей саған.

Құранды білмес санасыз надан болар,

Қара жіпті ақ ішінде мен табам ба?

Білген мен білмегендер тең болар ма?

Құран оқы, надан саған құлақ түрсін.

"Оллаһи" деп шындықты айттым Тәңірім хақы,

Бұл Құранға ұқсар кітап болмас тағы,

Жарқын болсаң, күні-түні оқы Құран,

Керек болса, фирдаустай жұмақ саған.

Хақты білсең, қияметте қорған болғай,

Забания шеңгелінен сені алғай,

Осы құлды жарылқа деп құлдық қылғай,

Жарылқағай осал күні Рахман сені.

Таза жуынып, дәрет алып оқы кітап,

Бір әріпке жиырма бесі болар сауап,

"Алла" десең "ләбай" деп келер жауап,

"Раббым" десең "құлым" дер Сұбхан саған.

Кешті өмірім қыс пен жазды кешті зауал

Жазығым көп жарылқағай йа, "Зул Жалал",

Ғаріптікке Құл Сүлеймен өзім нала,

Арман еттім туған жерім Тұрхан саған.

Бұл күні рухым айтар нәпсіге қылғын тәубе,

Жігіттіктің қуаты қашпас бұрын,

Ақыреттің аспабын анық алғын,

Ащы уын өлімнің ішпес бұрын.

Аманат етті Алла таза иман,

Тағатпенен қорған жапсаң, болғын аман,

Дұға, тасбих айта тұрып оқы Құран,

Көздегі шырақтарың өшпес бұрын.

Шайтан жолын тұтып өмірің желге бермей,

"Кулли шайин һаликун" десе, ғалам-өлгей,

Әзірейіл жан алмаққа саған келгей,

Шеңгел ұрып, тамырларың күймес бұрын.

Дін дұшпанын дос тұтып іштің-жедің,

Қарындас момын сырын халық қ а аштың,

Құдайыңнан ұял енді, шектен астың,

Қара жердің қарнын жарып көшпес бұрын.

Жаратқан Сүлейменге қылғыл рахмет,

Баршамызды жарылқағай Қадыр Ахад,

Көңіліңмен медет қылғай, Құл Қожа Ахмет,

Медет қылғай, көзіңді ашып жұмбас бұрын.

Бір күнде бір құлға үш жүз алпыс назар түсер,

Одан артық не керек құлға Хақтың назары,

Хабар берді Пайғамбар: бір күн бір күннен бетер,

Дүниедегі нығметтер күннен-күнге бітер деп.

Ұят қалмас көзінде, мейірім қалмас жүзінде,

Шайтан болып әйелдер ерлерінен кетеді,

Қожайын боп кәпірлер, қызмет қылар пақырлар,

Бір түйір арпа нанына имандарын сатады.

Елден елге саудагер бидай арқалап жүреді,

Зафрандай мысқалдап таратып елге сатады,

Бұл хикметті айтушы, айыптарын көруші,

Хақ Расулдан сұрайды Құл Сүлеймен, бейшара,

Кешті күнді дәруіштер қамсыз Алла жанында,

Асыл жанды ләззатты тапты олар Құраннан,

Қуанышты жүздері, Қызыр сынды өздері,

Көлдей болып тасиды иман үйірер сөздері.

Дәруіштердің етегін берік ұстап кетелік,

Мәңгілік болып жетейік ол тұраққа дүниеден,

Дәруіштердің әдеті - зікір, сама, сұхбаты,

Семсердейін тиеді пірлерінен несібе.

Қолын беріп оларға асық болып дидарға,

Қолың созба кәпірге, үміт тұтсаң иманнан,

Қапы қалып кім жатса, бейқам болып таң атса,

Хақ құлдығын ұмытса, жаман екен хайуаннан.

Таза ұстап діліңді, жарық қылып дініңді,

Сақтап қойғын тіліңді ғайбаттықтың отынан,

Қаһарланса Тәңірім амалыңды жоясың,

Тамұққа қарай итерсе, азап қылар алуаннан.

Әй, адам уайым же, қабір - амалдың сандығы,

Ізгі амал істе, қабір - амалдың сандығы,

Мұнда не қылсаң да, онда сенің айнаң болар,

Құлдық еткін пенделер, қабір - амалдың сандығы.

Адамның бәрі ұйқыда, өлсе бәрі ұйықтайды,

Хақ Мұстафа солай айтар: қабір - амалдың сандығы,

Әй, ғафил, ұйқыңнан оян, ғұсыл қыл, дәрет ал ерте,

Зікір айтқын әр заман, қабір - амалдың сандығы.

Тәубеменен, жақсы болғын, тағатпенен жазық бод

Зікір айтып өлгін, қабір - амалдың сандығы,

Мұнда өліп, онда тіріл, қабір - амалдың сандығы

Дайан періштесін бізге қылды нәсіп,

Үшбу Құран саған болсын кәсіп,

Оны тәуил қылмаққа Хақтан келсін көмек,

Зул Жалилдан келеді мейірім бізге.

Раббың берсе егер, оқысын деп,

Жол көрсетті Хақ бұйрығын тұтынсын деп,

Құран оқып Хаққа қарап, жыласты,

Сүйінші берді бұл Ханифа Нұғман бізге.

Құранды бір хатм қылсаң, жетпіс мың сарай

інжуменен,

Арасында гауһар, жақұт, маржаны бар,

Биік сарай үстінен хорлар қарар,

Сүйінішпен қонақ қылар мейман бізді.

Өтінемін, достарым, қош тыңдаңдар, бісміллә,

Мұсылман кім, кәпір кім білдіреді бісміллә,

Бұл дүниені жаратты машриқ, мағриб аталады,

Тамшы судан түрлі нақыш жаратқан бісміллә.

Әуелі Адам атамыз киді шапан тәжіні,

Дәстүр болып жұмаққа қадам басты бісміллә,

Нұх пайғамбар қауымы суға батып, тұншықты,

Кеме келіп кірерде айтты бастап бісміллә.

Сүлейменге бағынған адам мен жын, құрт пен құс,

Бұлт мініп ауада жүргізген соң бісміллә,

Иусуф Сыдық құл болды, көзінің жасы көл болды,

Қайғы толған көңілге патшалық берген бісміллә.

Дария ішінде ол балық жұтты Иунусты,

Қырық күн тасбих шеккенде тазалық берген

бісміллә,

Екі жаһан иесі Мұхаммади Мұстафа,

Әлемнің мақтаулы туында жазылған бұл бісміллә.

Жеті тамұқ байланған, сегіз жұмақ ашылған,

Туба ағаш жапырағына нұрдан біткен бісміллә,

Жұмақ ішінде төрт арық ішсем, оны хош арық ,

Ол арықтар басында жазылып түр бісміллә.

Құл Сүлеймен сұрасаң, мүминдерден болсаң сен,

Жұмақ ішіне кірсең сен шапағатшың бісміллә.

Пәрмен қылғай, ей, Мухаммед, мінсін пырақ,

Сүйіктімсің менен саған жол жоқ жырақ ,

Адн ішінде жараттым ол сансыз бұлақ ,

Зікір айтқан суфи ішіп қансыншы деп.

Білдірді қияметтің белгілерін,

Достарым, тәубеге келмеспісіз,

Мунафиқ, мушриклардан сұхбатыңды үз,

Бұндай пиғылдардан арылмаспыз.

Ізгі пиғыл ісіңнен көрінер ақыретте,

Нұрдан қолдау болар саған тар қабірде,

Тағат қылып, таза жүріп тәубеге кел,

Әзір тұрып хақ құлдығын қылмаспысыз.

Тұлғаңды Хақ жаратты құлдық үшін,

Құлшылық ет, шын хақиқат қылмақ үшін,

Күнәға батар болсаң, күнің үшін,

Ол тозақтың ғайбатынан қорықпаспысыз.

Жұмақ керек етсе, сенен ұйқы қашсын,

Мағрифат махаббаты орын етсін,

Алами кубраның таңы атсын,

Достарым, бұл мекенге жетпеспісіз.

Кері қайтпас, бұ л жолға кірген құлдар,

Көңіл қойып, кірпік жұлып, көзін жуар,

Сүйіктілер сүйгенінің жанын аулар,

Дүниені қойып, жұмақ ішін кезбеспісіз.

Бізден бұрын өтті нәби, мұрсалдар,

Көсемдер мен жол бастаған сұлтандар,

Мақам мәнзіл керек болса, қала соны,

Тауып жолын пана болып жанбайсың ба?

Таза болсаң, ашылар қабір сыры,

Онымен сұхбат қылғыл, тез табысқын,

Атағы Құл Сүлеймен мұңлық болар,

Достарым, бірге ынта тұтпаспысыз.

Көрінер ақыр заман нышандары,

Күнә да күннен-күнге артар болды,

Әзиздер сөз сөйлесе, сөзі өтпес,

Сараңдардың жалған сөзі өтер болды.

Ізгілікті өксікпен мейірім кетті,

Күнәнің сұмдығынан пәле артты,

Ол ұрлап алып мұны айыптады,

Бұл жалғанда істері жетер болды.

Қиямет келсе де, кісі тоймас,

Пасықтар пәле көріп пасықтығын қоймас,

Ғалымдар пара алып көзі тоймас,

Көңілдері тастан бетер қатты болды.

Мунафиқтар болды тағы екі жүзді,

һәм және тойынбайтын жалған сөзді,

Тесілер болды отсыз мұңды көздер,

Бұл жалғанда істері жетер болды.

Ұл мен қыз азарлайды өз атасын,

Мейірімді, бауырмал анасын да,

Бес күндік дүние үшін ұясын да,

Көтеріп жанар отқа атар болды.

Қарындас қарындасқа жаны ашымас,

Екінің бірі болды өсекші, жалақор,

Құл Сүлейменнің хикметін көріп ұқпас,

Бұл қасіреттер көңілді өртер болды.

Бақырған китабы: XII-XVIII йөз төрки-татар

шагыйрьләре әсәрләре. Текстны әзәрләүче,

искәрмәләр язучы Фарит Иахин. -

Қазан: Татар, кит. нәшр., 2000. - 240 бит.

Аударғандар Д. Кенжетай,

А. Әбдірәсілқызы.

БАҚЫРҒАНИДІҢ СОПЫЛЫҚ ДҮНИЕТАНЫМЫ

Қарахандықтар тұсындағы жазба әдебиеттің белді өкілдерінің бірі - Сүлеймен Бақырғани. Ол - түркі даласына сопылық ілімді алғаш үгіттеген әрі осы жолда жаңа бағыт салған Құл Қожа Ахмет Иасауидің белді шәкірттерінің бірі. Ұстазына рухани жағынан байланған ақын иасауия тариқатын берік ұстап, осы силсиланы жыр-жолдарымен үгіттеп отырған. Бақырғанидің осы салада жазған бірнеше даналық сөздері мен "Ақыр заман кітабы", "Миғражнама", "Бибі Мариям" сынды дастандары біздің заманымызға дейін жетіп келген. Арада бірнеше ғасырлар өтсе де ақын мұрасы кейінгі ұрпақ тарапынан бірнеше рет көшіріліп, атадан балаға жеткізіліп отырған. XIX ғасырға дейін осындай құйма құлақтар мен хұсни хатшылардың негізінде жеткен оның хикметтері Қазан қаласында бірнеше рет басылған. Бақырғанидің "Ақыр заман кітабы" алғаш рет Қазан университетінен 1846 жылы жарыққа шықса, содан кейін түркі тілдерінде ұзын саны он алты рет баспа бетін көрген.

Сүлеймен Бақырғани Арал теңізіне таяу, Қарақалпақстан жеріндегі Қоңырат қаласының үстірт жағындағы Темір жазығында туылып, 1186 жылы Хорезм аймағында дүниеден өткен. Ақынның қай жылы дүниеге келгені туралы анық мәлімет жоқ.

Сүлеймен Бақырғани өз заманында "Хәкім Ата" лақабымен танымал болған. Қазаннан шыққан кітаптарының кейбірі "Хәкім ата кітабы" болып жазылса, кейде "Бақырған кітабы" деп те беріледі. Ақын өзі туралы хикметтерінің соңында бұл жолдарды жазған "Құл Сүлеймен сөйледі, Сырын халықтан іздеді" деп, "Құл Сүлеймен" деген қолтаңба қалдырса, кейбір даналық сөздерінде "Хәкім Сүлеймен құл-дүр, сатып жесін дәруіштер" деп "Хәкім Сүлеймен" екендігін айтады. Ақынның атымен косарлана жүретін "Хәкім" лақабының сырын Әлішер Науаидің еңбектерінде кездеседі. Оның "Нәсаимул мухаббат" деген кітабында Бақырғани туралы аз-кем мәліметтер берілген. Оның "Насаимул мухаббат мин шамаимул футууат" ("Ұлылық қош иістерін таратушы махаббат жолдары") деген еңбегі 1496 жылы жазылған.

Науаидің осы еңбегінде Сүлеймен Бақырғанидің неліктен "Хәкім" аталғандығы былай берілген: "Хәкім ата - аты Сүлеймен. Қожа Ахмет Иасауидің мүриді. Бір күні Қожа тамақ пісіруге әмір бергенінде, аспаз отын жетпейді депті. Ол шәкірттеріне отын әкеліңдер деп жұмсағанда, жаңбыр жауып кетіпті. Шәкірттер отын теріп келгенінше жауынға малынып су болыпты. Хәкім ата терген отындарын тонына орап, құрғақ етіп әкеліпті. Қожа хазірет сонда: "Ей, перзент, хәкімдік іс қылдың", - депті. Содан бастап, бұл лақап оған телініпті. Хәкім атаға содан хикмет тілі беріліпті'". Сонымен бірге, Бақырғанидің Хәкім лақабына қатысты осыған ұқсас тағы бір аңыз бар. Бір риуаятта даладан отын теріп келу оқиғасы Қызырдың Иасауиге қонақ болуымен байланыстырылады. Сүлейменнің тапқырлығына сүйсінген Қызыр оған "Бұдан былай лақабың "Хәкім" болсын, үнсіз жүрме, жақсылықты үгітте" деп батасын беріпті. Содан бастап, Сүлеймен хикметтер шығара бастапты.

Бақырғани есімімен қатар жүретін "Ата" сөзі сопылық дүниетаныммен байланысты. Қазақтың діни дүниетанымында Қошқар ата, Ибраһим ата, Исмайыл ата секілді әулиелерге "ата" сөзін қолдануында өзіндік мәні бар. Себебі, тариқатқа кірген мүридті ақиқатқа жетелеуші ұстаз арабша "шайх", парсыша "пір" деп аталады. Бұл сөздердің тікелей тәржімасы кәрі, жасы келіп қалған адам деген мағына береді. "Ата" - сопылық дүниетанымда "шайх" пен "пирдің" орнын басатын, ақиқатқа жетелеуші рухани ұстаз. Парсы тілінде жазылған "Санглах" атты түсіндірме сөздікте бұған мынадай анықтама берген: "Ата" - сөзінің үш түрлі мағынасы бар. Бірінші, әкені айтады, екінші, сопылық және захидтік жолдағы машайықтың ерекше атауы, үшінші, "атау" сөзінің бұйрық райы".

Осыдан Сүлеймен Бақырғанидің есімімен қосарлана айтылатын "Ата" сөзінен оның өз заманының белді рухани ұстазы болғанын пайымдаймыз. Жоғарыдағы парсы сөздігінде келтірілген "захид" термині де, сопылық дүниетанымдағы ақиқатты іздеуші адамға қарата айтылады.

Тариқат жолында ұстаз бен шәкірттің, пір мен мүридтің арасында толық түсінік пайда болмайынша, Хақты іздеуші ақиқатқа жете алмайды. Осы жағынан алғанда Бақырғани ұстазының қасиетті дұғасын алып, оның белді ізбасарына айналған. Пір мен мүридтің арасындағы рухани байланыс Сүлеймен Хәкімнің он бес жасынан бастау алғандығы кейбір деректерде айтылады. Кәмелетке жаңа толған Бақырғани медресеге қатынағанында басқа балаларға ұқсап Құранды иығына аспастан, екі алақанымен көтеріп барып, сабақ аяқталған соң үйіне келгенше артына бұрылып қарамайды екен. Бір күні мешіт қасында отырған Ахмет Иасауи бұл жағдайды көріп, таң қалыпты. Содан бастап, Түркістанның пірі Сүлейменге Құран оқыту үшін қасына алыпты. Он бес жастан оған мүрид болыпты. Ұстаз тәрбиесіне қанық шәкірт Иасауиді дәріптеп жыр-жолдарына қосып отырған.

Сұбхан Ізім өзі-дүр, ол Мұстафа бұйырды,

Бабам Арслан текурди, шайхым Ахмет Иасауи.

Мұстафаның қырқасын киді, жеді лұқмасын,

Түтти Қағба халқасын, шайхым Ахмет Иасауи,

- деген Бақырғани өзінің пірін дәріптеп мақтайды. Ахмет Иасауидің Хақ тағаланың құдіретімен әулиелікке жеткенін, Мұхаммед пайғамбардың құрмасын аманат ретінде Арыстан бабтың алып келгенін, соның нәтижесінде Түркістан пірінің "дәдун" ілімін меңгергенін айтады. Алла тағала әулиелікті кез-келген пендеге сыйлай бермейді. Ал, Иасауи - асыл текті.

Асыл ерур ханадан, білмес оны көп надан,

Білер оны Хақ йаздан, шайхым Ахмет Иасауи.

Ысқақ баба жұрыны, шайх Ибраһим құлыны,

Машаихтар ұлұғы, шайхым Ахмет Иасауи ,

- деп Иасауидің түп негізін санамалап өтіп, оның асыл тектілерден екендігін, оны көп надандардың білмейтіндігін айтады. Иасы суымен сусындаған ұстазы уақытында қаршыға, сұңқар, лашын ұстағанын да алға тартады. Оның атақ-даңқы мұсылмандар тұрмақ, айнала төңіректегі христиан, яһуди дін өкілдерінің арасына да тарағанын, он сегіз мың әлемде танымал болғанын Бақырғани мақтан тұтады. "Бабтардың бабы Хорасан, сансыз тұман Үндістан, Бабалар басы Арыстандардың" ізін жалғастырушы Иасауи екендігіне назар аударады. Иасауи Қызырмен сұхбаттас, Ілияспен сыйлас болғандықтан да, оның беделі күллі түркі даласына тарағанын айтады. Ұстазын қатты дәріптеген Сүлеймен хикметінің соңында "Түркістанға баралық, қызметінде болалық" деп, барша жұртты оның шәкірті болуға үндейді.

Сүлеймен Бақырғани - өзінің машұқын іздеген ғашық адам. Осы жолда барша қиындықтарға шыдауға, жалындаған оттың азабына төзуге де дайын. Оның жер басып жүруіне де ғашықтық себеп болған. Өмірінің бар мәні де осы әлеммен тікелей байланысты.

Ғашықтан сұрамаңыз дүние ісін,

Ғашық мағшұқы үшін әрдайым өледі.

Ғашықты күйдірер ышық оты,

Ғашықтар бар, ғашықтық отына күйіп жанған.

Осы жолдарды жазған ақын өмірінің соңына дейін ғашық болып өтті. Сүйіктісін іздеуде "дүние істерінен" бас тартты. Ғашығы үшін әр дәйім өліп, тірілді. Тариқат жолына ден қойған ғашықты ғашықтық оты өртеді. Соңында ақын "Ғашықтар бар, ғашықтық отына күйіп жанған" деп жырлады. Оның ғашықтық сыр дегенін, басқалар келекеге айналдырды. Ақынның айтып отырған ғашықтығы - мәңгілікке талпыныс, тар қапасқа қамалған жанды тордан азат етіп, шексіз махаббат дариясына ұшыру. Сүлеймен Бақырғани: "Ғашықтардан дүние ісін сұрамаңыз", - деп жырласа, ұстазы Қожа Ахмет Иасауи:

Ғашық құлдар бұ дүниені көзге ілмес,

Дүние ышқын захыд құлдар тілге алмас, -

деп, шын ғашықтардың дүние ісіне алданбайтындығын, діндарлардың оны тілге де алмайтындығын айтқан. Себебі, бұл дүние - Жаратушы мен жаралғанның арасындағы негізгі бөгет.

Мұндай жолда ғашық болу - кез-келген пенденің маңдайына жазбаған. Иасауидің "Тағала Алла ғашықтарға берді қашқын", - деп жырлауында осы мәселе қозғалады. Себебі, адам ғашық болмайынша Хақтың жамалын көре алмайды. Түркістан пірі:

Ышқы тисе күйдіреді жан мен тәнді,

Ышқы тисе ойран қылар мену менді,

Ышық болмаса танып болмас Мәулім сені,

Не қылсаң да, ғашық қылғын пәруәрдигар, -

деп, ғашықтық болмаса, Жаратушыны да танып болмайтындығын айтқан. Оның жамалын көру үшін әуелі ғашықтық оты жан мен тәнді аластау керек. Сонда ғана менмендік жоғалады. Ал Жаратушымен қауышу үшін жүректе күпірлік қалмауы тиіс.

Сопылардың түсінігіндегі ғашықтық әлемі бұл - сыр. Иасауи ақынның жазғанындай, ол сырды жан баласына жеткізуге болмайды. Айтсаң болды, айнала төңірегіңдегі тас жүректер сені жазалауға дайын. Парсы ақыны Фариуддин Аттардың:

Ей, жүрек, егер ғашықтық сырын ашар болсаң,

Барар жерің дар мен оттан басқа ешнәрсе де емес, -

деп жырлағаны соны меңзейді. Шайыр осы жолды жазу арқылы сопылық тариқатта бұрын жан тәслім еткендердің хәлінен мол мәлімет беріп отыр. От пен дар - ғашықтардың соңғы барар жері. Сырдың құпиясын ашып, қара тобырға түсіндірмекші болған Ибраһим Адхам мен Мансұр Халлаж өлім құшты. Ахмет Иасауидің: Ышық жолында ғашық болып Мансұр өтті, Белін байлап Хақ ышқын берік тұтты, - деп жазғанындай, ғашықтық шарабына мас болған Халлаж "Әнәл Хақ" яғни "Мен Хақпын" деп, Алланың тоқсан тоғыз есімінің бірін өзіне теңестіргені үшін дарға асылса, осы сырды ашқан Ибрахим Адхам жалындап жанған отқа отын болды. Себебі, ғашықтыққа мас болған адам ғана өзгелер түсінбейтін, басқалар күпір деп санайтын сөзді айтуы мүмкін. Сопылық ілімде өзіндік із қалдырған Баязид Бистамидің "Субхани, субхани мә әғзәма шәни" яғни "Ұлықпын, ұлықпын, неткен ұлық болмысым" деп, Алланың сипатын өзінің болмысымен теңестіруі немесе тариқаттың пірі атанған Жәләләддин Румидің "Мен, мен, аспан мен жердің иесі мен, Құран, Інжіл бәрі мен", — деп жыр жолдарын жазуы да сондықтан.

Халыққа ғашықтықтың сырын ашып айтпастан, астарлап қана жеткізу керек.

Қожа Ахмет Иасауи бұл сырдың түпсіз терең дарияның түбінде жатқанын айтады.

Ышық гауһары түпсіз дария ішінде жасырынған,

Жаннан кешіп гауһар алған болды жанан.

Су астында жатқан асыл жауһарды алу оңай емес. Оны тек, Алла жолында ғашық болғандар ғана алады. Парсы ақыны Румидің түсінігінде де, ғашықтық бұл түпсіз терең дария (Ғашықтық - түбі жоқ шексіз дария).

Сүлеймен Бақырғани да жоғарыдағы сопылармен сырласқандай:

Жол ұзақ-дүр, түн қатық, қылғың жаныңды сатық,

Түпсіз теңіз-дүр батық, махаббаттың дариясы, -

деп махаббатты түбі жоқ шексіз теңізге теңеген.

Сопылық дүниетанымдағы ғашықтық хақында Иасауидің ұстазы Жүсіп Хамаданидың "Рутбатул хаят" ("Өмір таразысы") деген шығармасында мынадай анықтама берілген: "Алла махаббаты махлұқат махаббатына қарағанда күшті, қуатты және құдіреттірек. Нәпсілік яғни шайтани махаббат мен рахмани махаббат арасындағы айырмашылық мынада: махлұқат махаббатында естен тану және дуаналық жүзеге келеді. Ал Алла Тағалаға ғашық болуда көңілде парасат, хикмет және мағрифат пайда болады. Себебі, шайтанның жолында тікен мен шөп-шалам ұшыраса, Хақ тағаланың жолында тек жұпар иісті лала ғана кездеседі".

Сүлеймен Бақырғани да өзге сопылар секілді Хақ жамалын көру үшін ғашық болды. Машұқына жету үшін бар ғұмырын құлшылықпен өткерді. Бұл ғашықтық дегеніміз - Алла дидарына жеткеретін бір құрал ғана. Иасауидің: "Ғашық болсаң, ғашықтық жолында фана болғыл", - деп жырлағанындай, ғашықтық жолдың жемісі - ФАНА. Сопы ақындар "Рахман" сүресіндегі "Қуллу мән гәләйһә фән" деген аятты осы әлеммен байланыстырады. Алладан басқасының бәрі жоқ болады. Сонда, ғашықтықтың соңы Жаратушымен бірігу, онымен қауышуға алып барады.

Сүлеймен Бақырғанидің шығармаларында да Қожа Ахмет Иасауидің хикметтеріндегідей, о дүниенің азабынан шошу, қияметтің қаһарынан қорқу секілді діни сенімдер басты назарға алынған. "Болса қияметтің күні, сұраса Құдай онда менен, "Қылған амалдарың қане?" Білмеймін, хәлім не болар",- деп жырлаған ақын.

Алла дидарын көру үшін күні-түні Хақтың зікірінде болу керектігін "Құл Сүлеймен білдің бұл күн, қыл ғибадат түні-күн" деген жолдармен берген. Оның ойынша, Жаратқанның дидарын көру - кез-келген пенденің маңдайына жазбаған. Ақын Хақ жамалына ынтықтарды таң сәріде тұрып құлшылық жасауға, Оның атын бірнеше рет қайталап зікір салуға шақырады. Бақырғанидің түсінігінше, күн шықпай тұрып өтелген құлшылық -амалдардың ең абзалы. Сол кезде жасалған ғибадатты "Балдан тәтті дәмі" деп ерекше суреттеген. Көңілде егер қиямет күніне деген қауіп-қатер болса, оның шипасы таң сәрідегі мінәжатта екені баса айтылады. Ерте тұрған адам "тұрғанға болар рахат, ашылар дәулет-сағадатқа" оңай кенеледі. Ғашық өзінің сүйіктісінің дидарын көруді қаласа, ерте тұруды әдетке айналдыруы керек. Сонда ғана, пенде мақсатына жетеді.

Сүлеймен ата Алланың азабынан қаншалықты қорықса, Оның мейірімінен де соншалықты үміткер. Ол жатса - тұрса Жаратқанның "Рахман атты мейірімінен үмітін үзбейді". Бақырғани - "Қаһар атты ғазабынан қорқып, Тәңірге сыйынушы". Өзін алдамшы бұл дүниеде "Жолбасшысыз қалған керуенге, Із жоғалтқан қолбасшыға" теңейді. Бірақ, Алла әрқашанда, шын көңілмен ғибадат еткендерге мейірімді. "Кешір мендей азғанды, жолға салғың жазғанды, мендей жолсыз кезгенді, жолға салғын Тәңірім", — деп үздіксіз мінәжат етеді. Осы уақытқа дейін адасып, теріс жолда жүрген ақын өмір бойына істеген істеріне өкінеді.

Сопының ойынша, шамадан тыс тамақтану рухты әлсіретіп, шайтани нәпсіге күш береді. Ал рух Алланың зікірімен рахаттанады. Сондықтан да, Жаратқанға күндіз-түні құлшылық жасаған адам рухани байып, жаман ойлардан біртіндеп айрылады дейді ақын. Сүлеймен Бақырғани "Нафсим айтур, қатаң кигил йаили- қиңда, Тулки, қарсақ, ачуқ кигил қишлиқиңда", - деген жолдарда қысқы киімдер қатарына түлкі мен қарсақтың терісінен жасалған ішікті жатқызады. Осылайша, ақын хикметтерінде түркі халықтарының атын атап қана қоймай, олардың салт - дәстүрлерінен де аз-кем мәлімет береді. Жырда намаз бен зекет ерекше дәріптеледі. Намаздың қараңғы көрді жарық қылып, мәңгі жанып тұратыны баса айтылады. Ол "Сәжде қылып, басыңды қой михрабқа", - деп мүридтерін осы ғибадатқа шақырады. Сонымен бірге, ақын барар жерің тар лахад, жол сапар қашық, сондықтан азық жинап ал дейді. Оның азық деп отырғаны - зекет. Бақырғани: "Малыңнан зекет бергің, бүгін мұнда, Қияметте берер саған жарын онда", - деуі біздің ойымызды айшықтай түседі.

Ақынның айтыс жанрына құрылған шығармаларының қатарында рух пен Ібілістің тартысы бар. Оның бұл хикметі рух пен нәпсі айтысына қарағанда ерекше жазылған. Мұнда әр екі жол сайын «мен айтармын мазалла» деген сөз кезекпен қайталанып отырады.

Шығармада жан: "Алла, Алла", - деп құлшылық етсем, содан рахат табармын" десе, Ібіліс оған қарсы шығып, оның ғибадат етуіне наразылық білдіреді. Жан бір сөз айтып болмай тұрып, артынша Ібілістің тез жауап қайтаруынан, әзәзілдің адам баласына өте жақын жүретіндігін ақын өте шебер жеткізген.

Сүлеймен Бақырғани образ бен сюжетті таңдауда Құран аяттарының ішіндегі ең қайғылы әрі аянышты жерлерін таңдап алады. Оның қасиетті Меккені алғаш тұрғызған әкелі-балалы Ибраһим мен Исмайыл хақында шығарма жазуы осыған дәлел. Барша діни қиссалар мен пайғамбарлар тарихына арналған жинақтарда бұл оқиға қызықты әрі тартымды етіп баяндалған. Құрандағы "Саффат" сүресінің 83-113 аяттарында Алланың Ибрахимды қалай сынағаны айтылған. Онда: "Раббым, маған жақсысынан бір ұл бер. Оны өте мүлайым бір ұлмен қуанттық. Ұлы (Исмайыл) өзімен бірге жүруге жеткен кезде: "Балақайым! Сені түсімде бауыздағанымды көремін; назар аудар, көзқарасың не?" - деді. Ол: "Әй, әкетайым! Өзіңе не әмір етілсе, оны орында. Алла қаласа, мені сабырлылардан табарсың" деді. Сөйтіп екеуі де ұнап, әкесі оны маңдайының үстінен жатқызады. (Құдіретше бауыздаған пышақ өтпейді.). Біз оған: "Әй, Ыбырайым!" - деп дыбыстадық: "Рас түсіңді шынға шығардың. Күдіксіз ізгі іс істегендерді осылайша сынаймыз" (дедік). Шын мәнінде бұл бір ашық сынау еді. Оны ірі құрбандыққа ауыстырдық", - деп баяндалған.

Құранның ішінде қысқа берілген оқиғаны Бақырғани өзіне дейін жеткен деректермен толықтырып, әсірелеп көркемдеген. Тіпті, шығарманың кейбір жерлерінде ақынның шабытқа берілгенін де аңғару киын емес.

Сөзімді есіт, ей, момын, кетер дүние заңғары,

Исмайылдың қысасы жанға сапа келд-иә.

Қылды Аббас риуаят Мұстафаның ләбізінен,

Сахабалар есітіп, көзде жастар шашты-иә.

Ақынның ең негізгі шығармаларының бірі - пайғамбардың көкке ұшқанын суреттейтін "Миғражнама". Мұхаммедтің көкте болғаны, оның осы сапардан діннің негізгі құлшылығы - намазды алып келгені діни кітаптарда көп айтылған. Қасиетті Құранның "Исра" сүресінде: "Құлын (Мұхаммед Ғ.С. ды) бір түні өзіне белгілерімізді көрсету үшін Месжід Харамнан біз айналасын мүбарак қылған Месжід Ақсаға апарған Алла, әр түрлі кемшіліктен пәк", - деген Миғраж оқиғасына қатысты аяр бар. Шығыстың бірнеше ақындары осы тақырыпта қалам тербеген. Солардың қатарында, Шайхуллам Әкбарабадтың "Нәдирул Миғраж", Мәуләна Мунидиннің "Мағарижун мубууах", Әбдірахман бин Жунейд Уаиз Ширазидың "Миграж", Қожа Ахмет Бағдадидің "Хайратул писан" атты парсы тіліндегі еңбектері бар. Сондай-ақ, Ахмет Иасауи, Бурхануддин Рабғұзи, Әлішер Науаи, Софы Аллайар секілді түркі ақындарының шығармаларында көтерілген Миғраж оқиғасы XIX ғасыр әдебиетінде жиі көрініс берді.

Осы тақырыпқа барған ақындар негізінен, үш мәселені қозғайды. Бұл Миғраж оқиғасының үш композициясы:

Бірінші саты, Исра деп аталады. Мұхаммедтің бір түн ішінде Жебірейіл және пырақтың (желдей тез ұшатын ат сияқты бір махлұқ) көмегімен Мекке шаһарынан Құдыстағы Сүлеймен салдыртқан Мешіт Ақсаға баруы, онда екі ракағат намаз оқуы, әрі жол-жөнекей бірнеше қызықты жағдайларға кезігуі, бұрынғы өткен пайғамбарлармен сұхбаттас болып, одан ары көкке қарай жол тартуы;

Екінші саты - Миғраж. Онда Мұхаммедтің Ақса мешітінен ғарышқа ұшуы. Яғни, алами сағирдан (кіші әлемнен) алами кәбирге (үлкен әлемге) баруы. Жолда бірнеше таңғажайып оқиғаларға тап болып, Мұса, Ибрахим, Сүлеймен, Иса секілді Алла елшілері мен періштелерді кездестіріп, олармен сұхбаттас болуы. Жетінші көкте Сидратул Мунтахаға жеткенде езімен бірге бара Жатқан Жебірейіл мен пырақтың сыртта қалуы, кейбір қабаттарда ғажайып періштелердің мойнында серуендеуі. Одан соң, Аршы Күрсі, Лаухы Қалам және Ләмәкән әлемі, "қаба қаусейн", "ау адна" мақамдарына жетуі, Алла дидарын көріп, онымен сұхбаттас болуы, қайтып келе жатып жәннат пен дозақтың мән-жағдайын аңғаруы. Ондағы рахат пен азаптың айырмашылығын сезінуі, үмметінің күнәсін Алладан сұрауы, бірнеше ғажайып махлұқтар мен сырлы дүниелерге қанық болуы;

Үшінші саты Нузул деп аталып, Мұхаммедтің жолда келе жатып және бірнеше оқиғаларды көруі, содан өз үйіне қайта келуі баяндалады. Кейбір деректерде пайғамбардың көктен келгенінде жатқан орны әлі суымағаны, ашып кеткен есігі әлі қозғалып, дәрет алған суы әлі шайқалып тұрғаны сөз болады.

Миғраж оқиғасының негізгі түзілімі осы үш сатыдан тұрады. Сүлеймен Бақырғанида да осы жағдайлар сөз болады. Ақын пырақ атты ерекше суреттеген. Пырақтың жүзі нұрдан, көзі гауһардан, ерні лағылдан, басы інжуден, құлақтары ақықтан, тісі маржаннан, қанаттары жақұттан, сүйектері зүміреттен, еті мен іші жұпар иістен жаралған. Бақырғани одан әрі оның түгін жұпардан, жал-құйрығын райханнан, аяқтарын гауһардан, тағасын алтынның жаратады. Пырақтың бойы аттан үлкендеу, түйеден кішілеу екенін айтады. Тіпті, оның үстіндегі ерін қызыл жақұттан жаратқан. Жәннатта мұндай пырақтың жүз мыңнан астам түрі барын айтады. Шығармадағы жеті дозақ сегіз жәннатта бейнеленген жан рахатына қарсы бағытта суреттеледі.

Сүлеймен Бақырғанидің жыр жазу үрдісінде ұстазы Ахмет Иасауиге еліктеген. Хәкім ата хикметтерінде сопылық дүниетаным жан-жақты қамтылған әрі оның қаламынан туған шайырлық шеберлік өзінен кейінгі ақындарға да қатты әсер еткен.

Т. ҚЫДЫР.

ПАЙДАЛАНЫЛҒАН ӘДЕБИЕТТЕР

1. Казем Мухаммади. Моулана. (Пир-е ешқо сәмоғ). Тегеран: Фәзәроте фәрхәнго иршоде исломи, 1381. - С. 196.

2. Елеукенов Ш, Шалғынбаева Ж. Қазақ кітабының тарихы. Алматы: Санат, 1999. 192-б.

3. Қожа Ахмет Иасауи. Диуани хикмет. Тегеран: әл-Худа, 2000. - 427-б.

4. Боқиргон китоби. Тошкент: Езувчи, 1991. - С.89.

5. Юсуф Хамадоний. Рутбатул хаят. Доктор Мухаммад Амин Рияхи. Тегеран: Ешқ, 1365. - С. 110.

6. Бақырған кітабы. Қазан: Каримовтар баспаханасы, 1914. -786.

7. Санглах. Тегеран: Ешқ, 1376. - С.680.

8. Мантақатут таир. Тегеран: Сируш, 1376. - С.460.





ХҰСАМЕДДИН СЫҒНАҚИ

РИСАЛА МАНАКИБУ ҚОЖА АХМЕТ ИАСАУИ

Мейірімді, рақымды

Алланың атымен бастайын!

Бұл рисала "Нихайа" атты еңбектің авторы Мәулана Хусамеддин алламаи Сығнақидің шығармасы.

Рахман және рахим Алланың атымен...

Білгейсіз, Шайх Ахмед Иасауи жүз жетпіс кәміл пірге қызмет жасап, ижазат, тариқат рұқсаты мен бұйрығын алған. Олардың әрбірінен шапан киген, сонымен қатар, жария зікір салуға, сема және рақс жасауға арнайы рұқсат алған. Жүз жиырма алты яки де жүз отыз жыл ғұмыр кешкен. Аңға салатын құстары мен иттері болған. Шайхулислам Шайх Шахабеддин Сухрауардиден қарапайым халыққа тәлім-тәрбие беру, жол көрсету әдістемесін үйренген. Абдалдар (абдал - діндар, сопы) санатынан болып, "чахар дарб" (чахар дарб - шаш, сақал, мұрт және қасын қысқартып тұру) жасаған.

Ашық (захири) ілімді Имам Фахреддин Разиден үйренеді. Жетпіс үш ілім бойынша дәріс берген. Отыз жыл медреседе Ислам шариғатын меңгеріп, Қағбада бағыт бағдар беріп отырды. Каландарлармен саяхат жасап, абдад дәруіш, Қызыр және Ілиястармен дос-жаран болады. Сонымен қатар ол Қызырдың (а.с.) тәрбиесінде болған.

Халифа Ахмет Қажы Абдулхалиқ Ғиждуанидің досы еді. Баба Машын, Хакім Ата, Сопы Данышменд және Қажы Дуги сияқты төрт кәміл пірмен қасиетті қағбаны Ғиждуанда тауап қылады.

Бір күні Қожа Ахмет Иасауи ас пісіріп, Қажы Дугиге "Ғиждуанға барып, Қажы Абдулхалиқтен қатық алып кел" дейді. Қажы Дуги Ғиждуанға жетпестен бұрын, Қажы Абдулхалиқтың халифасы Қажы Ариф Ривгери қатықты өзі алып келеді де, дереу кері қайтады. Қайтар жолда Қажы Дугиді жолықтырып, Ғиждуанға қайтады. (Бұдан хабардар болған Қажы Дуги) былай дейді: "Арифтың амалы (һәлі) менен де жоғары болды".

Бір күні Қожа Ахмет түрік машайықымен "Әулие бау" деп аталатын бауда әңгіме-дүкен құрып отырып: "Егерде кімде-кім өз бойындағы кереметін күшімен осы бауға рақс еткізе алса, онда ол нағыз жігіт" дейді. Сол сәтте, барша бау зікір сала бастайды. Сонда Қожа Ахмет: "Мен бір-ақ ауыз сөз айтып ем", - дегені сол-ақ екен, бау зікірін дереу тоқтатады.

Феркет шаһарында жүргенде Қажы Зікірия Фаһирдің мазаратына зиярат жасамақ болып жолға шығады. (Олар жолға шыққанда) Фарқат шаһарының да өздерімен бірге ілесіп келе жатқанын байқайды. Сонда мұны байқаған Халифа Ахмет (Иасауи) соңдарынан еріп келе жатқан шаһарға "кері қайт!" деп әмір етеді. Мұнан соң шаһар дереу кері қайтады.

Бір де Халифа Ахметтің сұхбатында жиырма екі мың мүфти, алпыс мың сейітзада, он мың Харимзили имамзада, тоқсан мың уәлі, сегіз мың абдал және он екі мың керемет иесі сопылар бар еді. Теккелерінде еркектермен бірге әйелдер де рақс һәм сема билейтін, зікір салатын.

Күтпеген жерден Араб елдерінен қырық дәруіш келіп кіреді. Олар Халифа Ахметтен: "Әйел мен еркек бір жерде зікір салып, сема жасап жатқандарың дұрыс па?" - деп наразылықтарын білдіреді. Сонда Халифа Ахмет отты мақтаға орап, оралған мақтаны құтыға салып, аузын мықтап бекітіп келген қонақтардың қолына ұстатады. Құтыны алғаннан соң қонақтар кері қайтады.

Еліне оралғаннан соң, бұлар Мысырдың бір қаласында үлкен бір мешітте, көпшілік ортасында Қожа Ахметтің берген құтысын ашады. Оттың мақтаға еш зиян келтірмегенін керген олар: "Қожа Ахмет бізге ишара еткен екен. Оның бізге айтпағы, біздің сұхбатта еркек пен әйелдің хәлі осындай деген екен. Олар бірге болса да көңілдеріне дақ түсірмейді" деген екен.

Сол кезде араб шайхтары бір ауыздан: "Халифа Ахмет біздің де піріміз-дүр" - деп мойындаған екен.

Он екі жасында Халифа Ахметтің ісі тәмам болды (һәлі кәмілдікке ұласты). Бір күні былай деді: "Уа, достар! Әдепке мұқият болыңыз. Мен әдепке байланысты жіберген бір кемшілігімнің кесірінен, пірім Қызырға (а.с.) абдаллардан өтініш жасағанына қарамастан, Арабтың (яки де Батыстың) шайхы бола алмадым һәм ұятқа қалдым.

Халифа Ахмет былай деді: "жүз жетпіс пірге қызмет қылдым. Соңғы пірім Хз. Шайхулислам Султанул-арифин Шайх Шихабуддин Сухрауардинің арқасында кәміл болдым. Ол "Ауариа-ул муариатің" авторы."

Бірде Халифа Ахмет қасиетті Қағбаға баруға ниет қылып: "Кімде-кім кереметімен Қағбаны алып келген адам ғана нағыз қасиет иесі"- деп, төрт жүз уәли, төрт жүз керемет иелері сопыларды, төрт жүз аң итін, торт жүз атпенен Ғиждуанға келіп жетеді. Қажы Абдулхалиқ Қажы Арифке былай дейді: "Халифа Ахмет Меккеге бару үшін жолға шықты, дәл қазір Ғиждуанға жетіп қалды, барып қарсы алыңдар", - деп тапсырма береді. Қожа Ариф дереу жөнеледі.

Халифа Ахметке Қажы Абдулхалиқтың төрт жүз түйе мен төрт жүз сиыр сойып, қонаққа шақырғандығын және қасиетті Қағбаны Ғиждуанға алып келгендігін айтады. Таң атысымен Қожа Ахмет пен барлық түрік шейхтері Қағбаны тәуап етеді. Сонан соң ақырет күні бізден бір нышан болсын деп тас лақтырады.

Мұнан соң Қожа Ахмет: "Уа Қожа Абдулхалиқ, естуімізше сіздің тірі жанды өлтіре алатын мүридіңіз бар екен, соның кереметін көрелік",- дейді. Қажы Абдулхалиқ Қажы Арифті нұсқап көрсетеді.

Қажы Ариф ұстазына (Қажы Абдулхалиқ): "Бұлардың адамдарының жанын алайын ба, әлде аттарының жанын алайын ба?" - деп сұрайды.

Қажы Абдулхалиқ: "Аттарының", - деп жауап қатады. Қажы Ариф аттарға қарап қол сілтегені сол-ақ екен, төрт (төр жүз?) аттың мойнынан қан сау етіп ағады.

Жамағат: "өлтіруші екен!" - деп таңғалады.

Сонымен қатар Халифа Ахмет сұхбатынан бұрын Баба Машынның қолын мойнына байлап, бес жүз бір дүре соқтырады. Сол кезде Баба Машынның қолтығынан бір көгершін (басқа бір әлемге) ұшып кетеді. Сол сәттен бастап Баба Машын дәруіш болып, Халифа Ахметтің халифаларының бірі болады.

Бір дәруіштің хәлі жоғарылағаны соншалық, мінетін есегі Түркістаннан Хотен қақпаларына дейін тезек орнына мисқ (жұпар иісті зат) тастайтын. Халифа Ахмет бұл есекті сатып алып, "қиямет күніне дейін сенің барлық ұрпағыңа тиесілі болсын", - деп арпа толтырылған қамбаны атайды.

Бір түнде Халифа Ахметке тоқсан әмірші келді. Олардың әрбірінің қасында он үш мың кісі бар еді. Барлығы да қол беріп бір түннің ішінде уәлі және кәміл болды.

Бір де Халифа Ахмет былай дейді: "Біздің, Қажы Абдулхалиқтың, қажы Хасан Ендакинің және Абдуллах Баракинің рухани хәлі Қажы Юсуф Хамаданидің құзырында тәмам болды. Хамадани "Мифтахул улум" еңбегінің авторы болып табылады. Ал оның рухани хәлі Зул Хайрдың халифасы Шайх Зул Фадлда тәмам болған".

Бірде ол былай деді: "Бір күні пірім Шайх Шахабуддин Сухрауарди "Уа, Түркістанның пірі!"- деп айғай салады. Мен "әмір етіңіз", - деп жауап қаттым. Сол сәтте менен бұрынғылар мен кейінгі адамдардың ілімі маған өтті. Сол сәтте жаным қысылып, жан дауысым шықты. Түсімде ұлым Ибрагимнің өлгенін (немесе ұйқыдағы кезінде өлтірілгенін) көрдім. Мен халықтың азабын көп көргендігім үшін осы дәрежеге жеттім. Маған жүз жыл бойы тас лақтырды, сабыр еттім. Сабыр етуші түбінде жеңіске жетеді.

Рисала тәмам болды.

Signaki. Manakibu Hvace Ahmad Yesevi.

Пат Araștirma Dergisi, 1998, Istanbul.

Аударған А.Жүсіпбай

ХҰСАМЕДДИН СЫҒНАҚИДІҢ ДҮНИЕТАНЫМЫ

Қожа Ахмет Иасауи жалпы түркілік мәдениет кеңістігінде өзіндік ерекше ілім түрін қалыптастырып, ойлау жүйеміз бен тұрмыс салтымызға исламдық рухани құндылықтарды дарыту жолын, ар түзейтін ғылымның негізгі этикалық-моральдық шарттары мен үлгісін көрсетіп кеткен тарихи тұлға. Оның тұлғасы дәстүрлі түрік философиясындағы циклдік ойлау жүйесі мен сопылық дүниетаным негізінде тарихи жадымыз бен рухани мәдениетімізді айналасына топтастырған "аталар жолы теориясының" орталық ұстынына айналды. Тарих бойынша "ұлттық менімізге" тұғыр қызметін атқарып келе жатқан бізді қоршаған барлық құндылықтар әлемі осы аталар жолы шеңберінің ішінде өз болмысымызды сақтап келеді. Міне, қазақ дүниетанымдық қабаттарында әсіресе оның төл құндылықтарының трансцендентальды әрі имманентальдылық мәндегі табиғатпен сомдалуында Иасауидің ілімі, қалдырған мұрасы халықтық руханият көзі -даналығымыздың негізгі ұстыны.

Иасауи мұрасын насихаттаудағы кейінгі ғасырлардағы зерттеулерден ерекше дәстүр қалыптасты. Бұны атақты иассауитанушы, түрік ғалымы К. Ераслан "хикмет дәстүрі", ал Ортаазиялық деректерде "турки ілім" ретінде қарастырылса, бүгінгі таңда бұл дәстүрдің атын "иассауитану" деп қарастыруымызға болады. Яғни, Иасауи мұрасы туралы жазылып, жинақталған, зерттелген мәдениеттің өзін шартты түрде де болса, "хикмет дәстүрі", "турки ілім" және "иассауитану" деп, өз алдына үш сипаттық тұрғыдан қарауға болады екен. Бұдан Иасауи мұрасын зерттеу тарихын үш кезеңге немесе сатыға бөліп қарау керектігі туындайды.

Иассауитанудың алғашқы кезеңі болып табылатын "хикмет дәстүрі" сатысының мақсаты -Қожа Ахмет Иасауидің сопылық көзқарасы мен ғибраттық ой нұсқаларын жинақтау және тарату болып табылады. Осының негізінде Иасауидің аманат етіп қалдырған ойлары мен пікірлерін кейіннен хатқа түсіріп, жазып қалдырған осы жолдың өкілдері мен шәкірттері болатын.

Осы мақаламызда "хикмет дәстүрін" жалғастырушы Имам Хусамеддин Хусайн Ибн Али Сығнақи (хижра жыл санағы бойынша 711/ милади 1311 жылы қайтыс болған) және оның "Манакиб-и Ахмед-и Иасауи" рисаласының иассауитану тарихындағы орны мен маңызына тоқталамыз.

Соңғы кездері қазақ баспасөз беттерінде Сығнақи туралы жиі айтылатын болып жүр. Қазақстан үкіметі 2001 жылы Хұсамеддин Сығнақидің барлық еңбектерін жинап, отанына қайтару туралы қаулы да қабылдаған-ды. Бұл әрине егемендігімізге қол жеткеннен кейінгі тарихи және мәдени мұраларымызды тану, оларды игеру құбылысының табиғи көрінісі.

Имам Хұсамеддин Сығнақидің рисаласынан бұрын оның өмірі, тұлғасына мен шығармашылығына қатысты қолда бар деректер негізінде қысқаша мәлімет бере кеткеніміз жөн болар. Өйткені ең алдымен ғылым үшін Сығнақи деген кім? Иасауи мен оның арасында қандай сабақтастық бар? - деген сұрақтар маңызды.

Имам Хұсамеддин Хұсайн бин Али Сығнақи (711.х./ІЗ 11 .м. қайтыс болған) Фараб аймағы Сыр бойындағы Сығнақ қаласында дүниеге келген . Туған жылы белгісіз. Ал бұл туралы Ә. Дербісалиевтің "...Сығнақта XII ғасырдың орта тұсында ол-Хусайн атты қазақ даласының тағы бір дарынды перзенті дүниеге келген" деген топшылауы тарих тұрғысынан сын көтермейді. Ал атақты түрік тарихшысы З.В.Тоғанның Сығнақидің XIII ғасырдың бірінші ширегінде дүниеге келгендігі туралы айтқан тұжырымдары Иасауи мен Сығнақи арасындағы уақытты анықтауда біршама шындыққа жақындайды.

Оның туып өскен қаласы бүгіндері орнында тек үйінділері ғана бар төбе болғанымен, орта ғасырдағы іргелі ғылым орталықтарының бірі екендігіне тарих куә. Мысалы, Қарахан мемлекеті тұсында Мауараннаһр мен Түркістанда (ал-Балад ул Атрак) исламдық рухта мәдениет пен ой-сананың кемелденіп, білім мен ғылым өрлеген болатын. Осы тұста Қашғар, Баласағұн, Өзкент, Сығнақ, Шаш т.б. Түркістан қалаларындағы медреселер исламдық ғылымдарды түріктердің арасына жайып, муфассирлер (дінді түсіндірушілер), мухаддистер (хадисшілер), факнхтер (исламдық правотанушылар), муаррихтер (тарихшылар), мантиқ(ин)шылар (тілшілер) мен адибтердің (әдебиетшілердің) өсіп жетілуіне ықпал етті. Алғаш Құран (аудармалары) тәржімелері мен түсіндірмелері жасалып, әсіресе фиқх (құқықтану) саласында ханафи фиқхының Сарахси, Баздауи, Дабуси мен Маргинани сияқты ірі өкілдері арқасында түріктердің ханафи мазхабынан орын алуына әсер етті. Бұл туралы "Қарахан билігі кезіндегі ислам ғылымы" тақырыбы бойынша зерттеу жүргізген Юсуф Зия Кабакчы Қарахан дәуірі кезінде тек қана ислам фиқхы (құқы) бойынша үш жүзге жуық түрік ғүламаларының болғандығын және олардың үш жүз елуден астам еңбек қалдырғанын, аты-жөндерін, кітаптарының тізімін жүйелеп жазып, оған қоса түрлі елдердегі архивтерден тек қана ислам фиқхына қатысты қолжазбаларды ғана теріп алғандығын айтады . Міне осындай топырақта туған Хусамеддин Сығнақи да балалық шағынан бастап, Сығнақ, Иасы, Исфиджаб қаларында білім алып, кейіннен (676х./1277м. жылдарында) ислам әлемінің ең атақты ғұламалары Хафизуддин ал-Кабир Мухаммед ибн Мухаммед ал-Бухари және Фахруддин Мұхаммед бин Мухаммед ал-Маймарғидан дәріс алады. Сол кездегі ислам ғылымдарының ішіндегі фиқх (құқықтану) саласында өзін терең жетілдіреді. Ислам әлемінде танымал, "қазылардың қазысы (қади-ул қудат)" атымен мәшһүр Ибн ал-Адиммен сұхбаттас болғандығы туралы деректер де бар . Ол асқан дарындылығының арқасында Бағдат, Халаб, Дамаск сияқты дәуірінің ірі ислам орталықтарындағы медреселерде сабақ береді . Ә. Дербісалиев "Қазақ даласының жұлдыздары" деген еңбегінде Сығнақидің ақындық қыры туралы да мәлімет береді . Тарихи деректерде артына осындай өнегелі із қалдырған Хусамеддин Сығнақидің өлген жылы милади (б.ж.с.) 1310, 1311, 1314 деп, әр түрлі көрсетілсе, қайтыс болған жері Халаб қаласы ретінде аталып өтеді. Қанша жыл өмір сүргендігі туралы дерек жоқ.

Енді шығармашылығына келетін болсақ, Хұсамеддин Сығнақидің трактаттары әлі қолжазба күйінде қалып отыр. Еңбектері араб, парсы тілдерінде жазылған. Оның калам, фиқх саласындағы трактаттарынан дәстүрлі түркілік дүниетанымға тән ерекшеліктер анық көрініп тұрады.

Жалпы қолдағы деректерге сүйене отырып, Имам Хұсамеддин Хұсайн бин Али Сығнақидің артына торт түсіндірме (комментарии) және үш трактат яғни, жеті кітап қалдырғандығын айта аламыз. Атап айтқанда ол ал-Маргинанидің әйгілі "Ал-Хидайа" атты кітабына "ан-Нихайа" атты комментарий (түсіндірме талдау) еңбегін жазады. Содан да болар көптеген ортағасырлық деректерде Сығнақи "сахиб-ун Нихайа (Нихайа кітабының авторы - иесі)" атымен танылады. Сонымен қатар ол калам (теология), наху (грамматика), сарф (морфология), тасавуф (суфизм) салаларында да еңбектер жазып қалдырады. Мысалы, 690х./1291м. жылы Мұхаммед бин Мұхаммад Ибн Омар ал-Ахсикатидің "ал-Мун- таһаб Фи Усул-ил Мазһаб" атты еңбегінің түсіндірмесін жасайды. 704 Х./1305 м. жылы Халаб (Алеппо) қаласында тұрған шағында Баздауидің "ал-Усул" деген еңбегіне түсіндірме жасап, оны "ал-Кафи" атымен жариялайды. Насафидің калам мәселесіне қалам тартқан "ат-Тамхид" еңбегіне жазған түсіндірме талдауын "ат-Тасдид" деген атпен, ал Замахшаридің "ал-Муфассал" атты грамматикасын қысқартып, жинақтап әрі түсіндіріп "ал-Муассал" ретінде танытқан. Байқасаңыз Сығнақидің әр салада жазылған еңбектерге түсіндірме талдау жасағандығын көруімізге болады.

Бұл оның өз дәуірінің кез келген ғылыми мәселелерінен тыс қалмағандығын көрсетумен қатар, асқан дарын иесі екендігінің де дәлелі. Негізінен орта ғасырда әсіресе шығыс мұсылман ғылымындағы ең кең тараған - комментарий әдісі, яғни, түсіндірме-талдау әдісі болатын. Алайда жоғарыда да айтқанымыздай Сығнақи тек қана түсіндірме жасаумен шектелмеген. Оның өз қаламынан шыққан үш қолжазба трактаты да бар. Олардың біріншісі тілге (морфология) қатысты "ан-Нажах фи-т Тасриф", екіншісі де Иасауи туралы аңыздар жайында жазылған "Рисала-и Хусамеддин-и Сығнаки немесе Манакиб-и Ахмед-и Иасауи" деп аталады. Үшінші трактатын кездестіре алмадық. Мұндай еңбектің бар екендігін тек З.В.Тоғанның, "...Молла Шариф өзінің "Хужжат-уз Закирин" атты енбегін жазарда "...факихтердің мәшһүрі Имам Хусамеддин Сығнақидің "Қожа Суфи Данышменди туралы рисаласын" пайдаланған" деген мәліметінен ғана білеміз. Сығнақи сол рисаласында Суфи Қожа Данышмендидің Қожа Ахмет сияқты әйгілі Арыстан бабтың шәкірті екендігін жазыпты. Ол (Данышменди) XII ғасырда өмір сүргенге ұқсайды. Бұл да біз үшін жаңа дерек. Өйткені көптеген тарихи дерекнамаларда Данышменди Қожа Ахмет Иасауидің шәкірті ретінде кездеседі (Әзірет Сұлтан Қожа Ахмет Иасауи. Көңілдің айнасы (Мират-ул Қулуб). Дайындаған - Кенжетай Д.Т. Билиг баспасы - Анкара. 2000.114).

Біз бұл мақаламызда жоғарыда да тоқталғанымыздай Сығнақидің Ахмет Иасауи туралы жазған (Манакиб-и Ахмед-и Иасауи) аңыз-деректерді қарастыратын боламыз.

Имам Хусамеддинің "Манакиб-и Ахмед-и Иасауи" атты трактаты Өзбекстан Ғылым академиясы Шығыстану Институтының кітапханасында (№11084, 116-14а беттер арасында) сақтаулы. Еңбек парсы тілінде, бірақ қай жылы жазылғаны көрсетілмеген. Осы трактатты қол жазбасынан алғаш рет түрік тілінде жариялаған ғылым Неждет Тосын, рисаланы XIII ғасырдың соңында жазылған деп пайымдайды.

Бұл рисала көлемі жағынан шағын болғанымен, Иасауи туралы кейіннен жазылған барлық деректерге негіз болған тарихи маңызы бар еңбек болып табылады. Мысалы Иасауитану тарихында Иасауи мұрасы туралы мәлімет қалдырған Алим Шайх өзінің "Ламахат" атты кітабында, Мұхаммед Шариф те "Хужжат-уз Закирин" атты трактаттарын жазарда Сығнақидің осы рисаласын басшылыққа алған. Яғни, Қожа Ахмет Иасауидің өмірі мен тұлғасына қатысты өте маңызды аңыз-деректердің хатқа түсуі тұңғыш рет осы еңбектен басталған деуге толық негіз бар.

Рисаладағы деректерден аңыз да болса, Иасауидің уақыты мен кеңістігінің тарихи, танымдық әрі әлеуметтік қабаттары туралы тұжырымдар жасауға әбден болады. Енді осы рисаланың ішкі мазмұнына қысқаша тоқталып өтейік.

Сығнақидің "Манакиб-и Ахмед-и Иасауи" яғни, Ахмет Иасауи туралы аңыздар" деп аталатын еңбегі дәстүр бойынша "Рақымды да Мейірімді Алла тағаланың атымен" басталып, мұны жазған "сахиб ун-Нихайа Маулана Хусамеддин "Аллама (ғұлама) Сығнақи" ретінде танытылады. Бұл жерде Иасауидің аты қалай "Диуани Хикметімен" қатар аталып кеңінен таралса, Сығнақидің де даңқы тарихта "Нихайаның авторы (иесі)" ретінде танымал болғандығын көреміз.

Әрі қарай рисалада Қожа Ахмет Иасауидің білім алған атақты пір-ұстаздарының кемелдігі (камил 170 пірден дәріс алғандығы), олардан тариқат құру үшін алған рұқсаты мен нұсқауы (ижазат-диплом), зікір салу әдісінің де "жахри зикр, сама, ракс (дауыстап, дөңгеленіп зікір салу, ерекше ритуалдық би)" екендігі, 126-130 жыл өмір сүргендігі баяндалады.

Сондай-ақ Иасауидің захир (шариғат, калам, тафсир) және батин (хәл ілімі - сопылық) ілімдерді кімдерден оқып үйренгендігі туралы да айтылады. "Сопылық ілімді Шайх Сухрауардиден ал шариғат ілімін Имам Фахруддин ар-Разиден оқыды" - деген мәліметтері әрине тарих тұрғысынан да, Иасауи ілімінің мәні жағынан да сын көтермейді. Дегенмен, сопылық ілімде "ауамдарды" яғни, ислам дінінен хабары жоқ халықты дінге салудың (иршад) әдістері бар екендігін көрсетуі танымдық әрі діни феноменологиялық жағынан өте маңызды. Иасауидің олардан "жетпіс үш ілім" үйренгендігі айтылады. Ислам мәдениетінде "жетпіс үш ілімді білген кісі жетпіс екі ұлттың (миллат) тілін біледі"- деген нақыл бар. Бұдан Иасауидің исламдағы барлық ағымдардың, мазхабтардың қыр-сырын білген, терең білім алған ғұлама екендігі шығады. Өйткені "жетпіс екі миллат, жетпіс екі тіл, жетпіс үш ілім" тіркестері көптік ұғымын берумен қатар, адамның кемелдігін, барлық ғылым түрлерін меңгергендігін білдіретін сопылық дүниетанымдық шама.

"Қағбада отыз жыл медресе көріп, қасиетті шариғат сатысын тамамдап, қырық жыл Қаландарилермен бірге саяхат етті" деген мәліметтерден сопылық дүниетанымдағы жетпіс мақам іздерін көруге болады. "Отыз жыл медресе" және "қырық жыл саяхат" сопылық жолдын рухани даму жолдарын білдірсе, Иасауидің "абдал, аутад, Қызыр мен Ілияспен жолдас болуы" да оның рухани кемелдену дәрежелерін көрсетеді. Иасауидің кемел адам, әулие дәрежесіне көтерілуі оның Хз. Қызыр (с.а.с.) тәрбиесінде болуында жатыр. Қызыр - исламдық діни мифологияда пайғамбарлар шынжырын (силсиласын) тәрбиелеуші рухани ұстаз.

Қожа Абдулхалық Гуждуаниді Иасауидің досы ретінде танытып, ол туралы "Баба Мухаммед Хотени яғни, Баба Машын, Хаким Ата, Суфи Данышменди мен Қожа Дүги (Американдық ғалым Девин Девистің Баба Тугласы, яғни, Баба Түкті Шашты Азиз болуы ықтимал) сияқты төрт камил пірмен Қағбаны Гуждуанда тауап етеді"- делінген. Бұл жерде аңыздың сопылық категориялық ақиқатты жеткізу формасы екендігі анық сезіледі. Өйткені Қағба кеңістік ретінде Мекке қаласында орналасқан. Ал жоғарыдағы төрт камил пірдің Қағбаны Гуждуанда тауап еткен. Қағба сопылық ұғым бойынша Хаққа қауышуды, яғни ақиқатты табуды білдіреді. Сопылықта тағы да сайр ус-сулук, яғни, рухани саяхатты, кемелдену жолын білдіретін ұғым бар. Сайр ус-Сулуктың "ішкі саяхат" және "сыртқы саяхат" (сайру афаки және сайру анфуси) деген екі түрі кездеседі. Осы рухани саяхат жолында Қағба ұғымы ерекше орын алады. Бұны да жоғарыда айтылған исламдық батин (ішкі) және захир (сыртқы) ғылым типтері негізінде түсіндіруге болады. Егер захир ғылымында қажылық парызы қасиетті Мекке қаласындағы Қағбаны зиярат, тауап ету болса, ал батин ғылымында "қажылық" Қағбаны өзіңнен (рухыңнан) табу болып саналады. Бұған қарап, сопылар қажылық парызды жоққа шығарады деген ұғым тумаса керек, керісінше олардың қажылықтың ішкі мәнін, ақиқатын терең түсінгендігін айтуымыз керек. Қағба ислам діни терминологиясында Алланың үйі болса, сопылар Алланың үясы деп адамдағы қалб-жүректі таниды. Осы рисалада Қожа Ахмет Иасауидің "Нағыз ер жігіт бізді Қағбаға апарған емес, Қағбаны бізге әкелген жігіт" деген сөзі де келтірілген. Яғни, Иасауи ішкі қажылыққа, ішкі кемелдікке мән берген.

Сонымен жоғарыдағы төрт камил пірдің Қағбаны Гуждуанда "тауап етуі", олардың Гуждуан (Түркістан аймағы) білім алуы мен кемелдікке жетуін көрсететін аңыз ақиқаты деп топшылаймыз. Әрі будан Қожа Ахмет Иасауи, Баба Машын Мухаммед Хотени, Суфи

Мухаммед Данышменди мен Баба Түкті Шашты Азиздердің замандас екендігі де ортаға шығады. Онсыз да көптеген тарихи деректер кейінгі үшеуін Иасауидің тәрбиесін алған шәкірттері ретінде көрсетеді.

Рисалада әрі қарай Иасауи "халифа Ахмет" деп танытылып, оның әулиелік кереметтері жайлы сөз болады. Халифа терминінен Иасауидің қоғамдағы саяси, діни беделін аңғаруға болады. Ол Хз. Мұхаммед (с.а.с.) пайғамбардың орынбасары деген ұғымды да береді. Бұдан халық санасында сақталған "Мәдинада Мұхаммед, Түркістанда Қожа Ахмет" деген тіркестің Иасауи қайтыс болғаннан кейін бір ғасыр өтпей-ақ кеңінен тарағандығын көрсетеді. Негізінен бұл рисаланың желісі де жазылу мақсаты да Қожа Ахмет Иасауидің тұлғасы, дәстүрі мен ілімін дәріптеуге арналған.

"Халифа Ахметтің сұхбатында 22 мың муфти, 60 мың сейітзада, 10 мың Хорезмнен келген имамзада, 10 мың ғұлама, 90 мың әулие, 8 мың абдал және 12 мың суфилер болатын". Бұл жердегі сандар Қожа Ахмет Иасауидің сұхбатының сапасын, оның салып кеткен жолының сол кеңістіктегі маңызы мен мәнін көрсететін деректер.

Рисалада "Халифа Ахметке қастарында он үш мыңнан нөкер ерткен тоқсан әмір-билеуші келіп, "байат етті, яғни ант ішіп, қол берді"- делінген. Осы құбылысты мемлекет және дін немесе сол кездегі Мауараннаһр мен Түркістандағы теократиялық негіздегі хандық мемлекеттік басқару жүйесіндегі билеуші мен дін адамдары арасындағы одақ тұрғысынан қарайтын болсақ, аңыздағы ақиқат іздері біршама ашыла түседі. Ортағасырлық теократиялық мемлекеттердің әмір немесе хандарының бір діни ағым негізінде одақ құруының негізгі ритуалдық рәсімі ортақ діни көсемдерді тану арқылы мүмкін болатын. Буған қоса, Түрік тарихшысы Заки Валиди Тоған өзінің "Иасауи мұрасы туралы жаңа деректер" деген еңбегінде Қожа Ахмет Иасауидің өз уақыты мен кеңістігінде ықпалды саяси күшке ие болғандығын, оның Қарахан мемлекетінің негізгі идеолог көсемі, әрі хандардың жол көрсетуші данагөйі қызметін атқарғандығын тұжырымдайды. Оның "Сырдария мен Әмудария өзендерінің бойын жайлаған оғыз-қыпшақ тайпалары Қарахан және Хорезмдер билігі тұсында Иасауи тариқаты шайхтарына қарасты болатын... Ахмет Иасауи мен Қарахан әулетінен шыққан Бура Текин Арслан Қара Қаған ал-Гази (1034-1047 билік құрған) арасында туыстық қатынас бар.

...Арслан хан Ахмет Иасауиге қызын берген... деген мәліметін, Сығнақидің Қожа Ахмет Иасауидің "аңшы құстар (бүркіттері) мен иттерді (тазылары) қолында ұстағаны" туралы мәліметі де оның саятшылық мәдениетін көрсетумен қатар, саяси билікке де жақындығын растай түсетін сияқты.

"Теккесінде әйел мен еркек бірге рақс (ритуалдық би түрі) ететін. Бірде араб өлкелерінен, қасында қырық шамасында дәруіштері бар елшілер төтеннен келіп, Халифа Ахметке "...әйел мен еркек бірге зікір, сама салып жатыр, бұл қалай болар екен? (яғни, шариғатқа, дін исламға сай болар ма екен)"- деп сұрайды. Қожа Ахмет Иасауи жауап ретінде "бір шоқты мақтаға орап, құтының ішіне қойып, аузын жауып, қолдарына ұстатады. Арабтар елдеріне оралған соң, Мысырдың бір қаласында көпшілік жұрттың алдында әлгі құтыны ашады. Қараса шоқ сол күйінде әлі сөнбеген, мақта да жанбаған. Олар, "Қожа Ахмет бізге сабақ берді, хақиқат жолындағы сұхбатта да, зікірде де әйел еркек мақта мен шоқтай бірге бола алады, одан олардың көңілдерінде Хақтан басқа ешқандай бөтен ой болмайды демек, Халифа Ахмет - біздің де піріміз", - деп мойындайды. Бұл жерде тамыры терең, мұсылман қауымының әлеуметтік шындығы кескінделген десек қателеспейміз. Өйткені әлі күнге дейін кейбір мұсылман елдерінде әйел мен еркек бірге ғибадат жасауы былай тұрсын, күнделікті тіршілікте де бірге отыруы мүмкін емес. Ислам дінінің негізгі қайнар көзі -Қасиетті Құранда да жыныстық бөлектеушілік атымен жоқ. Мұндай жіктеушіліктің тарих ішінде қалыптасқан дәстүрлі діни түсінік негізінде көрініс берген араб мұсылмандығының кескіні екендігін көптеген социолог-ғалымдар, дін тарихшылары жазып жүр. Иасауи ілімі, мәдениетіндегі мұндай ерекшелік дәстүрлі түркілік дүниетаным негізінде қалыптасқан болуы керек. Өйткені түрік ойлау жүйесінде, тілінде, дүниетанымында да жыныстық жіктеме, бөлектеушілік құбылыстар кездеспейді. Бұл біріншіден, Құран рухымен сомдалған Иасауи ілімінің феноменологиялық, әрі формалық ерекшелігі болса, екіншіден оның ілімінің түпкілікті мәні тұтастық, "вахдати вужуд" болғандықтан да әйел мен еркек былай тұрсын жалпы адамзат біртүтас, Хақтың жаратқан халықтары ретінде Алланың Бір және Бар, Жамал Ғылым сипатын көрсететін ең негізгі объектілері ретінде қарастырылады.

Сығнақидің рисаласындағы "Халифа Ахмет он екі жасында-ақ кемелдікке жетті" деген мәліметтері мен бүгінгі белгілі суфизм профессоры, Етһем Жебежіоғлуның "Диуани Хикметтері" негізінде ондағы хәл мен мақамдардың психотехникалық және рухани практикалық мәнін аша отырып айтқан тұжырымдары өзара қабысып жатыр. Жебежіоғлу өзінің "Қожа Ахмет Иасауи" атты мақаласында оның он бір-он екі жасында кемелдікке жеткендігін анықтайды.

Бұл рисаланың басты құндылығы Қожа Ахмет Иасауидің аузынан кемелдікке жетудің үш негізгі моральдық-этикалық тұғырын баса көрсетуі дер едік. Біріншісі, адамның өзіндегі ақиқатты табу, тану мәселесіне қатысты айтылған "Қағбаны (Алланы) өзіңнен тап" нақылы. Бұл "...кім өзін-өзі таныса, Тәңірді танығаны" деген сопылық дүниетанымдық тұжырымдаманы еске салады. Екіншісі, "ей, достар, міндетті түрде тәртіпті, (адап-әдепті, этиканы) сақтаңыздар" дегендегі әдеп, тәртіп мәселесі. Әдептілік адамның сопылықтағыдай рухани арылу жолында болсын, белгілі мақсатқа бағытталған жүйе немесе топта болсын, адамның қоғамдағы орны мен абыройын сақтайтын негізгі ұстаным. Үшіншісі, "ман сабара фазафара (Сабырлы адам сөзсіз жеңіске жетеді)" хадисіндегі фақр жолының өмірлік тұғырнамасы. Осы рисалада Иасауи кемелдікке сабырлылығының арқасында жеткендігін "Маған жүз жыл таспен атса да, сабыр еттім" деп түйіндейді.

Қорыта айтқанда, Сығнақи хақында зерттелуі тиіс мәселелер көп. Бұл жерде оның бір қырын ғана қарастырдық. Ол Ахмет Иасауидің өмірі мен тұлғасы, оның мұрасы туралы аңыздар негізінде хикмет дәстүрін хатқа түсіруді, тарихқа таңбалауды бастатқан болатын. Яғни, Хұсамеддин Сығнақи тек исламдық құқықтану саласында ғана емес, хикмет дәстүрін жазбаша таратушы ретінде де иассауитану тарихындағы орнын алуға лайық ғұлама.

Ә. НЫСАНБАЕВ, Д. КЕНЖЕТАЙ.





ХАЗИНИ*

ИГІ АДАМДАРДЫҢ БАҚШАСЫНДАҒЫ ТЕҢІЗДІҢ ЖАУҺАРЛАРЫ

Манба'ул-абһар фи рийаз ил-Абрар".

Құтыптардың темірқазығы, Алауилардың басшысы,

Хазіреті Қожа Ахмет Иасауи, Нұрлардың данышпаны,

Сырлардың данасы, Шайхтардың палуаны, бас сардары

Өз дәуірі машайықтарының басы, шыңы.

Мауараннаһрдың (Орта Азия) қас пірі,

Түрік машайыхтары даргахының басы,

Даргахынан басы азиз және берік,

Ара зікірін үйреткен бір азиз перзенд

Мардандардың силсаласынан шықты.

Қабір ішінде мункар және накир әскері бір момынның Алла зікірінің уытына бар өмірін арнағандығы айтылады. Дене мүшелерінің жараларын иіскей бастады. Ей, періште, тәнімді қоя бер, жүрегім асыл, соған қараңыз. Періште Алла жолында дәлел мен құжат талап етеді. Сопы, момын өкініп, жамандықтардан жеті қат көк қабатын тесіп өтіп, ғарыштан асып, ламаканда ғайып болыпты. Періштелер оның айбатынан топ-топ қаша бастады. Момын сопы зікірдің қуатымен, хәл тілімен ей, бақылаушылар, жетпіс сексен жыл бұл ошақ отында сақтап, үнім шықпай, үрейленбедім жамандықтан қашқыңыз келсе, бұл "ара зікірі" өткен ұлылардың зікірінен қалған жәдігері ғалымдардың түсіндірмесі, өткен машайықтардың өлең-жырларына арқау болған. Егер қаласам, бұл рисала ұзап кетеді. Үмметімнен рисаланы бітірген, әулиелердің әулиесі Хз. Шайх Худайдад Әл-Бухариға отыз екі халифа жол көрсетіпті. Оның тариқатының жайылуы үлкен теңіз сияқты әлемді басып кетіпті. Ол бірнеше трактаттар мен кітаптарды жинақтап, жазды. Ол барлық Мауараннаһр патшалары мен хандарының қол астында болған. Оның Ұлы атақ-даңқы өз дәуірінің ақындарының жырларында орын алған.

Хз. Мухаммед бір күні Қожа Ахмет Иасауиді мұңды қайғылы хәлде көрді. Одан қайғы-мұңының себебін сұрады. Күнде әлемді жеті рет айналып, сенен артық дос таппадым. Пайғамбар: Қайғы-мұң шегуді бұйырды: Ей, болмыстың ұлысы, жақсылық пен жомарттықтың иесі, саған салауат сәлем болсын!

Бірнеше күннен бері мүриттерімнің жүрегін қайғы-мұң басты. Суфилерді көңілсіз етті. Оны жою үшін осы зікір парыз қылынды. Бұл зікір түрін Қожа Ахмет Иасауиге Қыдыр Ата үйретті. Осы зікірді салуға рұқсат берді. Ара зікірмен шұғылданғанда мүриттердің жүрегіндегі қайғы-мұң тарқай бастады. Одан кейін зікір сала бастады. Осы уақытқа дейін қаншама ұлылар шықты. Қияметіне дейін олар үзілмей, силсила болып, сусынын зікірмен қандырып, кемел әулие болған. Бұл махшарға, кейін қайта тірілгенге дейін жалғасады.

Берді Алла әр нәрсеге дауа,

Сол дауадан әркім ем табады.

Әр таңда бақшада бұлбұл құстары

Дауа - емдеумен болады бұлбұл құстар

Бау-бақша құстары зікір, санамен

Демі таусылғанша ем салады.

Алла бұл "ара зікірінен" хабардар,

Ара зікірін салатын әулиелер көп,

Жүрек бақшасында коп гүлдер ашылар,

Суфидің басына гүлдер шашылар,

Суфи қош әуезді бұлбұлға тең,

"Ах" зікірімен олар Алланы талап етеді,

Әй, Хазини, қайғымен бұл зікір күреседі,

Күндіз-түні бұл пәк зікірді айт,

Оның бірінші мақамы — көңілдің айнасы,

Ол айнада "Алла көрінеді"

Нәпсіңді осы зікірмен тазала,

Көзіңді әуейіліктен арылтып, пәк қыл.

Осы тура жолға салған Алла тағалаға мадақ болсын! Егер ол бізді тура жолға салмағанда, адасар едік. Қожа Ахмет Иасауи өсиетінде былай дейді: "сенімді жетпіс, сенбейтін жетпіс адам бұл жолда пікірталаспен шүбәдан арылуы тиіс. Ара зікірін салатын суфидің сипаты да пәк болғаны дұрыс. Мухлис және мискин болмай тұрып, халис және сенімді болмайды. "Пәк әйелдер пәк ерлер үшін, пәк ерлер пәк әйелдер үшін".

Иасауи жолында маңызды, пайдалы төрт шарттың біріншісі - заман (уақыт) болып табылады. Заман - сұқ қолдардан, аман-есен болу. Хандардың бұйрығымен соғыс болмау керек. Көтерілісшілер мен азап берушілерден тыйылу керек. Осы шарт жүзеге асса, мемлекет билігіне Алла өзінің үкімі мен есендігін береді.

Кемелдік жолында қауіпсіздікті орнату — парыз,

Салтанат құру жамандықты тоқтату;

Әсіресе заман тыныштығы тәліптерге

Көмек көрсету әсіресе жеңімпаздарға,

Қылмаса егер қолын кес, мункирлердің тілін кес,

Кемелдік нышаны пайда болса,

Көкіректе білінер білімнің нышаны,

Хақ жолында жалқау болмасын!

Тәртіпсіз бейшара суфи болмасын!

Мункирлерден қауіп-қатер көрмесін!

Осы жолда нәпсісі шапшаң жабылып,

Тәліптерге тура жол есігі ашылсын!

Риязатты - сопылар мақсатына жетсін!

Шілдехана, қылует әдісімен

Әр тариқат теңіздей боп ақсын!

Әулиенің әмірі толық болды.

Тәртіп, жүйе - патшадан.

Мағынаны толықтыратын, жоғары мен төменді маңызды қылатын екінші шарт - Ихуан (Бауырластық). Парасатты адал бауырластық, арлы өз антына берік болады. Тәкаппарлық пен әуейіліктен ада, екіжүзділік аурудан арылған, бірліктері ақыреттік, ынтымақтары дүнияуи емес, достықтары Алланың разылығы үшін, сұхбаттары ынталы, діндар, ұрандары имам Ағзам және Әбу Юсуф.

Төрт шарттың үшіншісі - мекен (кеңістік), таңдалған адамдар үшін арнайы мекен керек. Дүниесі қорғалған, ешкімнің кедергі келтірмеуі, қарсы келмеуі, дәрет алатын мүмкіндіктері ғибадат етуге қажетті нәрселер дайын тұру керек. Мекен - зікір мен пікір, еркіне кедергі болмай, қысы-жазы достары мен сый көрсетер серіктері қырық күндік шілдехана мен қылуетте, уақытын толтырып, риязатшыларға басшылық ететін, мүриді мен мұратына еркіндікте болатын мүмкіндік.

"Ламаканға жету үшін мекен керек". Кімде мекен болмаса, кемелдікке жету қиын. Сол себептен адамзаттың тәжі - пайғамбар мешіт, михраб салдырды. Мұсылмандар өзіне толық мекен қылды. Мекен саламат пен есендікті сақтайды.

Алғашқы шарттармен байланысты төртінші шарт - сұлтанға (патшаға) адалдық (беріктік). Сұлтанға беріктік шарт. Сол уақыттың патшасына берік болу формалистерге жат. Мұңдылардың менмендігін өсіреді. Мужахидтер бас көтеріп, дамиды. Суфилер қиялының өрлеуі, сауатсыздардың тобыры, таңдаулылардың назары, фақрлардың қызмет, салиқтардың тақуасы, дінге пана сұлтандар, хандар исламды тұтып, өздеріне міндеттейді. Алла тағала өзінің халифасы Хз. Дәуіт пайғамбарға аян берді: Ей, Дәуіт, егер мені талап еткендерді көрсең, оған қызмет еткін! Сол сияқты Хз. Мұхаммед пайғамбар да хадисінде былай дейді: "Бір қауымның көсемі, сол қауымның қызметкері". Суфилер үшін сұлтандарға берік болу абырой деп есептеледі. Оған жәрдем беруі, пайдалы әсер береді, олардың силсиласынан келе жатқан дәстүр осы дәстүрді сақтау олар үшін мақтаныш әрі қуаныш.

Кімге мемлекет, білім керек болса,

Оған мекен, заман, бауыр керек.

Бұл шарттардың негізі мен мәні,

Хз. Сұлтанға адал болу керек,

Мағрифатта жоғары өрлеу керек.

Оған мәнді білер дана керек.

Мемлекет патшасына берік болудан

Соңынан ерушілерге дәлел керек,

Оларда жан аяу жоқ.

Оған жан емес, Алла керек.

Әй, Хазини, суфилер жолында

Ортада ерлік пен тұғыр керек.

ХАЗИНИ "Китабу манба'ул абһар фи тийази абрар"

Silleymaniyye Kȕtűp, Șehid Ali PaȘa kimsi,

№ 1425 / acge/ 1425. 19-23 бб.

Аударғандар Д. Кенжетай,

3. Муминова.

ХАЗИНИ - ИАСАУИ МҰРАГЕРІ

Ахмет Махмут Хазини Иасауийа тариқатының ірі өкілдерінің бірі. Оның қаламынан бізге белгілі "Манба'ул-абхар фи риааз-ил Абрар" және "Жауаһир-ул Абрар мин амуаж-ил Бихар" атты еңбегі толығымен Орта Азиядағы сопылық мәдениетке арналған.

Хазини еңбегінде кәміл адамдардың, түркі машайыхтары, олардың рухани моральдық құнды жақтары, сыр ілімдері туралы сыр шертеді. Ол иасауийа тариқатының негізгі ұстаным қағидаларын зерттеуші ретінде Қожа Ахмет Иасауидің өмірі, шығармашылығы мен сопылық дүниетанымына шолу жасаған. Иасауи туралы Хз.Али ұрпағы, құтыптардың құтыбы, сырлардың білушісі, нұрларды ашушы, шайхтардың шайхы, бар әлем машайыхтарының имамы, Мауараннахр пірлерінің сұлтаны, барлық түрік машайыхтарының жол көрсетушісі, әлемнің данышпаны, тоқсан тоғыз мың марданның ұстазы, оның тариқаты қияметке дейін жалғасады" дейді.

Иасауидің "өлмес бұрын өлу", "өзіңді тану" сияқты ұстанымының мәнін алғаш рет жазба деректерде түсіндірген адам. Иасауидің ара зікірі және оның маңызына көп тоқталады. Иасауи зікірі туралы сол дәуірдің атақты накшбанди тариқатының өкілі Қожа Ахрардың сөзін келтіреді: "Егер бұл зікір тағы бір сағат жалғасқанда, ғарыштан жерге дейін от болып жанар едім". Шындығында Түркістан (Орта Азиядағы) тариқаттар бір-біріне өте үлкен құрметпен қарап бір-бірінің зікірдегі методтарын қажеттілік болған жағдайда қолданып отырған. Мысалы Иасауийа тариқатының өкіл Сайид Мансұр өзінің қасына кубрауийа, нақшбандия, ишқийа тариқаттарының өкілдерін жинап сұхбат өткізетін еді. Хазинидің өзі иасауийа мен нақшбандия тариқаты шайхтарынан иршат (рұқсат) хат алып, екеуін де тең ұстаған. Хазини еңбегінде Түркістандағы Жүсіп Хамадани, Хәкім Ата, Зеңгі Баба, Қожа Али, Садр ата, Қасым шайх, Хұдайдар Бухарни, Шайх Хадим Түркістани, Қожа Уәзір Каши, Умар Раушани және т.б. шайхтар туралы мәлімет береді.

Иасауи жолының негіздері, этикасы, тарихы туралы толығырақ мәлімет беретін еңбек -"Жауахир-ул абрар мин амуаж-ил бихар" (Ізгі адамдардың теңіз толқындарындағы гаухарлары). Бұл еңбектен иасауитанушы ғалым Ф. Көпрүлү 1919 жылғы жазған "Түрік әдебиетіндегі алғашқы суфилер" атты еңбегінде пайдаланған. Бұл кітапта поэзиялық, прозалық стилде жазылған Құран аяттары, Хз.Мұхаммед пайғамбар хадистері, атақты әулиелердің сөздері, сопы ақындардың үгіт-насихат сөздері, мақал-мәтел түрлі аңыз-әпсаналар орын алған. Еңбек негізінен сопылық дүниетанымның негізгі терминологиясын қамтитын ұғымдар мен құбылыстарға арналған. Ондағы шайх, муршид, суфи, әулиелердің ойларын өте ұтымды пайдаланған. Хазини түркі, араб, парсы тілдерін ете жетік меңгергендігін оның еңбегіндегі түркі, парсы және араб тілінде жазылған бөлімдеріне қарап білуге болады. Ақындығы да, сопылығы да, даналығы да еңбекте айқын көрініс тапқан деуге болады. Хазинидің өзі он екі жасында құдай жолына түсіп, экстаз хәлінің дәмін татып, Мәжнүн болады. Ритуалдық би, рух психотехникасымен айналыса бастайды. Он тоғыз жасында иасауия силсиласынан "жалпы иршид" мүмкіндігіне не болады.

Хазини, әрбір мүридтің рухани кемелдікті анықтайтын Қожа Ахмет Иасауидің төрт маңызды шартын меңгерудің қажеттілігін баса көрсетеді: Иасауи "Кемелдіктің көрінуі -пірлердің атағы кең жайылуы үшін тариқатқа жаңа кірген мүридтердің жолға түсіп кемелденуінің төрт шарты бар: Мекен (кеңістік, Отан), заман (уақыт), Ихуан (бауырластық); Рабт-и сұлтан (мемлекет басшысына беріктік).

Мекен - зікір салып, шілдехана (қырық күндік рухани практикалық тазару) этикасынан ету кезінде сопының жүрегінде қобалжу болмас үшін, рухани кемелдік үдерісі үзілмес үшін жерұйық мекен болуы керек.

Заман - сол дәуірдің оқиғалары мен уақыт қысымынан аман қалу үшін талиптер (дәруіштер) арасында, мемлекетте үмітсіздік, іссіздік, көтеріліс, соғыс болмау керек.

Ихуан - осындай шарттар арқылы, бауырлар - таза рухани арылу үшін өз рухын зерттеу, мақамын кемелдендіру үшін қылуеттің қағида-этикасына көмекші болып, "алдымен достық сосын жол тап" ұстанымын басшылыққа алуы керек. Силсила адабын жүзеге асыру үшін алып-ерен керек, ал Иасауи силсиласына оның қағида-дәрежелеріне сай ерлер көп қажет.

Рабт-и сұлтан - жолдың баянды болуы үшін мұсылман патшасының оң назары қажет. Әрі жолдағылар да патшаға берік болуы тиіс.

Бұл жерде Иасауи тариқатының басқа тариқаттардан айырмашылығы көзге көрінеді. Ол осы төрт шарт: Отан. Тыныштық. Бауырластық. Мемлекет. Осы төрт негізді сопылық -діни танымдық тұрғыдан қабылдап, өздеріне ұстанымдық тұғыр ретінде анықтаған.

Хазини осы еңбегінде Иасауи айтқан сездерін: "Ол Құран мағыналарының ақиқи ұғушы, Алланың тәлім көздерін зерттеуші ғалым, Хз.Алидің ұрпағы Қожа Ахмет Иасауи (сырға қанығушы) былай дейді", - деп бастап, әрі қарай оның айтқандарын үшінші жақтан жеткізеді. Иасауи "Адам бойындағы бес түрлі сипат, ішкі және сыртқы пәктік, риязат -рухани жаттығу, нәпсімен күрес - мужахада, Алланы еске алу - зикруллах, хилуат -әулиелік, мушахада - куә болу, ракс-сала - ритуалдық би, факр - кемелдік теориясы сияқты мәселелерді қамтиды.

Хазини Иасауийа тариқатындағы ұстаз бен шәкірт арасындағы байланыс этикасын жазып қалдырған. Бұл қатынастың да 10 түрлі шартын көрсетеді: Шәкірт әдепті, өз шайхын баршадан кемел және абзал деп білуі тиіс. Шәкірт ақылды әрі сезімтал өз шайхының тариқат белгілерін, ақиқат туралы шарттарын өте терең ойлай алуы тиіс. Шәкірт ұқыпты, шайхының айтқандарына тағат қылуы тиіс. Шәкірт адал, ұстазының қызметінде кемшілікке, қатеге жол бермеуі тиіс. Шәкірт турашыл сөзінде тұратын, уәдеге опалы, өз шайхы туралы шек-шүбәге түспеуі тиіс. Шәкірт мәрт, антқа берік болуы тиіс. (бұл жерде ант, пірге қол беру, биғат ету).

Шәкірт өзін ұстазының еркіне беріп, керек болса, малын да шайх қызметіне беруге дайын болуы тиіс.

Шәкірт сыршы, өз ұстазының, өз ұстазының құпиясын ешкімге жария қылмау керек. Шәкірт шайхының барлық болмысына, арына, мүлкіне көз салмауы керек.

Шәкірттің кемелдікке жетуіне жол көрсеткен, тәрбиелеген ұстазына жанын беруге дайын болуы тиіс. Негізінде бұл шарттар "Фақрнама", "Диуани Хикмет", "Мират-ул Қудуб" еңбектерінде де кездеседі. Хазини еңбегінде Иасауи айтқан нақты тұжырымдар қалдырған. Мысалы, ғашықтық туралы: "... ғашықтық жолын түсу оңай емес. Өйткені, ғашықтық кез келгеннің ісі емес. Ғашықтық тек жүректілердің, ерік, қайраттылардың ғана ісі".

"Аяғыңды мәртше ғашықтық жолына қой, бұл жол Хақ тағаланың жолы. "Хаққа ғашық болсаң, жаныңды бер. Хақ жолында жан бергендер Оның сүйіктісі болады". Өйткені, қаныңды бөтен біреу емес, достың (Хақтың) өзі төгеді. "Ғашықтық ежелден біздің несібеміз. Бұл екі әлем ғашықтықтың бар екендігінің дәлелі. Ғашықтық тисе көңілге, ол көңіл теп-тегіс айнаға айналады". Иасауи дана адам туралы, "Дана адам тәні жанымен, көңілі тәннен алыс, сырттай халық арасында, бірақ, мәні жағынан халықтан тыс адам". Яғни, дүниелік өткінші ақиқаттардан алыс тұратын, өзін әрдайым Алламен ғана бақытты сезінетін адам.

"Дана адам ғашықтық зынданында жәбір, жапа шегуші, мұрат-мақсатына жету үшін Хақ жолында азап тартатын адам. Дананың белгісі - тәні қызмет пен опалылықпен байланысты, көкірегі нұрлы, жарықпен кеңейген, жүрегі Алла деп соғады, малында жомарт, аты жақсылықпен танылған, жаны ақыретпен әрі дүниемен теңдей байланысты. Әр нәрсенің кезі бар, тақуалықтың кені - даналардың жүрегінде.

Дәруіштік - адамның Алланың сүйікті пендесіне айналып, кемел адам дәрежесіне жету. Бұл жолда Алладан басқа нәрселерден алыс болып, тек Хаққа деген ғашықтықпен айналысу дәруіштердің негізгі мақсаты.

Иасауи мәдениетінде пір-ұстаздың, ұстаз бен шәкірт арасындағы қатынастың маңызы ерекше. Біріншіден, тариқат пірі - сол тариқаттың негізін салушы, шәкіртті Хаққа ұластырушы, жол көрсететін адам шайх дегеніміз, Иасауи жолында, өз нәпсісін жеңген, Хаққа ұласқан әулие, Алланың досы, шәкірттерге жол көрсетіп, тәрбиелеу хұқына ие кемел адам. Шайх кемел адам болса, басқаларды, басқаларды, шәкірттерін де кемелдікке жеткізеді. Сонымен сопылықта Аллаға баратын жол шайх - (қақпа-баб-астана) арқылы өтеді. Баязид Бистами бұл туралы "Шайхы жоқтың шайхы - шайтан" - дейді. Бұл сопылық жолдағы ұстаздың қажеттілігінен туындайды. Шайх Алланың жердегі өкілі - орын басады. Хз.Мұхаммед пайғамбардың жолын жалғастырушылар. Шайх Алланы пенделерімен, пенделерін де Алланы және басқаларға сүйдіруші, Алланың, барлығын, бірлігін, рахметін қоғамға жаюшы адам. Бұл жол өте қауіпті, рухтың кемелдікке жетуі үшін шайхтың бақылауы міндетті. Онсыз рух қалыбынан айнып, басқа арнаға түсіп кетуі мүмкін.

Хазини, тариқат пен шариғат арақатынасын нақты бейнелеген. Шариғат - тән, тариқат -рух, шариғат - сөз, тариқат - мән, шариғат - форма,тариқат - мазмұн, шариғат - теңіз, тариқат - гаухар, шариғат - сүт, тариқат - қаймақ, шариғат - ағаш, тариқат - миуа. Шариғат ағымында піспеген хәл (жеміс), экстаз және таным миуаларының қадірі, қасиеті жоқ. Сондықтан, Иасауи шариғатсыз тариқатқа кіруге болмайды дейді.

"Шариғат ағаштың жемісі - опа, тариқат ағашының жемісі - фана, мағрифат - ағашының жемісі - бақа" - Жан, атақты суфи.

Иасауи мәдениетіндегі зікірдің орнын Хазини өте терең бағалайды. Зікір шәкірт көңіліндегі нәпсі мен шайтани уасауасларды тазалап, рухты пәк, жүректі ақ етеді. зікір шәкіртті Хаққа апаратын жолдың негізгі сатысы. Зікірсіз Хаққа ұласудың өзі бекер. Ара зікірі туралы "Көңіл бақшасы Оның зікірімен тазаланады. Ара зікір адамда Аллаға қарсы шығуды болдырмайды. Көңіл дерттен айығады. Өйткені рух ара зікірі арқылы мағнауи, рухани құтқа не болады. Ара зікір Алланы мушахада (көру, куә болу) етуге мүмкіндік береді. "Бақшадағы гүлдің қадірін бұлбұл біледі. Зікірдің қадірін алып-ерен, дүлдүл біледі" деген мәтел Иасауиден қалған. Иасауи "қылует" методының маңыздылығын баса көрсетеді.

Екі түрлі қылует болады. Біріншісі - шариғат қылуеті, екіншісі - тариқат қылуеті. Шариғат қылуетінсіз тариқат қылуеті болмайды. Шариғат қылуетінде тәубе, яғни, өз істерінен өкініп, одан бас тартып, жаман әдеттерден жақсы істерге етеді. Тәнін билеп, Алланың жолы, еркі, қалауы, бұйрығы бойынша жүреді. Сосын тариқат қылуетіне өтеді. Бұл таза рухани арылу, Алланың жамалына құлшынысты, оған деген пәктікті, махаббатты арттырады. Міне, Хазини Иасауи әлемін меңгере отырып, өзіндік дүниетанымын қалыптастырған суфи. Сопылық тарихында, иассауитану тарихында ерекше орны бар дана.

Д. КЕНЖЕТАЙ





МҰХАММЕД ХАЙДАР ДУЛАТИ

ТАРИХ-И РАШИДИ

МӘУЛАНА МҰХАММЕД ҚАЗИДІҢ "АЛЛАНЫҢ ОҒАН МЕЙІРІМІ

ТҮССІН" ДҮНИЕДЕН ӨТУІ ТУРАЛЫ ЕСКЕРТПЕ

Мейірімді, рақымды

Алланың атымен бастаймын!

Адамдарды жаратқандарының ішінде ең ұлығы еткен Аллаға шүкір. Оған ақиқат пен білімнің хош иісті самалын жеткізді әрі оларды уайымсыздық пен жоқтықтың қара түнегінен қорғады, олардың жүрегін тура жол және анық біліммен нұрландырды. Олардың теріс ісіне қайғырды һәм иман мен дұға оларды жетеледі. Барлық адамдар үшін оны (пайғамбарды) мен періштелерді жіберіп, оның сөздерін аяттардың куәліктерімен және Құранның дәлелдемелерімен негіздегенге мың да бір алғыс. Оның және оның ұрпақтары мен сахабаларына, ғылым мен сенімнің адамдарына [Алланың нұры жаусын].

Сонан жұрттан оңаша әрі беймәлім өмір сүретін Мухаммед Қази деген лақап атымен белгілі Мухаммед ибн Бурһанаддин былай дейді, бірде мәжілісте Фаридун патшадай абыройға ие Жәмшид әулетіне жататын сол бір патшазаданың, бақытты ханның, мәртебелі шаһтың, әлемді жаулаушының, ұлылық пен құдірет аймағының күні, бақыт ағашының жемісі, асқақтық әлемінің жаны, қара халық тыныштығының дәнекері және қалаларды гүлдендіруші, батырлық даласының шабандозы, әлсіздердің көмекшісі және ғалымдардың қамқоршысы, патшалықты қадірлеуші, достарын аялап, жауларын қиратушы, Алланың көлеңкесі Мухаммед Хайдар ибн Мухаммед Хүсейін көрегенді (гураганды) таныстырды, "Алла тағала оның билігі мен патшалығын мәңгі етсін және оның шын достарына деген мейірімділігі мен қайырымдылығын арта түсірсін". Өлең:

Пайғамбардың атымен, әулиелік сырымен

Күшті болып қаруы, артсын абырой-беделі,

Сыртқы ықпалдың күшінен қалмасын тек қаңырап,

Ортасына түспесін құдіретті шаңырақ.

Әмірлері әлемнің оған келіп бас исін,

Тағдыр менен жазмыш құл боп қызмет көрсетсін,

Алла нәсіп еткен соң, мәңгі жұмақ бағында,

Әкесінің рухы ырза болсын шаттана.

Әли дейін әйгілі, әлем аман тұрғанда,

Ол да аман-сау тұрып, саламат болсын әмәнда.

Мен патшалықты басқару ережесі жайлы кітап жазамын деп мәлімдедім. Осыған орай бұл әлсіз каламмен ауыр күнәлар туралы бірқатар жолдар жазылып, мемлекетті басқару шарттарына қатысты даналар мен ғалымдардың сөздері келтірілетін болады. Жоғары мәртебелінің сарқылмас ілтипатының шексіз мейірімінің арқасында ол [өзінің] патшаға лайық ақ пейілімен дәруіштердің осы трактатына құптарлық көреген көзбен қарап, шын достарының кемшіліктерін және тілеулестерінің қаламының қателіктерін патша көңілмен кешірер деп үміттенемін. Алла тағала уақыт пен аумалы-төкпелі заманның апаты мен кесапатынан аман сақтасын. Әрдайым уақыттың тұлпары оның дегеніне көнсін және [Алла] оның мемлекетінің күні оған бағыныштылардың басында мәңгі жарқырап тұратындай, ал оның бақытының саясын мызғымастай етсін.

Шындығында жалған дүниенің байлығына қызықпаған ғана нағыз патша бола алады, өйткені опасыз дүние тұрақты емес, өткінші. Әділеттілік пен ізгілік салтанат құрғанда ғана және имандылық бақыты бұл дүниеден жұмақ бағына жеткенде ғана байлық болады. Бұл туралы шексіз айта беруге болады. Пендешілікке, [мемлекетті] басқару ережелеріне және басқа [мәселелерге] қайта оралайық.

[Мына сөздердің] мәнін біл: <Алла жақын адамдардың бірігіп жалбарынуын жазсын> заңдарды ашушы ғалымдар мен олардың бақылаушылары адамзат баласын жаратудағы мақсат - екі әлемді жаратушының сүйіспеншілігі деп есептейді. Құдайдың құлы бұл дүниеден өтерде құдіретті Жаратушыға деген өзінің достығы мен сүйіспеншілігін бірге ала кетсе, онан асқан бақыт болмас еді. Егер жүрек жаман қылықтардың тікенектері мен қоқыстарынан тазарып, шынайы махаббаттың дәнегі ұстамдылық пен ынталылықтың кәусарымен Алланың таңдаулыларының <Алла олардың жанын нұрландырсын> ережесі бойынша суарылса, онда ол [жүрек] дами отырып, махаббат деңгейіне жетеді және ғашықтыққа жатпағанның барлығы толығымен күйіп кетеді, - бәйіт:

Махаббат [Аллаға] деген жалынды шарпитұғын әлемді,

Ғашықтықтан басқаны аямайды, өртейді.

О, махаббат, пәк көңілдің тұрағы,

Барлық дерттің емшісісің сен біздің

Тәкаппарлық тежеуіші сен біздің,

Қуана түс, Аплатон мен Гален сынды шырағым.

Тағы да біл, қымбаттым, күнәларға қатысты қайшылықты [пікірлер] өте көп. Кейбіреулер пайғамбардың <Алла оған нұр-шапағатын төксін> күнәкарлықтың жеті түрі бар деген сөзін келтіреді. Біріншісі - пұтқа табынушылық, құдай мұнан сақтасын; екіншісі -нақақтан адам өлтіру; үшіншісі - адал адамның атына кір келтіру; төртіншісі - жетім-жесірдің мүлкін негізсіз иелену; бесіншісі - өсімқорлықпен айналысу; алтыншысы -дінсіздермен соғыс кезінде бір мұсылманның екі кәпірден қашып кетуі; жетіншісі - ата-ананы тыңдамау; яғни әке мен шешеге мойынсұнбау. Кейбір қадірлі адамдардың айтуынша, заңгер оған дәл анықтама бермегенімен, жазалауға тиесілі қылықтарға жатқызған теріс қылықтар да күнәға жатқызылады.

Алайда ұлы зерттеушілер қатарына жататын және сөздері [Құранның аяттарына] ұқсас болып келетін шайық (шейх) Әбу Тәліб Макки өзінің "Кувват ал-кулуб" ("Жүректердің күші") атты еңбегінде барлық тақуа адамдардың бірауызды пікірін келтіреді: он жеті ауыр күнә бар, олардан аулақ болу керек, ал қалғандары - жеңіл күнәлар - олар кешіріледі. Осылардың (он жеті күнәнің ішіндегі) торт күнәсі жүрекке қатысты: біріншісі - пұтқа табынушылық, құдай онан сақтасын; екіншісі - тіпті күнәсі қаншама көп болса да, Алланың рақымдылығынан үмітін үзу; үшіншісі - өзінің құлшылық етіп жүргеніне сеніп, Құдайдың қаһарынан қаймықпау; төртіншісі - күнә қылықтар жасаудағы табандылық.

Келесі төрт [күнә] тілге байланысты. Біріншісі - жалған куәлік беру; екіншісі - өтірік ант ішу, яғни хақты (шындықты) жалған, ал өтірікті шындық етіп көрсету; үшіншісі - тақуа адамдарға жала жабу, төртіншісі - сиқырлықпен (дуақанттықпен) айналысу.

Келесі екі [күнә] колға қатысты: біріншісі - ұрлық жасау; екіншісі - нақақ қан төгу. Онан кейінгі үш [күнә] асқазанға (қарынға) байланысты: біріншісі - шарап ішу; екіншісі -жетімнің малын заңсыз иелену, үшіншісі - өсімқорлықпен айналысу.

Кейінгі екі [күнә] жыныс органдарына қатысты: біріншісі - зинақорлық, екіншісі -содомия (ләват). Тағы бір [күнә] аяққа байланысты - соғыс күні бір мұсылманның екі кәпірден қашып кетуі.

Олардың тағы бірі бүкіл денеге қатысты - бұл ата-ананы тыңдамау, яғни әке-шешеге бағынбау. Кімде-кім осы он жеті [ауыр күнәлардан] аулақ болса, оның мұнан өзге барлық күнәлары да кешіріледі. Және бұл шындыққа жақын. Кейбір беделді білімді адамдардың айтуынша, бір жұма намазды атқару келесі жұмаға дейін женіл күнәларды жоюға жағдай жасайды.

[Осылайша], жүректің алаңы оны кірлеткен күнәлардың қоқысынан тазарып, жүректің ауқымы қарсыластың шамынан азат болғанда, шынайы махаббат иесі оның төрінен орын алуға жүрек лайық болады. <Шындығында патшалар әлдебір қалаға кірсе, оны қиратпай тынбайды> деп [аятта] айтылғандай, ол да бұрынғы тәртіпті бұзып, ғибадат пен құлшылық етуді бекітіп, еш кедергісіз сүйіктісімен қауышады.

Егер кімде-кімнің үлесіне құдайдың құлдарына қамқоршы болу және патшалықты басқару құрметі бұйырса, ол онсыз патшалық ету істерінің, діни істердің де, тіршіліктің де атқарылымында тәртіп болмайтын шарттардың бар екенін білсін. Ел жамағатының билеуші қамтамасыз етуі тиіс бірсыпыра құқылары бар, ал ол қамтамасыз етілмесе, ол ана дүниенің азабынан құтыла алмайды. Бұл шарттардың әрқайсысының мәні қысқаша түрде баяндалатын болады.

Патшалықты басқарудың он шарты бар. Біріншісі - қандай да бір істі шешу барысында билеуші өзін бағыныштының орнына, ал басқаны өзінің басқарушысы ретінде қойып, оның өзі мақұл көрмеген бұйрықты өзгенің де қабылдауын құптамауы керек.

Екінші шарт бойынша, мұсылмандардың мұқтаждықтарын өтеуді патша өзінің ең лайықты ғибадаты деп санауы керек, өйткені Пайғамбардың айтқаны бар: "Мұсылманды қуанту адамдар мен рухтардың барлық ғибадатына тең". Демек, мұсылмандардың патшасы олардың қажеттіліктерін өтеуге үнемі дайын болуы керек. Егер ол қандай да бір мұсылманның оған деген бір қажеттілікпен оның қақпасының алдына келіп тұрса, онда ол патша оның мұқтаждығын өтемей, басқа тірлікпен айналыспауы тиіс және өзіне мазасыздық келтірмеу үшін мұсылманның қажетін өтеуді кейінге қалдырмауы керек.

Үшінші шарт билеушінің ішу мен жеуге, киінуге келгенде хақ жолында халифтердің өмір тәртібіне еліктеуімен және өз бойын таңдаулы тағамдар жеу мен қымбат бағалы киімдер кию дағдысынан аулақ ұстауымен сипатталады. Мысалы, мүміндердің әмірі қазіреті Әлі <Алла оған разы болғай> халиф тағына отырған күні базарға барып, үш дирхемге көйлек сатып алып, оның жеңін білезіктен темен, ал етегін тобықтан төмен кесіп тастайды. Одан "Неге бұлай істедің?" деп сұрағанда, ол: "Бұл жуынуға қолайлы, еліктеуге лайық қарапайымдылыққа сәйкес келеді", - деп жауап береді.

Төртінші шарт бойынша, әңгіме барысында жай сыпайы сөйлеп, бекерден-бекер қатаң тіл қатпау керек, көп сөйлеп серігіңді мезі қылмай, әлсіздермен және кедейлермен сөйлесуге арланбау қажет. Халиф Ма'мунның патшалығы тұсында біреу қылмыс жасап, қашып кеткен көрінеді. Ма'мунның алдына оның ағасын алып келеді. Ма'мун оған [қашып кеткен] інісін табуды бұйырып, әйтпесе оның өзін өлтіретінін ескертті. Ол кісі былай деді: "Ей, мүміндердің әмірі! Егер сенің бір әкімің біреуді өлтіргісі келсе, ал сен оған оны босатқын деп бұйырсаң, онда әкім оны босатар ма еді?". Ма'мун жауап қатты: "Әрине, босатады". Сонда ана кісі былай депті: "Мен саған сені әлемнің әміршісі еткен Алладан үкім алып келдім", - [аят]: <Біреудің арқалаған күнәсін басқасы көтермейді>. Сонда Ма'мун: "Оны босатыңдар, өйткені ол дәлел келтірді", - деді.

Бесінші шарт патшаның адамдарға жағу үшін өз үкімдерінде әлсіздік танытпауымен, екіжүзділік көрсетпеуімен және әркімнің қажетін өтеумен хақиқат пен шариғатқа қарсы келмеуімен сипатталады. Ол басқару ерекшелігі халықтың жартысы қашанда басқарушыға наразы болатындығымен сипатталатынын білу тиіс, өйткені наразы жақты шындықпен қамтамасыз ете отырып, әділ патша ретінде бүкіл халықтың ризашылығына ие болу мүмкін емес. Патша жеке мүддені ойламай, риясыз қызмет еткенде, ол өзінің үкімдерінде адамдардың ашу-ызасы туралы ойламайды, Алла тағаланың ризалығын көздейді, сонда ғана құдіретті Алла өзі де разы болып, халықты да оған риза еткізеді. Мысалы, Жаратқанның елшісі <Алла тағала оған батасын тілеп, сәлемін берсін>, былай деген: <Алла адамдарды ашуландырғанымен Алладан медет күтетіндерге разы болады, ал адамдарды қанағаттандыру - Алланың ісі>.

Алтыншы шарт бойынша, патша елге төнген қауіптен қамсыз қалмауы тиіс, және ол әмір мен билеушінің билігі, сол арқылы мәңгілік бақыт пен жақсы атаққа не болуға жеткізетін құрал екендігін нық ұғынуы тиіс. Әр заманның патшалары мен билеушілерінің көпшілігі өткінші өмірдің бұлдыр бақытына басы айналып, өз нәпсісін тежемей, дінді ойрандап, тәкаппарлығының салдарынан өзінің ар-иманын желге ұшырып жіберетін [адамдар қатарына] жатады. Алла сақтасын! Демек, бүгін еркіңнің ауыздығы өз қолыңда тұрған кезде, бұл дүниедегі дәулетті ана дүниедегі ақыреттің кіріптарлық дәнегіне айналдырмауға және әділеттілікті іске асыру мүмкіндігін қолдан жібермеуге барлық күш-жігерді жұмылдыру керек. Әділ патшаның әр күнгі әділетті ісінің оның жасаған барлық ғибадаттарына пара-пар екендігін айтқым келеді.

Жетінші шарт - бұл заманда оңай адамдардың сирек кездесетініне қарамастан, билеуші дінді насихаттаушы ғұламалармен қарым-қатынас жасап, әңгімелесуге бейім болуы керек және бұл өлкеде ондай адамдар табылып жатса, олармен кездесуге ұмтылып, мұндайлардың берген кеңесін өз өмірінің бақыты деп түсінгені дұрыс. Ол сырттай тақуа болып көрінгенімен, өздері надан, өтірікші, пасық болып келетін адамдармен сұхбаттасудан бойын аулақ ұстауы керек, өйткені бұл адамдар сенімді таптаушылар болып табылады. Мынадай бір аңыз бар: бірде һарун-әр-Рәшид Шайх Шақиқ Балхиді <Алла оның құпиясын шуақтандырсын, шақырып, "Маған бір кеңес бер", - деп өтінеді. Ол былай деп тіл қатады: "О, мүміндердің әмірі! Хақ тағаланың тозақ деп аталатынын сарайы бар және сені сол сарайдың күзетшісі еткен. Халықты ұстап түру үшін құрал ретінде саған үш зат берді - бұл байлық, қылыш және дүре қамшы. Мұқтаждықтың шырмауынан олар өмірден үмітін үзбеу үшін сен байлық арқылы мұқтаждардың кедейлігіне кедергі қоюға тиіссің. Залым басқыншыларды қылышпен қиратып, ал пасықтарды дүре қамшымен жөнге салуың керек. Егер осылай істесең, сен өзіңді де, халқыңды да құтқарып қаласың. Ал егер керісінше іс қылсаң, алдымен өзің, ал қалғандары сенің артыңнан тозаққа аттанады".

Сегізінші шарт - патша менмендігімен және тәкаппарлығымен халықты өзінен шошытып алмауы керек, керісінше, бағыныштылары мен әлсіздерге аяушылық жасай отырып, қайырымдылығымен және әділеттілігімен қол астындағы жамағаттың сүйіспеншілігіне қол жеткізуі тиіс. Пайғамбарымыз <Алланың оған батасы мен сәлемі болсын> былай деп еді: "Сіздердің ең жақсы патшаларыңыз - ол сіздерді сүйетін және өздеріңіз оны сүйетін билеушілер. Сіздердің ең жаман билеушілеріңіз - сіздерді жау санайтын және өздеріңіз де оны дұшпан көретін басқарушылар".

Тоғызыншы шарт - патша қиянатшыл басшылардың қылмыстарына немқұрайлы қарамауы және қол астындағыларды басқаруға қасқыр мінезді әкімді қоймауы тиіс. Қашан [өз уәкілінің] қандай да бір қанаушылығы мен қиянатын байқаған заматта, ол бірден оның алдын алып жазалауы керек, бұл өзгелерге сабақ болуы тиіс. Ол мемлекетті басқаруда босаңдық білдірмеуі керек және лауазымды тұлғаларды ақыл-кеңеспен де, жазалаумен де тәрбиелеуі қажет.

Оныншы шарт - бұл алғырлық. Патша өтіп жатқан оқиғалардың түбіне терең бойлап қарап, оларды тудырған себептерді анықтай білуі және олардың салдарларын болжай білуі міндетті. Егер ол [жағдайлар] айқын және кәдуілгі нәрселер болса, онда ол шариғат жолымен шешілуі қажет, ал егер мәселе шиеленісті болса, онда оның құпиясын шешуде әңгімешілдердің сөзіне сүйенбеуі керек, өйткені соңы бар мәселені шексіз пікірлердің тілімен түсіндіру мүмкін емес.

Қол астындағы мұсылмандардың патша санасуы тиіс құқылары болатынын біліп жүр. Мысалы, ол мұсылмандармен қатынаста ұстамды болуы және өз билігімен дандайсымауы керек. Құдіреті күшті Алланың тәкаппарлар мен қара ниеттілерді дұшпан санайтынын оның мықтап есіне сақтағаны дұрыс. Патшаның [адамдардың] өсек-аяңына құлақ түрмегені абзал өйткені кейін сол үшін өкінетін болады. Әсіресе адамгершілігі жоқ, өзімшіл және қызғаншақ адамдардың сөзіне ермеуі керек, өйткені олардың барлығы әңгімені жеке мүддесіне сай қозғайды. Қызғаншақ барлық жақсы нәрселерді жаман деп санайды. Мынадай бір әңгіме бар, бірде әлдебір кісі мүміндердің әмірі Әлиге келіп, біреуді сөз етуге кіріседі. Мүміндердің әмірі айтты: "Біз мұны тексереміз. <Егер сен шындықты айтсаң, онда біз сені сөз тасушы ретінде жазалаймыз, ал егер алдасаң, [өтірікші] ретінде жазалаймыз. Егер жаздым-жаңылдым деп тәубеңе келсең, кешіреміз>. Сонда ол адам: "О, мүміндердің әмірі, мен тәубе қылдым!", - депті.

Тағы бір нәрсе. Патша күнәкарлықтары мен теріс қылықтары үшін мұсылмандарға қаһарланбауы керек. Дінге нұқсан келтіретін қылықтардан басқа, күнәкарлықтарды кешіру мүмкін болса, оны артқа қалдырмаған ләзім. Бірақ дүнияуи істерді кешірген абзал Кімде-кім басқалардың күнәсін кешірер болса, қиямет-қайым күні Алла тағала оларды да кешіретіні белгілі.

Сондай-ақ Алла тағаланың Жүсіп Сыдыққа <оған Алланың батасы болғай>, мынадай аян түсіргені де белгілі: "О, Жүсіп! Сен өз бауырларыңды кешіргендіктен, біз сенің атыңды жоғарылаттық". Өлең:

Әңгімені создық біз, айтылмай бірақ қалды әлі

Таңғажайып сұлулық, ғашықтық жайлы әңгіме.

Жүрек былай тіл қатты: "Құмармын құпия ілімге

Келсе егер қолыңнан, берсеңші маған дәрісті".

"Әліп" дедім мен оған. "Сосын?" деп ол сұрады.

Мен айттым: "Ештеңе

Жалғыз әріп жетерлік, үйде адам болса егер"

ҚАЗІРЕТІ ҚОЖА НҰРАННЫҢ ҒАЖАЙЫП

ІСТЕРІ ЖАЙЫНДА

Мейірімді, рақымды

Алланың атымен бастаймын!

Көптеген теріс қылықтардың жүгін арқалаған мендей күнәкар пақырдың дәруіштікке тағар кінәм жоқ екендігін хабарлаймын. Егер кімде-кім дәруіш бола тұрып, бұл туралы бейпіл жария қыла берсе, онда бұл дәруіштікпен сыйыспайды. Неліктен тариқат жолын ұстанушылар бұл туралы жарияламауы тиіс? Егер де әлдебір адам дәруіштік жолына түсер болса, ол белгілі бір шарттарды орындауы қажет. Біріншіден, дәруіш бақилық дүние жолының жолаушысы болғандықтан, ол іштей болсын, тілге алып болсын міндетті түрде [Алланы] мадақтайтын болады. Демек, жүрек, тіл және тамақ таза болуы керек. Бұл күні біздің не айтатынымыз және не жейтініміз сізге белгілі. Біз өзімізге не берсе, соны немесе өзіміз не тапсақ, соның бәрін жей береміз. Және осыдан біздің тіліміз де, тамағымыз да таза бола қойған жоқ. Біздің тіліміз, құдайды еске алғаннан басқа, <Оның даңқы арта берсін>, көптеген бос сөздерді айтады; оны Құдай қолдамайды. Бір сөзбен айтқанда, осы шарттарды ұстанбайтын адам дәруіш қауымының жақсы атын жамылса, онда ол тыйымнан аттап кетеді.

Сонымен, мұнан шығатыны, біз дәруіш емеспіз, бірақ біздің дәруіштігіміз қазіреті Мәулана Жалаладдин Румидің өзінің ұлы Сұлтан Уәладқа берген мына насихаты мен өсиетінде айтқандай ғана деңгейде:

Алыстама сен Одан (Алладан), алыстама бір сәтке,

Қашықтасаң сен Одан, жаның босап күйзелер.

Ажыраспа сен Одан басыңа не түссе де

Жақындастық түбінде махаббатпен кез келер.

Сонымен, мен пақыр тек дәруіштердің сөзін жеткізуші ғанамын, дәруіш те, молда да емеспін. Құдайдың қалаулы адамдарының сөзіне құлақ түріп, оны орындаған әркім осы өмір мен бақи дүниенің игілігіне тап келері анық. <Сен кімнің айтқанына қарама, не айтқанын тыңда>.

Біздің қазіретіміз Мәулана Нұраддин Әбдірахман Жәми <Алла оның құпиясын шуақтандырып, оның қабірін нұрландырсын> қайтыс болғаннан кейін, оның жастығының астынан бір жазба табылған. Оның жауһар шашқан қаламынан шыққан сөйлемнің бірі мынадай: "Өзінің ақыл-ойын Алла тағалаға ешқашан бағыштамайтын ешбір жан жоқ. Адамның ақылының Тәңіріге бағытталуы әрбір адам өз жаратылысының мәні бойынша торт бастаудан өтетіндігінің ақиқаттығын дәлелдейді. Бұл төрт бастаудың бірі, ол оның өз болмысының жоқтан пайда болғанын білуінде. Екіншісі, бұл болмыс пен өмір сүру оның күші мен еркіне бағынышты емес, өйткені егер бұл солай болса, онда ол өзін мәңгі бақи әрі бұзылмастай етер еді. Үшіншісі, барлық өмір сүретін жаратылыстың үлесі осындай. Төртіншісі, бейболмыстан болмысқа айналғандардың барлығының өздері жасау және жарату күшінен айырылған.

Және бұл төрт бастау өзінен тыс емес, өз-өзінде бар болатын Жаратушыға тән. [Тариқат жолындағылар] Жаратқанның өзіне жасаған сыйын, дәлірек айтқанда, бар болу және бар болуға қатысты сезім күші, ақыл-ой, сыртқы және ішкі жан дүние тағы басқаларының ұлы игілік екендігін және оның шексіз жомарттықтан туындайтынын да білсін, <Оның құдіреті артып, асқақтай берсін>. Және [білімнің] осы деңгейіне сәйкес, <адам қайырымдылықтың құлы> деген [нақыл сөздің] қалауымен, [тариқат жолындағылардың] ақыл-ойы өзінің бастауына үнемі тартылып отырады. Және бұл бастау - [Аллаға] деген құштарлық. Және де кейін ол егер өмірдегі пайдалы-зиянды нәрсенің бәрі болмыста әрекет етпейтіні [туралы ойласа], онда ол бәрінің Жаратушыға тәуелді екендігін [ұғынады], <Оның даңқы арта берсін>. Ал ол мұны [жадында] қайталауға ұмтылған сайын, оның Жаратқанға деген құштарлығы ұлғая түседі, әр сәт сайын ол күшейе түседі және өткінші нәрселерге деген оның тәуелділігі шайқалады да, ол біртіндеп олардан ажырай бастайды. Ол адамның бітімі мен адамзат тегінің ерекшеліктеріне орай ләззатсыз жүре алмайтындығын ойлағанда, ал ләззаттың қалауға тәуелді екендігіне көзі жетеді. Ал қалауға тәуелді нәрсе кемелденген әрі мәңгі болуы тиіс, өйткені ақыл-ойдың опасыз әрі өткінші іске таңылып қалуы жасырын көріністегі қайғының жемісін береді. Жағымсыз құбылыстар әзірге болмай тұрғанда ол құдірет пен барлық абыройдың иесі Алла тағаланың барынша кемел, мәңгі әрі шексіз екендігін білсін, өйткені барлық сұлулықтың, жақсылық пен кемелдіктің беріктігі тек Аллада ғана. Және де [адам бойынан] көрініс табатын кез келген жетістік пен жақсы іс шын мәнінде, құдіретті Алланың <Оның ұлықтығы асқақтай берсін!> сұлулығының, жақсылығы мен кемелдігінің бейнесі ғана және оны құлы қабылдап алған, өйткені адам өз мәнінде - бейболмыс, ал бейболмыста кемелдік болмайды. Немесе былай: адам бойындағы көрініс табатын нәрсе кемел (жетілген) емес және сонымен бірге ол жойылуы және жоғалуы тиіс.

Және адамның мәні осы аталған өсиеттерге орныққанда, [оның Тәңіріге] деген құштарлығы мен оның ұмтылысы тағы бір мәрте күшейе түсеріне күмән жоқ, өйткені сүйіспеншіліктің бастау көзі шындығында Құдайға ғана тиесілі сұлулық немесе мейірімділік болып табылады. [Тариқат жолында жүрген] адам Құдай тағаланың кемелдігі мен мәңгілігі туралы және пендешіліктің зияндығы, залалдығы және опасыздығы туралы толғанған сайын <Алладан басқа құдай жоқ> деген сөздің мәніне, яғни бір құдайдан басқа табынуға және қалауға лайықты нәрсенің жоқ екендігін ұғынсын.

Осы айтылған өсиеттерді ол өзінің оқитын дұғасына айналдырғанда, оның Алла тағалаға деген ұмтылысы мен Онан өзгенің бәрінен ажырауы оның өткінші нәрселерге таңылуы мүлдем үзілетіндей деңгейге жетіп, тіпті Алладан басқаның барлығы ұмытылып та кетеді. Егер де кімде-кім барлық осы өсиеттерді атқарғаннан кейін мұндай жағдайға жетпесе, онда бұл оның жоғарыда аталған шарттарды орындауда әлі табысқа жете қоймағанын білдіреді немесе ол өзінің құлқының қажеттіліктерін өтеуге соншалықты бірбеткейлік танытқандықтан, оның бойында бұл өсиеттерді қабылдауға қабілет қалмайды да, <мұндайдан Алла сақтасын>, ол хайуандардың санатына қосылады - [аят]: <Олар мал сияқты, тіпті онан ары адасқан>. Олар сенімге кіргендеріне қарамастан, қабылдау қабілетінен айрылғандықтан олардың ұғымы хайуандардың [ұғымына] ұқсап кетеді және олардың қылығы да жануарлардың мінез-құлқына сай келеді, бұл туралы Пайғамбардың хадистері айтады <оған ең жақсы деген дұғалар болса>.

Аталмыш төрт өсиетті баяндағаннан бастап осыған дейін қазіреті Махдұми [Жәмидің] сөздері мен насихаттары келтірілді. Енді біз қазіреті Махдұми [Нұранның] сөздеріне де келіп жеттік. Ол былай деді: "Ақыл-ойы кей кездері Алла тағалаға бағытталмайтындай адам болмайды. Бірақ ойдың Құдайға бағытталуының өзге де мәні бар және ол еске алу -зікірдің көмегімен іске асады. Зікірдің мақсаты - Алла тағаланы еске алу. Алайда әрбір мұсылман Құдай тағаланы кейде еске алады. Мұсылман түгілі, кейде тіпті дінсіздер де Құдайды ауызға алады. Бірақ Құдайды осылайша еске алумен адам дәруішке айналып кете қоймайды, өйткені [Құдайды] ішінара еске алатындарды дәруіш деп есептесек, онда Құдайға ойын бағыттайтын адамдардың барлығын да дәруіш деп санау керек. Іс жүзінде бұл олай емес және оның себебі мынау: дәруіштік жолына түскен адам ең алдымен шынайы тәубеге келіп, әрі сырттай, әрі іштей тазаруы керек және бұл жетілу жолының шарты болып табылады, сондай-ақ бұл кемеліне келген мүрридтің насихатынан туындайды.

Және ол [Махдұми] ақиқатты іздеушілердің арасында [оған жетудің] үш тәсілі белгілі екендігін айтады. Олардың бірі - зікір. Зікірлердің ішіндегі ең жақсысы, Пайғамбардың <Алла оның тілегін беріп, сәлемін жолдасын>, сөзімен айтқанда, - бұл [иман келтірудің мәні]: <Алладан басқа құдай жоқ>. Келесі тәсіл (жол) - мұрақаба - өзін-өзі бақылау, онда теңдессіз Алланы сөздерден, дауыстан және Оның жаратқандарының барлығына тән нәрселерден алшақ деп санай отырып, [сопы] өзін бақылауға терең бойлайтыны соншалық, оның ойында құдайдан басқа еш нәрсе де оралмайды. Ал бұл өте қиын шаруа: бул осы дүние мен ана дүниенің қандай бақыттысына бұйырар екен!

Үшінші тәсіл - рабита - байланысу. Ол [сопының] байланысуы Алла тағаланы еске түсіретіндей адамның жүзі мен сыртқы бітіміне айналуы. Дәруіштің Хақ тағалаға үнемі бет бұруының мақсаты Алланың сұлулығын бейнелейтін айна болып табылатын оның нұрлы дидарын көру болғандықтан, дәруіштің адам жүзіне назар аударғанында ол Алла тағаланы пайымдағанда жететін деңгейіне жетеді. Байланыс - бұл екі жақты қажеттіліктерден туындайтын әрекет: пендесі Алланы пайымдаса, демек, Алла да өзінің құлын пайымдайды.

Дәруіштердің бір қауымы бар - риджал ул-Аллах, оларда, сырттай қарағанда, пірлер де, мүридтер де болмайды, оны [топты] уәйіси деп атайды. Пайғамбар Уәйіс Караниді ешқашан көрмесе де, оған қамқор болған. Уәйіс Карани Пайғамбардың заманында өмір сүрді, бірақ оған пайғамбармен кездесу және сұхбаттасу бақыты бұйырмады. Бірде Пайғамбар <Алла оның тілеуін беріп, сәлемін жолдасын>, мүміндердің әмірі Омар мен мүміндердің әмірі Әлиге <Алла оларға рақымды болсын>, мынадай өсиет қалдырды: "Мен қайтыс болғаннан кейін Уәйіс Караниге жолығыңдар, өйткені Алла тағала қиямет-қайым күні оның ара түсуінің арқасында көп адамды жұмаққа жібереді". Кейінірек, қандай да бір шайхының рухы қолдауының арқасында белгілі бір деңгейге жеткен адамды уәйіси деп атап кеткен. Мысалы, Сұлтан Баязид Бистамидің сырттай пірі болмаған, ал оған Имам Жаппар Садықтың рухы ықпал еткен, дәл сол сияқты - Шайх Әбу-л-Хасан Харақани да қазіреті Сұлтан Баязид Бистамидің рухани қолдауын алған. Бұл үлкен мәртебе және ол қандай бақыттыға бұйырар екен!

Пайымдау дегеніміз - бұл тәңірінің сыйы дейді, өзінің артықшылығымен ол барлығын қамти алады, ал мендей пақырдың несібесіне оның бұл жұтымдайы ғана бұйырыпты.

Пайымдаудың құдай тағала тарапынан екі түрі болады: оның бірі - өзің жаратқанды бейболмыстан және күйреуден сақтау және [Құранның] аятының мазмұны - <Алла бар нәрсені бақылап турады>, осының мәнісін білдіреді; екіншісі - пендесінің бекітілген міндеттер мен тыйымдарды қалай сақтайтынын қадағалау.

Ал пенде тарапынан пайымдаудың үш түрі болады: біріншісі - Алла тағаланың оның істеріне үнемі қатысып, бақылап отыратынын толғану және бұл пайымдаудың жемісі сопылар мен жетілу жолындағылардың сөзімен айтқанда, "пайымдауды пайымдау" деп аталатын өмір тәртібі болып табылады.

Екіншісі - барлық сыртқы, ішкі, сезімдік және ақыл-ой күштерін, оларды не үшін жаратқан болса, сол үшін жұмсауға сақтау.

Үшіншісі - жүректі Алладан басқа нәрсенің бәрінен сақтау, осылайша жүрекке бөтен нәрсенің жол табуын тойтару. Бұл жерде пайымдаудың мақсаты - осы ойдың үстем болуына жету, сопылар, жетілу жолындағылар осымен айналысады - олардың мақсаты осы.

Және тағы да. Кейбір дәруіштер зікір салғанда "калама-и таййиба" [иманның белгісін] іштей дауыстап айтады; кейбіреулері "калама-и таййибаны" толық айтады. Оны толығымен айтатындар [мұның дұрыстығын] "Мұхаммед ан расул-ал-лах" сөзі [иман белгісінің] бөлігін қурайды, сондықтан оны мүміндердің әмірі Әбу Бәкір Сыддық <Алла оған рақымын төксін>, сияқты толығымен айту керек деп дәлелдейді. Ол былай деп еді: "Мен [иман белгісінің] бірінші сөздерін ешқашан екіншісінсіз айтқан емеспін". Таңдаулы қожалардың <Алла олардың құпиясын нұрландырсын>, пікірі де [иман белгісінің] сөздерін толық айтуды қуаттайды.

Бұл айтылған өсиеттерді кемелдену жолындағы жолаушы-салиқтардың орындауы парыз. Алайда ең негізгісі сөзбен емес, іспен көрсету. Сопылар айтады: "Тіліңе шекер салмағанша, аузыңда шырын болмайды". Және де Алла тағаланың өзінің сүйікті құлдарын екі жолмен тәрбиелейтінін білу қажет: бірін - кедейлікпен, екіншісін - дәулеттілік киімімен. Осы екеуінің әрқайсысына қатысты айғақтар Құранның аяттары мен Пайғамбардың хадистерінде кездеседі.

Осы айтқандарыма орай, мен қазіреті Мұсаның Жаратушыға мінәжат етуі туралы әңгімені есіме түсірдім. Бірде қазіреті Мұса <Алла оның тілегін қабыл етсін>, Аллаға былай деп бет бұрды: "Ей, Алла, маған өз достарыңның бірін көрсете гөр". Және жауап та келді: "Пәлен жердегі қирандыға бар, сол жерден менің достарымның бірін көресің". Қазіреті Мұса қираған жерге аттанды. Сол жерден ол бақытсыз, әлсіз, қаусаған қарияны жолықтырды. Мұса қайтадан Аллаға мінәжат етті: "Ей, Алла, маған басқа бір досыңды көрсетші". Жауап та күттірмей жетті: "Пәлен деген сарайға бар, сол жерден менің өзге бір досымды көресің". Қазіреті Мұса сарайға кірген кезде, оның ішінде патшалардай уақыт өткізіп жатқан қожаларды көрді. Алладан аян болды: "Біздің басқа достарымыз осы". Ғибадат ету уақыты келгенде Мұса қайтадан сұрады: "Е, Құдай, неге бір досың сонша кедей, ал екіншісі дәулетті?". Алла тағала жауап қатты: "Мына досымның игілігі кедейлікте. Егер оны ауқатты адамға айналдырсам, оның жаны күнәкарлыққа батады. Мен өз пенделерімнің жанын жақсы білемін. Мұқтаждықта өмір сүріп жатқан пенделерім өз-өзімен масайраған пенделерден артық, өйткені кедей пенделер - хақ тағаланың пәрменімен еркін жаратылған". Дегенмен құдайдың құлы бар дүниенің алтын мен күміс сияқты тіршілік қамына қажет екендігін білуі керек. Бұл мағынадан алғанда дирхем мен динарға деген аялы қатынастың белгілі бір шекте зияны жоқ. Мысалы, Мәлла-йи Рума <Алла оның құпиясын нұрландырсын> өзінің "Маснавиінде" мынадай бәйіт келтіреді:

Байлық деген не? - Бұл құдайды ұмыту

Сыбызғы - міне балаң, жарың, алтын-күміс, сауығу.

Егер дәруішке Сүлейменнің дәулетін берсе, ол оған таңылып қалмайтындай болуы керек. Шайх Маждадин Бағдадидің дастарқанына жыл сайын кететін шығын екі жүз мың қызыл динарды құрайды екен. Солай деп айтады. Демек, жүректі Алла тағаладан басқаға тәуелді етуден сақтау керек, өйткені бақи дүниеде тозақтан құтқарылу, мәңгі бақытқа жету және ана дүниенің игі дәрежелерімен бірігу осыған байланысты болмақ.

Дулати Мухаммед Хайдар.

Тарих-и Рашиди (Рашидова история).

- Алматы: "Санат ", 1999. 394-401,465-472-бб.

Аударған Б. Сатершинов.

МҰХАММЕД ХАЙДАР ДУЛАТИ

Ол - ел ішінде Мухаммед Хайдар, достар арасында Мырза Хайдар, ғалымдар ортасында Дұғлат лақап атымен танымал еді. Атадан-балаға мура болып келе жатқан саяси биліктің және ғалымдардың ортасында өскендіктен ол өзі де саясат, ғылым, әдебиетке жақын көрнекті тұлға болды. Мырза. Хайдар ибн Мухаммед Хүсейін - "Тарих-и Рашиди" тарихи-әдеби еңбегінің және "Жаһаннама" дастанының авторы.

В.В. Бартольд: "Мухаммед Хайдардың тарихи шығармасы, еуропалық данышпандардың пікірінше, Қашқарда парсы тілінде жазылған жалғыз-ақ маңызды әдеби шығарма. Бұл еңбек кейінірек бірнеше рет түркі тіліне тәржімаланды", - дейді. Бұндағы Қашқарда жазылған шығарма деуі оның қашқарлық дегенді меңзейді. Ал, түркі тіліндегі аударма нұсқалары ғылымға әзірге белгісіз.

Мұхаммед Хайдар Мырза туған атасы 1464/65-1480/81 жыл аралығында Қашқарда өте тыныштықта әрі дәулетті жағдайда ғұмыр кешті. Қашқарды ол жиырма торт жыл үзіліссіз биледі. Оның он алты жылын дербес биледі, қалған уақытында ханға тәуелді болды. Мухаммед Хайдар Мырза Моғолстанның Юнус ханымен құдандалы еді, кейде тату, кейде қату қатынаста болды.

Кезінде Шыңғыс хан Мырза Хайдардың арғы атасы Өртөбеге жеті артықшылық (мансап) берген. Ал Тоғлық Темір осыған тағы екеуін қосып, Әмір Болатшыға тоғыз артықшылық берді. Әмір Худайдат оған үш артықшылық қосып он екіге жеткізген еді. Он екі артықшылық Әмір Хұдайдаттан кейін баласы Әмір Мұхаммед Шаһ Гурганға өтті. Әмір Мұхаммед шаһтан кейін немере інісі Әмір Сайид Әлі Гурганға өтеді. Әмір Сайид Әліден кейін ұлы Мұхаммед Хайдар мырзаға одан баласы Мухаммед Хүсейін мырзаға (кейіпкеріміздің әкесі) өтеді. Бұл аталық жол "Тарих-и Рашиди" кітабының авторы Мырза Хайдардың саяси болмысының қалыптасуындағы факторлардың бірі болып табылады.

Мырза Хайдардың шешесі Жүніс ханның үшінші қызы Хұб Нигар ханым Үндістанда патшалық құрған Заһираддин Мұхаммедтің шешесі Меһр Нигар ханыммен ағайынды. Демек Бабыр мен Мырза Хайдар бөле болған.

Мырза Хайдар үш жасқа келмей жатып шешесі қайтыс болды (1502 ж.). Әкесі де Шаһибек ханның бұйрығы бойынша оның адамының қолынан Хорасанда (1508/09 ж.) шәһид болады. Осы оқиғадан кейін Мырза Хайдар Мырза Ханның жанында тұрады. Оның әкесі Мұхаммед Хұсейін Сұлтан Жүніс ханның Исан Дулат Бегімнен туған қызы Хуб Нигар ханыммен үйленген, Мырза Ханның әкесі Сұлтан Махмұт Мырза Жүніс ханның екінші әйелі Шаһ Бегім Бәдәхшиден туған қызымен үйленген еді. Демек, Мырза Хайдардың әкесі Мұхаммед Хусейн мен Мырза Ханның әкесі Сұлтан Махмұт Мырза бажа болған. Мырза Хайдарды Кабулға алғызу мақсатында Бабыр патша Мырза Ханға бұйрық хат жөнелткен: "[Менің анамның] сіңлісінің күйеуінің, яғни Мұхаммед Хусейн Мырзаның баласы сенің жаныңда екен. Сенің аймағыңның маңайында өзбектер мен қашқарлықтардың тарапынан үнемі қауіп төніп тұратындықтан, бұл жай мені алаңдатып отыр, енді оның сонда қалуы мүлде мүмкін емес. Сондықтан оны бізге жібергенің жөн". Осы бұйрық хаттан кейін Мырза Хан Мырза Хайдарды Кабулға аттандырады. Мырза Хайдар 1509 жылдың қазан-қараша айында Мырза ханның (Бадахшан билеушісі) жанынан кетіп, Кабулдағы Бабыр патшаның (14 ақпан, 1483 - Ферғана аңғары, Ахси қаласы - 26.12.1530, Үндістан, Агра қаласы) жанына барып, оның ілтипатына бөленеді: сауатын ашады, тәрбие алуына толықтай жағдай жасалады. Ол 1512 жылдың қыркүйегіне дейін Бабыр патшаның қызметінде болады. Кейін Сұлтан Саид ханның сұрауы бойынша және Мырза Хайдардың өз қалауымен Бабыр оны Сұлтан Саид ханның қызметіне баруына рұқсат етеді. Бабыр өз кітабында Мырза Хайдар жайында былай деп жазған: "Ол орнықты, байсалды азамат болып, жақсы жолға түсіпті деп естідім. Жазуға, сурет салуға машық, жебе жасауға, зергерлікке, садақ шыбығын июге қолының ебі бар. Он саусағынан өнер тамған жігіт. Ақындық дарыны да бар еді. Ол менен кешірім сұрап хат жазыпты, сөз саптауы тәп-тәуір".

Сұлтан Сайд ханның жанында 1533 жылдың маусым айына дейін, яғни ханның өмірінің соңғы күніне дейін мемлекетінің қажетіне керек адам болып қызметінде жүрді.

Мырза Хайдар Сұлтан Сайд ханның қызметіне кіріскен күннен бастап аталарының саясаттағы мол мұрасын өз тәжірибесімен ұштастырып шыңдай түсті. Сұлтан Сайд ханның қызметіндегі немере ағасы Сейіт Мухаммед Мырза Ханға Мухаммед Хайдарды ылғи мақтап, қамқорлық жасап жүретін. Соның арқасында хан да оған айрықша ілтипатпен қарайтын болған. Содан 24 жыл ханның сарайында тұрып, әр түрлі өнер-білім, тәлім-тәрбие алып, оқу, көркем жазу өнерін, өлең шығару, шығарма жазу, сурет салу, алтынмен аптау, қолөнер түрлерін, асыл таспен безендіру, ағаш ою, зергерлік, таспа тілу, оқ жону, садақ ию, сауыт, кездік соғу, жабу, ат әбзелдерін жасау, құрылыс жұмыстары, ағаш ұсталығы ісінде аса үлкен шеберлікке жетеді.

Мемлекет істеріне қажет барлық нәрселерде мемлекет жұмыстары мен соғыс әдістері, садақ ату, аң аулауды ұйымдастыруда нағыз ұстазы ханның өзі болды. 30 жасқа дейін барлық қызметтерді бар ынтасымен атқарды. Хан әмірлердің жиналыстарында Мырза Хайдарға әдеп сақтап, өз орнын білуді, үлкенді сыйлауды және саяси қатынастардың қыр-сырын үйретті. Жиырма беске шыққан кезде Мырза Хайдарды мұндай қызметтерден толық босатып, мемлекеттік істерге араласуына жол ашты. Жасы отызға толған кезде жанына тәжірибелі әмірлерді қосып, әскер ісін сеніп тапсырды, бірнеше жорықтарға қатынасқаннан кейін жиналыстар мен кеңестерде өз ой-пікірін айтуға әмір етті. Сөйтіп, Мырза Хайдар саяси өмірінің әліппесінен бастап, мемлекет жұмысының барлық сатыларымен танысты. Тәжірибе жинады.

Булардың бәрін тізбелеп баяндаудағы мақсатымыз - Тибет ғазауатына (ғазауат - дін жолындағы шайқастар), Балур ғазауатына, Кашмир және Урсанг жорықтарына қатысқаны Мырза Хайдардың Кашмирде 1540 жылдың 22 қарашасынан бастап соңғы демі біткенге дейін билік құрған кездерінде оның саяси қайраткерлік бейнесінің қалыптасу жолдарын аңғарту еді.

Мырза Хайдар Кашмирді билеп тұрған кезде идеологияның қажеттігін сезді, елдің дін бірлігіне айрықша көңіл бөлді. Ол ислам дінінің сунна мазһабы, Әбу Ханифаның жолын ұстаған саяси тұлға еді. Өмірлік практикасында осы ағынды іске асыруға бар күш жігерін жұмсады. Сеніміне орай шәһид болғанын болжауға болады.

Шығармашылық жолына келсек, Мырза Хайдардың діни сауатының ауқымын кеңейте түскен ұстазы Мәулана Мухаммед Садр еді. Мырза Хайдар талай рет әкесіне ілесіп Мәулана Әбу Саид Убеһи, Мәулана Қожа Қуһи, Хафиз Махмут Зияратдаһи және ұлы ғұлама Шейх Әл-Ислам сынды ғалымдар мен сопылардың алдында болып, олардың батасын алып жүрген, содан-ақ оның рухани өрісінің биіктігін, өмір кітабының тереңдігін байқаймыз.

Мырза Хайдар "аяз" деген лақап есімімен 1529/30 жылы Бадахшанда тұрғанда түркі тілінде "Жаһаннама" дастанын жазғанын білеміз. Бұл дастанның Берлин және Қашқарлық нұсқасы бар. Иран ғалымы Әмин Рази "һәфт ықылым" (1593 ж.) деген еңбегінде Мұхаммед Хайдардың шығармашылық дарынын айта келіп, оның ел ішінде кеңінен таралған өлеңдерінен мысалдар келтіреді.

Мырза Хайдар кітабының не себептен "Тарих-и Рашиди" аталатыны және мақсаты жайында былай деп жазған: "Кітаптың "Тарих-и Рашиди" аталуының мынадай үш түрлі себебі бар. Оның біріншісі, Тоғлық Темір хан ислам дінін Мәулана Аршадеддиннің ықпалымен қабылдады... Екінші бір себебі Тоғлық Темірге дейін-ақ исламды Барақ хан, одан кейін Кебек хан қабылдаған еді. Алайда, осы хандар дәуірінде моғол улыстары ислам дінінен дұрыс жол таба алмады. Ал құдіретті де мәртебелі Тоғлық Темір хан мен бақытты моғол ұлысы исламнан дұрыс жол тауып, ұлылыққа бет бұрды. Үшіншіден, қазіргі уақытта моғол ханы Әбдірашид хан болғандықтан, бұл тарих соған арналып, оның құрметіне құрастырылып отыр. Осы үш себептен бұл тарих "Тарих-и Рашиди" деп аталынды.

Бұл тарих (еңбек) екі кітаптан тұрады. Бірінші кітапта Тоғлық Темір ханның өмірінен басталып, бүгінде хан тағының сән-салтанаты болып отырған Әбдірашид ханның өміріне тоқталынады. Екінші кітапта: мен пақырдың өмірі, естігендері, көрген-білгендері, өзбек, шағатай хандары мен сұлтандарының тарихы және өз замандастарымыздың (басынан өткен) оқиғалары баяндалады".

Мырза Хайдардың "Тарих-и Рашиди" еңбегі Жувейнидің "Тарих-и Жаһангоша" және Рашидеддин Фазлоллаһтың "Жамиғ'ат-тауарихтың" дәстүрінен бастау алатын шығыс классикалық тарихнамасы үлгісіндегі шығарма. Автордың өз еңбегін жазуға үлкен даярлықпен келгенін байқау қиынға түспейді. Мырза Хайдар ол жөнінде: "Мен шарасыз және әлсіз халымды түсіне тұрып, өзімнің білімге жұтаң қаламымды бай мұраға бұрып, бұл еңбекті жазуыма мынадай себептер негіз болды. Егер мен естіген фактілер мен өзім зерттей білген мұсылман моғол хандары жөнінде жазу ісінде белсенділік танытып, қолыма қалам алмасам, кейінгі ұрпақ бұл тарихтан мақрұм қалатын түрі бар. Ал егер бұл істі білімді бір топқа жүктесем, олар үлкен қиындыққа тап болар еді. Өйткені олар хандардың ықпалы мен жағдайын анық біле бермейтін.

Ал менде пенденің көп уақыты оған қатысты жағдайда өткен еді. Сондықтан да бар мүмкіндігінше осы оқиғаларды шарасыз беттерге, қуатсыз қаламмен түсірдім".

Мырза Хайдар өз еңбегіне дерек көзі ретінде ғылыми ортада мәлім болған еңбектерді түгелдей алмаса да, олардың негізгілерін пайдаланғандығы анық. Автордың өзі олардың ішінен Жувейнидің "Тарих-и Жаһангоша", Рашидеддин Фазлуллаһтың "Жамиғ'ат-тауарих", Хамдолла Мұстуфидың "Тарих-и Гузиде", Шарафеддин Әли Яздидің "Зафарнама", Мәулана Абдул Рәззақтың "Тарих-и Мәнзум" және Мырза Ұлықбектің "Төрт ұлыс" атты еңбектерін бөліп айтады.

Міне, бұл айтылғандар Мырза Хайдардың "Тарих-и Рашидиді" жазуға үлкен даярлықпен келгендігінен, сондай-ақ еңбектің деректік негізін сенімді көздерден алғандығынан біраз хабар берсе керек. Мәселен, автор еңбегіне Қасым хан тұсындағы қазақ хандығы жөніндегі деректік материалдарды қазақ хандығында 24 күн бойы қонақтан қайтқан Сұлтан Саид ханның өзінің аузынан бір емес, бірнеше рет естігендігін білдіріп: "Сайд хан Қасым ханмен болған соншалықты әсем жүздесуін өмірінің соңғы сәтіне дейін ұмытпай үлкен құрметпен еске алып отыратын еді", - дейді.

Зерттеуші мамандардың Мырза Хайдар еңбегінің қазақ халқы мен қазақ хандығының қалыптасу тарихының мезгілін анықтауда өзге еңбектермен салыстырғанда ерекше орын алатындығын бөліп айтуы, әрине, әбден орынды. "Тарих-и Рашидиде" келтірілген дәлелді де нанымды фактілер қазақ халқының қалыптасу барысында XV-XVI ғасырлардағы оқиғалардың шешуші кезең болғандығы туралы пікірді негіздей түседі.

"Тарих-и Рашиди" ең алдымен Орта Азияны мекендеген түркі халықтарының (1347-1541 ж.ж.) жүріп өткен жолының шежіресі. Олай болса іргетасын Бумын, Істеми, Елтеріс қағандар қалаған түркі өркениеті бұл тарихи кезеңде қандай процестерді бастан кешірді? Мырза Хайдар түркі халықтарына тиесілі қандай тарихи оқиғаларды өз қаламына арқау етті?

Бар болғаны екі ғасыр ішінде, яғни X1II-XIV ғасырларда орталық Азияны мекендеген түркі халықтары екі бірдей империяның - Алтын Орда және Темір мемлекетінің пайда болып, күйреуінің куәсі болды. Қанды қақтығыстарға толы бұл тарихи кезеңінің аяқталуы жеке аймақтарда пәрменді түрде ұлттық құрылымдардың қалыптасуына ұласты. "Тарих-и Рашиди" авторының өзбек, өзбек-қазақ және өзбек-қырғыз терминдерімен қатар түрікмен, дулат, қаңлы, жалайыр, барлас сияқты тайпалық атауларды тең қолдануы осы тарихи процестің айқын көрінісі болатын.

Бірақ, өкінішке орай, бұл жеке ұлттық құрылымдардың да қалыптасу процесі сәтті, жеке халықтардың табиғи мүддесіне сай қарқынды бағытта жүрді деп айтуға негіз жоқ. Түркі халықтарының, оларды билеуші Шыңғыс тұқымдарының өзара қанды қақтығысуларынан, саяси билік үшін тынымсыз күрестен әбден шаршап-шалдыққандығы соншалық, олар енді қайтып Алтын Орда немесе Әмір Темір империясы сияқты қуатты мемлекеттік жүйені құруға шамасы келген жоқ. Кезінде қуаты әлемдік дамуға ықпал еткен Түркістанның ендігі уақытта тәуелсіз өркендеу мүмкіндігінен айырылып, шығыс (қытайлық) және батыс (орыстық) болып беліне бастауы сондай құлдыраудың айғағы болса керек. Мырза Хайдар айтқандай: "Әйгілі гүлденген дәурен тек ауыздан-ауызға айтылып келе жатқан тарихи әңгімелерде ғана қалды".

Мырза Хайдар өз еңбегінде Моғолстан хандары мен сұлтандарының билік үшін тынымсыз таласын баяндап қана қойған жоқ, сонымен бірге барлық ұлы ғалымдар сияқты өзі зерттеген тақырып үлгісінде жақсылық пен жамандықтың, білім мен надандықтың өзара мәңгі үзілмес байланысын да баяндады. Ойшыл ғалым: "Парасатты ақыл нағыз ерліктің жол сілтеушісі. Ақылдылық пен парасаттылықтың пайдасы оқ пен семсерден артық. Жебе қаншалықты айбатты болғанымен, нағыз жеңіске тек ақыл ғана жетелейді", -деп жазған. "Тарих и Рашиди" еңбегінің тарихи құндылығымен қатар философиялық тұжырымдары да өте маңызды.

Әдеби тұрғыдан оның стилін, көркемдігін, идеологиялық негіздерін жеке тақырыптар ретінде зерттеуге болады. Мырза Хайдардың ислам шығысы классик ақын-ойшылдарының, өнер адамдарының туындыларымен етене жақын таныс болғанын, атап айтқанда Сағди, Жами, Әнсари, Фердоуси, Науаи, Бекзат тағы сол сияқты шығыс жұлдыздарының ой ұшқындары оның еңбегінде көрініс тапқанын байқаймыз.

"Тарих-и Рашидидің" тілдік ерекшелігіне келер болсақ, ол парсы тілінде жазылған: Еңбекте құран, сүре аяттарын аса ұқыптылықпен орынды пайдаланып, соның арқасында философиялық, идеологиялық дүниетанымын айқындай білген. Түркі тіліндегі өлең жолдарын да тарихи оқиғалардың желісіне қарай өз ретімен келтіріп отырған. Ал бүгінгі қазақ тілінде жазылып, айтылып жүрген ондаған сөздерді сол күйінде пайдаланған. Бұған дәлел ретінде қоналқа, сауын, талқан, олжа, жар, тағы сол сияқты сөздерді келтіруге болады.

Қорыта айтқанда, "Тарих-и Рашиди" еңбегін энциклопедиялық туынды деуге толық негіз бар.

Ж. ИСЛАМ.

ПАЙДАЛАНЫЛҒАН ӘДЕБИЕТТЕР

1. Дулати М.Х. Тарих-и Рашиди. Ауд. И.Жеменей. А., "Тұран", 2003.

2. Бартольд В. Орта Азия түріктерінің тарихы. Ауд. Ғ. Хосейни.

(парсы тілінде). Теһран, "Тус", 1376 (1997).

3. Бабыр З.М. Бабырнама. Ауд. Б. Қожабекұлы. А., "Ататек", 1993.

4. Қойгелді М., Жеменей И. Тарих-и Рашиди және қазақ мәдениеті // Әл-Фараби атындағы қазақ университеті, М.Х.Дулати ойшыл, тарихшы, жазушы, қолбасшы. Халықаралық ғылыми-теориялық конференция. А., 3-4 маусым, 1999.

5. Дулат М.Х. Тарих-и Рашиди. Өзбекстан және Тәжікстан қолжазба нұсқалары.





СОПЫ АЛЛАЯР*

САБАТ-УЛ АЖИЗИН

Мейірімді, рақымды

Алланың атымен бастаймын!

Әлемдердің иесі - Ұлы Жаратушыға мақтаулар болсын,

Тамшыдан пәк гауһар жаратқан,

Аспанды жаратты көкте,

Әлемге өз әмірін толық жүргізген,

Адамзатқа одан береке бөліп береді.

Әлем ішінде әр түрлі бөлікке бөліп жаратты,

Әр мезгіл әр түрлі өсу, жаңаруды пайда қылады,

Ғажап жаратылыс, ғажап тағдыр үкімі,

Бір сәтте наданды дана қылады.

Пәк топырақты тән мен жан қылған соң,

Оны барлық есімді білетін қылды.

Әлемдер Иесі егер біреуді құтқарса,

Тау астында қалса да, аман шығады,

Өйткені топан суы даланы да, тауды да басты,

Бірақ Нұхтың аяғы ылғал болмады,

Халилулла үшін от жандырды,

Аяқ баспай тұрып-ақ от гүлзарға айналды.

Ашулы жел бар халықты өлтірді,

Енді сол ел самалы Худқа еріді,

Балық қарнында бір керемет иесі,

Шілде отырса да, аман-сау шықты

Егер кімді бұйырса, фариқ ул фарқ (Алланың сипаты),

Бір сәтте шығыстан батыс шығады.

Калимның (Мұса) иығындағы құт аса таяқ,

Кейде көпір болатын, кейде айдаһарға,

Ұлы дария ернінде қурап қалған ерінді,

Егер от пен суда айырмашылық болса,

Су мекенінен қандай найзағай шығады.

Егер бірнеше шам оттан жиналатын болса,

Қара судан көз нұрындай шырақ қылады,

Қай бір құдіретті еске алса да,

Адамзат баласының ақылы қысқа.

***

Құлшылық деген не? Оған ғашық болу,

Өзінен фани, Хаққа бақи болу,

Тәңірді тану - алдымен өзіңді тану,

Мойынсұну, иілу құл - дегенің,

Қазыға разы болу - барлық істе,

Құдіретті Алладан үміт ету,

Күнәден тозақ т а жанудан қауіптену,

Діннің сенімдерін айқын оқу,

Ақида білмеген адам шайтанның желі,

Ұялма білімді үйренуден.

***

Алланың бір екендігіне ешқандай күмән жоқ ,

Оған серік те, айып та дұрыс емес,

Оның бұйрығынан ешкім қ ұтылмайды.

Ол барлық әлемнің құдайы,

Оның басы да, соңы да жоқ,

Ол әрдайым бар, Оның мекені жоқ,

Оның өзі күмәнсіз, әрі үлгісіз (ұқсассыз),

Көңілге келсе, көзге түссе әр нәрсе,

Жаратушы тірі зат, одан пәк,

Ол әкім үкімі барлық әлемде,

Оның затына ешкімнің ақылы жетпейді,

Періштелер, набийлердің де ақылы жетпеді,

Пікір қылмай бойсұнды.

Бірақ сен Алланың құдіретін терең ойлан!

Ғажап істерді жаратқан!

***

Құдайдан не келсе де, шын деп білгін,

Тағы да тіліңменен нақтылағын,

Мұсылмандық жолында иман (сенім) осы,

Бұны білмеген кісі ертең өкінеді.

Сен анық біл, иманың кем болмасын,

Иман - біреу, ол көп те болмайды,

Бұл сөз суннилердің аһлінің жолы,

Осы сөзге әрбір топ таласты.

Болады әрбір істің артық кемі,

Жақсы амалдан адамзат сыйлық алар,

Амал қылғын бірақ еш айтпаңыз,

Амал арқасында жұмаққа кіреміз

Оның бұйрығын жан көңіліңмен қабыл ал,

Амал қыл және Оның жақсылығына сал.

Нәсіп етсе, жәннат оның жақсылығынан,

Мақсат - қылған амалыңмен мақтану емес,

Амал қыл амал қылуға пенде бұйырылған,

Пайда тапқандар, амал қылуда,

Иман нұры артады көбейді деді,

Амалдың пайдасы - иманменен,

Қашан жалғыз амал қылғанмен,

Имансыз кісіден құдай бізді сақтасын,

Құдай оның еш ісін қабылдамайды,

Егер жақсылар амал қылса,

Жер жүзінің малын садақа қылса,

Азаннан кешке дейін риязат пен болса,

Егер осыларды шынымен істемесе, ол ештеңе

істемеген болады.

Болар тозақ - оның соңғы мекені,

Ол жерден тәні де, жаны да құтыла алмайды,

Егер кісіге иман берілсе,

Оның барлық істегеніне сауап сыйлық береді,

Егер шектен шығып, үлкен күнә істесе,

Иманы бар кісі мәңгі тозақта қалмайды,

Құдайым, күнәкармыз, бейшарамыз,

Өзіміздің нәпсімізбен әуреміз,

Жалған дүниеде бір түн қонақпыз.

***

Періштелер ғайб (көзге көрінбейтін) әлемнен,

Сонымен қатар күмәнсіз Алланың пендесі,

Олар ішіп жеуден бос (ішіп жемейді),

Жаман тірлік істеп, жаман сөз сөйлеуден,

Олардың сипаты әйел де, ер кісі де емес,

Әлем патшасы оларды шаһуатсыз етіп жаратты,

Олардың барлығы Алланың қызметінде,

Олар бір сағатта ғафил емес,

Олардың барлығы мұсылман,

Кейбірі кейбіреуінен де Аллаға жақын,

Мұсылмандар егер Құранды оқыса, табады.

Пайғамбарымыздан бұрын білгін, тағы,

Алла тағала кітаптар түсіргенін,

Әрбір пайғамбарларға жіберді,

Біз олардың барлығына иман келтірдік,

Барлығы Алла тағаланың сөзі,

Мұны жалпы да жалқы да білетін шығар,

Сөйлеу оның сипаты ой, адамзат,

Сипат бабында мұны айтып өтейін.

***

Мұхаммед абзал және шыншыл

Күмәнсіз миғражға шық қандығы рас,

Меккеден Ақса мешітіне,

Алып барғандығы аяттан белгілі,

Бұл нұр Ақсадан аспанға барды (көтерілді),

Бұл сөздің шын екендігіне сенімді хабар бар,

Аспан биік, заңғар не бар?

Алла оны осы көкке бастады,

Осының барлығына сенеміз біз,

Ешбір тірлік Аллаға киын емес,

Сидра мақамын, жұлдыз бен айды,

Пейішті, ғарышты, күрсіні, бар әлемді,

Егер бір кеште көрсетсе бәрін,

Егер бір сәтте көрсетсе не күмән бар,

Қандай үкім қылса да, Алла құдіретті,

Құл бірдеңе десе, қ ұлдың қатесі,

Оның миғражын анық біл әй, дос,

Денесімен еді әлі ояу еді,

(Алла) Сүйіктісін қанша бақытты қылса да,

Алланың рахметі көп, аз емес ол.

***

Кел, әй, момын, әрдайым ашық жүзді бол,

Кім мұсылман болса, соған мейірімді бол,

Оны көрген кезде гүлдей ашылып,

Қарапайым қызметші құлдай бол

Сарымайдай оған еріп, жұмсақ бол,

Берер асың әрдайым балдай болсын,

Ол досты сүт үстіндегі қаймақтай көр,

Жаныңдай кер, одан да артық,

Егер құдайдың бұйрығынан шығып кетсе,

Ескерт оған, осы бауырмалдық ,

Бауырыңның тәнінде жанды боп тұрсаң,

Жұмсақтық пен сол жолдан қайтарсаң,

Егер шын мәнде оған мейірімділік қылсаң,

Сенің айтқан сөздеріңді жамандық деп түсінсе,

Тілің ащысымен оны жарала,

Бұл оған жан ашу, жамандық емес,

Осыншама әрекеттен кейін де жөнделмесе,

Бауырлық арақатынасыңды үз,

Бірақ іштей оған дұға да бол (дұға қыл)

Оның жағдайын Аллаға тапсыр,

Егер кісі момындық пен сипатталған болса

Ол кісіге жамандықтан қашырып, жақсылыққа шақыру

парыз.

Хабарламасаң сол саған қиянат,

Инсаф деген не, дін деген не екенін білдіру шарт,

Өкініші кетпейді осы құлдан,

Егер қайтармаса, тозақ жолынан,

Кісі құдық жүзіне шатыр жапса,

Жақсылыққа бұйырған нағыз ер жігіт,

Өзі амал қылып, қайғы иесі болса,

Егер өз амалыңа табанды, берік болмасаң,

Басқаға әсер ете алмайсың.

***

Кел, ей, тән, бұл жалған дүниеде,

Ғұмырдың баяны, қауіп пен үмітте,

Ешқашан қауіп пен үміттен басыңды көтерме,

Анық біл күпір болар, менмендік пен мұңсыздық,

Сен екі жолды біл, пайдалы,

Бірі оң қол жағында, бірі де сол,

Адам қиямет ақырда не боларын білмес,

Екі жолдың қайсысына барарын,

Егер Алла сыйға тартса пейішті,

Адн есігін басса қадамың,

Қарыш - сүйем қалса да, жұмаққа

Бұрынғыдан бетер қауіп қыл

Құдай сақтасын, барған жолыңнан,

Егер қайтарса, не келер қолыңнан,

Егер тозақ аузында болса, аяғың

Үмітіңді үзбе, кешірімшіл Құдайың,

Әжеп емес, егер қайтарса, тозақтан,

Нәсіп етер саған жұмақты

Егер үстіңдегі жеті қат көкті

Кезіп, дәріс алсаң, жетпіс сабақты,

Періштедей егер, құл болсаң да,

Анық біл, сен бір пендесің

Сенің атың да, затың да пенде болса,

Қалай қауіп қылмайсың, жаның тәнде болса,

Құлдың ісі - қорқу, зар еңіреу

Қабылдау, қабылдамау Алланың еркінде,

Егер кешірмесе бейшарасың

Қай жолға бар десе, барасың!

Кел әй, нәпсі, көзіңді аш!

Сүйеніш жоқ екен осы заманда

Егер саған алтыннан тақ берілсе де,

Өзіңнен төменге ешқашан зорлық қылма,

Егер әлем билігі қолыңа берілсе де,

Кісі өз хәлін темен білу керек

Егер дәрежең жоғары аспанмен тең болса да,

Құлаған кемтарлардың һәліне қарас

Жақсының жүзі жерге қарап тұрады

Егер шынында басың төрде болса,

Күн сияқты топырақты сүй,

Егер дүниеде қалықтаған сұңқар болсаң,

Тәкаппар болма, мәнсіз, мағынасыз,

Пәленшенің ұлы пәленшемін деп

Егер қол астыңдағы құл басшы болса,

Көңіліңді қызғаныштан пәк қыл

Оның бұрынғы хәліне қарама,

Оны тәңірім ұлық қылса, амал қанша

Атаңа сеніп қалма талаптан

Қиямет күні тегіңді сұрамайды.

Суфи Оллаяр. Сабот-ул Ажизин.

Тошкент. "Мехнот" 1991. 28-47-бб.

Аударған Д. Кенжетай

СОПЫ АЛЛАЯРДЫҢ ДҮНИЕТАНЫМЫ

Сопы Аллаяр сопылық мәдениеттің көрнекті тұлғасы, ойшыл ақын. Ақын 1644 жылы Кәттақорған ауданына қарасты Мыңдар қышлағының Аллақұлы бөлімшесінде дүниеге келген. Сопы Аллаяр Шахлар қыстағындағы мешіт жанында орналасқан мектепте, одан соң Бұқарадағы медреселерде тәлім алған. Медресені бітіргеннен кейін Жүйбар шайхтары Шығыс Түркістанды қолында қызмет қылған. Кейінірек Сопы Аллаяр қысқа мерзімде Бұхарада, Абдулазизхан сарайында салық жинаушы болып қызмет істеген. Бірақ табиғатынан рақымшыл, нәзік жанды Сопы Алаяр бұл қызметте ұзақ істей алмады. Байлық жинамай, ілімін арттыруға, хәл ілімін терең меңгеруге жан-тәнімен кірісіп, тынбай ізденеді. Меңгерген ілімін арттыру мақсатында өзінен мақамы жоғары мәшһүр сопы шейх Хабибұллаға қол беріп, мүрид болады. Он жылдан кейін шейхтік мәртебеге көтеріледі.

Сопы ақын осы уақыт ішінде "Маслак ул-муттақин", "Сабат ул-Ажизин", "Мурат ул-арифин", "Сираж ул-ажизин", "Нажад ут-талибин" секілді діни-философиялық, сопылық туындыларды жарыққа шығарады. Сопы Аллаяр бұл шығармаларында Құран аятары, хадистердің хикметтері мен сопылық негіздерімен ұштастыра білген. Ойшыл ақын шығармаларында жолдан тайған адамдарға ізгілік жолын көрсетуде, әділдікті, пәктік пен туралықты, парасаттылық, ғашықтық, қылует секілді басқа да көптеген құндылықтарды тілге тиек етіп, нәпсі мен жаман қасиеттерді сынға алады. Дүниелік ләззаттан баз кешіп, өзін Хақтың еркіне беру философиясын алға тартады. Орта Азияда кеңінен етек алған Иассауия-Жахрия тариқатының құндылықтары үшін күреседі. Сопы Аллаяр шығармаларында ғашықтық махаббатын тебірене жырлайды. Ақын шығармаларында қолданылған ойлар оқырманды таң қалдырады. Сопы Аллаяр тек қана ғашықтық тақырыбымен шектелмеген.

Сопы Аллаяр шығармаларын әлем әдебиетінің алдьтңғы қатарлы шығармаларына қосуға болады. Бұл кісінің "Сабат ул-ажизин" атты шығармасы фәлсафи - дидактикалық әдебиеттің үздік көрсеткіштер санатына жатқыза аламыз. Бұл шығармада пір мен мүрид арасындағы байланыстар аясында сырлар шертілген. Ұстаздың шәкірт алдындағы міндеттері мен шәкіртің ұстазы құзырындағы борышы мен этикасы жайында айтылған.

Шығармада кәміл адам тәрбиелеп шығару мәселесі алға қойылған. Ғұламаның пікірінше, адам рухани дәрежеге ие болу қажет. Талапсыз, мақсат-бағдарсыз, адам ғұмыры мәнсіз өтеді. Өмірі босқа кетеді, сондықтан да ондайларға тура жолдың көрсетілуі керек делінеді.

Сопы Аллаяр адам бойындағы жағымсыз қасиеттерді қаншалықты сынға алса, игі қасиеттерді соншалықты шабыт-әсермен жырлап мадақтайды. Адамзат баласын сүйіспеншілікке, рақымдылыққа, кішіпейілдікке шақырады.

Сопы Аллаяр сопылық танымды толықтыра түскен ақын. Өз шығармаларында сопылық мораль мәселесіне кеңінен тоқталған. Адам тек осы жол арқылы ғана ақиқат пен кәмілдікке ұласады деген философияны алға тартады. Сопы Аллаяр парсы мен арап тілдерін білсе де түркі тілінде жазады. Осының негізінде Сопы Аллаяр шығармалары қалың қауым арасында кеңінен тарайды.

Абай шығармаларында Сопы Аллаярдың аты мен оның ілімінің терең іздері болуының себебі де сондықтан. Абайдың адамгершілік мұраты және оған жетудің жолдары ме ұстанымдары осы сопылық мәдениеттің құндылықтары болатын. Ал Сопы Аллаяр бұл мұраны сонау Иасауи салған сара арнадан алған еді. Міне ұрпақтар арасындағы сабақтастық негізінен рухани дәстүр сабақтастығы екендігін осыдан тұжырымдауға болады.

Аллаярдың сопылық танымындағы ең басты тақырып - Алла. Алланың бар және бір екендігі мәселесіне теориялық философиялық дәлел іздеп әуре болу негізінен сопылыққа жат нәрсе, әрі сопылық ұстанымы мен идеясына сәйкес келмейді. Өйткені, сопылық ілімі -хәл. Ал дәлелдер, аналогия, қияс, хәл ілімінің мәселесі. Сондықтан Аллаяр да Алланың бар екендігіне емес, Оның хикметтеріне үңіледі. Алланың адамды жаратудағы мақсаты, мұраты, тілегі, ниеті, үміті осы шеңберде қаралады. Аллаға адамның тек қана шүкірлігі, тәубасы, ризалығы, құлшылығы, махаббаты мен ынтызарлығы оның шығармаларының желісі. Яғни, Аллаяр философиясы - адамның ары мен жан тазалығын желі ететін моральдық философия.

Алла барлық жаратылғандарды адам үшін жаратты. Адам сол әлемнің ішінде ол он сегіз мың әлемнің орталығы. Ал әлемдердің иесі, жарылқаушысы Алла. Аспан, жер, көк, жаңбыр, бу, топырақ, мезгіл, өсімдіктер, жеміс, жалпы жаратылыс адам және адамның игілігі үшін. Адамды тамшыдан одан жауһар, одан жан етті, топырақтан алып тән етті, екеуін қосып адам, яғни, Алланың осы дүниедегі оның бар және бір екендігін дәлелдейтін, жариялайтын өзінің сенімді өкілі. Адамға қалғаны осы атқа лайық бола білу еді. Адам періштеден де жоғары тұр. Өйткені періштелер бұл фәнидің аталуын, ұғымдарын білмейді. Ал адамға осы ерекшеліктерді меңгеріп, ақыл, сана, жауапкершілік, ерік пен жігер берді. Алла сүйген құлына әрдайым жол көрсетеді. Қырық жыл қырғыннан аман сақтайды. Мысалы, топан судан рухты, жанған оттан Ибрахим пайғамбарды қалай аман сақтаса, Алла аманатына қиянат жасамайтын әділдіктің өзі, Мұсаға аса таяқ берді. Міне осындай Алланы тану, сүю, оған құлшылық ету адамдық сана емес пе?

Құлшылық ету, Аллаға ғашық болу, өз нәпсісін жеңіп, пәни дүниені тәрк етіп, Алламен мәңгілікке қауышу. Ол үшін не істеу керек? Алдымен өзіңді тану керек. Өзіңді тану -Алланы тану деген сөз. Аллаға тәсілім болу, иілу, оның қазасына шыдау, барлық ісіне разы болу, тек одан ғана үміттену, тек одан ғана қорқу, дін негіздеріне рухымен ие болу. Имам Ағзам Абу Ханифа мен Матуриди ілімін меңгеру, білімдіден білім алуға ұялмау қажет.

Алла бір бұған күмән жоқ. Барлық жаратылғандар одан қашып құта алмайды. Өйткені барлық жаратылған нәрсе пәни, яғни өлімді татады. Ол - әуелгі және соңғы, ол көрінетін және көрінбейтін, мекенсіз, еш нәрсеге ұқсамайтын, жаратушы, хай, яғни тірі, оның мәніне адам ақылы жетпейді. Алла шексіз хикмет иесі. Міне осындай құдірет несіне адам иман нұры арқылы оның сыйына, нұрына жетеді.

Аллаяр адамның бұл дүниеге бір түнеуге келген қонақ. Ал қонақтың ісі келесі сапарға дайын болу. Бұл қалай жүзеге асады? Қонақ қайдан келгендігін, қайда баратындығын ойлануы керек.

Адамның адамдығы оның мән іздеуінде деп ой түйеді. Мәннің мәні Алла. Мәннің мәнділігі көңілдерде, оған құрмет өзіңе құрмет. Адамды құрметтеу - Алланы құрметтеу деп біледі.

Сопы Аллаяр өмірі сопылық мәдениетті, ілімді насихаттау, осы танымды таныту болды. Осы қызметі арқылы Орта Азияда кеңінен танымал Сопы деген ардақты атқа ие болды. Ол дәуірде "нағыз сопы мен жалған сопы" арасын ажырату қиын болатын. Оның адалдығы, пәктік жолға деген берілгендігіне қарап халық оған "сопы" деген еді.

Ақын шығармалары Ташкент, Қазан, Баку, Ыстанбұл және басқа да қалаларда бірнеше мәрте басылып шыққан.

Д. КЕНЖЕТАЙ.





ЫБЫРАЙ АЛТЫНСАРИН

МҰСЫЛМАНШЫЛЫҚТЫҢ ТҰТҚАСЫ "ШАРИАТ-УЛ ИСЛАМ"

Бисмиллаһи-р-рахмани-р-рахим –

Қайыр - рақымы мол Алланың атымен бастаймын!

Қанша мақтау бір Құдай табарак уа тағалаға лайық. Ол лайықтығында ешбір зат, мақлұқта теңдесі жоқ. Бұл - үстіміздегі шеті-шегі жоқ көк, күндіз болса дүниені жарық еткен күн, кеш болса күлімсіреп тұрған ай, жұлдыздарменен, бұл - дүнияны айналып жатқан шеті жоқ мұхит, теңіздері һәм таулардан таза жауһардай жылтырап аққан өзендері, ішінде неше алуан мақұлықтар, балықтарымен, астымызда біздің дүниямыз атанған жер - қазып қарасақ астында алтын, күміс, мыс, бақыр теміріменен һәм үстінен қарасаң алыстан тұманданып көрінген, ішіне кірсең жапырақтары жайқалып, дүнияға хош иістер жайған биік орман ағаштар, алуан-алуан жеміс шешектерімен желкілдеп шыққан неше-неше түрлі көк шөптер, гүл-жапырақтары һәм неше алуан дәмді дәру һәм тамақ болатын тұқымдарымен, мәселен, бидай, тары, алма, жүзім рәуішті, қырда, орманда, теңізде неше-неше түрлі жаратылған алуан-алуан мақұлықтар - өрмелеген тышқаннан бастап, таудай биік пілдерге шейін, кішкентай ғана күрт шабақтан бастап, ұзын бойы он саржан, ауырлығы жеті-сегіз мың пұттаған балықтарға шейін, кішкентай ғана шымшықтан, сайрап тұрған сандуғаштардан бастап, қой мен бұзауларды аспанға алып ұшуға жарайтын бүркіттерімен соншама зат, мақұлықтың бәрін де Құдай берген ақыл-хайламенен жинап алып, өз пайдасына жаратып, неше түрлі һәм неше жүз, һәм мың түрлі патшалы, патшасыз жұрт болып тұрған адамзаттар - мұның бәрі де жалғыз теңдесі жоқ, ұқсасы жоқ бір Құдайдың барлығына, бірлігіне һәм кәміл жаратушы халық - қадір екендігіне дәлел болса керек. Оның үшін мұншама ғажайып, ақыл жетпейтін естір һәм зат мақұлықаттар бір Құдайдың бұл деген жалғыз бұйрығымен болған дүр.

Мұнан соң мақтау лайық пайғамбарымыз Мұхаммед Мұстафа салла аллаһу аллаһи уассаламға.

Адамзаттың қараңғы, надан уақыттарында от пен суды һәм қолдан істеген ағаш суреттерді құдай деп біліп, адал арманды бұзықтық пен түзіктікті танымай бәлкі айуан қалпында жүрген замандарда Құдай тағала бұйрығымен пайғамбар болып келіп, адамзатқа түзу жолды үйретіп, шын Құдайын танытып, шын дінінің һәм дүнияның ғылымдарын көрсетіп беріп еді.

Бұл пайғамбарымыз алайһис-саламның қалдырып кеткен Құдай тағаладан өндірілген Құран шарифтегі сөздерін һәм пайғамбарымыздың өз тарапынан бұйырған үгіттерін оның шәкірттері һәм ғұламалары ауызбен айтып, һәм кітаптарға жазып дүния жүзіне жайып, неше-неше қараңғылық, надандылықтан жүрген халықтарды дұрыс адамдық санатына айналдырды. Соның үшін Құдай тағаланың рахметі болсын, пайғамбар алайһи-с-саламның асхабтарына һәм шариғат жолын мықтап ұстап, өздерінің таза құлық, жұмсақ шырын сөздерімен надан халыққа ғибрат болып, ахирет жолын танытқан мүжтаһид әулиелерге уа барша ізгі мұсылмандарға ай-рақмат айтушылардың рақмат етушісі, Құдайым, өзің рақым қыл.

Мұның соңында бұл кітапты жазып шығарған себебіміз әркімге мәлім Кәләм шариф һәм үлкен ғылыми кітаптар араб жазылулы. Араб тілін әркімге білмек һәм қиын, һәм көп қара халыққа мүмкін де емес. Мұнан ғайри және сөздері де не араб, не парсы тілінде болып, әр жұрттың лұғаты бөлек болуынан көп оқымаған адамдар аят хадисте бұйырылған һәм әр мұсылманға керекті қысқа ғылымдарды да білуге қадір бола алмады. Арабтың тілі сөзге байырақ һәм қошырақ болуынан һәм пайғамбарымыз араб жұртынан болуы себепті арабша Кәләм шәриф" араб тілінде еніп ол тілді білмек мұсылмандарға парыз кифайа болса да, бір халықтың ішінде араб тілін бір адам білуменен де ол халықтың мойнынан парыз түседі. Соның үшін намаз ішінде яки Құран аяттарын һәм арабша дұғалардың мағынасын да қай тілмен оқыса да дұрыс десіпті. Хатта біздің имам ағзам мазхабында осы реуішті арабтан басқа тілменен намаз оқығандардың имам болуы да дұрыс деген. Ләкин ислам мәнісін білмек әрбір мұсылманның өз басына парыз. Әлгі реуішше мұсылманшылықтың шартын ел ішінде молдалары біліп бөтендері білмегенмен бұл білмегендердің мойнынан парыз түспейді. Парыз түсу түгіл бұл мұқтаж шарттарды білмеген кісі мұсылман да болмайды. Құдай тағала өзі сақтасын, соның үшін бізбен қатар татар, түркі уа ғайри халықтар аят хадистің мұқтаж, керекті бұйрықтарын өз тілінше көшіріп, түсінетін кітаптар шығарып, діннің ғылымын жұрттарына жайды. Бірақ біздің қазақ тілінде әркім түсініп оқып немесе біреу оқыса тыңдаған қара халық түсініп отыратын бір де кітап жоқ. Сол себептен жалғыз кітап таныған молдалар болмаса көп қара халық өзінің діні екенін де кәміл түсінбейді. Хатта көп адам осы қалыпша кәпір болып та жүрген шығар. Мұны көріп біз, фақыр Қыпшақ руының Ибраһим Балғожа биұғлы, қарындас халқымыз қазақ жұртына пайда келтірмек ниетпен һәм қараңғы туғандарымыздың түсінікті тілменен өзінің дінін түсіндіру үшін бұл кітапты жазуға кірістік. Құдай тәбәрәк уа тағала қайырлы еткей еді, әмин! Ей, екі дүниенің иесі -Құдайым, әр пендеңнің ниет-пиғылы бір өзіңе белгілі-ді.

Бір кітап ішіндегі бұйрықтар қайсысы аят-хадистен, қайсысы шаһар Петербургке имам жамиғ мулла Ата-алла бен Баязид есімді молланың әр кітаптардан жинап шығарған "Ислам" деген кітабынан һәм мұнан ғайры зор ихтибарлы кітаптардан қаралып, неше-неше рет саналып, теңдестіріліп жазылды. Оқығандар хайр дұғаларынан қалдырмағай еді.

Енді, ей, дін-қарындастарымыз, бізге ең әуелі керегірек іс - сол әуелі білмек керек немен мұсылман болатынымызды. Мумин мұсылманның мұсылман аталуы құр мұсылман киімін киіп, мұсылман арасында жүргеннен емес. Әуелі иманды болып, ол иман деген не екенін түсініп, түсінген соң ол иман ішіндегі сөздерді шексіз шын көңілмен дұрыс деп білген кісіні мұсылман деп атайды. Соның үшін Құдай тағаланың пенделеріне парыз еткен парыздарының ең әуелі иман болса керек. Иманнан соң дін ғылымы дүр. Дін ғылымы дегеніміз Құдай тағала пенделеріне екі жол көрсетті: бір жолы - осылай бар деп бұйырған жолы, екіншісі - бұл жолға түспе деп тыйған жолы. Әуелгі жолдың баратын ұшы - жұмақ, соңғы жолдың ұшы - тамұқ. Әр екі жолды көрсетіп қойып, қайсысына түсудің ықтиярын бұл дүниеде Құдай тағала адамның өзіне берді. Осы екі жолдың мәнісін түсініп үйренуді дін ғылымы деп атаймыз. Осылайша иман мен дін ғылымын үйреніп, соның бойынша дүниеде іс істеуді амал деседі. Пенделердің амалының немесе істейтін істерінің бағзысы көңілменен, һәм дінімен болады. Көңілмен дегеніміз - көңілмен шындап-дұрыстауды, мәселен, иман рәуіштіні айтады. Дінімен деп қолмен дәрет алып, намаз оқу реуіштілер айтылады. Бірақ әрбір жақсы амалдардың да асыл түбі иманнан, яғни инанудан келеді. Имансыз еткен жақсылықтың пайдасы жоқ. Мәселен, біреу намаз оқыса да, ол намаздың керектігін көңілі дұрыстамаса, әлбетте, ол намаз болып табылмас. Осыларды ойлап-ойлап қарап, бұл кітапты үш бапқа немесе бөлімге бөлдік. Әуелгісі - иман мәнісін айтатын бап, екінші - сыртқарыға, әркімнің көзіне көрінетін амалдардың турасында, мұны арабша амал зақир деп атайды, үшіншісі - көңілдегі жақсылық-жамандық ниеттер турасындағы бап, мұны арабша ахлақ деп атайды. Біздің басқа да үйренушілерге қашанда иман мен дін мәнісін осы ретпен үйретерге керек. Бұлайынша үйретпей, мәселен, иманнан бұрын намаз, ораза мәнісін үйретуші кісі күнәкар болар, бәлки, күпірлік қауіп бар деген сөз бар.

ИМАН ТУРАСЫНДА

Иманның екі мағынасы бар: бірі - тіл мағынасы. Тіл мағынасы дегеніміз - әркім тілмен айтып растамақ. Мәселен, мұсылманшылығымызға бас куәлік - сөзіміз немесе араб тілінше шәһәда (түн) - иманымыз ашһаду ан лә иләһа алла уа ашһаду анна мухаммадан абдуһу уа расулуһу болса керек. Яғни "куәлік беремін: жоқ-ты бір Құдайдан бөтен құдай және куәлік беремін, Мұхаммед оның құлы һәм елшісі екендігіне деп, шариғат мағынасы растағанда ол иманды көңілмен растамақ. Бұл растамақ дегеніміз, жалғыз Құдай тағала бар, Мұхаммед хақ пайғамбар" деп айту ғана емес, пайғамбарды хақ деп болып һәм ол пайғамбарымыз алайһи-с-саламның Алла тағала жанбунан алып келген қанша парыз бұйрықтары болса, мәселен, намаз, руза реуішті, осылардың бәрін де тілмен рас деп айтып һәм шын көңілмен растығына сенбек. Мәселен, біреу Құдай тағаланың жанбунан алып келген намаз, руза реуішті бұйрықтарды растамаса немесе растығына көңілі бос болып шек қылса да кәпір болар. Иман пенделерде үш түрлі болар. Бір түрін иман тахқиқи деп атайды. Бұл иман тахқиқи дегеніміз сондай иман хазірет расул Алла тағаланың жанбунан алып келген бұйрықтарын бекер деп бүтін дүние жұрты сөйлеп тұрса да, ол жақсы адам сол растаған қалпынан көңілі заррадай қозғалып қайтпас. Бұл иман - кәміл иман, Құдай тағала қасында зор мәртебедегі адамдардың иманындай. Екінші түрі - иман истидлоли деген. Құдай табарак уа тағала барлығын һәм бірлігін дәлелменен, ақылмен ойлап болып рас тұтуды айтады. Яғни бұл көк пен жер, ай мен күн, теңіздер, адамдар уа ғейри дүниедегі ғажайып зат, махлұқтардың бәрі әуелінде өз-өзінен жаратыла алмайды ғой, мұны жаратушы ешкімге теңдесі жоқ бір ие болса керек деп, Алла тағаланың барлығын осынан түсініп, біліп және егер Құдай тағала екеу, үшеу болса әр патшаның заңы әр түрлі болған реуішті жаратқан дүниелері де әр түрлі болып һәм араларында араздық, татулық рәуіштілер болар еді. Көктегі, жердей зат - мақұлықтың өзгермейтін бір қалыпша, бейне бір жүргізіп жіберген сағаттай өз-өзінен қалпынан танбай келуіне қарап Құдай тағаланың екі емес, бір екендігін осыдан танып, осылайша Құдай тағаланың барлық, бірлігін дұрыстауды - иман истидләли деп айтады. Бұл рәуішше иман келтірмек әркімге уәжиб, уажибті орнына келтірмегендер күнәкар болар. Үшінші бір түрі - иман тақлиди. Бұл иман - өз ақылымен Құдайды танымайынша, ата-бабаларының ұстап келе жатқан жолы ғой деп иман келтіргендердің иманы болар. Әрине, бұл иман надан халықта болады, соның үшін ең әлсізірегі болса керек. Өзі еш нәрсеге түсінбей, біреудің сөзіне, мысалына еріп іс етуші кісі және бір айыпты шайтандай азғырушыға жолықса, бұл азғырушыға және еріп кетіп, діннен шығуы да жеңіл болғаны үшін. Бірақ осылайша әлсіз, қауіп-қатері көбірек иман болса да, Құдай тәбарак уа тағала бұл иманды да дұрыс деген һәм Кәләм шарифінде бұйырған: (уа лә тақулу лиман илка илайкум саламун ләста муминан) яғни "ассалам алейкум!" деп сәлем бере білген кісіге де "мұсылман емессің демеңіз" депті.

Жоғарыда айттық, Құдай табарак жанбунан пайғамбарымыз Мұхаммед Мұстафа салла аллаһу алайһи уа саллам не түрлі керекті бұйрықтар келтірсе - бәріне иланумен мұсылман боламыз деп. Құдай тағала Құран Кәрім ішінде баян еткен һәм пайғамбарымызға берілген сол айтсақ керек "иландым Алла тағалаға, һәм періштелеріне, һәм кітаптарына, һәм расулдарына, һәм ақырет күніне, жақсылық-жамандық Алла тағаланың тағдырынан екеніне, һәм өлген соң тірілетінімізге" деп.

Егер біреу сұраса: "Құдай тағаланың жаратушы екенін неден білдің?" - деп, - жауап беру керек - екі дәлелмен білдім: біреуі - накли дәлел, біреу - ақли дәлел Нақли дәлел дегеніміз сол - Құдай табарак уа тағала Кәләм шарифте бұйырды: (уа халака куллу шаййн), яғни, "әр нәрсені Құдай жаратты" деп. Ақли дәлел дегеніміз сол - ешбір шек жоқ дүниедегі бар нәрселердің бәріне де бір бар етуші керектігіне. Ол жаратушы ешбіреудің жәрдеміне мұқтаж болмаса керек. Егер жаратушылық жаралуына һәм жаратуына екінші біреудің жәрдемі керек болса, әрине, оны қадір бас жаратушы деп айтуға болмайды. Мәселен, адамның дүниеге келмегіне ата-анадан тумақ керек, ал ата-анасының дүниеге келмегіне бұлардың өздерінің және ата-анадан тумақтығы керек. Бұл сипатпен бас жаратушы болмақ мүмкін емес. Не болмаса адам топырақтан кірпіштей, табақтай нәрселер істесе, мұны түп жаратушы кім екендігін тергеп кісі сұраса керек: "топырақты кім жаратты" деп, "Топырақ жерден алынды", десе, "жерді кім жаратты" демек керек болар. Әлбетте, жерді, көкті, отты, желді, суды біреудің жәрдеміне мұқтаж жандықтардың ешбірі жаратуы мүмкін еместігі әркімнің көзіне көрініп тұр. Бұлай болса, бұл дүниедегі зат, мақұлықтардың бәрін де ең әуелі барлыққа келтіруге ешкімнің жәрдеміне мұқтаж емес бір иенің барлығында еш шек - шүбә жоқ болса керек. Егер біреу сұраса: "Құдай тағаланың бірлігіне не дәлелің бар?" деп, жауап бермек керек: бұған да екі түрлі дәлеліміз бар, бірі -накли, бірі - ақли. Нақли дегеніміз сол - Құдай тағала Кәләм шарифте бұйырды: (ләу кәна фиһима әлиһатан илла аллаһа лә фасадата) яғни "жерде, көкте Алладан басқа тағы алла болса жер, көк бұзылар еді" деген. Ақли дегеніміз сол жерде, көкте екі құдай болса бір-біріне қарсы келуі мүмкін болар еді. Бірі жер, көктің болуын тілесе, бірі, бәлки, болмағанын тілер еді. Бұлай болғанда да не екеуінің де тілегені орнына келер еді, не біреуінің тілегені орнына келер еді. Бұл сипаттың екеуі де жаратушы болмаққа лайық емес. Екеуінің тілегені бірдей орнына келсе, жаратылған дүниелері бұзылмай тұру үшін бірі бірімен тату тұруы керек болады. Мұндай біреудің татушылығына - жәрдеміне мұқтаж болмақ Құдайға лайық емес. Болмаса, біреуінің дегені болып, біреуінің дегені болмай қалса, болмай қалғанының ісі әлсіздікке келсе керек. Жаратушыға әлсіздік игі бастан лайық емес.

"Алла тағаланың періштелеріне сиындым" деген сөздің мағынасы; яғнн рас білдім, Алла тағаланың періштелері бар-ды. Бұл періштелер әрқайсысы құлшылықта болар әркімнің суретіне кіруге шамалары келеді. Өз араларында еркектік, әйелдік жоқ, жемек-ішпекке, ұйықтамаққа мұқтаж емес. Олардың тамағы - Құдай тағалаға тасбих. Бұл періштелердің де пайғамбары бар. Періштелердің пайғамбарлары - Жабраил, Исрафил, Азраил, Микаид Бірақ періште пайғамбарларынан адам пайғамбарларының дәрежесі артық болады. Себебі сол адам баласы асау, ішу, ұйықтаудай һәм мұнан бөтен нәфстермен жаратылады, періштелерде мұндай нәфс жоқ. Соның үшін адам баласына тура жолдан жазбай, Құдайға құлшылық етіп тұру машықтырақ болады. "Иландым Алла тағаланың кітаптарына" деген сөздің мағынасы - "Рас, нандым Алла тағаладан енген кітаптардың баршасына да" яғни хазірет Адам алайһи-с-саламнан хазірет Мухаммед алейһи-с-саламның екі арасында қанша кітаптар енгендігінің хисабы Құдайға мағлұмды. Солардың бәрінің де Құдай тағаладан жіберілгеніне иландым демек болар. Бұл кітаптар арасында белгілі зор кітаптар төртеу: Таурат, Забур, Інжіл Фурқан. Таурат - Мұса алай-һис-саламға берілген Құдай тағаланың кітабы-ды. Неше замандардан соң Тауратпен іс қылудың муддаты толып Алла тағала өз құдіретімен Тауратпен құлшылық етуді тоқтатып, орнына Забурды ендірді. Забур Хазірет Дауд алайһи-с-саламға енген. Неше замандардан соң Забурмен іс істеудің муддаты толып, оның орнына Құдай тағала Інжілді жіберді Хазірет Иса алаиһис-салам-ға Неше замандардан соң Інжіл шарифпен іс істеудің муддаты толды деп, Құдай тағала құдіретімен Құран Кәрімді ендірді деп иланамыз. Бұл Құран ақыр заман пайғамбары Мұхаммед Мұстафа сала аллаһу уа салламға ендіріліп, мұнан соң кітап ендіруді һәм Мұхаммед пайғамбардан соң дүниеге пайғамбар жіберуін тоқтатты. Соның үшін дін исламды ақырғы дін деп һәм пайғамбарымызды пайғамбарларымыздың ақыры деп білеміз. Құдай тағаланың пайғамбарларына иландым деген сөздің мағынасы - Алла тағаладан жіберілген пайғамбарлар қанша болса һәммесі хақ-ты һәм рас деп білмек. Бұлардың қайсысының да болса пайғамбарлығына іңкәр етуменен иман табылмайды. Пайғамбарлардың әуелі - Адам алаиһи-с-салам, ақыры - Мухаммед алаиһи-с-салам. Бұл екеуінің арасында қанша пайғамбар өткені мағлұм емес. Кәләм шарифте айтылған: (уа минһум ман касасна алайка уа минһум ман лам нақус алайқа) яғни "ей, Мұхаммед, сенен бұрын да біз пайғамбарлар жібердік, олардың бағзысының хақында саған хабар бердік, бағзысы хақында хабар бермедік" деп. Бірақ қанша пайғамбар болса да - бәріне де иландық деп, иман келтірмек керек. Оның үшін Брахма деген бір халық пайғамбарлық жалғыз Адам пайғамбарда деуменен, Сабис қауымы Шиш пен Ыдырыстан бөтен пайғамбар жоқ деуменен, һәм жаһуд халқы Мұсадан бөтен пайғамбар жоқ деуменен кафур болдылар. Хатта Құранда аты жазылған жиырма сегіз пайғамбардың аттарын білмек әр мұсылманға уажиб. Бұлардың аты: аууал - Адам алайһи-с-салам, екінші - Нұх, үшінші -һүд, төртінші - Лут, бесінші - Зул-Кафид алтыншы - Салех, жетінші - Ибраһим, сегізінші -Аюб, тоғызыншы - Исмаил, оныншы - Исхақ, он бірінші - Юнус, он екінші - Ыдырыс, он үшінші - Ягқуб, он төртінші - Юсуф, он бесінші - Ілияс, он алтыншы - Ильяс, он жетінші -Дауд, он сегізінші - Сүлеймен, он тоғызыншы - Мұса, жиырмасыншы - һарун, жиырма бірінші - Яхья, жиырма екінші - Иса (Ғиса), жиырма үшінші - Шағиб, жиырма төртінші -Зікірия (Закария), жиырма бесінші - Мұхаммед алайһис-салам рахматукуһумма аллаһу және бұлардан басқа жиырма сегіздің қалған үшеуі - Азиз (Ғазиз), Лұқман, Ескендір зу-л-Қариайн. Бұл үшеудің хақында біреулер пайғамбар, біреулер әулие деп айтысады.

Ақырет күніне иландым дегеннің мағынасы "Құдай тағаланың құдірет еткен уақытында бұл дүние бұзылып, қиямет болады" деп илану. Қияметтің болуына да иақлан һәм ақлан дәлел бар. Йақлан дәлел Кәләм шарифте айтылған (иннас-са ата әтиятун лә райба фиһа) яғни "қиямет келешек келмегіне мұсылмандар шек айтпаса керек" деген. Ақли дәлел сол -қиямет болудан соң өліктер тіріліп, мизаи сарат құрылып, Құдай тағала әр пенделердің дүниеде істеген жақсы қылығына қарай ішкері ұжмақ бұйырып, жамандық пиғылға тозақ бұйырса керек. Бұлай болмағанда дүниеде жақсылық, жамандық етсең де, ақыретте ешбір сұрауы болмаса жаман мен жақсы Құдай алдында бәрі бірдей болғанға келер еді.

Жақсылық, жамандық Құдайдан деп иланбақтың мәнісі әр пенденің жақсылық не жамандықпен болуын Құдай тағала құдіретімен күн бұрын білуші һәм пенделердің қылашақ ісі, пиғылы ләукун-махфузда жазылып қойылған. Бірақ Құдай тағала ешкімді жамандық жолға бұйырмады, мынау жамандық, мынау жақсылық деп көрсетіп, адам баласына қай жолға түссе де ықтияр берді. Жақсылық етуші болса Құдай тағала жаннатқа бұйырып, рақым етеді. Жамандық етушіге азап бұйырады. "Өлгеннен соң қабірден тіріліп тұрмаққа иландым" дегеннің мағынасы - өлген соң тірілуді рас, хақ деп білдім демек. Өлген соң тірілу турасында һәм нақли, һәм ақли дәлел бар. Нақли дәлел сол - Құдай тағала Кәләм шарифінде бұйырды. (сумма иннакум яума алқиямати тубьғасуна және құл Юхайһа әлләзи аншааһа аууала марратан) яғни "адамдарға айт әуелде ол адамдар тіпті жоқ еді, жоқтан бар болды ғой" деп. Ақли дәлел сол - Құдай тағала пенделерді әуел жоқтан бар етуге құдіреті келгенде бар болып, өлгендердің сүйегін жидырып және тірілтіп адам етуге, әрине, құдіреті келсе керек. Және адамдар Құдай тағала жаратып бұйырды құлшылық етуге һәм жақсы қылықты болмаққа. Сонда да бір пәре адам Құдай бұйрығын тұтып жақсылық жолда болса, бір пәрелер жамандық жолға түсті. Бұлай болса, Құдай тағаланың әділеттігіне лайық жақсылар мен жамандардың айырмасын бір таразы күн жаратып көзге көрсетуде.

Біреу сұраса "Құдай тағаланың сипаты нендей" деп, жауап бермекке керек? Құлшылық етуімізге лайық Алла табарак уа тағала жалғыз-ды, ешкімнің ол Алла тағалаға ұқсастығы, теңдестігі жоқ. Ол Алла тағала дене иесі емес, сурет иесі емес, асыл жауһардай заттар сипатында емес, мекен я бір орын иесі емес, бос орынды толтырушыдан емес, тамақ жеушілерден, ішушілерден емес, біреуді тудырған емес, яки біреуден туған емес, һәм ол Құдай тағаланың бар болуына ешбір заман жоқ жиһат сәттен яғни алты түрлі тараптан: оңы, солы, алды, арты, асты, үсті болудан таза-ды. Алла тағалаға ешбір нәрсе уажиб емес, яғни не нәрсені қалайынша жаратамын һәм бұйырамын десе - өз еркінде және Алла тағала кадим-ді, әуелден ақыр бар-ды, барлығының әуелі һәм ақыры жоқ, һәмме өткен замандарда бар-ды һәм болашақ замандарда бар-ды. Ол Алла тағала ешбір нәрсені хикметсіз һәм керексіз, пайдасыз етіп жаратпады, көзімізге көрінетін зат, мақұлықтардың бәрінің де керек орны бар.

Алла тағаланың сифат субутия деген жеті сипаты әуел - хаят яғни тірі-ді, біздің ақылымыз жетпейтін тірлікпен алим болушы-ды, құдірет күш иесі-ді, жоқтан бар етуге һәм бардан жоқ етуге күші жетуші, самғ естуші-ді, бізге рәуішті құлақпен емес,- басар көруші-ді, бізге реуішті көзбен емес, ирадат тілеуші, яғни әуелде өзі тағдыр еткен нәрсесін тілеген уақытында дүниеге шығарушы, такуин жоқтан бар етуші-ді, кәләм сөйлеуші-ді, біздің ақылымыз жетпейтін сипатпен, бірақ бұл сөйлеу бізге рәуішті тілмен, әріппен, дауыспенен емес.

Жоғарыда айттық, дүниеге келген пайғамбарлардың ең ақыры - біздің пайғамбарымыз Мұхаммед Мұстафа сала аллаһу уа саллам деп һәм шаһадат, яғни куәлік иманымыз ішінде айтамыз: "куәлік беремін - жоқ-ты бір Құдайдан басқа құдай, һәм куәлік беремін -Мұхаммед оның құлы һәм елшісі-ді" деп. Пайғамбарымыз хазірет Ибраһим пайғамбар нәсілінен, атасы - Абдулла, шешесі - Әмина, араб жұртында Мекке деген шаһарда дүниеге келіпті. Мухаммед пайғамбарымызды ақырғы пайғамбар етіп, бөтен пайғамбарлардан Қудай тағала қасында өзінің һәм умматтарының дәрежесін артық, сүйіктірек ету Құдай тағаланың әзли құдіреті-ді. Кәләм шарифте айтылған: кунтум хейра уммата ухрижту линнаси яғни "Мухаммад пайғамбар умматын қумуғ умматтардан артығырақ еттік", -дейді Құдай тағала. Мухаммад алайһис-саламның пайғам- барлығы әшкере бола бастауы қырық жасынан бері болды. Пайғамбарымыз алайһис-салам халыққа түрлі шариғат үйретсе, Құдай тағаланың Жабраил есімді періштесі арқылы ендірілген бұйрықтарымен үйретті. Ол бұйрықтар жиылып жазылған кітаптың есімін Құран шариф деп атаймыз. Пайғамбарымыз алайһис-саламның сипаты орта бойлы, ақ жүзді, жирен сақалды, қара шашты, ешбір адамға бітпеген көркем сипатты еді. Жауырында муһр набууат, яғни Құдай тағала құдіретімен жаратылған муһрі бар еді. Сөйлесе тілі балдан һәм тәттірек әрі не айтса тек Құдайдың бұйрықтарын айтып һәм адамдар өз араларында бір-біріне әділ, рақымды болмақты, бірін-бірі ренжітпеске, өсек-өтірік айтпасқа, бейшара, жетімдерге қайырлы болмаққа керек, қай діндегі адамды болса да қиянат етпеске, үлкен-кіші, бай-жарлы, құл-патша - баршасы Құдай алдында бірдей. Құл екендігіне, денені һәм көңілді, таза сақтамаққа, әр сағат Құдайды ұмытпай, пендешілікке лайық құлшылық ету турасында тынбай үгіт етер еді. Пайғамбарымыз алайһи-с-салам еш уақыт дұшпанына да жауыз дұға қылмас еді. Ухуд соғысында бір кәпір тісін сындырғанда да жылап тұрып дұға етті: "әй, Құдая бұл бейшараға тауфиқ (көмек, бақыт) бер" деп. Өмірі ішінде қаншама жұрттарды дінге көндіріп, қаншама зор дәулет қазыналар жиылғанда да өзі ол малмен аслан пайдаланбас еді. Ондай малдың бір парасын жұрт пайдасындағы қазынаға, бір парасын пақыр-бейшараларға, бір парасын сахабаларға берер еді. Хатта бұл дүниеден өтер уақытында жамағаттарына бір динар, яғни"бір теңге қалдырып кетуге де шамасы келмеді. Пайғамбарымыз Құдай тағала бұйрығыменен Меккедегі Масжид Харам дегеннен Бейтул Мұқаддастағы Масжид Ақса дегенге барып, ол масжидтен Құдай тағаланың изнімен көкке асып, Құдай табарақ уа тағалаға сөйлесті. Мұны миғраж деп атайды. Бұл миғражға асқан күні ражаб айының 28-күнінде болған үшін шаһарлы жерлерде сол күнді мейрам етіседі. Пайғамбарымыз алайһи-с-саламның бас жолдастары төртеу еді. Бұларды біз шаһариярлар деп атаймыз. Ол шаһариярлардың аты: аууал хазірет Әбубәкір, екінші - хазірет Омар, үшіншісі - хазірет - Осман, төртіншісі - хазірет Әли. Бұларға Құдай тағаланың рахматы болғай еді. Пайғамбарымыз бұл дүниеден екінші дүниеге сапар шегерінде халифалық орнын өз әулетін жақын көріп өз әулетіне бұйырмады. Өзінен соң хазіреті Әбубәкірге бүйырды. Онан соң хазірет Омарға, онан соң хазірет Османға бұйырды, онан соң хазірет Әлиге Пайғамбарымыз алайһи-с-салам жиырма үш жыл пайғамбарлық етіп, әуелі араб жұртын дін исламға көндірді. Онан соң неше уа неше бөтен жұрттарға дін үйретіп, Құдайдың бұйрығын һәм кәләм шарифті дүние жүзіне кәміл әшкере етіп, һәм өз тарапынан үгіт - хадистер қалдырып, 63 жасында бұл жалған дүниеден мәңгі дүниеге қайтты.

Мұнан соң жоғарыда айтылған шаһариярлар һәм пайғамбар уақытында бірге жүрген жарандары дін исламды бөтен дүние жүзіне қыдырып жүріп үйретіп, надандарды жолға салды. Бұлардан соң пайғамбарымыздан, шаһариярлардан уа ғейри сахабалардан үйренген сөздерін көріп қалған жақсы мұсылмандар, бұларды табиғин деп атайды һәм бұл табиғиндердің сөзін естушілер табғ-табиғиндер. Бұлар һәм аяттан, яғни Құдай тағаланың Құранда бұйырған сөздерінен, һәм хадистен, яғни пайғамбарымыздың өзі айтқан һәм өзі орнына келтірген үгіттерінен баян етіп, неше-неше кітап шығарып, соңғы халыққа қалдырып кетті. Онан соң ғұлама мүжтаһидин, яғни, зор ғалым-молдалар шығып, аят пен хадисті әркім түсініп біле алмас деп, әрі аят хадистен айра басқа кітаптар түзіп, мағынасын түсіндіріп, қара халыққа да түсінікті кітаптар шығарып берісті. Бұлардан соң және ғалым молдалар әр жұртта көбейіп, қайсысы өз жұртының тілінше дін ілімін үйретіп, кітаптар шығарып, осы қалыппен ғылымы бүтін дүние жүзіне жайылып болды. Бұл ғұламалардың шығарған кітаптарының қайсысы ақыретімізге пайдалы, қайсысы осы дүниеге пайдалы ғылымдар. Мәселен, ғылым хисаб дегеніміз бұл күнде қайсыбір уәлаяттардың медреселерінде оқытатын математика есімді ғылым. Ғылым табиб дегеніміз ауруларға дәрі мәнісін үйрететін медицина деген ғылым; ғылым һайат уа афлақ дегеніміз астрономия деген ғылым. Мужтаһид ғұламалар арасындағы ұлықтары төртеу: имам Ағзам, имам Мәлік, имам Шафиг, имам Ахмад бну Ханбал Яссауи. Бұл төртеуі шариғат мәнісін толық тексеріп, халыққа түсіндіріп берді. Біз ол төрт имамның ішінде имам Ағзам мазхабында боламыз, яғни имам ағзамның үйреткен шариғаты бойынша іс етеміз.

Енді, ей, дін қарындастарым, бұл пайғамбарымыз бен пайғамбарымызға жақын-жақсылардың бәрі де тынбай жүріп дүние һәм ахиреттің ғылымынан үйреніп һәм халыққа неше түрлі кітаптар, үлгілер қалдырып кеткен болса, бізге де жалқаулыққа салынып еш нәрсені білмей жүруіміз, әрине, адамшылығымызға лайық емес. Сол бұрынғылардың мысалына қарап сөздер һәм әрбір пайдалы ғылымдарды үйреніп білмекке иждиһад етуіңіз лайық. Пайғамбарымыз алайһи-с-салам айтқан: (ал илму тажун лил фата уа-л- ақлу туқун мин заһабинуа-л-жаһлу нарун таталаһһабу) яғни ғылым жас жігіттердің басқа киген тәжіндей, ақыл алтын зынжырдай, нанадық әлек ететін оттай деп, және хазірет Әли айтыпты "ғылым деген дайырадай, ал дайыра суынан ішкен де арманда, ішпеген де арманда. Ішкендердің арманда болуы - ғылым деген сонша терең, тәтті нәрсе, оның суынан бір ішкен кісі және көбірек оқып, көбірек үйренсем дей-дей ақыры ғылым түбіне жете алмай арманда кетер. Тіпті ішпегендердің арманда болуы - ғұмыр бойы қараңғылықта кешіп, жақсылық-жамандықты айыра алмай надандықта өтер. Бұл бейшаралардың хәлі бегірек мүшкіл", - деген екен.

АҒМАЛ ЗАҺИР ТУРАСЫНДА

Ағмал заһир дегеніміз пенденің көріну, әшкере істейтін шариғат бұйырған істер. Құдай тағаланың бұйырған заһир істерінің аты - парыз, уажиб, суннат, мустахаб, бұйырмаған һәм тыйған істерінің аты харам, макруп тахрими, макруһ танзиһи және бұйырмаған һәм тыйылмаған бар істің аты - мубах.

Парыз дегеніміз сондай бұйрық. Мұны орнына келтірудің керектігінде ешбір шек жоқ, яғни Құранда, не хадисте, не барша мұсылманның аят-хадиске тура келтіріп ынтымақпен шығарған бұйрықтары намаз, руза, закәт, хаж рәуішті, бұл парызды орнына келтірмеген кісіге қияметте отпен азап етілінеді. Тіпті ол парыздың парыз екеніне нанбаған кісі - кәпір болады. Уажиб дегеніміз сол, ол уажиб бұйрықтарды орнына келтірген кісіге коп сауап (сауаб) болар. Орнына келтірмеген кісіге отпен азап болар. Бірақ уажибқа нанбағанмен кәпір болмайды. Мәселен, ид (ғид) намаздарын оқу, пітір - (фтр, фср) - садақасын беру, құрбан шалу реуіштілер. Суннат дегеніміз пайғамбарымыз Мухаммед Мұстафа сала аллаһу алайһи уа саллам өмірінде бір мәртебе, не екі мәртебеден артық қоймай - әдет етіп істеген істері. Мәселен, азан қамат оқу, намазды жамағатпен оқу реуіштілер. Бұл суннатты орнына келтірген кісі сауапта болар, қойған кісі пайғамбар шапағатынан махрум болу деген қаупі бар. Мустахаб дегеніміз пайғамбарымыз алайһи-с-саламның бірде істеп, бірде істемеген істері, мәселен, оразалар, нәфл - садақалар реуішті. Бұл мустахабты орнына келтіргендер сауабты болар, келтірмегендер күнаһлы болмас. Мубах дегенімізді істегенге сауаб жоқ, істемегенге күнаһ жоқ (асамақ, ішпек, ұйықтамақ реуіштілер).

Құдай тағаланың тыйған істерінен: харам дегеніміз шариғаттың қатты тыйған ісі. Харам деген нәрсенің харам екендігіне ешбір шек етуге орын болмас. Харамды істеген кісі отпен азапта қалар, тіпті харамды харам емес деген кісі кафир болар, істемеген кісі зор сауабта болар. Бірақ харамды істегендер тоба насух қылумен күнәлары кешілер. Макруһ тахрими дегенімізді істеген кісі сауабқа, істеген кісі азапқа жолығар. Бірақ бұл макруһ тахримиді адал деумен кафир болмас. Макруһ танзиһи жаңарақ макруһ, мұны істеумен күнәлі болмас, бірақ толық мұсылмандар істемеске жүһд етерге керек, мәселен, намаз ішінде сәжде орнынан бөтен жер қарау, суннат мустахабты қою рәуіштілер.

Енді аууал пенделерге міндетті парыз, уажиб, суннат, мұстахабтар турасында айталық. Адам баласының Құдай тағалаға ететін құлшылықтарының ішінде зор міндетті парыздар бесеу: әуелі - иман болу, екінші - намаз оқу, үшінші - әр жылда рамазан айында ораза ұстау, төртінші - әлінен келсе әр жыл сайын зекет беру, бесінші - шамасы келгендер өмірінде бір рет хажға бару. Иман турасында жоғарыда айтып өттік, соның үшін енді соңғы төрт парыз бен харам макруһ нәрселер туралы баян етелік.

НАМАЗ ТУРАСЫНДА

Бізге парыз балиғлыққа жеткен соң, яғни бай баласы болса еркегі 12 жасқа, әйелі 9 жасқа жарлы балаларының еркегі жасқа, әйел жасқа келген соң күн сайын бес уақыт намаз оқымаққа. Намаздың уақыты: ерте намазы - таң атқаннан бастап күн шыққанша, әуелгі намазы - түс қаңғи (ауа) бастаған уақыттан бастап көлеңке болғанша, екінді намаз - әуелі намазының соңғы уақытынан бастап күн батқанша, ақшам - күн батқаннан бастап күннің қызылы басылғанша, хұфтан намазы - сам жамырағаннан бастап таң атқанша. Намаз оқуға даярланғанда әуелі дененің, бойдың таза болмағы керек, таза болмаған кісі ғисл құйынарға керек. Ғұслдың, яғни түсудің парызы - үш: әуелі аузына су алмақ, екінші, мұрнына су алмақ, үшінші, барша денесін жумақ және суннаты үшеу: әуелі, екі қолын жумақ, екінші, іш дәретін алмақ, үшінші, намаз дәретінше дәрет алмақ. Намаз дәретінің төрт парызы бар: бір - бет жумақ, ұзыны маңдайдағы шашынан бастап иек астына шейін, көлденеңі бір құлақ жұмсағынан екінші құлақ жұмсағына шейін, екіншісі - екі қолын жұмақ шынтағына шейін, үшінші - бастың төрт бөлігінің бәріне масх қылмақ, төртінші -екі аяғын жумақ. Бұл парыздардың бәрі орнына келмесе де дәрет дұрыс болмайды. Намаз дәретінің суннаттары - әуелі, дәретті (бисмил- лаһи-р-рахмани р-рахим) деп бастамақ, онан соң екі қолын жумақ, аузын мисуакпен жумақ, аузына су алмақ, мұрнына су алмақ. Сумен сақалын араластырмақ, бармақтарын араластырмақ және әр денесін жуғанда үш-үш реттен жумақ, һәм әр денесін ретпен жумақ, басының баршасына масх қылмақ және дәрет арасында бөтен жұмысқа айналанбай дәрет қылмақ. Дәреттің мустахабтары: әр денені жуғанда оң жағынан жуа бастамақ және мойнын масх қылмақ. Дәреттің бұзылатын істері: әуелі түзге отыру, денесінің бір жерінен қан, сары су шықса, түкірікті қызартқан шамаға шейін тіс қанаса, қан қосылса яки бөтен құсықты ауыз толғанша құсса, ұйықтамақ, есі кетпек, жындану, балиғ болған кісі намаз ішінде үн шығарып күлу - осылардан дәрет бұзылады. Жаңадан алмаққа керек. Егер намаз уақытын өткізбей барып дәрет алатын жақын жерде су болмаса, немесе су болғанда да бір түрлі дертті адам болып денеге су тигізуден залал болғандай болса немесе суға баратын жолында адамға залал ететін қорқынышты мақұлық я жау бар болса ғисл мен дәрет орнына таяммум қағып намаз оқуға болады. Таяммум дегеніміз сол бір таза жер жынысына әуелі екі қолын ұрып жүзіне масх етеді, яғни бетін сипайды, екінші рет екі қолын сол жерге және ұрып, шынтағына шейін сипайды. Бұл таяммумды тозаңы бар таза киімге соғып таяммум етуге де болады. Және мәсіге масх ету дегеніміз дәретті, мәселен, таңертең бір алып, аяғын жуып мәсі киген соң, сол күн ішінде келесі тәулікке шейін жаңадан аяқ жумай-ақ, мәсі сыртынан масх етумен аяқ дәретін алғанға хисаб (есеп) болады. Бұл мәсіге мәсіх ету дегеніміз қолға су алып үш бармақ қадары мәсі сыртынан сызық ету, осылайша мәсіге еткен масхтың үйінде тұрған мүким кісіге муддаты - сол мәсіні киген соң дәрет бұзылған уақыттан бастап - бір тәулік, мусафирға осы қалыпша - үш тәулік. Егер мәсінің үш бармақ шамасынша жыртығы бар болса, масх оған жарамайды.

Намаз ішінде он екі парыз бар, алтауы - тысқары, алтауы - ішкері. Тысқары болған алтауы: әуелі, намаз оқуға кірісерден бұрын денесін тазалау, яғни ғұсл керек, орнында ғұсл етіп дәрет алу; екінші, киімін һәм намаз оқитын орнын нәжістен пәк ету; үшінші, ұят жерлерді ашық қоймай, жауып оқымақ, еркек болса, тізесі мен кіндігінің екі арасын, әйел болса беті мен екі қолы, екі аяғынан басқасының бәрін жабу керек. Осы ғаурат деп, яғни жасырылатын жер деп, аталған денелердің төрттен бірі жабылмаса да намаз дұрыс болмайды. Төртінші, намазды уақытымен оқымақ. Бесінші, бетін құбылаға қойып оқымақ. Алтыншы, намазға ниет ету.

Ішкері болған алты парыздың бірі - такбир тахрими, яғни "аллаһу акбар" деп намазға кірісу; екіншісі - қиям, яғни намаздың әрбір ракағатында" бір рет аяқ үстіне тұру; үшіншісі - қира атун яғни, намаз ішінде құран сүрелерін оқу; төртінші - рукуғ, яғни басын, денесін иіп, екі қолымен тізеге сүйену; бесінші - сажда, яғни басын жайнамаз үстіне жүзін төмен салмақ; алтыншы - ақырғы отыру, ат-тахиат оқитын шамаға шейін. Бұл он екі парыздың бірі орнына келмесе де намаз дұрыс болмайды.

Намаздың уәжибтері - он екі. Бірінші, "Әлхамды" дұрыстап оқымақ, екінші, бұл "Әлхамдыға" әуелгі екі ракағатта бір ұзын сүре немесе қысқа үш сүре қосу; үшінші, намаздың ретін орнына келтіру, яғни, әуелі қиям, екінші - рукуғ, сонан соң сажда рәуіштілерді бұрын істейтінін бұрын істеп, соң оқылатынын соң оқымақ; төртінші, төрт ракағат я үш ракағат намаздарда ортасындағы ат-тахиатқа отыру; бесінші, әр отырыста ат-тихайат оқымақ; алтыншы, қира атты намаздың әуелгі екі ракағатында оқу; жетінші, утр намазында дұға Қунут яғни аллаһума әнә настағинакты оқымақ. Бұл дұғаны білмегендер бөтен бір білген дұғасын оқыса да болады; сегізінші, екі ғид намаздарының такбирлері; тоғызыншы, имам болған кісінің намаз ішінде әшкере дауыстап оқитындарын дауыстап оқуы; оныншы, жасырын оқитын орындарды жасырын оқуы; он бірінші, тағдилу-л-арқан яғни қиямды, рукуғты, саждені орнына келтіру, асығып бірін-біріне қосып жібермейінше; он екінші, сәлем бермек. Осы уәжибтерді біле, көре орнына келтірмеген кісі күнәлі болар, бірақ намазы дұрыс. Егер хатадан қалдырса, күнәлі емес. Жаңылған үшін сажде соғу керек. Сәжде соғу дегеніміз намаздың ақырғы отырысында ат-тахиятты "абдуһу уа расулуһуға" шейін ғана оқып, екі жаққа сәлем беріп, сонан соң қайта отырып ат-тахиятты басынан аяғына шейін, яғни, салауаттарымен бірге оқып, екі жаққа сәлем беріп, намазды тамам ету. Бірақ алдында имам бар болса, әуелгі ретте бір жағына ғана сәлем беріп сажда соғылады.

Намаздың суннаттері жиырма бес. Әуелі намазға кіріскенде екі бармақты жоғары көтеріп, екі құлағының жұмсағына шейін апармақ; екінші, оң қолын сол қолының үстіне салып кіндік астына қоймақ; үшінші, сунна, яғни, "сұбханды" оқымақ; төртінші, "Әлхамдан" бұрын (ағузу билла мин аш-шайтани-р-ражим); бесінші, мұнан соң бисми-л-лаһи-р-рахман деп оқымақ, бұл үшеуін де жасырын, дауыстамай оқу тиісті; алтыншы, үш я төрт ракағатты намаздардан соңғы екі ракағатында "әлхамды" оқымақ; жетінші, "әлхамды" оқып болған соң, жасырын "әмин" демек; сегізінші, рукуғ сажда араларында такбир, яғни "аллаһу акбар" деп айтпақ, имам бұл такбирді әшкере айтады, ұйығандар жасырын айтады; тоғызыншы, рукуғ қылғанда екі тізесіне таянбақ, екі қолтығын қуыс етіп; оныншы, рукуғта арқасын тегіс түзеп тұрмақ; он бірінші, рукуғта үш рет (субхана рабби әл-азым) деп айту; он екінші, рукуғтан бас көтергенде жалғыз оқыған, яки имам болған кісі болса (самиға аллаһу лиман хамидаһу) демек, имамға ұйығандарға (раббана лака әлхамду) демек; он үшінші, бұл раббана лака әлхамдуны камил рукугтан тұрып, тұра тұрған соң айтпақ; он төртінші, сәждеге барғанда екі қолынан бұрын тізесіне шөгу; он бесінші, онан соң екі қолын жерге қою, қол-аяқтарының бармақтарын құбыла тарапына жіберіп һәм сәждеден орын жетсе, екі қолтығын ашық тұтып, қарынымен жердің арасында қуыс қалдырмақ; он алтыншы, екі қолдың арасына сәжде ету, екі бас бармағын құлақ жағына қаратып жатқызып; он жетінші, сәжде қылғанда әуелі маңдайдан бұрын мұрнын жерге қоймақ; он сегізінші, сәждеге үш рет (субхана рабби әлағла) деп тасбих ету; он тоғызыншы, сәждеден тұрған соң жерге отырмай һәм қолдарымен жер тіремей тұрмақ; жиырмасыншы, "ат-тахиятқа" жауып отырғанда оң аяқты шаншып, сол аяқты төсеп, үстіне отырмақ; жиырма бірінші, "ат-тахиятқа" отырғанда екі қолын екі санының үстіне салып бармақтарын арасын ашық етіп отырмақ; жиырма екінші, ақырғы отырыста, "ат-тахият" соңынан пайғамбарымызға салауат оқымақ (аллаһумма сала ала мухаммад уаь ала али Мухаммад) ақырына шейін; жиырма үшінші, бұл салауат соңында өзінің білген тілек дұғаларын оқымақ; жиырма төртінші, имам болған кісі оңға, солға сәлем бергенде оң жақ, сол жақтағы кісілерді һәм екі иініндегі әр не істеген істеріңді жазып отырушы, қарауылшы періштелерді көңілге алып сәлем бермек, жалғыз оқыған кісі тек періштелерді көңілге алар; жиырма бесінші, оңға-солға сәлем бергенде мойнының ақтығы көрінетін шамаға мойынды бұрмақ. Бұл суннаттардың қайсыбіреу табылмаса да намаз мойнынан түседі, бірақ суннатты қалдырудан ақыретте сілте болар.

Намаздың мұстахабтары - сегіз; әуел (хайа ала-салау-атты) айтқан заманда намазға тұрмақ; екінші, (қад қамат ис салауатты) айтқанда намазға ниет ете бастамақ; үшінші, такбирдың аяғында (аллаһу акбар) деген заманда құлақ қағу үшін қолын жеңінен шығармақ; төртінші, намаз ішінде аяқ үстінде тұрған уақыттарда сәжде ететін орынға қарап тұрмақ; бесінші, рукуғ уақытында екі аяғы жағына қарап тұрмақ, алтыншы, қиямда тұрғанда екі аяғының арасын төрт бармақ кадры ашып тұрмақ; жетінші, сәжде уақытында мұрын жағына қарамақ; сегізінші, "ат-тахиятқа" отырғанда киімінің етегіне қарап отырмақ. Бұл мустахабтарды орнына келтіргендерге сауап бар, орнына келтірмегендер күнәлі болмас.

Намазды бұзатын он төрт түрлі іс бар: әуелі, намаз уақытында ғүзірсіз, тамақ қырып қақырынбақ; екінші, түшкірген кісіге намазда тұрып (ярхамук алла) деп жауап бермек; үшінші, имамнан басқа біреудің жаңылған жерін намаз ішінде тұрып айтып жібермек; төртінші, біреу намаз үстінде тұрған кісіге: "Құдайдан бөтен құдай бар ма?" - деп сұраса да (ла илаһа илла алла) деп те жауап қайыру дұрыс емес, бірақ өзінің намазда тұрғанын білдіру ниетпен айтса намаз бұзылмайды; бесінші, намазда ғаурат деп аталған денелердің төрттен бірі ашылып тұрса; алтыншы, намазда тұрып бір нәрсе ойына түсіп жыламақ, бірақ ұжмақ-тамуғты ойлап жылаудан бұзылмайды; жетінші, қолы не тілімен біреудің сәлеміне сәлем қайтармақ; сегізінші, намазды балиғ болғаннан бері қарай қалдырмай оқып келе жатқан адамның бір уақытта қалған намазы есіне түссе, ол оқып тұрған намаз бұзылады, әуелі ол еске түскен қазаны өтеп, сонан соң уақытындағы намазды өтемек керек; тоғызыншы, намазда тұрып кебіс, мәсі шешу реуішті істер; оныншы, сөйлеу; он бірінші, тамақ жеу; он екінші, тамақ ішу; он үшінші, қарқылдап күлу; он төртінші, есінен тану. Бұл істердің қайсысы да болса істелген болса, намазды қайта оқу уажиб.

Намаз ішінде істелетін істердің он түрлі макруһы бар. Әуел "ат-тахиятқа" отырғанда төрт қырланып отыру яғни екі аяғын астына басып отыру; екінші, намаз ішіндегі аят, тасбихтерді бармақпен санау; үшінші, сәждеде екі білектерін жерге төсеу; төртінші, көзімен шетке қарау; бесінші, ғұзрсыз көзін жұму; алтыншы, сәжде ететін жерден уақ тастар алып айналдырмақ, егер ол тастан сәжде етуге қиын болардай болса бір рет айналдырып жіберуге болады; жетінші, шалманың шетіне ғұзрсіз сәжде қылмақ; сегізінші, намазда керіліп-созылмақ; тоғызыншы, уысын аузына баспай есінемек; оныншы, киімімен немесе денесімен, я шашы, я тілімен ойнамақ, қатарда орын бола тұрып намазды артқы жақта жалғыз оқымақ.

Бес уақыт намаз былай оқылады. Намаз оқу алдында денеңізді, киіміңізді, жайнамазыңызды жоғарыда айтылған қалыпша тазалап, намаз оқитын жерге келіп немесе масжидке келіп жүзіңізді құбылаға қойып (ағиззу билла мин аш-шайтани-р-ражим бисми-л-лаһи-р-рахмани-р-рахим) деп бастап ниет айтасыз, ерте намазы болса, әуелі екі ракағат суннат оқылады. "Ниетті Аллаға ниет қылдым ерте намазының екі ракағат суннатын өтемекке, жүзім жөнелдірдім құбыла жағына (халисанлиллаһи та ала, аллаһу акбар) деп құлақ қағасыз. Мұнан соң қолдарыңызды кіндік астына қусырынып (субханака аллаһумма уа бихамдика табарака исмука уа та ала жаддука уа ла илаһа ғейрука) деп оқисыз. Мұның соңында және (ағуазу биллаһи мин аш-шайтани-р-ражим, бисми-л-лаһир-рахмани-р-рахим) - ды айтып, сурат "Әлхамды" оқып, оның артынан бір сүре қосасыз. Әл-хамду мен намазда оқылатын бірнеше қысқа сүрелер мағынасымен бұл кітаптың аяқ жағында бөлек жазылды, сонан қарап көресіз. Сүрені оқып бола салысымен (аллаһу акбар) деп, рукуғқа барасыз. Рукуғта тұрғанда үштен кем емес (Субхана рабби-аль-азым) деп тасбих айтасыз. Мұнан соң (самиға аллаһу лиман хамида) деп, рукуғтан тұрып, бір рет тасбих айтқан соң шамалы тоқтаңқырап және (аллаһу акбар) деп сәждеге барасыз. Сәждеге үш рет (субхан рабби-ал-ағла) және басты көтеріп біраз отырып, (аллаһу акбар) деп, және сәждеге барып, әлгі қалыпша үш рет тасбих айтасыз. Мұның соңында (аллаһу акбар) деп, "түрегеліп" қол қусырып қиямға тұрып және (бисми-ллаһи-р-рахмани-р-рахим) деп, "әлхамды" оқып, бір сүре қосып және рукуғқа сәждеге әлгі қалыпша барып болған соң, "Ат-тахиятқа" отырасыз. "Ат-тахият" дұғасы осы (ат-тахияту лиллаһи уа-с-салауату уа-т-тайибату-с-саламу алайка айуһа-н-набийу уа рахмату-л-лаһи уа барикату-һу, ас-саламу алайна уа ала ибади-л-лаһи-с-салихин ашһаду анна ла илаһа илла-алла уа ашһаду анна Мұхаммадан абдуһу уа расулуһу аллаһумма сала ала Мухаммадин кама саллайта ала ибраһим уа ала ибраһим уа ала илли Ибраһим иннака хамидун мажид, аллаһумма барик ала Мұхаммадин уа ала илли Мұхаммадин кама барақта ала Ибраһим уа ала илли Ибраһим иннака хамидун мажидун).

Мұны оқыған соң екі жаққа (ас-саламу алайкум уа рахмату алла) деп сәлем бересіз. Мұның соңында камат түсіріп, қаматтан соң "Аллаға ниет қылдым ерте намазының екі рақағат парызын өтемекке, жүзім жөнелдірдім құбыла жағына" (Халисан лиллаһи тағала, аллаһу акбар) деп, манағы суннат қалпынша екі ракағат намаз оқырсыз. Бірақ өзіңіз біреуге имам болсаңыз, "Әлхамду" мен Құран сүресін әшкере дауыспен оқисыз. Егер біреуге ұйып тұрсаңыз, ішіңізден намазға ниет етіп, һәм "Субханакты" оқып "Әлқамды" һәм сүрені оқымай, имам оқығанын тыңдап тік тұрасыз. Имам рукуғка сәждеге барғанда рукуғқа сәждеге бірге барып, ішіңізден тасбихтарын айтып, "Ат-тахиятқа" отырғанда "ат-тахиятты" һәм хафия оқып, имам сәлем берген соң бірге сәлем берерге керек. Әуелі намазының төрт ракағат суннаты, төрт ракағат парызы һәм парыз артынан және екі ракағат суннаты бар. Бұлардың һәм ниеті, қиямы, рукуғы, сәждасы, "Әлхамды" оқу, сүре қосу, "Ат-тахиятқа" отыру - барлығы жоғарыда айтылған қалыпша. Айырмасы жалғыз-ақ со төрт намаздың әуелгі екі ракағатына "Әлхамнан" соң сүре қосылады. Соңғы екі ракағатына "Әлхамнан" басқа қосылмайды һәм алдыңғы екі ракағатты оқығам соң "Ат-тахиятқа" отырғанда "Ат-тахиятты" (абдуһу уа расулуһуға) шейін ғана оқып, сәлем бермей түрегеліп және "бисми-л-лаһи" қайырып, "Әлхамды" оқып, рукуғқа барады. Осылайша соңғы екі ракағат оқылған соң, бұл соңғы отырыста "Ат-тахиятты" һәм -(аллаһумма сала алланы) да тегіс оқып сәлем береді. Екінді намазында суннат оқылмайды.

Төрт ракағат парызы бар ақшам намазында үш ракағат суннат бар хұфтан намазында әуел төрт ракағат парыз, мұнан соң екі ракағат суннат, мұнан соң үш ракағат уитр уажиб намазы. Бұл уитр уажибтің бөтен үш ракағатты намаздан айырмасы сол ортадағы "Ат-тахияттан" тұрғаннан соң үшінші ракағатта "Әлхамду" артынан бір сүре қосып, сүреден соң қолдарын жіберіп жаңадан "аллаһу акбар" деп құлақ қағады. Сонан соң қайта қол қусырып Қунут дұғасын оқисыз. Қунут дұғасы осы (аллаһума инна настағинука уа настағфирука уа нумину бика уа натауаккалу алайка уа нусни алайка ал-хейра нашкурука уа ла накфурука уа нахлағу уа натрука ман йафжурука, аллаһумма нйака нағбуду уа лака нусалли уа масжуду уа илайка насғи уа нахфиду, наржу рахматка уа нахша аззабака инна аззабака бил-куффари мулхикун). Бұл сұрат Қунутты дұрыс білмеген кісі (раббана әтина фи-д-дуня хасана тан уа фи-л-ахирати хасанатан уа кина азаба-н-нар уа ашарна маға ад-ибрар) реуішті дұғаның бірін оқыса да болады.

Ең болмаса үш рет (я, Алла, я, Алла, я, Алла) десе де болар.

Жұмға (жұма) намазы - әрбір балиғ, есі бүтін, азат һәм муқим тұрған, денесі, көзі саламат кісілерге парыз. Жұма намазының уақыты - әуелі намазымен бір уақыт. Ол күні жұма оқу ғұсл құйыну - суннат. Бұл намазға барған кісі киімінің жақсысын киіп һәм хош иістермен иістенген дұрыс һәм көңілінде "я, Құдайым, бұл жұмадан екінші жұмаға шейін аман сақтап, һәм екінші жұмаға оқырға жаза көр" деп тілекте болмақ керек. Шын ықыласыменен бұл намазды оқып, тілек тілегендердің Құдай табарак уа тағала тілегін бері. һәм күнәларын кешірер деген. Жұма намазын оқырға келген кісі әуелі масжидке келіп кірген соң-ақ екі рақағат "тахияту-л-масжид" намазынан оқиды: ниетті Аллаға ниет қылдым екі ракағат "тахияту-л-масжнд" намазын өтемекке жүзімді қараттым құбыла тарапына (халисан лиллаһи тағала, аллаһу акбар). Бұл намазды оқып болған соң төрт ракағат жұма намазының суннаты оқылады. Мұнан соң имаммен бірге хұтба оқуға шыққан соң жамағат намаз оқудан һәм тасбих айтудан тыйылып, имамның сөзін тыңдайды. Мұның соңында имамға ұйып, жұма намазының екі ракағат парызы оқылады. Мұнан соң жұма намазының және төрт ракағат суннаты оқылады. Мұнан соң мойында парыз болған төрт ракағат, ақырғы әуелі намазы оқылады. Мұнан соң екі ракағат сол уақыттың суннаты оқылады. Ниетті Аллаға ниет қылдым осы уақыттың екі ракағат суннатын өтемекке, жүзім жөнелдірдім құбыла жағына (халисан лиллаһи тағала, аллаһу акбар).

Айт намаздары - уажиб, жылында екі рет болады, бірі - Рамазан айының соңында, екіншісі - құрбан уақытында. Бұл намаздардың уақыты - күн бір найза, я екі найза бойы көтеріліп шыққаннан бастап әуелі уақытына шейін. Айт күнінде әдемі таза киім кимек, хош иістермен иістену һәм ораза айты болса, намазын оқудан бұрын ас жемек мустахаб. Оразаның пітірін, яғни садақасын айт намазынан бұрын бермек уажиб. Бірақ Құрбан айтында тамақты айт намазынан соң жеу мустахаб, және Құрбан айтында әлгі айтылған қалыпша таза киім киіп масжидке қарай жүргенде көпке қосылып масжидке жеткенше такбир айтып бару мустахаб. (Аллаһу акбар, аллаһу акбар, ла илаһа илла-алла уа аллаһу акбар, аллаһу акбар уа лиллаһи әл-хамду) деп. Бұл такбир әp айтқанда үш реттен айтылады. Және осы такбирды Құрбан күндерінде шаһар жұртында әр бес уақыт намаздың соңында уажиб десіпті.

Ораза айтының ниеті бұл (ағузу биллаһи мин аш-шайтани-р-ружум, бисми-л-лаһи-р-рахмани-р-рахим) айтып. Аллаға ниет қылдым ғид фтр намазын өтемекке барша такбирларымен жүзім жөнелдірдім құбыла жағына, ұйыдым осы хадыр имамға (халисан лиллаһи тағала, аллаһу акбар). Мұнан соң қалыпты намазға қол қусырып "субханак" оқып, мұнан соң имаммен бірге қолдарын жібере-жібере үш рет (аллаһу акбар) деп қағу керек. Мұның соңында және қолды қусырып, имам укуғқа сәждеге барғанда бірге барып, екінші ракағатта имам, "Әл-хамдумен" оған косылатын сүрені оқып болған соң имаммен бірге және қолдарын жібере-жібере үш рет "аллаһу акбар" деп құлақ қағу керек. Төртінші "аллаһу акбар" дегенде имаммен бірге рукуғқа сәждеге барып, "тахият" оқып, намаз тамам етілінеді.

Құрбан айтының намазы да осы реуішті: "ниетті Аллаға ниет қылдым ғид құрбан намазын өтемекке ..." ақырына шейін.

Жаназа намазы - парыз кифайа. ...Парыз қифая дегеніміз: үй ішінен, не коп ішінен бір адам орнына келтірумен бөтендердің де мойнынан түсетін парыз. Мәселен жаназаға шақырушы келгенде бір үйден бір кісі барумен ол үйдің ішінде бөтен жамағаттардың мойнынан да парыз түседі, не болмаса біреу бір топ кісіге жақын келіп сәлем берсе, ол топтың ішінен бір адам сәлем алумен бөтендердің де мойнынан парыз түседі, немесе араб тілін бір бөлік халықтан бір адам білуменен ол халықтың мойнынан тегіс парыз түседі. Әркімнің өз басы орнына келтірмей болмайтұғын парыздарды - фарзу айнин деп атайды. Мәселен, иман, намаз, руза реуіштілер. Жаназа дұрыс сондай өліктерге, егер ол өлік мұсылман болып һәм шариғатқа тиісті жуылып, дәрет жаназа намазын өтемекке, Аллаға сана үшін, пайғамбарға даруд үшін. Бұл өлікке дұға сауаб үшін жөнелдім құбыла жағына (халисан лиллаһи тағала, аллаһу акбар) деп құлақ қағып, қолдарын қалыпша қусырып, "субханак" айтып, мұнан соң қолды қусырған күйінше имам әшкере һәм ұйығандар хафия (аллаһу акбар) деп такбир айтады. Мұнан соң аяқ үстінде тұрған қалыпша салауат оқылады. Яғни (аллаһумма сала ала ...) ақырына шейін. Мұнан соң өлік балиғлыққа жеткен еркек, әйел болса да бұл дұғаны оқиды: (аллаһумма ағфир лихайяна, уа майитина, уа шаһадина, уа ғайибина, уа сағирина, уа кабирина, уа закарина, уа унсипа, аллаһумма ман ахйайтаһу минна фа ахйаһу ала-л-ислам, уа ман тауаффайтаһу минна фа тауафһу ала-л-имани, аллаһумма ин кана мухсинан фа зид ихсанихи, уа ин кана муси ан фа тажауаз анһу). Мұнан соң (аллаһу акбар) деп екі жаққа сәлем береді. Егер де өлік балиғлыққа жетпеген бала болса, не болмаса, жасынан бері жынды, есалаң адам болса, әлгі дұғаның орнына бұл дұғаны оқымақ керек: (аллаһумма ажғалһу лана фаратан уа ажғалһу лана ажран уа зухран уа ажғалу лана шафиған уа мушаффаған би рахматика-я-архаму-р-рахмин). Бұл жаназа дұғаларын арабша жақсы білмеген кісі олардың орнына қазақ тілінде дұға қылуға да болады: "Ей, Құдайым, рахмет ет біздің тірілерімізге, өліктерімізге, барымызға, жоғымызға, үлкенімізге, кішімізге, еркектерімізге, қатындарымызға. Ей, Құдайым, бұл өлік рахматты болса рахматын арттыр, күнәлі болса күнәсін кешір" деп. Сәбилер мен есалаң адамдардың турасындағы жаназа дұғасының қазақша мағынасы: "Ей, Құдайым, бұл өлікті біздерге басшы һәм ерткуші қыл және бұл сәби себепті біздің сауабымызды артылдырып, мақтандыр және бұл сәбиді біздерге шапағатшы һәм шапағатты болмыстардан қыл. Ей, рахым қылушылардың рақым қылушысы Құдайым, өзің рахмет қыл" деген мағынада. Жаназа намазында кісі аз да болса жеткенше үш қатар тұруы суннат. Мәселен, жеті кісі болса үш-үштен екі қатар және біреуі артында бір қатар болып гүру дұрыс. Жаназа оқыған орын таза болмаса, яки өлік таза болмаса, яки имамның не киімі, не өзі таза болмаса намаз дұрыс болмайды. Тауарих намаз суннат 25 бас намаз Рамазан айының әр кешінде оқылады. Әр екі ракағат намаздан соң "Ат-тахият" оқылып, сәлем беріледі. Осылайша екі ракағаттан төрт ракағат оқылып сәлем берілген артынан "Тасбих" оқылады: (субхана зил- мулуки уал-малакут, субхана зи-л-ғиззати уал-ғазамат уа-л- құдрати уа-л-кибрия уа-л-жабарут субхана-л-малику-л-хайу әлләзи лә йамуту суббухун күддусун раббу-л-малаикати уа-р-рух, ла илаһа илла аллаһи настағфиру-аллаһа нас алука ал-жанната уа нағузу бика минан-нар). Бұл салауатты имам не шәкірттер әшкере оқып, бөтендер тыңдап отырысады. Яки әркім ішінен оқыса да дұрыс. Тарауих намазының уақыты хұфтан намазымен бір уақыт. Бірақ тарауихты хұфтан намазынан бұрын оқу дұрыс емес. Хатта біреу имам тарауих намазын оқып тұрғанның үстіне келсе де әуелі хұфтанды оқымастан бұрын тауарих намазын оқымақ дұрыс болмайды. Соның үшін тарауихқа барған кісі әуелі имамға ұйып хұфтанның төрт ракағат парызын, һәм екі ракағат суннатын оқып болып, мұның артынан тарауих оқырға керек. Тарауих соңынан әшкере имамға ұйылып Уитр намазы оқылып, намаз тамам етілінеді. Жолаушылыққа, сапарға шыққанда намазды қысқартып оқу керек. Сапар деп түйе жүрісімен үш күндік жолға жолаушылық етуді айтады. Қысқартып оқығандағы айырмасы сол - төрт ракағат парызды екі ракағат етіп оқу керек. Мұнан басқа намаздар қалыпша оқылады. Егер жолаушы келе жатып біреудің шаһарына келіп, тұрғылықты елдің имамына ұйысаңыз, онда намазды ол имаммен бірге бүтін оқисыз. Егер тұрғылықты адам жолаушыны имам етіп оқыса, ол ел адамы төрт ракағат парыздың екі ракағатын оқып, алдыңғы "Ат-тахиятты" (абдуһу уа расулуһуға) шейін ғана оқып отыруы керек. Имам екі ракағатты оқып сәлем бергенде, ол ел кісісі сәлем берместен түрегеліп, қалған екі ракағатын өзі оқып, төрт ракағатты түгендесе керек.

ОРАЗА ТУРАСЫНДА

Жоғарыда ағмал заһирдің екінші міндеті - руза деп едік. Әр жылы рамазан айында отыз күн руза тұту парыз. Рамазан деген сөз "күйдірген" деген мағынада. Яғни рамазан айында руза ұстағандардың күнәсі күйдіріләдүр. Рузаны зәрурсіз ұстамағандар ақыретте зор азапта болар. Рузаның уақыты - таң қызара бастағаннан күн батқанша. Сол екі уақыттың арасында ешбір тамақ асамақ, ішкен дұрыс емес. Хатта мейір қанып дене рақаттанатын яғни үстіне су құйдыру, суға малынған киімге орану реуіштілер де макруһ. Оразаның шарты сол бас күннің алдыңғы түнінде ниет етерге керек: "Ей, Құдайым, ниет қылдым келешек күн Рамазан айының оразасын ұстамаққа таң атқаннан күн батқанша" деп. Түнде ниет етуге ұмытып кеткен кісі ораза ұстаған күні түске шейін ниет етсе болады. Егер тіпті ниет етпесе руза дұрыс емес. Оның үшін ниет ету өзі парыз. Парызды орнына келтірмегендіктен, құлшылық дұрыс бола алмаса керек. Рузаны ұстамасқа болады: ауру болып дертіне ораздан залал болардай болса, әйел жүкті болғанда һәм жас бала емізген уақытында балаларына зиян келердей болса, яки жолаушыларға. Жолаушылық сапар деп түйе жүрісімен үш күндік жер, не орта есеппен шақырымдай жерге жолаушылық етуді айтады. Осындай себептермен ораза ұсталмаған болса, соңғы уақыттарда күніне-күн руза ұстаумен парыз мойнынан түседі. Бірақ соңғы уақытта да ораза ұстауға хәлі келмейтін қарттарға мұның орнына оразаның hәp күніне бір тамақсыз пақырға тамақ жегізіп тұрса да парыз өтелсе керек. Ұмытып ас жегеннен, ішкеннен руза бұзылмайды. Бірақ ұмытпайынша көріне хатадан, мәселен, дәрет алып отырып тамаққа су кетсе ораза бұзылады. Күніне-күн қайта ораза ұстау керек. Тамақты шайнау, дәмін тату - макруһ. Жалғыз-ақ жас баласы бар қатып зарур болғанда баласына тамақ шайнап берумен макруһ болмас... Және ас пісіруші адамдар тамақтың тұзын байқауға мұқтаж болса, осы себептен пісірген асын татып байқаумен де макруһ болмас деген. Егер бір адам рузаға ниет етіп, ұстап тұрып, біле, көре ұстаған күні ашып жіберсе, бір күніне де алпыс күн ораза ұстауға керек. Мұны каффарат деп атайды. Бірақ егер бір рамазан я рамазан ішінде болса да, бір күн ғана емес, әлденеше рет осылайша рузаны ұстап тұрып, ұстаған күнінде себепсіз ашып жібере берген адамдарға да әp күніне алпыс күн емес, сол ашылған күндердің бәріне бір рет алпыс күн каффарат бұйырылады. Оразаның ішінде қай уақытта да болса, һәм айт намазының алдында, әрбір ораза ұстаған-ұстамаған адамдарға, хатта сәбиге де, бірақ хисабқа толатын малы болса, пітір есімді садақа бермек уажиб. Пітірдің бұйрықты шамасы адам басына бес қадақ бидайдың өзі, не болмаса ұны, яки он қадақ арпа немесе қара үн, я болмаса солардың бағасы берілсе болар. Садақа пақыр мискинге беріледі. Уақытында бір түрлі себеппен пітір бермегендер соңынан да болса қазасын өтемек керек.

ЗЕКЕТ ТУРАСЫНДА

Зекет парыз болады: әуелі, балиғлыққа жетіскен құл емес, азат, ісі бүтін һәм мұсылман адамнан; екінші өзінің, қатынының, балаларының, қызметкерлерінің бір жылдық қыс-жаз киетін киімдерінен, мінетін көлік, жейтін тамағына керекті және үй ішінің тұтымына керекті аяқ-табақ, төсек-орын рәуіштілерден артылатын малы бар адамға. Зекеттің берілетін орындары: әуелі, хисапқа, яғни, әлгі бір жылдық қаражаттан артылатын шамаға малы жетпеген пақырларға; екінші, мискинге, (мискин деп еш нәрсе жоқ бейшараны айтады) үшінші, патшаның жіберген зекетшілеріне; төртінші, басын құлдықтан сатып алуға пул керек болған адамдарға; бесінші, малы хасабқа толмайтын қарыздарларға яғни қарызын өтеуге малға мұқтаж болып тұрған адамдарға; алтыншы, Құдай разылығы үшін ғазатқа шыққан яғни дұшпаны болып жаугершілік етіп тұрған кафирлерге дін үшін аттанысқа шыққан адамдарға, не болмаса хаж жолына барам деп талап еткен бейшараларға; жетінші, ұзақ жолда жүріп мүсәпірліктен пұлға мұқтаж болып тұрған адамдарға. Осы жеті түрлі адамдардың қайсысына берілсе де зекет дұрыс. Бірақ зекетті берген уақытта ең әуелі әркім өз ағайыны һәм көршілері арасындағы пақыр, мискин, қарыздарларына бермек артығырақ. Оның үшін жақын, көрші адамдарға қарасу дәулетті уажиб болса керек. Зекеттің берілетін шамасы осы қалыпша: түйе малдың бестен кеміне зекет жоқ, бес түйеден тоғыз түйеге шейін - бір қой, он түйеден он төртке шейін - екі қой, он бестен жиырмаға шейін - үш қой, жиырмадан жиырма беске шейін - төрт қой, жиырма бестен отыз алтыға шейін - тайлақ, яки бір тайлақтың басын төлемек, отыз алтыдан қырық алтыға шейін - құнажын інген, қырық алтыдан алпыс беске шейін - бір беске шығар атан, алпыс бестен жетпіс алтыға дейін - бесті түйе, жетпіс алтыдан тоқсан бірге дейін - екі құнажын інген, тоқсан бірден жүз жиырмаға шейін - екі дөнежін інген, жүз жиырмадан асқан соң әр бес түйеге бір қой қосыла береді. Сиырдың отызынан кеміне зекет парыз емес. Отыздан қырыққа шейін сиыры бар кісіден бір жасқа толған бір сиыр, яғни тайынша тиісті болады, ұрғашы, еркек болса да. Қырық сиырдан - бір құнан өгіз, қырықтан алпысқа шейін - арасындағы сиыр алпысқа жеткенше ақшаға хисаб етіліп, қырық сиырға берген бір сиырдың бағасына зекет неше сомнан келсе, сонша сом зекет беріледі. Сиыр алпысқа толса, бір жасардан екі өгізше бермек керек. Мұнан соң әр отыз сиырға бір жасар бір сиыр, әр қырық сиырға екі жасар бір сиыр қосыла береді.

Қой мен ешкі қырыққа толса, жүз жиырмаға шейін екі жасар бір қой, я ешкі бермек керек. Жүз жиырма бір болғаннан екі жүзге шейін екі қой, екі жүз бір қойға үш қой, екі жүз бірден төрт жүзге шейін төрт қой, мұнан соң әр жүз қойға бір қой беріле бастайды.

Жылқының мінуден артығының араб жұртындағы қымбат аттардың әрқайсысына - бір динар, яғни бір алтын. Бірақ, ондай қымбат бағалы жылқысы жоқ жерлерде аслия қажетінен артық жылқыларын ақшаға кесіп, екі жүз дирһәмдік жылқыдан бес дирһәм немесе қырық теңгелік жылқыдан бір теңге беріледі, яки сол бағаға кесіп жылқы берілсе де дұрыс болар.

Алтынның жиырма мысқылдан кеміне зекет парыз емес, жиырма мысқал алтынға жарым мысқал алтын беру керек. Күмістің екі жүз дирһәмінен кеміне зекет парыз емес. Екі жүз дирһәмға бес дирһәм зекет беру керек. Бұлайынша болғанда алтын-күмістің қырық теңгесінен бір теңге тиісті болады. Мұнан ғейри асыл тас, меруерт, лағыл маржандай нәрселер, егер өз тұтымына керек деп сақтамай сауда ниетімен сақталынса, мұнан да зекет тиіс. Бағалысына қарай, яғни, ол асыл нәрселердің бағасы екі жүз дирһамға толса, бес дирһам зекет беру керек (алтын, күміс реуішті). Астық, яғни егіннің зекеті, егер далаға егіліп құр қар мен жаңбыр суларымен тұрса, зекеті оннан бір, яғни, он пұттан бір пұт, егер қауғамен, шелекпен су құйып шығарылған егін болса, оннан бірдің жартысы беріледі, яғни он пұттан жарты пұт, жиырмадан бір пұт берілсе керек.

XАЖ - ҚАЖЫЛЫҚ ТУРАСЫНДА

Хаж ету дегеніміз өмірде бір рет араб улайындағы Мекке шаһарында болғушы қағбату-л-лаһи, яғни, Аллаға құлшылық етегін үй деп аталған орынға барып зиярат ету. Қағбату-л-лаһиды Құдай табарак уа тағала Ибраһим пайғамбарға өзі бұйырып салдырымшы-дүр: Жабраил періштені жіберіп, Құдай тағала Ибраһимге бұйырды: "сал Қағбаны", - деп. Ибраһим алайһи-с-салам: "Құдая, мен білмеймін Қағбаның орнының қайсы екендігін", - деді. Сол уақытында Жабраил келіп бір жерден бөтен тасты көтерді, сол тастың жатқан орнына салмақ Құдай тағаланың әзәли құдіреті еді. Мұнан соң Құдай тағала бұйырды "Меккеге жақын жердегі Тур сина, Тор Зина, Хура, Лубнан, Жуди деген бес таудан тас келтіріп, Қағбаны сол тастарменен бина қыл деп. Меккенің онан жақын жерінде де тас көп болса да, Құдай табарак уа тағала әлгі бес таудан тас келтіріп, Қағбаны салмаққа бұйырмақ. Себебі, Қағбаға соңғы уақыттарда жүзін ұрып тауаф еткен, һәм бес намаз оқыған адамның сол бес таудың ауырлығындай күнәсі болса да күнәсін кешіремін дегенге ишарат үшін еді" деп айтылады. Қағбаны саларда Жабраил періште тас кесті, бөтен періштелер кесілген тасты тараштап, тегістеп берді. Ибраһим пайғамбар баласы Исмағил алайһи-с-салам ол тастарды тасып Қағбаның орнына келтірді. Ибраһим пайғамбар ол тастардан өзі қалап там жасапты. Тамды орнатарда төрт бұрышына төрт тас қойды. Бір бұрышына тас қойғанда "Субхан алла" деп, екінші бұрышына қойғанда "әлхамду ли-л-лаһи", үшінші бұрышында "да илаһа илла алла", төртінші бұрышында "аллаһу акбар" деп тасбих етті. Тамды салып болған соң Ибраһим пайғамбар Құдай тағалаға мінәжат қылды "Алла, бұл үйді бізден қабыл ет" деп және дұға қылды: "Ей, Құдайым, менің нәсілімнен бір пайғамбар шығар сенің бұйрығыңды, кітабыңды ғалимдерге үйретіп берсін, сен жалғыз ғазизымсың хакимымсың. Кәләм шарифте былайынша айтылған (раббана уа-л-баьта фиһум расулан йатлу алайһим айатука уа йуғалимуһум ал-китаба уа тағала азалы құдіретінде біздің пайғамбарымыз Мұхаммед алайхис-саламды Ибраһим нәсілінен һәм оның баласы Исмағил нәсілінен шығарды. Мұнан соң Құдай тағала бұйырды: "Ей, Ибраһим, бұ салған Қағбаға хаж етуге халықты шақыр" - деп. Ибраһим айтты: "Құдая, мен жалғыз бейшарамын, менің шақырған даусым қанша халыққа естілер?" Жарлық келді: "Шақырмақ - сенен, есіттірмек - менен", - деп. Мұнан соң Ибраһим Құрайшу тауына шығып (айуһа-н-нас инна- л-лаһу тағала бани лакум бейтан уа амаракума анна тахажжуху фа хажжуху) деп дауыстады. Мағынасы "ей, адамдар, сіздерге Құдай тағала үй бина қылдырды һәм ол үйге хаж қылмаққа әмір етті, келіңіз, хаж қылыңыздар". Бұл дауыс Құдай тағаланың бұйрығыменен жамиғ халыққа түгел, хатта сол замандағы адамдардың болашақ замандағы өсіп-өнетін нәсіл несіптеріне шейін естіліп, һәм бұлардың бәрі де жауап берді: (лаббайка лаббайка ла шарика лака лаббайка инна алхамду уа-н-ниғмата уа-л-мулку лака ла шарика лака) яғни "Ей, серігің, теңдесің жоқ Құдайым қайым қылармын сенің қызметіңді, қайым қылармын сенің қызметіңді, ей, серігің жоқ Құдайым мақтау да, дәулет те, мүлік те бір саған лайық" деген мағынада. Ғұламалар айтысыпты, сол уақытта Ибраһим пайғамбарға "лаббайка" деп жауап берген адамдардың өзі, яки болашақ адамдардың жаны уақытында хажға бармай қалмас, жауап бермегендер бара алмас" - деп. Хаж парыз болады хисабқа малы жеткен, һәм хажға барып қайтқанша үй-жамағаттарының күн көрер ауқаты бар адамдарға, һәм парыз емес ұзақ жолды көтере алмайтын ауруларға, сатынды құлдарға немесе хаж жолында қатерлі жау, залымдар бар болса, не болмаса қатерлі дариялар болса да. Бірақ Жейһун мен бір халадай сулар дарияға қосылмайды. Қағбатул-лаға барып тәуап ету күндегілік я болмаса жыл сайып міндетті амал емес, шамасы келген адам өмірінде бір рет барып қайтса, мойнынан парыз кәміл түседі. Соның үшін бұл қысқа кітапта Қағбаға барған соң қалайынша хаж ету турасын жазбадық. Барам деп талап еткен кісі барудан бұрын немесе жол үстінде я болмаса, Мекке шаһарының өз ішінде болса хаж етудің мәнісін сұрап-білмек қиын емес. Бірақ білмекке керек хаж уақыты - құрбан шалатын уақыт һәм құрбанның өзінде хажылар Мекке шаһарында шалады. Сол себепті әркім хажға барамын деп талап етсе, күн бұрын Мекке мен тұрған жерін шамалап құрбан уақытынан қалмай жетісуге тырысуға керек. Екінші Қағбату-л-лаға тауаф етуге барған адамдарға лайық бұл парыз тауафтан гейрн және пайғамбарымыз Мұхаммад Мұстафа сала аллаһу алайһи уа-салламның һәм шаһариярлары, сахабаларының да қабір шарифтеріне зиярат ету. Пайғамбарымыз қабіріне зиярат ету хаждын парыз уажибіне қосылмаса да барған хажылардың өз басына айра басқа бір сауапты суннат десіпті. Пайғамбарымыз қабірі Мадина шаһарында, Меккеден түйе жүрісімен жеті күндік жол болса керек.

Мұсылмандарға жыл сайын зу-л-хижжа айының оныншы күнінде яғни оразадан екі ай он күн өткен соң, құрбан шалу уажиб. Құрбан шалуда Ибраһим пайғамбар уақытынан бері мирас болды. "Қисас-ул-анбия" кітабында айтылады: бір күн Құдай табарак уа тағала Ибраһим пайғамбарға түсінде аян берді: "я, Ибраһим, құрбан қыл" деп. Ибраһим тұрып жүз түйе құрбан қылды. Екінші күн және аян берді: "Я, Ибраһим, құрбан қыл" деп, Ибраһим тұрып жүз өгіз құрбан қылды. Үшінші күн және аян болды: "Я, Ибраһим, құрбан қыл" деп. Ибраһим: "Я, Құдайым, нені құрбан қылайын", - деді. Құдай тағаладан аян болды: "Бізден бөтен сүйікті не жандығың болса, соны құрбан ет" деп. Ибраһим білді ол сүйікті баласы Исмағилға ишарат еткенін, һәм тұрып Ажар атты Исмағилдың апасына айтты:

- Бір құрметті достым Исмағилды қонаққа шақырыпты, шашын, басын жу, һәм таза киіндір, - деп.

Осылайынша әдемі киіндіріп, таза жуындырып болған соң Ибраһим Исмағилды қасына ертіп және бір арқан, бір пышақ алып, тауға қарай жүрді. Мұны көріп Ібіліс шайтанның сабыр-қарары қалмай Исмағилға келіп азғыра бастады:

- Атаң қолына арқан мен пышақ не үшін алды? Сені өлтіруге алып барады. -Исмағил айтты:

- Ей, ақымақ, еш уақыт есі бүтін ата жазықсыз өз баласын өлтіре ме?

Шайтан бөтен нандырарлық сөз таппаған соң, ақырында:

- Сені Құдай разылығы үшін құрбан етуге барады, - деді. Исмағил айтты:

- Егер Құдай разылығы үшін болса бір жаным түгіл жүз жаным болса да өлмекке разымын.

Мұнан тауы қайтып Ібіліс Исмағилдың шешесі Ажарға келді, қатын азғыруға оңайырақ болушы еді ғой деп. Ажар да Іблістің "балаңды өлтіруге алып кетті" дегеніне нанбаған соң, бұған да Ибраһим Құдай разылығы үшін Исмағилды құрбан етуге алып барады деді. Ажар да айтты: - Егер Құдай разылығы үшін болса және жүз баламды шалуына разымын, - деп. Шайтан қапа болып қайтып Исмағилға келіп және азғырып қарап еді, Исмағил атасына дауыстады: - Мынау бір адам жоқ сөздерді айтып тынышымды кетіре береді? -деп. Ибраһим айтты:

- Ол адам сипатындағы шайтан. Егер қасыңа жақындаса таспен ат. Соның үшін ол жерлерде осы қалыпша тас ату бұл уақытқа қажыларға мирас болып қалды. Мұнан соң Ибраһим тау басына жетісіп отырып, пышақты тасқа ұрды һәм айтты:

- Ей, балам, сені түсімде бауыздап жүр екенмін. Исмағил айтты:

- Ей, ата, Құдайдың бұйрығы нешік болса, солай қыл. Сен Құдай разылығы үшін ұғылдан кешсең, мен де жанымнан кештім. Досыңа берген уағдаңды орнына келтір, - деді.

Ибраһим жылай айтты:

- Ей, ұғлым, нешік сабыр етейін?

Исмағил айтты: (Ин ша алла) Құдай тағала мені сабыр иелерінен еткей. Енді, ей, ата, тұр, кешке қалма, саған үш өсиетім бар: әуелі, қолымды қатты байла, жан ашумен ұрынсам қаным сізге тимесін; екінші, бауыздарда жүзімді төмен қарат, бетіме көзің түсіп һәм аталық мейірің түсіп, бауыздарға келгенде қолың тітіремесін; үшінші, анама сәлем айт һәм қайда қара шашты жігіт көрсең, мені жадыңа түсіріп дұға қыл, - деді. Ибраһим пайғамбар қабыл етті, тұрды, баласының қол-аяғын байлады, жүзін төмен салды, бірақ пышақпен Исмағилдың мойнына тартып қалғанда, пышақ батпады. Ибраһим қатуланып және тартты және батпады. Үшіншіде бар күшін салып тартып еді, Сонда да кеспеді. Ибраһим ашуланып пышақты лақтырып тастаған сағатында Құдай тағаладан үн келді (уа надайнаһу ан я Ибраһиму қат саддақта ар-ру йа) яғни, "ей, Ибраһим, түсіңді расқа шығардым. Сен сөзіңе жеткен соң, біз һәм саған сый жібердік (қаулуһу тағала) Тағаланың сөзі: (инна казәлика нажзи алмухсинина) "ал бұл қошқарды құрбан ет балаңа амандық бердік" (уа фадайнаһу би-забхин азымин) деп. Сол уақытта Жабраил "аллаһу акбар" деді, һәм бір қой келтірді. Мұны көріп Ибраһим (ла илаһа илла алла уа аллаһу акбар) деді. Исмағил: "(аллаһу акбар уа иллаһи алхамду)", - деді. Соның үшін Құрбан айты күндерінде бұл такбирды айтушылардың күнәсін Құдай тағала жарылқар деген.

Құрбан шалу әрбір үй иесі, мүлік иесі адамдарға уажиб. Мәселен, ер мен қатын, ата мен баланың нисабқа жетерлік бөлек малдары болса, оларға да өз алдына құрбан шалу уажиб. Құрбандық шалу рәсімі әркімге белгілі-ді. Бір кісіге бір жасқа толған бір қой союмен, сиырдың толық екі жасқа, яғни 24 айға толған, һәм түйенің бес жасқа толғанын жеті кісінің құрбаны үшін союмен уажиб мойнынан түседі. Құрбан етін үш бөліп бір пәресін өзі жеп, бір пәресін көршілерін шақырып сыйлап, бір пәресін бейшараларға үлестіру мустахаб. Ләкин, ол ешкімге бермей өзі үйі-жамағаттарымен жесе де дұрыс десіпті. Артығырағы пақырларды, көршілерді махрум қоймағандық болса керек. Құрбанға даярлаған мал аурулы, ақсақ болса жарамайды. Көруге қораш болуы һәм дұрыс емес. Малды жығып, аяғын байлаған соң (ағуззу биллаһи мин аш- шайтани-р-ражпм, бисмиллаһи-р-рахмани-р-рахим) айтып, осы дұғаны оқырға керек: (аллаһумма һаза минка уа илайка инна салауати уа нусуки уа махяя уа махаки лаһу рабби-аламина ла шарика лака уа бизалика умирту уа ин аууалу-л-муслимина аллаһумма такаббал хазиһи-л-удхияти) пәлен-пәлен ұғылынан, (бисмиллаһи, аллаһу акбар) деп, бауыздап һәм ішінен айтарға керек: "Алла, Ибраһим халилыңнан қабыл еткеніңдей қабыл ет. Ей, Құдайым, егер әмірің болса, сенің ризалығың үшін өзімді де құрбан етер едім", - деп. Мұнан соң дүние сөзін сөйлеместен бұрын тез екі ракағат нәфил намаз оқу керек, әр екі ракағатта бір рет "Әлхамду" һәм он рет "Құл хуа аллаһу" сүресін оқып.

Парыз, уажиб, суннат, мустахабтары жалғыз жоғарыда айтылған имам, намаз, руза, зекет, хажда ғана емес, мұнан ғейри орындарда да көп. Оның үшін адамзатқа тиісті жақсылық істердің бәрі де қайсысы уажиб, қайсысы парыз, қайсысы суннат, қайсысы мустахаб болса керек. Бұлардың бәрін бір кітапқа жинамаққа мүмкін де емес. һәм бұл кішкене кітапта орын да жоқ. Мәселен, патшалардың жарлығын орнына келтіру, һәм ата-ананы құрмет ету - қай кітапта парыз, қайсысында уажиб. һәм олардың қызметінде болмақ, ата-ана, қатын-балаға халалдан нафақа тауып бермек, әлімдерге, жасы, жолы үлкен ұлыларға төменшілік ету, бөтендерді үйрету үшін оқу оқып, ғылым үйрену, құрбан шалу, пітір-садақасын беру, пақыр ағайындарға һәм көршілерге қарасу - бұлар уажиб. Сырқаулардың көңілін сұрамақ, жасы үлкен һәм білімі артық ғалымдарға арнайы сәлем үшін бару һәм насихат сездерін тыңдау, шақырғанға қонаққа бару, жолаушыға меймандос болу, әркіммен жұмсақ, жылы шыраймен һәм көңілге тимей сөйлесу - бұлар суннат, яғни пайғамбарымыздың әдет еткен істері һәм мінездері. Осы хұлықта болған кісілерге пайғамбарымыз дүние ақыретте шапағатшы болар (уа аллаһу а ламу)".

ХАРАМ, МАКРУҺ ТУРАСЫНДА

Жоғарыда ағмал заһир дегеннің мағынасын түсіндірген орында (?) айтып едік, "Құдай тағала пенделерге екі жол корсетті, бірі - бұйырған жол, бірі - тыйған жол", - деп. Парыз, уажиб, суннат, мустахабтар - Құдай тағаланың бұйырған һәм сүйетін істері. Енді Құдай тағаланың істері турасында, яғни, харам, макруһ дегендер турасында айталық.

Харам, макруһ нәрселер адамның пиғылында да, көрсетіп денемен істейтін істерінде де, жейтін, ішетін тамақтарында да коп. Бәрін бұл кішкене кітапта баян етуге орын жоқ. Ішетін, жейтін, тұтынатын нәрселер ішінде әуелі адамды мас ететін хамр яғни арақ, көкнәр, апиындай нәрселер харам. Хатта жеуге халал тамақты да мас болғанша немесе қалпынан артық, құсқанша жесе, бұл да харам. Ләкин әлгі көкнәрдей нәрселер болса да ауруларға дәрі сипатында зәруліктен берілсе, харам болмас. Әрбір нәжіс нәрселер, яғни, адамның, хайуанның бойынан шыққан кіші жарақтағы һәм ұлы жарақтағы қою-сұйық нәжістер һәм бауыздаудан шыққан қан реуіштілер - харам. Бауыздалмай өлген малдың еті һәм әрбір өлексе - харам. Бауыздаудың шарты - өтетін пышақпен (бисмиллаһи, аллаһу акбар) деп, жұтқыншақтың арт жағынан орып жіберіп бауыздамақ. (Бисмиллаһи аллаһу акбар) айтылмай бауыздалса да халал болмайды. Мұнан соң малды бауыздап, қашан жаны шыққанша бөтен сөз сөйлеу макруһ десіпті. Кітабы кәфірлердің де бауыздауы халал, егер (бисмиллаһи аллаһу акбар) деп қай тілмен де болса айтсалар(?). Үйде еркек кісі болмай, мал союға мұқтаж болса, қатын да һәм балиғлыққа жетпеген бала да бауыздауға болады. (Бисмиллаһи, аллаһу акбарды) айтып зауда зарур болса пышақ табылмаған орында қамыс я тастың өткір қырымен бауыздау да дұрыс. Бауыздаған малдың жаны шықпай тұрып басын кесіп алу макруһ һәм олардың ішінен шыққан баласы біздің имамымыз имам ағзам қасында халал емес. Екінші, бауыздалса да халал болмайтын хайуандар сол, егер ол хайуандар ұлығатын һәм жыртқыштардан болса. Мәселен, ит, түлкі, қарсақ, тышқан тұқымдары, мысық, қасқыр, жолбарыс, арыстан, пілдей жануарлар және хайуан болсын, құс болсын өлексе, шірік нәрселер жесе, мәселен, шошқа, ит, қарақұс, өгіз, шағаладайлар. Құстың айыр тұмсықты жыртқышы, һәм қанатымен соғып аң жейтіндері (бүркіт, қаршыға, жағалтай, ителгі, үкідейлері) харам. Хашараттың яғни жылан, құрт, құмырсқа, бүрге, биттейлердің бәрі де жалғыз шегірткеден басқасы, харам. Шегіртке - халал. Осындайлардан басқа қолдағы төрт түлік мал қырда киік, құлан, қоян, бұғыдай аңдар халал. Құста залалсыз - үйрек, қаз, аққу, жылқышыдайлар. Суда күллі балық - бәрі де халал. Балық пен шегіртке бауыздамай да жеуге дұрыс. Адам қолына үйренген хайуандардан қашыр мен есек харам һәм жылқы еті турасында да қайсыбір имамдар макруһ деседі. Хайбар деген шаһарды алған күні пайғамбарымыз алайһиссалам жылқы етін жеуге рұқсат етіпті. Соған қарағанда жылқы етін де халал дейміз. Үшінші, аң мен бауыздамай да халал болатын орындары осы: ит жүгіртіп, не құс салып, не мылтық, оқ атып, аң аулап жүрген адамдар, мәселен, итті қосарда (бисмиллаһи аллаһу акбар) деп жіберсе, иесі барғанша ол ит киікті, қоянды, не құсты өлтіріп, бірақ жемей тұрса. Осылайша алдырған қоян, киік халал һәм жеуге дұрыс. Мұндай иесі барғанша алған аңның етін жемей тұруға үйренген итті муаллам дейді. Аң аулауға үйреткен құс, мәселен, бүркіт, қаршығадайлар жібергенде ұшып, шақырғанда қолға келсе, мұны да муаллам дейді. Осындай құсты да аңға жіберерде (бисмиллаһи, аллаһу акбар) деп жіберсе, адам жетіскенше алған аңы өліп қалса да, жеуге халал. Бірақ ол алдырған аң кісі барғанша тірі тұрса, бауыздамай халал болмайды. Оқпен һәм мылтықпен атып, барғанша өлген аң яки құс ол мылтықпен оқ (бисмиллаһи аллаһу акбар) айтылып атылған болса - жеуге халал. Бірақ оқтан жараланбай өлген құс немесе аң халал болмайды. Әрбір шикі тері, мәселен, заты харам түлкі, қасқыр болса да бауыздаумен терісі тұтынуға халал. Мұнан ғейри өлексе һәм болса да барша тері илеумен адал болады. Жалғыз илеу һәм бауыздаумен адал болмайтын мақұлықтар - шошқа мен адам терісі. Адам терісі қасиетті артықшылықтан, шошқа терісі затының таза еместігінен тұтынуға адал емес.

Төртінші, жоғарыда айттық, ішу-жеуден басқа адамның пиғылымен істейтін істерінде де харам нәрселер көп деп. Мәселен, кісі өлтірмек, кісі хақын әсіресе жетімдердің хақын жеу керек, ұрлық керек, зорлық керек, пара керек, өсім сипатында болсын зина ету яки таза адамды зинақор деп сөгу, ғалымдарды, жақсы адамдарды әсіресе әйелдерді соғу, соғыс уақытында қорқып, қатардан қашу, біреуді сырттан не беттен ғайбаттау, ата-анадан қарғыс алу - осындай пиғыл мен істің бәрі де зор харамдар һәм күнә кабира, яғни, зор күнәлар деп аталады. Көлем шарифте сұрат нисада ғейри неше сүрелерде де, ғакаидта, ғылым каламда уа ғейри кітаптарда айтылған-дүр. Мұндай жауыз істерді істегендер ахиретте отпен қатты азапта қалар. Харамдығына нанбағандар кафир болар һәм дүниеде де патшалар хүкімімен, шариғатпен жаза берілу уажиб. Еркек адам ылғи жібек кимек яки риуасыз алтын күміспен ас жемек, намаздан бөтен уақыттарда да дүниені, киімді нас тұтыну - бұлар макруһ тахрими тіпті харам да десіпті. Бірақ жібек киім кию һәм алтын-күміс нәрселерден әдемі нәрселер істетіп тағыну әйелдерге дұрыс. Құдай тағаланың бұл тыйған істерінен көрінеді: бірінші, көңілі жамандық, бұзық, қиянат пиғылдардан сақтамақ; екінші, денені де бұзықтықтан һәм настықтан сақтамақ; үшінші, Құдай берген тиіссіз нәрселерге яки харам нәрселерге жұмсамай жақсылық орындарға, зекет, хайырға жұмсамақ міндет һәм хайырлы екендігі.

АХЛАҚ, ЯҒНИ АДАМДАРҒА ТӘН ЖӘНЕ

ЖАТ МІНЕЗДЕР ТУРАСЫНДА

Пенденің көңілінде болатын пиғыл екі түрлі-ді. Бірі - көркем, бірі - бұзық сипатты. Аят пен хадисте бүлдірілген жаман мінездер алпыс түрлі. Мұның бәрін бұл кішкене кітапта баян етуге орын болмайды, бірақ сол алпыс түрлі жаман мінездің шығатын түп асылы жеті түрлі мінезден десіпті. Біз осы жеті түрлісі турасында ғана айталық. Бұл жетеудің арабша аттары: әуелі - куфр, екінші - бидғат, үшіншісі - кубр, төртіншісі - рия, бесіншісі -хасад, алтыншысы - бухл, жетіншісі - исраф. Бұларды ахлақ замима деп атайды. Осыларға қарсы жақсы құлық жетпіс сегіз түрлі. Олардың шығатын түп асылы тағы да жеті түрлі мінезден болса керек. Бұларды ахлақ хамида деп атайды. Әуелі, куфрлікке қарсы - иман, екіншісі - диддун бидғат яғни бидғатқа қарсы адал самғия, үшінші, рияға қарсы - ихлас, төртінші, кубрге қарсы - тауадуғ, бесінші, хасадқа қарсы - насихат, алтыншы, бухлға қарсы – сахауат, жетінші, исрафқа қарсы - машруғ.

Ахлақ замиманың яғни жаман мінездің әуелі куфр деген - иманы жоқтық яғни растыққа ешбір нанбайтындық. Мәселен, Құдай тағаланың бірлік, барлығына, пайғамбар хақтығына нанбай, халалды харам, харамды халал деушілер. Бұл мінезбен пенде мәңгі тамуғта қалса керек. Бидғат дегеніміз пайғамбарымыз Мұхаммед Мұстафа сала аллаһу алайһи уасалламды һәм пайғамбарымызға жолдас болған сахабаларды көріп, сөздерін естіп қалған адамдардан кейінгі уақытта өз ойынан жаман пиғылмен шариғат бұйрығы деп әмір шығарып, ол пайғамбар жолдастарының айтып кеткен шын шариғат бұйрықтарынан бас тартып немесе мағынасын өзгертіп жүрушілерді айтады. Бұл мінезді кісілер пайғамбар шапағатынан алыс болса керек. Мұның хақында пайғамбарымыз алайһи-с-салам айтыпты: "(да йакбалу аллаһу тағала лисахиби-л-бидағата сауман уа ла хажжан уа ла ғумрат уа ла жаһадан уа ла сарфан уа ла адлан уа йахружу мин ал-ислам кама йахружу аш- шағри мин-ал-ажин)". Яғни Құдай тағала қасында бидағат иесі адамдардың оразасы, хажы, дінге дұшпан халықтарға қарсы соғысқа барулары, зекет-садақалары, әділдіктері болса да мұсылманшылықтан олар шығарылар бейне қамыр ішінен қыл алып шығарып тастаған рәуішті деген сөз. Үшінші, рия дегеніміз - Құдай тағалаға қылған құлшылық. Адамға еткен жақсылықтың бәрін де Құдай разылығы үшін етіпті. Осы істерімді көріп бөтен адамдар мені жақсы кісі деп білсін деп жүретін мінез, не болмаса, біреуге тілменен жақсы сөйлеп болмаса сырттан жақсы көрінген болып жүріп, ішкергі көңілі бұзықтықта яки дүние, пайдасына ғана керекті пиғылда болуды айтады. Бұл рияменен де Құдай тағалаға ие адамға да еткен қызмет пен жақсылық зайиғ һәм зор күнәкарлықтан болып табылады бәлки куфр болудың да қаупі бар. Кубр деген тәкаппаршылық, яғни, өзін-өзі бөтендерден білімде болсын, құлшылықта болсын яки дүниеде адамдар арасындағы істерінде болсын, жоғары санап жүру. Тәкаппаршылық дүниеде еткен жақсылықтарыңды жойып кететін мінез. Хатта пайғамбарымыз алайһиссалам айтыпты "адамның көңілінде бір мысқалдай тәкаппаршылық болса да ұжмаққа кіре алмас" деп. Хасад дегеніміз күншілдік яғни біреудегі Құдай тағаланың берген дәулетін, не ілімін, не бір пайдалы ісін көріп, ол дәулеттердің ол адамнан кетуін тілемек. Ұрлық ету, біреудің не малым, не білімін, не бағын күндеп қас болу немесе өлтіру, малын алу, біреуді талау, пәре, өсім алу. Осындай бұзық істердің бәрі де кісідегі дәулетті өзімдікі етіп алайын не болмаса өзімнен білімді кісі болмасын деп ойлайтын мінезден табылады. Құдай тағала мұндай пиғылдан әр мұсылман пендені сақтағай. Пайғамбарымыз алайһиссалам айтыпты (ал-харису ла йадхулу ал жанната уал уал хусуру йакулу л-хасанати кама йа кулу-н-нару-л-хатаба). Яғни күншіл кісі жаннатқа кірмес, күншілдік от отынды жойған ғәуішті құлшылығыңды жояды деген сөз. Бухл дегеннің мағынасы - сараңдық. Сараңдық деп Құдай тағаланың уажиб еткен мырзалықтардан яғни зекет, хаж, құрбан сою, бейшараларға, пақырларға қарасу, нафл садақаларын беруден қашуды айтады. Бәрімізге мағлұм бұл дүниедегі кісілердің бәрі де әуелінде бір Адам ата, Хауа анадан өрбіген ағайын екендігі; екінші, біреуді бай, біреуді жарлы ету Құдай тағаланың тағдыры екендігі яғни дүниеде ұйықтап жатпай халал мал тауып бала-шаға, ата-ананы асырау уажиб. Бірақ біреудің еңбегі дүниеде пайда болып табылып, бай болады, біреудегі пайда бола алмай, жарлы болады. Соның үшін де пақыр мискиндерге байлардан Құдай тағала зекет, қайыр-садақалар бұйырды. Бірақ осындай рақымды болуды Құдай тағала сүйемін һәм ахиретте бұл қайырларының орнына ұжмақ бұйырып, мәңгі рақатта қалдырармын деп уағда етті. Егер дүниедегі малды Құдай бергеніне түсінбей, жалғыз өз малым деп, бар зекет-қайырдан тоқталған адамдар яғни өзі қолынан келіп тұрғанда бөтенге хайыр етуді білмеген адам өзгеден һәм хайыр үміт етпесе керек. Пайғамбарымыз алайһиссалам айтқан: ("хаслатани ла йажтамиғани фил-мумини-л-бухлу уа суу-л- хулқи"), яғни, екі нәрсе шын мумин пенденің көңіліне қонбас: біреуі -сараңдық, біреуі - бұзықтық деп. Бұзықтық деген сөзге көп жаман мінездер кіреді. Өтірікші, қиянатшыл, зорлықшыл, ұрысқақ мінездердің бәрі де бұзықтыққа қосылады. Исраф дегеніміз Құдай тағала берген дәулетін харам, макруһ орындарға яки қай түрлі болса да тиіссіз орындарға шашып жұмсауды айтады. Бұлай болғанда мырзалық хайырлы болмақ деп бет алдына тиісті-тиіссіз орынға мал жұмсауды мырзалыққа, жақсылыққа қоспайды. Бұл мінезді дүниеде ақымақтық һәм амалды исраф деп атайды. Исраф - харам. Харамды біле-көре еткен кісі отпен азапта қалса керек. Пайғамбарымыз алайһиссалам айтқан: "сахиб-ул исраф ахан лиш-шайтани" яғни исраф иесі шайтанның ағайыны деп.

Афғал хамида деген көркем мінездердің әуелі - иман. Иман дегеніміз куфрлікке қарсы көңілменен рас түту пайғамбарымыз Мұхаммед Мұстафа алайһиссаламның Құдай тағала жанбунан алып келген бұйрықтарының бәрін де. Екінші, адал самғия бидғатқа қарсы яғни істелген дәлелдер суннат қауымындағы жақсылардың сахабалардан естіп, дұрыстаған жолында болуды айтады. Бұл екі жолдың мағынасын әуелгі баста иман турасында айтып өттік. Үшінші, рияға қарсы ихлас, яғни пендеге лайық Құдай тағалаға сүйікті болуды тілемек, не жақсылық етсең, адам көзіне көрінсін деуден жырақ болып тек Құдай тағаланың разы болмағын іздемек керек. Пайғамбарымыз алайһиссалам айтқан: ("уа һуа тағбуду аллаһу каанака караһу фа иннаһу йарака") деп. Яғни, ғибадат қылсаң Құдай тағаланы көріп тұрғандай құлшылық ет, сен бұл уақытта Құдай тағаланы көрмесең де Құдай сені көріп тұрушы деп. Төртінші, тәкаппаршылыққа қарсы тауадуғ. Әркімге лайық өзін-өзі жоғары тұтпай бәлки жамиғ жұрттан төменмін деп білмек. Бұл сөздің түсінікті мағынасы сол, хакім болсаң өзіңді зор тұтып, бөтенді хор тұтпай әділ болмақ һәм әр бишараны аяп, рақыммен сөздерін тыңдамақ. Оқымысты болсаң білімсіп басыңды жоғары көтермей, бәлки надан ағайыныңды аяп, білмегенін үйретіп тура жолға салуға тырыспақ. Бай болсаң баймын деп менменсімей, бай емес бейшараларға аяушаң болмақ. Осы мінездерді тауадуғ деп атайды. Пайғамбарымыз алайһиссалам айтқан: ("ман тауадаға ала аллаһи даражатан йажғалһу фи ағла ғиллиин уа ман такаббара ала аллаһи даражатан йафаға аллаһу даражатан хатта йажғал фи асфалис-сафилина") яғни егер бір пенде Құдай тағаланың бұйрығына бойсұнып бір мысқалдай төменшілік етсе де, Құдай тағала ол пендеге жоғарының жоғарысы болатын дәреже берер. Егер біреу Құдай тағалаға аз ғана тәкаппарлық етсе де ол пенденің дәрежесі төменнің төмені болар деген. Бесінші, рияға қарсы насихат - әркімнің өзіне тілеген жақсылықтарды өзгеге һәм тілемек. Оның үшін дүниеде қанша адам болса - бәріміз бір Адам атадан өрбіген ағайынбыз. Пайғамбарымыз алайһиссалам айтқан: ("ман кана фи ғауни ахиһи ал-муслими уа манфағатиһн фа лаһу сауа-бадмужаһндина фи сабили аддаһи") яғни, біреу мұсылман қарындасты аз нәрсемен ғана пайдаландырса, яки жәрдем берсе, ол адамдарға азат соғысқандардың сауабын беру. Алтыншы, сахауат - мырзалық мағынасында. Сараңдыққа қарсы яғни Құдай берген дәулетті Құдай тағаланың сүйетін һәм бұйырған орындарына жұмсамақ (зекет, садақа, рәуіштілерге). Ғылым, білім, күш те, қуат та, хакімдік те - бәрі де дәулетке қосылады. Осылардың бәрін де ізгілік іске жұмсамақты сахауат деп атайды. Пайғамбарымыз алайһиссалам айтқан: "ас-сахау шажаратун филжаннати фаман кана сахийан аказа биғусни минһа фа лам йушрак залика хатта йадхулаһу-л-жаннати") яғни, кім де кім сахи мырза болса, ол мырзалық - ұжмақта бір ағаш, мырза адам ол ағаштың бұтағынан ұстағанға мысал һәм ол бұтақпен ол мырза кісі ұжмаққа кірмей қалмас деген сөз. Жетінші, машруғ - исрафтың қарсысы. Құдай тағала берген дәулетті тиісті орнына жұмсау. Бұл ниет шайтаннан алыс етсе керек.

* * *

Ей, жарандар, дүниеде ешкім мәңгі тұрмайды. Аз уақыт дүниеде қонақ хисабында тұрып, жаман пиғылды жаман құлықты болып, ахиретіңізге не жанға, не денеге пайдасы жоқ нәжіс ұстап қайтпаңыз. Адам баласы бұл дүниеге ахирет деген түпкілікті орнында қорек ету үшін азық жия шығарылған Құдай тағаланың мақұлығы болса керек. Дүниеде таза мінез бен қайырлы істер істеп ахиретке қайтсаңыз, сол өзіңіздің жиып қайтқан жақсылықтарыңыз - ахиретке бірге баратын дәулеттеріңіз. Ол дәулетіңізбен мәңгі дүниеде пайдаланып, ұжмақ ішінде рахметте қаласыз. Егер дүниеде бұзық пиғылдарда болып, куфрлерден, бидғаттардан, риялардан, сараңдардан, күншілдерден, тәкаппарлардан, исрафтардан һәм мұнан ғейри ұры, өтірікші, ғайбатшылдардан болып, ахиретке осындай амалдарды қолға ұстап қайтсаңыз, мұның кесапатын, залалын һәм мәңгі дүниеде, ахиретте көресіз. Оның үшін жамандық іс - жылан мен бүйіге мысал Ол бүйі мен жыланды қанша асырап күтсең де, күткеніңе ісініп, қолыңа тұтына беруді қоймасаң ақырында бір шағып өзіңе зақым келтірмей қалмас. Тікенек еккен жерден бидай орып алып үн ішермін деп үміт ету, әлбетте, ақымақтық болса керек. Әркім не ексе, соны орып алса керек. Адамның да дүниедегі амалы осы қалыпты. Дүниедегі амал - егінің жақсылық болса һәм ол жақсылық егініңнің шашқан тұқымы рия, хасад, кубрдан болмаса, үміт бар ол егініңнен жамандық орын алмассың деген. Егер істегенің жамандық болса, жақсылық тауып алу да күмән болса керек, тікен орнына бидай шықпаған рәуішті. Бірақ Құдай тағала пенделеріне қанша күнәһар болса да қаһар етуден әрдайым рақым етуге жақынырақ. Оның үшін қанша зор күнәкар болса да пенде Құдай тағалаға шын жалбарынып, ихлас пен тәубе қылса, кешірермін деді. Ләкин риясыз істеген жақсылық бір мысқалдай болса да мизан таразы күнінде есепке кірмей қалмайды. Мұнан көрінеді, өзіміз түзелмейтін бұзық болмасақ, Құдай тағала әрқашан бізге рақым етуі шын екендігі һәм түзелерге тырысуға еш уақыт кеш еместігі. Ләкин әрбір іс бастан түзу бола келмесе, түбінде түзелуі де қиын болады. Ағашты жас күнінде қисығын түзей келсең түзу болып өседі һәм бір түзу болып өскен соң жаңадан қисаймайды. Ағаш ұлғайып, қатып кеткен соң түзеуге де көнбейді, сынып кетеді. Сол рәуішті жақсы, көркем мінезді жасыңнан әдет етсең, ол әдет тура жолдан соңғы уақыттарда қандай қиыншылық көрсеңіз де жаздырмас. Ұлғайғанша жамандықты қалып еткен кісінің бұл қалпын өзгертуі де киын болса керек, бәлки, мүмкін болмастығы да ғажап емес. Ойлап қараңызшы, Құдай тағала біздің амалымызға мұқтаж емес қой. Не жақсылық-жамандық етсек те ақырында пайда-залалын өзіміз көреміз. Мәселен, ұрлық, залымдық, парақорлық, өтірік, айбаттан кім залал көреді? Әрине, адам баласы өзді-өзі залал көреді. Туралық, әдепшілік, ғылым-білімін кім пайдаланады? Әлбетте, адам өзі пайдаланады. Егер бұл дүниеде бұзық пиғылда болғандағы талабымыз мал табу болса, Құдай тағаланың лұқсат еткен кәсіптері аз ба? Мәселен, оқу оқып, ғылым һәм өнерлер үйрену, егін егу, сауда ету, мал бағу, кірегестік ету, патшаларға қызмет ету я болмаса бөтен орындарға өнер-күшіңді адал ниетпен жұмсап мал табу. Мұның бәрі де халал. Бірақ бұзық адамдар бұған қанағат етпейді һәм өнбойы дүние көбейтуге алданамын деп, құдайына қызмет етуді ұмытады.

Ей, сүйікті туғандарым, әрбір бұзық жамандық істер, асылында, құлықтың жамандығынан табылады. Соның үшін де Құдай табарак уа тағала Кәләм шарифінде бұйырды: "(ухсину ахлақукум)" яғни "түзетіңіз құлқыңызды" деп. Сол мінезіңізге әрқашан назар салып, өзіңізді жақсы мінезге үйретсеңіз, яғни жоғарыда айтылған жеті түрлі жақсы қылықты берік ұстап, жеті түрлі жаман құлықтан сақтансаңыз, әлбетте, Құдай тағаланың уағдасы екі емес, мәңгі рақатта боласыз. Жақсы құлық күр ахиретте пайдалы болып, дүниеде де залал емес. Дүниеде де ізгі құлықты адам һәм сүйкімді, һәм қадірлі, һәм ахиретте де Құдайдың сүйген құлдарынан болсалар керек (ин ша а аллаһу тағала).

Ы.Алтынсарин. Мұсылманшылықтың тұтқасы.

Шариат-ул ислам.

- Алматы: Қазақстан; ТПО Қаламгер, 1991. 80-бет.

Дайындаған А. Сейдімбеков.

ЫБЫРАЙДЫҢ АМАНАТЫ

Ыбырай Алтынсарин - қазақ халқының аса көрнекті қоғам қайраткері, ойшыл перзенттерінің бірегейі. Ол 1841 жылы Қостанай облысының Қостанай ауданында туып өскен.

Жас кезінде әкесі қайтыс болып, Ыбырай атасы Балғожа бидің тәрбиесінде жетіледі. 1850 жылы атасы Балғожа Ыбырайды Орынбор қаласындағы қазақ балалары үшін арнайы ашылған жеті жылдық мектепке оқуға береді. Жеті жыл бойы мектептің берген білімімен шектеліп қалмай өз бетінше ізденеді. 1857 жылы мектепті бітірген Ыбырай 2 жыл атасы Балғожа бидің хатшысы болады. Кейін Орынборға жұмыс бабымен ауысқан Ыбырай 1860 жылы Орынбор бекінісінде (Торғайда) қазақ балалары үшін мектеп ашу бұйрығын алып, сол мектепте орыс тілінің мұғалімі болып жұмыс істейді.

Осылай Ыбырайдың ұстаздық қиын да қызық өмір жолы басталады. Қазақстанның бір түкпірінде мектеп ашу оңай іс емес екенін түсінген Ыбырай жаңа жұмысына өте қызу кірісті. Халықтан жинаған қаржыға мектеп салып, оқуға қазақ балаларын үгіттеді. Ақыры мақсаты орындалып 1864 жылы 8 қаңтарда мектептің жаңа ғимаратын салтанатты түрде ашады, мектепке 14 бала жазылады. Мектеп жанынан интернат та ашылады. Балаларға келешекте адам болып қалыптассын деген ниетпен оларға адамгершілік, имандылық жайлы көп айтылатын.

Ұстаздық қызметімен қоса Ыбырайға басқа да жұмыстарды атқаруға тура келді. Орынбор генерал-губернаторының тікелей тапсыруы бойынша Торғайда 4 рет уездік судья (1868-1874), Торғай уездік бастығының аға жәрдемшісі (1876-1879) қызметтерін атқарады. Ол сот бола жүріп қорғансыз, қарапайым қазақ халқына көптеп көмек көрсетті.

Сол жылдары Ы.Алтынсариннің тікелей ұйымдастыруымен жеті елді мекенде қазақтың ер балалары мен қыз балалары бірге оқитын мектеп-медреселер ашылды. Торғай, Жетіқара, Обаған, Қарабалық, Жетікөл Қостанай қалаларында 15 мектеп салдырды. Ол мектептердің кітаптармен қамтамасыз етілуін қадағалайды. Елдің көшпелі өмір салтын ескеріп, жаңа жүйеде білім беру тәсілін, жаңа мектеп түрін ашуды ұсынады және қалыптастырады.

Бұрынғы білім беру тәсіліне, оқулықтарға көңілі толмай, мұның бәрін уақыт талаптарына сай толыққанды білім беру емес, мағынасыз уақыт өткізу деп түсінген Ыбырай жаңа оқулық жазуға кіріседі. Ескі діни мектептердегі жаттатып оқыту әдісіне қарсы тұрып, оның орнына пәндік оқытуды қолдады. Осылай 1879 ж. "Қазақ хрестоматиясы" атты оқулығы және "Қазақтарға орыс тілін үйретудің бастауыш құралы" атты дидактикалық оқу құралдары жарық көреді. Бұл оқулықтарды қазақ балаларына түсінікті тілде жазды және сабақтарын да ана тілінде жүргізді. Бұл кириллицамен жазылған алғашқы еңбек болып есептеледі. Айта кететін жәйт, "Қазақ хрестоматиясы" 1896 ж. 2-ші рет араб әрпімен Қазан қаласында "Мәктубат" деген атпен жарық көрді.

Ы.Алтынсарин тек қана оқу жұмыстарымен емес, қоғамдық-саяси өмірге де белсене араласып, ғылым-білімге, дінге, этнографияға қатысты мақалалар жазды.

Этнографиялық сипаттағы шығармаларында ол халқымыздың салт-дәстүрін, әдет-ғұрпын, өлген адамды жерлеу, оған ас беру, құда түсу, қыз ұзату, той жасау туралы дерегі мол ізденістер жасайтын. Бұл зерттеу мақалалары 1870, 1879 жылдары жарық көрді. Атап айтсақ, "Орынбор ведомоствосы қазақтарының өлген адамдарды жерлеу және оған ас беру дәстүрлерінің очеркі", "Орынбор ведомоствосы қазақтарының құда түсу, қыз ұзату және той жасау дәстүрлерінің очеркі", "Орынбор ведомоствосы қазақтарының бала туу және шілдехана жасау дәстүрлерінің очеркі" атты аса бағалы этнографиялық ғылыми еңбектер жазған және де олары сол кездің өзінде-ақ жоғары бағаға ие болған.

Ы.Алтынсарин поэзиялық шығармалары арқылы қазақ жастарын өнер-білімге, техниканы игеруге шақырады, сөйтіп өркениетті елдердің қатарына тезірек қосылуды армандады.

Ыбырай оқу-білімнің пайдасын қараңғылықпен шендестіре отырып жырлайды. "Бір құдайдың атымен, кел балалар, оқылық" атты өлеңінде:

Оқысаңыз балалар,

Шамнан шырақ жағылар.

Тілегенің алдыңнан

Іздемей-ақ табылар!

"Өз елімізге қолдан келгенше қызмет ету - біздің әрқайсысымыздың борышымыз", - деген қағиданы жоғары ұстанған Ы.Алтынсарин XIX ғасырда Қазақстан территориясында тұңғыш рет қазақ мектебін ашып, халық болашағы үшін теңдесі жоқ елеулі еңбек етті. Қазіргі қазақ этнопедагогикасының іргетасын қалыптастырды.

Ғалым, ұстаз, қоғам қайраткері Ыбырай Алтынсарин 1889 жылы 17 шілде күні Қостанай қаласынан үш шақырым жерде, Тобыл өзенінің бойындағы көлі жағасындағы өз үйінде, 48 жасында қайтыс болды.

Ыбырайдың Алла туралы өте нақты әрі ислам шариғатының шеңберіндегі таным негізінде қамтылады. Ол әр ісін Алланың атымен бастап, Оның ризашылығымен аяқтайды. Алланың теңдесі жоқ. Оның бар және бір екендігіне шексіз көк аспан, дүниені жарықтандырып тұрған күн, түнді көркем қылатын ай, жұлдыз, ұшы-қиыры жоқ мұхит, теңіз, өзен, таулар, мақұлықтар, жер асты қазба байлықтары орман, жеміс-жидектер, егістіктер жалпы он сегіз мың әлем куә. Осындай теңдесі жоқ жүйелі, тепе-теңдікті низамды керіп таңырқап, бұлардың кәміл жаратушысы бар екендігіне көзің жетеді. Алла бар және бірден сеніп, жалғыз құдайдың бұйрығымен "бол" дегенде бар болғандығына сенесің.

Ыбырай, Алланың жалғыздығын былай түсіндіреді: "... яғни, бұл көк пен жер, ай мен күн, теңіздер, адамдар және басқа дүниедегі ғажайып зат, жаратылғандардың бәрі алғашқыда өздігінен жаратыла алмайды ғой, мұны жаратушы ешкімге теңдесі жоқ бір не болса керек деп, Алла тағаланың барлығын осыдан түсініп, біліп және егер Құдай тағала екеу, үшеу болса, әр патшаның заңы әр түрлі болғаны сияқты жаратқан дүниелері де әр түрлі болып һәм араларында араздық, татулық сияқты болар еді. Көктегі, жердегі зат-мақұлықтың өзгермейтін бір қалыпша, бейне бір жүргізіп жіберген сағаттай өздігінен қалпынан танбай келуіне қарап құдай тағаланын екі емес, бір екендігіне осыдан танып, осылайша құдай тағаланың барлық, тірлігін дұрыстап адамда сенім ұялайды.

Ыбырайды оқып отырып өз дәуірінің мұсылмандарына өте қарапайым тілмен Алла және оның ақиқаты туралы жеткізе отырып, жанды сұхбат құрып отырғандай күйде боласың. "Егер біреу сұраса: "Құдай тағаланың жаратушы екенін неден білдің?" - деп, - жауап беру керек - екі дәлелмен білдім: біреуі - нақли, екіншісі - ақли дәлел Нақли дәлел дегеніміз сол - құдай табарак уа тағала Құранда "әр нәрсені құдай жаратты" деп көрсетеді. Ал ақли дәлел - шексіз дүниедегі бар нәрселердің бәріне де бір және бар етуші қажет. Бұл теологиядағы қажеттілік дәлелі. Жаратушы, жарату үшін басқа бір жаратушыға мұқтаж болса, онда ол Алла бола алмайды. Мысалы, адам дүниеге келу үшін ата-анасына мұқтаж, ал оның ата-анасы да өздерінің ата-анасымен туады.

Не болмаса, адам топырақтан кірпіштей, табақтай нәрселер істесе, мұны түп жаратушы кім екендігін тергеп кісі сұраса керек: "Топырақты кім жаратты?" деп, - "топырақ жерден алынды" - десе, "жерді кім жаратты" демек керек болар. әлбетте, жерді, көкті, отты, желді, суды біреудің жәрдеміне мұқтаж жәндіктердің ешбірі жаратуы мүмкін еместігі әркімнің көзіне көрініп тұр. Бұлай болса, бұл дүниедегі зат, мақұлықтардың бәрін де ең әуелі барлыққа келтіруге ешкімнің жәрдеміне мұқтаж емес бір Иенің барлығында еш шек-шүбә жоқ болса керек. "Егер біреу сұраса: "Құдай тағаланың бірлігіне не дәлелің бар?" деп, жауап бермек керек: "Бұған да екі түрлі дәлеліміз бар, бірі - нақли, бірі - ақли. Нақли дәлел - Құранда "... жерде, көкте Алладан басқа тағы Алла болса, жер көк бұзылар еді" деген. Ақли дәлел дегеніміз - жерде, көкте екі құдай болса, бір-біріне қырын келуі мүмкін болар еді. Бірі жер, көктің болуын тілесе, бірі бәлки болмағанын тілер еді. бұлай болғанда да не екеуінің де тілегені орнына келер еді, не біреуінің тілегені орнына келер еді. Бұл сипаттың екеуі де жаратушы болмаққа лайық емес. Екеуінің тілегені бірдей орнына келсе, жаратылған дүниелері бұзылмай түру үшін бір-бірімен тату тұруы керек болады. Мұндай біреудің татушылығына, жәрдеміне мұқтаж болмақ Құдайға лайық емес. Болмаса, біреуінің дегені болып, біреуінің дегені болмай қалса, болмай қалғанының ісі әлсіздікке келсе керек. Жаратушыға әлсіздік игі бастан лайық емес". Бұлар Ыбырайдың телеологиялық түсіндірмелері. Қысқа әрі жеткілікті. Нағыз ұстаздың оқушы деңгейіне лайықтап ұсынған мәліметтері. Бұдан ЬІбырайдың дін ғылымын жетік меңгергендігін, тақырыпты таңдай білу даналығын көруге болады. Бүгінгі күнгі дін қызметкерлеріне де дәл осы таным өте қажет-ақ. Құнын жоймайтын қалпы әрі жүйелілік үлгісі екендігіне шүбә жоқ.

Бүгінгі күні Қазақстан дін қызметкерлері қарапайым діни мәліметтерді жеткізетін оқу құрал жоқ, әдебиет кем деп шағынып жүреді. Ыбырай Алтынсариннің жазған "Ислам шарттары" еңбегі бүгінгі күн талабына да сай келетін өте нақты әрі толық, әрі қысқаша мәліметтерді өз ішінде қамтып кеткен.

Мысалы, Алла, пайғамбар, кітаптар, періштелер, парыздар және олардың мәні өте терең ашылған. Ислам ағзам Әбу Ханифаның жолы амалдық іс-әрекет шеңбері нақты көрсетілген. Ислам дінінің мәнге, мазмұнға көңіл бөлетіндігін баса көрсеткен: "Мүмин, мұсылманның мұсылман аталуы құр мұсылман киімін киіп, мұсылман арасында жүру емес. Әуелі иманды болып, ол иман деген не екенін түсініп, түсінген соң ол иман ішіндегі сөздерді шексіз шын көңілмен дұрыс деп білген кісіні мұсылман деп атайды" - дейді.

Ол мұсылманның парыздарын, иман, дін ғылымын үйренуге шақырады. Иманның түрлерін "тахқиқи", штидлали, тақлиди деп үшке бөліп қарастырады. Осылардың ішіндегісі ең мықты иман түрі тахкиқи, яғни, шынайы иман, кәміл адамдардың иманы. Имандылық барлық ізгіліктің, игілік пен бірліктің ақ жүректіктің негізі деп көрсетеді. Иман ету, иманды болу мұсылманның басты парызы. Жақсылық пен жамандық, ақиқат туралы ой-толғамдары өзектілігін бүгін де сақтап отыр. Адамның еркі, жауапкершілігі, саналылығы, жаны мен көңілі туралы дәстүрлі мұсылмандық түсінік негізіндегі танымды көрсетеді. Пайғамбардың маңызы, оның таухид дінін адамзатқа, мұсылмандарға үйретуіндегі әдәсә мен даналығын Ыбырай өз тұрғысынан өте шебер жеткізеді. Оның пайғамбардың "Миғраж" оқиғасын арнайы желі ретінде түсіндіреді. Пайғамбардың жанқиярлық еңбегін таныту арқылы оны сүюге, құрметтеуге үндейді. Одан кейінгі ислам ойшылдары мен ғұламаларын пайғамбардың мирасшылары деп танытады.

Алла Тағаланың бұйырған амалдарын парыз, уәжіп, суннат, мустахаб, харам, мекрух және мубах ретінде тізбелеп, әрқайсысының мазмұнын ыждахаттылықпен ашып көрсетеді. Намаз оқудың парыздылығы, сүннетімен пайдасы дін психологиясы және практикасы негізінде талдайды. Оразаның пайдасы, шарты, талабы, әдістері, діни міндеттілігі ғибадат феноменологиясы тұрғысынан үйретілген. Бүгінгі күнде ненің харам, ненің адал екенін, дін тұрғысынан жақсы менен жаманды айыра алмай жүрген бауырларымызға Ыбырайдың аманаты таптырмайтын құнды еңбек.

Діннің негізгі қоғамдық мақсаты адамдар арасында моральдық құндылықтардың орнауын, жалпы қабылдауын қамтамасыз ету. Міне, осы ерекшелік Ыбырай шығармасында баса көрсетілген. Адам бойындағы жаман мінез оның рухынан туындайды. Ал рухтың жаман көріністерін адамдар арасындағы қатынастан танимыз. Ыбырай жеті түрлі адамның жамандық қасиеттерінің мәнін атап көрсетеді: күпірлік, бидғат, тәкаппарлық, риякерлік, күншілдік, сараңдық, ысырапшылдық. Осыларға қарсы жақсы мінез де жеті түрлі: имандылық, негізге беріктік, ықылас, насихат, жомарттық, орта жол - бұлардың барлығы жаман мінезге қарсы жақсы мінез қалыптастырудың жолдары екендігін айтады.

Ыбырай: "Ей, сүйікті туғандарым! Ойлап қараңызшы, Құдай тағала біздің амалымызға мұқтаж емес қой. Не жақсылық - жамандық етсек те ақырында пайда-залалын өзіміз көреміз. Мәселен ұрлық, залымдық, парақорлық, өтірік, ғайбаттың кім залал көреді? Әрине, адам баласы залал көреді. Туралық, әдептілік, ғылым-білімнен кім пайда көреді? Әрине, адам өзі пайдаланады. Демек, адамның мінез-құлқын түзету ең алдымен өзі үшін, қоғам үшін пайдалы.

Д. КЕНЖЕТАЙ, А. МҰСТАФА.





АБАЙ*

ҚАРА СӨЗДЕР

ОТЫЗ СЕГІЗІНШІ СӨЗ

Ей, жүрегімнің қуаты, перзенттерім! Сіздерге адам ұғлының мінездері туралы бірер сөз жазып ядкар қалдырайын. ЬІқыласпенен оқып, ұғып алыңыздар, оның үшін махаббаттың төлеуі - махаббат. Әуелі адамның адамдығы ақыл, ғылым деген нәрселерменен. Мұның табылмақтығына себептер - әуелі хауас сәлим һәм тән саулық. Бұлар туысынан болады, қалмыс өзгелерінің бәрі жақсы ата, жақсы ана, жақсы құрбы, жақсы ұстаздан болады. Талап, ұғым махаббаттан шығады. Ғылым-білімге махаббаттандырмақ әлгі айтылған үшеуінен болады.

Ғылым-білімді әуел бастан бала өзі ізденіп таппайды. Басында зорлықпенен яки алдауменен үйір қылу керек, үйрене келе өзі іздегендей болғанша. Қашан бір бала ғылым, білімді махаббатпенен көксерлік болса, сонда ғана оның аты адам болады. Сонан соң ғана Алла тағаланы танымақтық, өзін танымақтық, дүниені танымақтық, өз адамдығын бұзбай ғана жәліб мәнфағат дәфғы мұзарратларны айырмалық секілді ғылым-білімді үйренсе, білер деп үміт қылмаққа болады. Болмаса жоқ, ең болмаса шала. Оның үшін көбінесе балаларды жасында ата-аналары қиянатшылыққа салындырып алады, соңынан моллаға берген болады, я ол балалары өздері барған болады - ешбір боһра болмайды.

Ол қиянатшыл балалары талапқа да, ғылымға да, ұстазға да, хатта иман иғтиқадқа да қиянатпенен болады. Бұл қиянатшылар - жарым адам, жарым молла, жарым мұсылман. Олардың адамдығының кәмәләт таппағы - қиынның қиыны. Себебі, Алла тағала өзі -хақиқат, растықтың жолы. Қиянат - хақиқат пен растықтың дұшпаны. Дұшпаны арқылы шақыртқанға дос келе ме? Көңілде өзге махаббат тұрғанда, хақлықты таппайды. Адамның ғылымы, білімі хақиқатқа, растыққа құмар болып, әр нәрсенің түбін, хикметін білмекке ынтықпенен табылады. Ол - Алланың ғылымы емес, һәмманы білетұғын ғылымға ынтықтық, өзі адамға өзіндік ғылым береді. Оның үшін ол Алланың өзіне ғашықтық. Ғылым - Алланың бір сипаты, ол - хақиқат, оған ғашықтық өзі де хақлық һәм адамдық дүр. Болмаса мал таппақ, мақтан таппақ, ғиззат-құрмет таппақ секілді нәрселердің махаббатымен ғылым-білімнің хақиқаты табылмайды.

Мал, мақтан, ғиззат-құрмет адамды өзі іздеп тапса, адамдықты бұзбайды һәм көрік болады. Егер ол адам өзі оларға табынып іздесе, тапса да, таппаса да адамдығы жоғалады. Енді хақиқат сүйіп, шынды білмек құмарың бар болса, адамдыққа лайықты ықыласты құлағыңа қой. Әуелі дін исламның жолындағы пенделер иманның хақиқаты не сөз екенін білсін. Иман дегеніміз бір ғана иланмақтық емес, сен Алла тағаланың бірлігіне, уә Құранның оның сөзі екендігіне, уә. пайғамбарымыз Мұхаммед Мұстафа салаллаһу ғалайһи уәссәләм оның тарапынан елші екендігіне инандың. Жә, не бітті? Сен Алла тағалаға Алла тағала үшін иман келтіремісің, я өзің үшін иман келтіремісің? Сен иман келтірмесең де, Алла тағалаға келер ешбір кемшілік жоқ еді. Өзің үшін иман келтірсең, жә инандың. Ол инанмақтығың құр ғана инанмақтықпен қалса, саған пайда бермейді. Оның үшін сен өзің инанмақтығыңнан пайда ала алмадың, пайдаланамын десең, пайда береді, кәміл иман болады. Пайданы қалайша алуды білмек керек.

Сіз "Әмәнту биллаһи кәмаһуә би әсмайһи уаснфатнһн" дедіңіз. Ол есім Аллалар һәмма ол Алла тағаланың фиғыл ғазимләрінің аттары, олардың мағынасын біл һәм сегіз сифат затиялары" не деген сөз, кәміл үйрен. Өзіңді оның құлы біліп, өзіңе муслим ат қойып, тәслим болғаныңа раст боласың да. Өз пиғылдарыңды соған өз хәліңше ұқсатуды шарт қыл Алла тағалаға ұқсай алам ба деп, надандықпен ол сөзден жиіркенбе, ұқсамақ - дәл бірдейлік дағуасыменен емес, соның соңында болмақ. Оның үшін Алла тағаланың сипаттары: Хаят, Ғылым, Құдірет, Басар, Сәмиғ, Ирада, Кәлам, Тәкин. Бұл сегізінен Алла тағаладағыдай кәмәлат-ғазамат бірлән болмаса да, пендесінде де әрбірінен өз хәлінше бар қылып жаратыпты. Жә, біз өзіміздің бойымыздағы сегіз зәррә аттас сипатымызды ол Алла тағаланың сегіз ұлығ сипатынан бас бұрғызып, өзге жолға салмақпенен біздің атымыз муслим бола ала ма? Болмаса керек. Жә, ол сегіз сипатына сипатымызды һәм ол аттары бірлән ағламланған фиғыл құдаға фиғлымызды ертпек неменең табылады, қалайша табылады, оны білмек керек. Ол - Алла тағаланың заты, ешбір сипатқа мұқтаж емес, біздің ақылымыз мұқтаж, жоғарғы жазылмыш сипаттар бірлән тағрифлап, танымаққа керек. Егер де ол сипаттар бірлән тағрифламасақ, бізге мағрифатулла қиын болады. Біз Алла тағаланы өзінің білінгені қадар ғана білеміз, болмаса түгел білмекке мүмкін емес. Заты түгіл хикметіне ешбір хакім ақыл ерістіре алмады. Алла тағала - өлшеусіз, біздің ақылымыз -өлшеулі. Өлшеулімен өлшеусізді білуге болмайды. Біз Алла тағала "бір" дейміз, "бар" дейміз, ол "бір" демеклік те - ақылымызға ұғымның бір тиянағы үшін айтылған сөз. Болмаса ол "бір" демеклік те Алла тағалаға лайықты келмейді. Оның үшін мумкинаттың ішінде не нәрсенің ужуді бар болса, ол бірліктен құтылмайды. Әрбір хадиске айтылатұғын бір кадимге тағриф болмайды. Ол "бір" деген сөз ғаламның ішінде, ғалам Алла тағаланың ішінде, құдай табарака уатағала кітаптарда сегіз субутия сипаттары бірлән, уә тоқсан тоғыз Әсма-и хұсналар бірлән білдірген. Бұлардың һәммасы Алла тағаланың затия субутия уә фиғлия сипаттары дүр. Мен мұнда сіздерге төртеуін білдіремін. Оның екеуі -ғылым, құдірет. Сегіз сипаттан қалған алтауы - бұларға шарх. Ол алтауының бірі - хаят, яғни тірлік.

Алланы бар дедік, бір дедік, ғылым, құдірет сипаты бірлән сипаттадық. Бұл бірлік, барлық ғылым, құдірет олула боларлық нәрселер ме? Әлбетте, ғылым құдіреті бар болады: хаяты -мағлұм, бірі - ирада, яғни қаламақ. Ғылым бар болса, қаламақ та бар. Ол еш нәрсеге харекет бермейді. һәммаға харекет беретұғын өзі. Ол ирада ғылымының бір сипаты кәләм, яғни сөйлеуші деген, сөз қаріпсіз, дауыссыз болушы ма еді? Алланың сөзі - қаріпсіз, дауыссыз. Енді олай болса, айтқандай қылып білдіретұғын құдіреті және басар, сәмиғ, яғни көруші, естуші деген. Алла тағаланың көрмегі, естімегі, біз секілді көзбенен, құлақпенен емес, көргендей, естігендей білетұғын ғылымның бір сипаты. Бірі - тәкуин, яғни, барлыққа келтіруші деген сөз. Егер барлыққа келтірмегі бір өз алдына сипат болса, Алла тағаланың сипаты өзіндей қадім, һәм әзали һәм әдеби болады да, һәмишә барлыққа келтіруден босанбаса, бір сипаты бір сипатынан үлкен я кіші болуға жарамайды. Олай болғанда ғылым, құдірет сипаттары секілді босанбай, hәp уақыт жаратуда болса, бір ықтиярсыздық шығады. Ол ықтиярсыздық Алла тағалаға лайықты емес. Оның барлыққа келтірмегі - құдіретіне ғана бір шарх. Бұл ғылым, құдіретте ешбір ниһәятсіз, ғылымында ғафләт, құдіретінде епсіздік және нашарлық жоқ. Саниғын сұңғатына қарап білесіз. Бұл көзге көрілген, көңілге сезілген ғаламды қандай хикметпенен жарастырып, қандай құдіретпенен жарастырып, қандай құдіретпенен орналастырған, ешбір адам баласының ақылы жетпейді. Бірақ пендесінде ақыл - хүкімші, қайрат, қуат - қызмет қылушы еді. Соған қарап ойлайсың: Алла тағаланың сипатында солай болмаққа тиіс. Бірақ әуелде айтқанымыз: ғылым, құдірет - біздің ұғуымызға ғана екі хисап болмаса, бір-ақ ғылымды құдірет болуға тиіс. Олай болмаса сипаттар өз орталарында бірі тәбиғ, бірі матбуғ болады ғой. Бұл болса, тариф раббыға жараспайды. Сегіз сипат қылып және ол сипаттар "Лағайру уәлә һуә" болып, бұлай айтуда, бұлардан бір өз алдына жамағат яки жамиғат шығып кетеді. Бұл болса келіспейді. Егерде сипаттарды әрбірін басқа-басқа дегенде, көп нәрседен жиылып, иттифақпенен құдай болған болады. Бұлай деу батыл, бір ғана құдірет пендеде болған қуат; құдірет ғылым ақылдан басқа болатүғыи; Алла тағаладаи болған құдірет -ғылым һәм рахмет. Ол - рахмет сипаты, сегіз сипаттың ішінде жазылмаса да, Алла тағаланың Рахман, Рахим, Ғафур, Уадуд, Хафиз, Сәттар, Раззақ, Нафиғ, Уәкил, Латиф деген есімдеріне бинаән бір ұлығ сипатынан хиссаптауға жарайды. Бұл сөзіме нақлия дәлелім - жоғарыдағы жазылған Алла тағаланың есімдері. Ғақлия дәлелім Құдай тағала бұл ғаламды ақыл жетпейтін келісіммен жаратқан, онан басқа, бірінен-бірі пайда алатұғын қылып жаратыпты. Жансыз жаратқандарынан пайда алатұғын жан иесі хайуандарды жаратып, жанды хайуандардан пайдаланатұғын ақылды инсанды жаратыпты.

Хайуандарды асырайтұғын жансыздарды еті ауырмайтын қылып, жан иесі хайуандарды ақыл иесі адам баласы асырайтын қылып, һәм олардан махшарда сұрау бермейтін қылып, бұлардың һәммасынан пайда аларлық ақыл иесі қылып жаратқан. Адам баласынан махшарда сұрау алатұғын қылып жаратқандығында һәм ғадаләт һәм махаббат бар. Адам баласын құрт, құс, өзге хайуандар секілді тамақты өз басымен алғызбай, ыңғайлы екі қолды басқа қызмет еттіріп, аузына қолы ас бергенде, не ішіп, не жегенін білмей қалмасын деп, иісін алып ләззаттанғандай қылып, ауыз үстіне мұрынды қойып, оның үстіне тазалығын байқарлық екі көз беріп, ол көздерге нәзіктен, зарардан қорғап тұрарлық қабақ беріп, ол қабақтарды ашып-жауып тұрғанда қажалмасын деп кірпік жасап, маңдай тері тура көзге ақпасын деп, қаға беруге қас беріп, оның жүзіне көрік қылып, бірінің қолынан келместей істі көптесіп бітірмекке, біреуі ойын іреуіне ұқтырарлық тіліне сөз беріп жаратпақтығы махаббат емес пе? Кім өзіңе махаббат қылса, сен де оған махаббат қылмағың қарыз емес пе? Ақыл көзімен қара: күн қыздырып, теңізден бұлт шығарады екен, ол бұлттардан жаңбыр жауып, жер жүзінде неше түрлі дәндерді өсіріп, жемістерді өндіріп, көзге көрік, көңілге рақат гүл-бәйшешектерді, ағаш-жапырақтарды, қант қамыстарын өндіріп, неше түрлі нәбатәттәрді өстіріп, хайуандарды сақтатып, бұлақтар ағызып, өзен болып, өзендер ағып дария болып, хайуандарға, құсқа, малға сусын, балықтарға орын болып жатыр екен. Жер мақтасын, кендірін, жемісін, кеміп, гүлдер гүлін, құстар жүнін, етін, жұмыртқасын; хайуандар етін, сүтін, күшін, көркін, терісін; сулар балығын, балықтар икрасын, хатта ара балын, балауызын, құрт жібегін - һәммасы адам баласының пайдасына жасалып, ешбірінде бұл менікі дерлік бір нәрсе жоқ, бәрі - адам баласына таусылмас азық.

Миллион хикмет бірлән жасалған машина, фабрик адам баласының рақаты, пайдасы үшін жасалса, бұл жасаушы махаббат бірлән адам баласын сүйгендігі емес пе? Кім сені сүйсе, оны сүймектік қарыз емес пе? Адам баласы қанағатсыздықпенен бұл хайуандардың тұқымын құртып, алдыңғылар артқыларға жәбір қылмасын деп, малды адам баласының өзінің қызғанышына қорғалатып, өзге хайуандарды бірін ұшқыр қанатына, бірін күшті қуатына, бірін жүйрік аяғына сүйентіп, бірін биік жартасқа, бірін терең тұңғиыққа, қалың орманға қорғалатып, һәм әрбірін өсіп-өнбекке құмар қылып, жас күнінде, кішкене уақытында шафғат, сәхәріменен бастарын байлап, қамқор қылып қоймақтығы - адам баласына өсіп-өніп, теңдік алсын емес, бәлки, адам баласының үзілмес нәсіліне таусылмас азық болсын дегендік. Жә, бұл хикметтерінің һәммасын һәм мархамат, һәм ғадалат заһир тұр екен.

Біз ортамызда бұл мархамат ғәдәләтті иманның шартынан хисап қылмаймыз, оның үшін муслим болғанда, Алла тағалаға тәслим болып, оның жолында болмақ едік, болғанымыз қайсы? Бұл екі ай мен күннен артық мағұлым тұрған жоқ па?

Фиғылы құданың ешбірін де қарар қылмаймыз, өзгелерде болғанын жек көрмейміз, өзіміз тұтпаймыз, бұл қиянатшылық емес пе?

Қиянатшылыққа бір қарар тұрған адам - я мұсылман емес, ең болмаса шала мұсылман.

Алла табарака уа тағаланың салған жолы қайсы? Оны көбі білмейді. "Тәфаккару фиғла иллаһи" деген хадис шарифтің "инналаһу йухиббул мукситин" деген аяттарға ешкімнің ықыласы, көңілі менен ғылымы жетіп құптағанын көргенім жоқ. "Әтәмурун әннәсә билбирри уәххсәну йухиббул мүсин", "уәлләзинә әмәну уәғәмиду салихати улайна асхабуд жәннәти һәм фиһа ахлидун" деген аяттар Құранның іші толған ғамалус-салих" не екенін білмейміз. "Уа әммәлзина амәну уәғамилус салиқати фәйуәффиһим ужурәһум уаллаһу лә йүхиббуз-залимин" аяғына қарасаң, ғамалус-салих залықтықтың зидды болар. Олай болғанда ғадаләт рафғат болуға кімде-кімнің әділеті жоқ болса, оның хаясы жоқ, кімнің ұяты жоқ болса, оның иманы жоқ деген, пайғамбарымыздың салаллаһу ғалайһи уәссаламнің хадис шарифі "мән-лә хаяун лаһу" деген дәлел дүр. Енді белгілі, иман құр инанышпенен болмайды, ғадаләт уа рафғат бірлән болады. Ғәмалус-салих ғадаләтті уа мархамәтті болмақ күллі тән бірлән қылған құлшылықтардың ешбірі ғадаләтті, мархаматты бермейді. Көзің күнде көреді намаз оқушы, ораза тұтушылардың нехаләттә екендіктерін, оған дәлел керек емес.

Бәлки ғадаләт барша ізгіліктің анасы дүр. Ынсап, ұят - бұл ғадаләттен шығады. Оның үшін ғадаләті адамның көңіліне келеді: мен өз көңілімде халық менімен, сондай-мұндай қылықтарымен мұғамәла қылса екен деп ойлап тұрып, өзім сол халықтармен мұғамәла қылмағандығым жарамайды ғой деп, сол өзі әділет те және нысап та емес пе? Ол һәмма жақсылықтың басы емес пе? Жә, олай хұлық пенен сол ойды ойлаған кісі халлақыны шүкірді неге ойламасың?

Шәкірліктен ғибадаттың бәрі туады. Енді зинһар ғадаләт, шапағаттан босанбаңдар. Егер босансаң, иман да, адамдық та һаммасы босанады. Аллаяр софының бір фәрдәдән жүз фәрдә бижай дегені басыңа келеді.

Енді біздің бастағы тағриф бойынша Құдай тағала ғылымды, рахымды, ғадаләтті құдіретті еді. Сен де бұл ғылым, рахым, ғадаләт үш сипатпенен сипаттанбақ: ижтиһатің шарт еттің, мұсылман болдың һәм толық инсаниятың бар болады. Белгілі жәуанмортлік үш хаслат бірлән болар деген, сиддиқ, кәрәм, ғақыл - бұл үшеуінен сиддиқ ғадаләт болар, кәрәм шафағат болар. Ғақыл мағалүм дүр, ғылымның бір аты екендігі.

Бұлар әр адамның бойында Алла табарака уатағала тәхмин бар қылып жаратқан. Бірақ оған рәуаж беріп гүлдендірмек, бәлки, адам өз хәлінше кәмәләтқа жеткізбек жәһәтінде болмақ. Бұлар - өз иждиһадің бірлән ниет халис бірлән ізденсең ғана берілетін нәрселер, болмаса жоқ. Бұл айтылмыш үш хасләтің иелерінің алды - пайғамбарлар, онан соң -хакимдер, ең ақыры - кәміл мұсылмандар. Бұл үш түрлі фиғыл құданың соңында болмақ, өзін құл біліп, бұл фиғылдарға ғашық болып тұтпақты пайғамбарлар үйретті әулиелерге, әулиелер оқыды, ғашық болды. Бірақ, ухрауи пайдасын ғана күзетті. Ғашықтары сол хәлге жетті, дүниені, дүниедегі тиерлік пайдасын ұмытты. Бәлки, хисапқа алмады.

Хакімдер дүниеде тиетін пайдасын сөйледі, ғибрат көзімен қарағанда, екеуі де бірінен-бірі көп жырақ кетпейді. Оның үшін әрбірінің сөйлеуі, айтуы басқаша болса да, Алла тағаланың сұңғатына қарап пікірлемектікті екеуі де айтты. Пікірленбек соңы ғибраттанбақ болса керек. Бұл ғақыл ғылым - екеуі де өзін зорға есептемекті, залымдықты, адам өзіндей адамды алдамақты жек көреді. Бұл ғадаләт һәр екеуі де мархаматты, шапағатты болмақтықты айтып бұйырды, бұл рақым болса керек.

Бірақ менің ойыма келеді, бұл екі таһифа әр кісі өздеріне бір түрлі нәпсісін фида қылушылар деп. Яғни, пенделіктің кәмәлаты әулиелікті болатұғын болса, күллі адам тәркі дүние болып һу деп тариқатқа" кірсе, дүние ойран болса керек. Бұлай болғанда малды кім бағады, дұшпанды кім тоқтатады, киімді кім тоқиды, астықты кім егеді, дүниедегі Алланың пенделері үшін жаратқан қазыналарын кім іздейді?

Хәрами, макруһи" былай тұрсын, Құдай тағаланың қуатыменен, ижтиһад ақылыңменен тауып, рақатын көрмегіне бола жаратқан, берген нығметтеріне, онан көрмек хұзурға суық көзбен қарап, ескерусіз тастап кетпек ақылға, әдепке, ынсапқа дұрыс па?

Сахиб ниғметке шүкіршілігін жоқ болса, әдепсіздікпенен күнәкар болмайсың ба?

Екінші - бұл жолдағылар қор болып, дүниеде жоқ болып кету де қаупі бар, уә кәпірлерге жем болып кету де, қайсыбір сабырсызы, жолынан тайып, сабырмен бір қарап тұрамын дегені болып кетсе де керек.

Егер де бұл жол жарым-жартыларына ғана айтылған болса, жарым-жарты раст дүниеде бола ма? Рас болса, һәммаға бірдей раст болсын, алалаған раст бола ма, һәм ғадаләт бола ма? Олай болғанда, ол жұртта ғұмыр жоқ болса керек. Ғұмыр өзі - хақиқат. Қай жерде ғұмыр жоқ болса, онда кәмәлат жоқ.

Бірақ әулиелердің де бәрі бірдей тәркі дүние емес еді, ғашәрән - мүбәшәрәдән қазірет Ғосман, Ғабдурахман бин Ғауф уа Сағид бин Әбудкас үшеуі де үлкен байлар еді.

Бұл тәркі дүниелік: я дүние ләззатына алданып ижтиһадым шала қалады деп, бойына сенбегендік; я хирс дүниеліктен қауымның көңілін суытпақ үшін, ренжуге сабыр етіп, өзін фида қылып, мен жаныммен ұрыс қылғанда, халық ең болмаса нәпсісімен ұрыс қылып, һәуа һәуастан әрбір арзу нәпсіден, суынып, ғадаләт, мархамат, махаббатына бір қарар болар ма екен деген үмітпенен болса керек. Олай болғанда о да жұртқа қылған артық махаббаттан хисап. Бірақ бұл жол - бек шетін, бек нәзік жол. Бұл жолда риясыз, жеңілдіксіз бір қарар тұрып іздеген ғана кісі істің кәмалатына жетпек. Бұл заманда надир, бұған ғылымның да зоры, сиддиқ, қайраттың да зоры, махаббаттың да халлакиа да, уа халық ғаламға да бек зоры табылмақ керек. Бұлардың жиылмағы - қиынның қиыны, бәлки фитнә болар.

Басына һәм бір өзіне өзгешелік бермек - адам ұлын бір бұзатын іс. Әрбір наданның бір тариқатқа кірдік деп жүргені біз бұзылдық дегеніменен бірдей болады. Хакім, ғалым асылда бір сөз, бірақ Ғарафта басқалар дүр.

Дүниеде ғылым заһири бар, олар айтылмыштарды жазылмыштар, оны нақлия деп те атайды. Бұл нақлияға жүйріктер ғалым атанады.

Құдай тәбәрака уа тағала ешбір нәрсені себепсіз жаратпаған, мұны ізерлеп тәффаккару фи әла-иллаһи" деген хадиске бинаән бұл сұңғати құдадан ізерлеп, құмар болып ғибратланушыларға тыю жоқ, бәлки сұңғатынан себебін білмекке құмарлықтан саниғ ғашықтық шығады. Құдай тәбараканың затына пендесінің ақылы жетпесе, дәл сондай ғашықпын демек те орынсыз. Ғашық мағшұғлыққа халиқ бірлән мақұлық ортасы мунәсибәтсіз, Алла тағаланың пендесін махаббат уа мархамат бірлән жаратқанын біліп, махаббатына махаббатпенен ғана елжіремекті құдаға ғашық болды дейміз.

Олай болғанда хикмет құдаға пенде өз ақылы жетерлік қадірін ғана білсем деген әрбір істің себебін іздеушілерге хакім ат қойды. Бұлар хақ бірлән батылды айырмаққа, себептерін білмекке тырысқандарыменен һәммасы адам баласының пайдасы үшін, ойын-күлкі түгіл дүниедегі бүкіл ләззат бұларға екінші мәртабада қалып, бір ғана хақты таппақ, әрбір нәрсенің себебін таппақпенен ләззаттанады.

Адаспай тура іздеген хакімдер болмаса, дүние ойран болар еді. Фиғыл пәнденің қазығы -осы жақсы хакимдер, әр нәрсе дүниеде бұлардың истихражы бірлән рауаж табады. Бұлардың ісінің көбі - дүние ісі, ләкин осы хакімдердің жасаған, таратқан істері. Әддүния мозрәгәтул-ахирет дегендей, ахиретке егіндік болатын дүние сол.

Әрбір ғалым - хакім емес, әрбір хакім - ғалым.

Ғалымдарының нақлиясы бірлән мұсылман иман тақлиди кәсіп қылады. Хакімдердің ғақлияты бірлән жетсе, иман якини болады. Бұл хакімдерден мұрат - мұсылман хакімдері, болмаса ғайри діннің хакімдері - әғәрше фатлубни тәжидуни делінсе де, дүниенің һәм адам ұғлы өмірінің сырына жетсе де, діннің хақ мағрифатына жете алмағандар. Бұлардың көбі - иманның жеті шартынан, бір Алланы танымақтан ғайри, яғни алтауына кімі күмәнді, кімі мүнкір болып, тахқиқлай алмағандар. Егер бұлар дін ұстазымыз емес болса да, дінде басшымыз құдайдың елшісі пайғамбарымыздың хадис шарифі, хайрун нас ман йанфагунас деген.

Бұл хакімдер ұйқы, тыныштық, әуес-қызықтың бәрін қойып, адам баласына пайдалы іс шығармақлығына, яғни электрді тауып, аспаннан жайды бұрып алып, дүниенің бір шетінен қазір жауап алып тұрып, от пен суға қайласын тауып, мың адам қыла алмастай қызметтер істетіп қойып тұрғандығы, уахсусан адам баласының ақыл-пікірін ұстартып, хақ пенен батылдықты айырмақты үйреткендігі - баршасы нафиғлық болған соң, біздің оларға міндеткерлерімізге дау жоқ.

Бұл заманның молдалары хакім атына дұшпан болады. Бұлары білімсіздік, бәлки бұзық фиғыл, әл-инсан ғәдду ләма жәһилгә хисап. Олардың шәкірттерінің көбі біраз ғарап-парсыдан тіл үйренсе, бірлі-жарым болымсыз сөз бахас үйренсе, соған мәз болып, өзіне өзгешелік беремін деп әуре болып, жұртқа пайдасы тимек түгіл, түрлі-түрлі зарарлар хасил қылады "һай-һай!" менен, мақтанменен қауымды адастырып бітіреді. Бұлардың көбі әншейін жәһил түгіл жәһиләләр кібік талап болса, қайда хақ сөздер келсе, қазір нысапқа қайтсын һәм ғибраттансын. Рас сөзге ор қазып, тор жасамақ не деген нысап, құр өзімшілдік һәм әр өзімшілдік - адам баласын бұзатын фиғыл. Растың бір аты - Хақ, Хақтың бір аты Алла, бұған қарсы қаруласқанша, мұны ұғып, ғадаләтпен тәптіштеуге керек. Мұндай фиғылдардан күпір қаупі де бар. Және пайғамбарымыз салаллаһу ғалайһи уәссәлләм "ақыл заманда бір жылдық бір күн болар" дегенде сахаба-н кәрәмлар "бұл бір жылдық бір күнде намаз нешеу болар" деп сұрағанда: оның пәтуасын сол заманның ғалымдары білер деген сөзінен ғибратланып қарасаң, замана өзгеруімен қағидалар өзгерілмегін білдіргені мағлұм болады. Бұл күндегі тәхсилғулум ескі медреселер ғұрпында болып, бұл заманға пайдасы жоқ болды. Соған қарай Ғұсманияда мектеп харбия, мектеп рушдиялар салынып жаңа низамға айналған. Мұндағылар ұзақ жылдар өмір өткізіп, ғылымды пайдасыз ұзақ бахастар бірлән күнін еткізіп, мағишат дүниеде надан бір ессіз адам болып шығады да, ешбір харекетке лайықты жоқ болған соң, адам аулауға, адам алдауға салынады. Көбінесе мұндай ессіздердің насихаты да тасирсіз болады.

Дүниенің мәғмурлығы бір түрлі ақылға нұр беріп тұратұғын нәрсе. Жоқшылықтың адамды хайуандандырып жіберетіні де болады. Бәлки дүниенің ғылымын білмей қалмақтық - бір үлкен зарарлы надандық, ол Құранда сөгілген; дүниеде кімде-кім өзіне өзгешелік бермек қасады бірлән малға махаббатын аударған дүние болмаса, ихсанда қолым қысқа болмасын деп һәм өзім біреуге тамғылы болмайын деп, малға махаббатын аудармай, ізгілікке бола халла кәсіп бірлән тапқан дүние емес.

Біз ғылымды сатып, мал іздемек емеспіз. Мал бірлән ғылым кәсіп қылмақпыз. Өнер - өзі де мал өнерді үйренбек - өзі де ихсан. Бірақ ол өнер ғадаләттан шықпасын, шарғыға муафих болсын. Адамға хәлінше ихсанды болмақ - қарыз іс. Бірақ өзгелердің ихсанына сүйенбек дұрыс емес. Моллалар тұра тұрсын, хусусан бұл заманның ишандарына бек сақ болыңдар. Олар - фитнә ғалым, бұлардан залалдан басқа еш нәрсе шықпайды. Өздері хүкім шариғатты таза білмейді, көбі надан болады. Онан асып өзін-өзі әділ тариқат біліп және біреуді жеткізбек дағуасын қылады. Бұл іс олардың сыбағасы емес, бұлардың жеткізбегі мұхал, бұлар адам аздырушылар, хаттә дінге де залалды. Бұлардың сүйгені -надандар, сөйлегені - жалған, дәлелдері - тасбиғы менен шалмалары, онан басқа еш нәрсе жоқ.

Енді біліңіздер, ей перзенттер! Құдай тағаланың жолы деген жол Алла тағаланың өзіндей ниһаятсыз болады. Оның ниһаятына ешкім жетпейді. Бірақ сол жолға жүруді өзіне шарт қылып кім қадам басты, ол таза мұсылман, толық адам делінеді. Дүниеде түпкі мақсатың өз пайдаң болса - өзің ниһаятлысың, ол жол құдайдың жолы. Ғаламнан жиылсын, маған құйылсын, отырған орныма ағып келе берсін деген ол не деген нысап? Не түрлі болса да, я дүниеңнен, я ақылыңнан, я малыңнан ғадаләт, шапағат секілді біреулерге жақсылық тигізбек мақсатың болса, ол жол - құданың жолы. Ол ниһаятсыз жол сол ниһаятсыз жолға аяғыңды берік бастың, ниһаятсыз құдаға тағырып хасил болып хас езгу құлдарынан болмақ үміт бар, өзге жолда не үміт бар? Кейбіреулердің бар өнері, мақсаты киімін түзетпек, жүріс-тұрысын түзетпек болады да, мұнысын өзіне бар дәулет біледі. Бұл істерінің бәрі өзін көрсетпек, өзін-өзі базарға салып, бір ақылы көзіңдегі ақымақтарға "бәрекелді" дегізбек. "Осындай болар ма едік" деп біреулер талаптанар, біреулер "осындай бола алмадық" деп күйінер, мұнан не пайда шықты? Сыртқа қасиет бітпейді, Алла тағала қарайтұғын қалыбыңа, боямасыз ықыласыңа бітеді. Бұл айнаға табынғандардың ақылы қаншалық өсер дейсің? Ақыл өссе, ол түпсіз терең жақсылық сүймектікпен өсер.

Құдай тағала дүниені кәмалатты шеберлікпен жаратқан һәм адам баласын өссін-өнсін деп жаратқан. Сол өсіп-өну жолындағы адамның талап қылып ізденер қарызды ісінің алды -әуелі дос көбейтпек. Ол досын көбейтпектің табылмағы өзінің өзгелерге қолыңнан келгенінше достық мақамында болмақ. Кімге достығың болса, достық шақырады. Ең аяғы ешкімге қас сағынбастық һәм өзіне өзгешелік беремін деп, өзін тілмен я қылықпен артық көрсетпек мақсатынан аулақ болмақ.

Бұл өзін-өзі артық көрсетпек екі түлі! Әуелгісі - әрбір жаманшылықтың жағасында тұрып адамның адамдығын бұзатын жаманшылықтан бойын жимақтық бұл адамға нұр болады.

Екіншісі - өзін-өзі өзгешелікпен артық көрсетпек адамдықтың нұрын, гүлін бұзады.

Үшіншісі - қастық қылмақ, қор тұтпақ, кемітпек. Олар дұшпандық шақырады.

һәм өзі өзгеше тұтатын демектің түбі - мақтан. Әрбір мақтан біреуден асамын деген күншілдік бітіреді де, күншілдік күншілдікті қозғайды. Бұл үш түрлі істің жоқтығы адамның көңіліне тыныштық береді. Әрбір көңіл тыныштығы көңілге талап салады.

Күллі адам баласын қор қылатын үш нәрсе бар. Сонан қашпақ керек: Әуелі - надандық, екіншісі - еріншектік, үшіншісі - залымдық деп білесің.

Надандық - білім-ғылымның жоқтығы, дүниеде ешбір нәрсені оларсыз біліп болмайды.

Білімсіздік хайуандық болады.

Еріншектік - күллі дүниедегі өнердің дұшпаны. Талапсыздық, жігерсіздік, ұятсыздық, кедейлік - бәрі осыдан шығады.

Залымдық - адам баласының дұшпаны. Адам баласына дұшпан болса, адамнан бөлінеді, бір жыртқыш хайуан қисабына қосылады.

Бұлардың емі, халлақына махаббат, халық ғаламға шапқат, қайратты, тұрлаулы, ғадалат ісінің алды-артын байқарлық білімі ғылымы болсын... Ол білім, ғылымы құдаға мүқтәди болсын. Ғылым әуелі ғалами ғылымға мүктәди болсын. Яғни құдай тағала бұл ғаламды жаратты, ерінбеді, келісімменен, хикметпенен кәмәлатты бір жолға салып жасады, сіздердің ісіңіз де бір жақсылық бина қылып, арқа сүйерлік шеберлікпенен болсын. Және құдай тағала әрне жаратты, бір түрлі пайдалы хикметі бар. Сенің де ісіңнен бір зарар шығып кеткендей болмай, көпке пайда боларлық бір үміті бар іс болсын. Бұларсыз іс іс емес. Бәлки бұларсыз тағат тағат та емес.

Белгілі, құдай тағала ешбір нәрсені хикметсіз жаратпады, ешбір нәрсеге хикметсіз тәклиф қылмады. Бәрінің хикметі бар, бәрінің себебі бар, біздің ғауам былай тұрсын, ғылымға махаббаты барларға себеп, парыздарды білмекке ижтиһад ләзім, сіздер әрбір ғамал қылсаңыз ізгілік деп қыласыз, ізгілікке бола қасд етіп, ниет етесіз. Ниет оның парызынан хисап, пайғамбарымыз салаллаһу ғалайһи уәссаламның" хадис шарифі "иннама-л-ағмад бинниет" деген. Енді ниет еттіңіз таһарат алмаққа, намаз оқымаққа, ораза тұтпаққа, бұл тағаттарды ниетіңіз заһирынан қалыпсыз ғибадатқа жетпегендігі кемшілік емес пе? Сіздің батиныңыз таза болмағы әуелі иман болып, бұл заһир ғибадатыңыз иманды болған соң ғана, парыз болған, сіздің заһирыңыздағы ғибадат - батиныңыздағы иманның көлеңкесі, һәм сол иманның нұрланып тармағына көрік үшін бұйырылған. Оның үшін ғұламалар иман екеу емес, біреу, бірақ ізгі тағатпенен нұрланады, тағат жоқ болса, күңгірттенеді, бәлки сөну қаупі де бар деген. Егер надандар ол ғибадаттың ішкі сырын ескермей қылса, соны қылып жүріп, иманы сөнер деген.

Менің қаупім бар, олар хас осы ғибадат екен, құданың бізге бұйырғаны, біз осыны қылсақ, мұсылмандық кәміл болады деп ойлайды. Ол ғибадат күзетшісі еді. Жә, күзетші күзеткен нәрсенің амандығын ойламай, бір ғана ояу тұрмағын қасл қылса, ол не күзет? Күзеткен нәрсесі қайда кетеді? Мақсат күзетілген нәрсенің амандығы, тазалығы емес пе? Ей, ишараттан хабарсыздар, қара! Бұл ғибадаттың бір үлкені - намаз, ол намаздан әуелі таһарат алмақ, онан соң намазға шұруғ қылмақ, ол таһараттың алды истинжа еді. Мұны бір берік ойлап тұр. Аяғы екі аяққа мәсіхпенен бітуші еді, бұлар һәммасы болмаса көбі ишарат еді. Истинжада к...іңізді жуасыз, сіздің к...іңіздің ешкімге керегі жоқ еді. Онымен сезімді тазалыққа иіргендігіңді кәміл ыхласыңды көрсетіп, ішімнің сафлығының соңында халық көрер, сыртымды да пәк етемін һәм көзге көрінбейтін ағзаларымды да пәк етемін, бұл пәктіктің үстінде Аллаға дұға айтамын деп әзірленесіз.

Енді намаздың аты - салауат, салауат дұға мағынасында деген: Аяқта, мойында болған мәсхлар - ол жумақ емес, өздері де жуулы деп көрсеткен ишараты.

Намаздан әуелі құлақ қақтыңыз - егер Алла тағаланы жоғарыда деп, мәкән исфат етпесең де, берірек созу әдепсіз болып, күнә дариясына ғарық болдым, яғни дүние әуесіне ғарық қылмай қолымнан тарт, яғни құтыларлық жәрдемдерінің ишараты.

Онан соң қиямда тұрып қол бағламақ - құл қожа алдында тұрмақ - бұқара патша алдында тұрғаннан артық Алланың қадірлігіне өзінің ғажиздығына ықрарының беріктігін көрсеткен ишараты.

Қыбылаға қарамақ - әрине, Құдай тағалаға ешбір орын мүмкін емес болса да, зиратын парыз еткен орынға жүзін қаратып, сондағы дұғадай қабылдыққа жақын болар ма екен деген ишараты.

Онан соң қира әт яғни сураһи фатиха оқисың, мұнда бірақ сөз ұзарады. Ол Фатиха сүресінің мағыналарында көп сыр бар.

Рукуғ бас ұрмақ - алдында құда хазірге ұқсас, ол да ишарат.

Сәжделер - әуелі жерден жаралғанына ықырары, екіншісі - және жерге қайтпағына ықырары, бас көтермек және тіріліп сұрау бермегіне ықырарының ишараты.

Қағадат ул-ахир - дұғаның ақырында Аллаға тахият одан тәшәһһуд, одан салауат, пайғамбарымыз салаллаһу ғалайһи уәсәләмге айтпақ үшін ең ақырғы сәлемменен тауысасыз, яғни Алла тағаладан не тілеп дұға қылдыңыз. Ол дұға қазинасы күллі мұсылмандарды ортақтастырып, оларға да сәләмәтшілік тілеп һәм рахмет тілеп бітіресіз?

Жә, бұл сөзден не ғибрәтләндік?

Абай. Шығармаларының екі томдық толық жинағы.

Екінші том. Өлеңдер мен аудармалар. Поэмалар. Қара сөздер.

Алматы. "Жазушы", 2002. 124-146-бб.

ИАСАУИ IЛIMI - АБАЙ ДАНАЛЫҒЫНЫҢ КӨЗІ

Иасауидің мәдениеті мен ілімімен сусындаған Абайдың дүниетанымы да жаратылған болмыс атаулыдан мән іздеу мен ерекшеленеді. Абай "Ойланшы, сыртын қойып, сөздің ішін" деген өлеңінде әлемнің, адамның, істің, өмірдің, сөздің, жаратылған барлық болмыстардың мәніне, түпнегізіне үңіледі. Шәкәрім де "Хайуандар мен ақымақтар" өлеңінде, "әлемді жай сыртына қарап өлі форма деп қарама, "көзіңді байқап, төмендетіп қара, ғибрат ал" деп, Тәңірдің жаратқан әлемдеріне "жан" бергендігін, жаратылған болмыстардың негізгі тіршілігі сол мәнге байланысты екендігін айтады.

Бірақ, Абай әлемді форма немесе феномен ретінде емес, Тәңірдің Бар және Бір екендігінің белгісі ретінде қарайды. Сондықтан оның іздеген сыры Аристотель сияқты "материя" немесе Кант сияқты "нәумен" емес, барлық мәндердің түп иесі - Тәңір. Яғни, Абай Тәңірді Батыс ойшылдары секілді болмыстың "бірінші себебі" немесе "барлық болмысты, ойлау шарттарын өз ішінде қамтитын" трансцендентальды болмыс ретінде емес, барлық болмыстың түп иесі ретінде танитын ислам сопылық дүниетанымының өкілі, Иасауи жолының мұрагері болатын. Ол өзінің "Жетінші сөзінде" де дүниенің көрінген һәм көрінбеген сырын түгелдеп, ең болмаса денелеп білуді адамдық парыз ретінде көрсеткен. Абай: "Мекен берген, халық қылған ол ләмәкән, түп несін көксемей бола ма екен?" -дейді. Демек, оның ойынша, адамның адамдығы оның "түп иесін" тануына деген ұмтылысынан көрінеді. Осы түп иені табу немесе тану қалб (жүрек) арқылы жүзеге асады. Яғни, Абай ілімі бойынша танымның объектісі - жүрек. Бұл туралы, "Халиққа махлұқ ақылы жете алмайды, ақылмен, оймен білген нәрсенің бәрі - дәһрі - деп, ол танымдық негізін ислам философиясының эпистемиологиялық ұстанымынан алады. Ақыл -шектеулі, Алла - шексіздік, олай болса, шексіздіктің сырын шектеулі ақыл қуатымен біле алмаймыз. Дегенмен, Алла адамның кеудесіндегі қалбке сыйып кетеді. Өйткені, Абайдың "адамның хикмет кеудесі" түсінігі Иасауидің хәл іліміндегі құдайлық танымға (мағрифатуллаһ) негізделген. Демек, оның құдайлық танымы - сопылық дүниетаным категориялары мен түсініктерінің тарихи даму үрдістерімен тұтастықта өрбиді.

Абай: "Алланың өзі де рас, сөзі де рас, Рас сөз еш уақытта жалған болмас" немесе Оның Бар және Бір екендігі туралы "Көңілге шек, шүбәлі ой алмаймын" - деп, ислам дінінің имандылық тұғыры мен шартына берік екендігін баса көрсетеді. Бұл - Иасауи іліміндегі шариғат мақамы. Бірақ, Абайдай хакимнің дін-иман арқылы берілген құдайлық таным шеңберінде қалуы мүмкін емес-ті. Ол үшін жан құмарлығының талабын қанағаттандыратын рухани тыныштыққа жету басты максат. Сондықтан Абай, "Ақылдың жетпегені арман емес, құмарсыз құр мүлгуге тоя алмаймын", "Және оған қайтпақсың, Оны ойламай, өзге мақсат ақылға тола ма екен? - деп, адамдарға "құмарсыз, құр мүлгіп" иіліп-бүгіліп, құлшылық парызын атқарып жүргендерден басқа бағытты меңзейді. Абайдың түсінігінде құдайлық танымға ақыл жеткізбесе де "терең ой" (тафаккур) арқылы талаптануға болады. Терең ой - адамды кемелділікке жетелейтін сопылық дүниетанымдағы негізгі ұстанымдардың бірі.

Алланың затын (субстанциясын) толық тану мүмкін емес. Бірақ, Тәңірдің "Бір" және "Бар" екенін Оның сипаттары арқылы анықтап, ақылмен қабылдай аламыз. Абай жаратушының "Заты (субстанциясы) түгіл хикметіне ешбір хаким ақыл ерістіре алмады. Алла тағала өлшеусіз, біздің ақылымыз өлшеулі. Өлшеулімен "Өлшеусізді" білуге болмайды, - дейді. Оның: "Бір", "Бар" деуіміздің өзі "ақылымызға ұғымның бір тиянағы үшін айтылған сөз: Болмаса ол "Бір" демеклік те Алла тағалаға лайықты келмейді. Сондықтан жаратылған әлемнің (мумкинат) ішіндегі болмыстар (ужуді) - "құдайлық бірліктен" (таухид) құтылмайды. Яғни, әрбір "жаратылған болмыс" (хадис) үшін берілген анықтамалар Ұлы Жаратушы болмыс (қадим) үшін жарамайды. Алланың заты ешбір сипатқа мұқтаж емес. Бұл сипаттар Алланы тану, яғни мағрифатудлахқа (Тәңір туралы таным) жету үшін адам ақылына сай рационализацияланған сипаттық анықтамалар. Абай: "Бір" деген сөз ғаламның ішінде", ғалам Адла тағаланың ішінде, ал, Алла табарака уа тағала кітаптарда сегіз субутия сипаттары арқылы тоқсан тоғыз асма-и хусна көркем есімдерімен білдірілген," - дейді.

Осы анықтамасымен-ақ Абайдың онтологиялық түсінігі мен болмыс туралы тұжырымдамасының төркіні — ислам, оның ішінде де сопылық философия екендігін көруге болады. Қараңыз "Әлемдегі болмыстар" "Бірліктен" құтылмайды, бұл Бірлік -"әлемнің ішінде", әлем - "Тәңірдің ішінде", Тәңір - Құрандағы "тоқсан тоғыз көркем есімдердің ішінде" деп, Тәңір, Әлем, Құран арасындағы үндестікті сопылық дүниетанымдағы "Болмыстың бірлігі" тұжырымдамасы арқылы түсіндірген. Бұл тұжырымдаманың сопылық дүниетанымның негізі екендігі мағлұм. Демек, жаратылған болмыстар ғалам, адам, Құран - Тәңірдің "затия, субутия уә фиғлия" сипаттары болып табылады.

Ғалам - Тәңірдің "болмысын" (ужудиййат) және әлемдегі жүйелілік, үндестік, үйлесімділік пен кемел тәртіп (космос) арқылы "Тәңірдің бірлігін" (тауһид-уахданиййат) көрсетеді.

Құран - Тәңірдің барлық сипаттары мен есімдерін танытатын құдайлық түгел сөз. Абай Тәңірді танудың (мағрифатуллах) шарты ретінде Оның сипаттарын танып, білу керектігін айтады. "Құран рас, Алланың сөзі дүр ол Тәуилін білерлік ғылымың шақ" - деген өлеңінен Абайдың сопылық дүниетанымындағы Құранды түсіну және түсіндіру методы болып табылатын "тауилді" қолданғандығын көреміз. Исламның діни негіздері бойынша Тәңірдің он төрт сипаты бар. Бұлардың алтауы "сифат-изатиййа," яғни, Тәңірдің "нақли-субстанционалдық сипаттары". Қалған сегізі Тәңірдің "сифат-и субутиййа", яғни "ақли сипаттары". Абай осылардың ішінде "сифат-и затиййадан" "Бір" және "Бар" сипатын және "сифат-и субутиййадан" "ғылым" және "құдірет" сипаттарын түсіндіруге тырысады. Ал, сопылық дүниетанымда адам онсыз да Тәңірдің "ғылым" сипатының көрінісі де, әлем Тәңірдің "құдірет" сипатының объект екендігі мәлім.

Ішкі тұтастыққа жеткен адам, әлеммен үндестікте болып, бойындағы Тәңірдің берген "зәре ғылым" сипатын дамыта отырып, әлемді тану арқылы "құдайлық құдіретті" таниды. Сонымен Абай, Тәңірдің ғылым сипатынан дарыған қазақтың өз бойындағы "зәра ғылым" сипатын, қабілетін дамыту арқылы Тәңірдің сипаттарына "ұқсап бағуға" үндейді. Оның ойынша "надан қазақ қоғамын" қараңғылықтан алып шығар жол - ғылым жолы болатын. Сондықтан Абай да Тәңірдің "Ғылым" сипатын тандап отыр. Ғылымға үндеу әсіресе, Абай дәуіріндегі Шығыс мұсылман әлемінің негізгі ұстанымы болатын. Османиядағы "низам-и жадид", Орта Азиядағы "усул-и жадид" ағымдарының негізгі ұстанымы - ғылым арқылы құдіретке ұласып, басқалар сияқты теңдікке жету болатын. Бұл ағымнан Абайдың шет қалуы мүмкін емес-ті.

Абай ақылмен жете алмаған Тәңірді махаббат арқылы тануға болатындығын көрсетіп, "Шығыс ақындарынша" деген елеңінде "Өзен гүзәллара рәһбар..." - деп, барлық көркемдік пен әсемдіктердің көзі, қайнар бұлағы болып табылатын Тәңірді сұлулардың сұлуы ретінде суреттейді.

"Ғишық" сөзі, сопылық дүниетанымда Ұлы Болмысқа деген махаббатты білдіреді. Абайдың "Соңә ғишқ болып кемтар", сонымен қатар "Патша - құдай, сыйындым, Тура баста өзіңе..." дегендегі ғишқ, кемтар ұғымдары - сопылықтағы құдайлық махаббат және факир, ғариб ұстанымдарын көрсететін Тәңірдің рухани инаяты мен нұрына қажеттілігі мен зәрулігін, оның мағы- науи азығын аңсаушылықты сипаттайтын Иасауидің фақр философиясының ең басты категориялары. Фақр философиясы - "шағири фәрияд" дәстүрі - (фарияд ұғымы - "теңдесі жоқ ақындар) мағынасында емес, жаны Тәңір махаббатымен күйіп жанған, көкірегін шер басып, қайғы-мұңға толып, жан айқайын Тәңірге ғана шағымданып, мұңын шағатын ақындар. (Жалпы Абайды түсіну үшін Мұхтар Әуезовтің әр сөзінің астарынан мән іздеу - бүгінгі абайтанудың ең басты шарты болуы қажет. Өзі кешегі қысымда "фарияд" - жан айқайы ішінде жүрген Мұхтар Әуезовтің сырлы бояумен көмкеріп, танытқан Абайын бүгін де сол бояуымен көсілте беру - уақыт деген ұғымның құнсыздануына апарып соғады. Олар Тәңірдің Йузи, яғни Дидарын аңсаушы Иасауи, Хаким Ата, Сопы Аллаяр, Фузули, Шәмси, Сайхали, Науаи, Сағди, Фирдоуси сияқты т.б. мұсылман-түрік шайырларының жолы. 1 Абай, "Әліфби" өлеңіндегі "Ай Иүзіңе ғибрат еттім", "Жамалың-ақ несібе, сый" (рузи - бұл жерде күн мағынасында емес), "ғишық оты", "Иар (Хақ, Тәңір) риза қылсаң Өзің біл", "күйдірді ғишқың", "Ғариблік басыма түскен соң", "Кәмил ақылын - асыл затым"(Ислам философиясында "ал-ақл-ул аууал" немесе "ал-ақл ул камил" деп, Тәңірдің алғаш жаратқан затын (субстанция) айтады. Барлық жаратылған болмыстар камил ақылдан шыққан. Абай да, Шәкорім де "кәміл ақыл" ұғымын жиі қолданады), "Ләбің - дерттіге дауа", "Ғишқың уайым жеп" т.б. ұғымдары -сопылықтағы факр және махаббат философиясының ұғымдары. Бұлар - Абайдың мәдениеттік, дүниетанымдық кеңістігінің табиғатын айқындайтын негізгі түсініктер. Шәкәрім де фақр философиясының негізі "Сен - Патшасың, мен - кедей" ұстанымын басшылыққа алған.

"Ғашықтық, құмарлықпен - ол екі жол", - деген өлеңінде Абай адам үшін екі жол - Тәңір жолы, нәпсі жолы бар екенін, соның алғашқысын таңдауға үндейді. Ғашықтық - көңілдің рақаты. Ғашықтық келсе "бойды алып", "безгек ауру" сықылды жүдетеді. Жан оның "жасырынған нұрынан дәмеленіп өртеніп, күйіп-жанады, ал үміт үзсе - тұла бойы суып, тоңар" - деп, ғашықтық хәлін суреттейді. Абай да осы ғашықтық, ұлы дерт, ғарибтік жолының ұғымдық категорияларымен толғанған қазақ философиясы тарихындағы XIX ғасырдың белді өкілдердің бірі.

Абай "Кейде есер көңіл құрғырың" өлеңінде махаббат пен ғашықтық арасындағы айырмашылықты жүректің негізінде аша түседі. Абай бұл жерде "есер көңіл" және "асау жүрек", сонымен қатар "жұмсақ жүрек" категориясын ашып көрсеткен.

Жұмсақ жүрек - шын дос іздеген, білген құлдың (ариф-дана) жүрегі. Шын ғашықтық -Тәңірге деген махаббат.

Махаббаттың бір түрі ол досқа, жарға, балаға деген махаббат. Осы махаббаттан да мақрұм қалғандар "дүние достар", яғни хайуандар.

Абай "Отыз сегізінші сөзінде" Тәңірдің адамзатты махаббатпен жаратқандығына, оған ақыл беріп, басқа жандылардан артық қылғандығына сыртқы сезім, дене мүшелерінің де өте шеберлік пен әрі көркем пішінде (формада) жаратылғандығына назар аударту арқылы Тәңірдің махаббатына махаббатпен жауап берудің адамдық парыз екендігін танытады, әлемдегі барлық болмыстарды адам және оның игілігі үшін жаратылған "миллион хикмет бірлән жасалған машина, фабрик" ретінде суреттей отырып, бұларды Тәңірдің адамға деген махаббатының көрінісі деп дәлелдейді. Абай осы ойын "Кім сені сүйсе, оны сүймектік қарыз емес пе? - деп, түйіндейді.

Абай дүниетанымында адамның рухы - мәңгілік. Ол үшін өлім - тән мен жанның айырылуы ғана. "Өлсе өлер табиғат, адам өлмес, "Мені" мен "менікінің" айырылғанын, "Өлді" деп ат қойыпты өңкей білмес". Ақыл мен жан - мен - өзім, тән менікі, "Мені" мен "менікінің" мағынасы екі" - деп, тон мен жанды, "Мен және менікі" ретінде түсіндіреді. "Мен (жан), өлмекке тағдыр жоқ әуел бастан, "Менікі - тән, өлсе өлсін, оған бекі". "Адам -ғапыл дүниені дер менікі, менікі деп жүргеннің бәрі, Оныкі, тән қалып, мал да қалып, жан кеткенде, Сонда, ойла, болады не сенікі?

Абай, "Мен" деп, адамның мәні - рухты айтып отыр. Ал, "ақыл мен жан" - рухтың сипаттары. Бұл ислам философиясындағы Тәңір мен рухты танудың критерийлері ретінде берілген сипаттар. Иасауи ілімінде рухтың жеті түрлі сипаттары бар екендігін жоғарыда айтып өткенбіз. Рухтың қасиеттері, сипаттары Тәңірдің сипаттарына ұқсас екендігін Шәкәрім атамыз "Жүрегімде" сипатың бар"' - деген сөзбен білдіреді. Тәңірді тану үшін жүректі дүниелік перделерден арылтып, тазалау керек. "Жүрек көзі" дүниелік перделермен жабылған. "Жүректің көзі ашылса, Хақтықтың түсер сәулесі, Іштегі кірді қашырса, Адамның "хикмет" кеудесі. "Жүрек - барлық адамдық қазыналардың көзі. Сондықтан да "Жүрегіңе сүңгі де, түбін көзде, Сонан тапқан - шын асыл тастай көрме". Міне, осы жүректің тереңіндегі мәнге, жауһарға терең ой (тафаккур) мен зікір арқылы бойлауға болады.

Абай "Алла деген сөз жеңіл" өлеңінде. Алланы тілмен емес, ділмен, яғни "ынталы жүрек", "шын көңілмен" еске алу керектігін айтып, "Жүректің суаты - ақыл Махаббат қылса Тәңірі үшін" деп түйіндейді. Яғни Аллаға жүрекпен, көңілмен жетуге болады, ал ақыл Тәңір махаббатына барар жолдағы жүрекке қуат беретін суат.

"Ақылға сыймас Ол - Алла, тағрипқа тілім қысқа" Оның Бар, Бір екендігіне шүбә жоқ, ол -қуа (хуа). Оның болмысын, бар екенін "ақыл" мен "хауас" біле алмайды, жүрекпен сезіп, ішпен біледі.

"Ақылмен ойлап білген сөз, Бойыңа жұқпас, сырғанар. Ақыл, тілден шыққан сөз, Шымылдық боп көрсетпес Шынның жүзін (Тәңірдің Дидары), Ынталы жүрек сезген сөз, Бар тамырды қуалар" "Жүрек - теңіз, қызықтың бәрі - асыл тас'".

Осыдан-ақ Абайдың құдайлық таным жөнінде "мұтақаллимин" (каламшылар) мен мантиқин (философтар) жаңылып жүргендігін, Алланы танудағы сопылық дүниетанымдық таным негізін ұстанғандығын көруге болады. Өйткені исламдық дүниетанымда құдайлық таным әдістерінің калам, философия және сопылық формалары ғана бар. Абай алдыңғы екеуін жоққа шығарып, соңғысына сенетіндігін баяндайды. Бұл мәселеде Шәкәрім, "Бастағы көз - жан сырын байқамас. Хақиқатты дәл көруге жан көретін көз керек" - дейді. Бұл да ішкі интуитивтік (басират) таным, даналықтың өлшемі.

Абайдың дүниетанымы бойынша, ғұмыр - ақиқат. Ғұмыр - Тәңірдің сипаттық болмысы (мумкин вужуд), яғни өздігінен мәнге ие емес, тек Тәңірге қатысты ақиқат болғандықтан әрдайым өзгерісте болады. "Бір құдайдан басқаның бәрі өзгермек", яғни Жаратушыдан басқа жаратылған болмыстардың қасиеті - өзгеріс, қозғалыс. Өмір адамға бір рет беріледі. Өйткені, адамға Тәңірдің сынағы бір-ақ рет беріледі. Бұл - тағдыр. Сондықтан өмірдің мәнді өтуіне көңіл бөліп, "ер" болып өту керек. Абайдың ұғымындағы "ер" және "ердің ісі" - ақылдың айтқанына көну, өзіңді - өзің жеңу, яғни бойды жеңбек. Есті адам - әділетті, ақылды. "Қара қылды қырыққа бөлген, әр нәрсенің орнын, құнын, бағасын біледі". Оның таразысы - ақылы, қазысы - жүрегі, ары - өзінде. Бойды жеңу - таза жүрек болу, нәпсі зынданынан құтылу. Бұлар - Абайдағы мәнді өмірдің ерекшеліктері. Оның ойынша, адамның адамдығына өлгеннен кейінгі өмірден емес, өлгенге дейінгі өмір сынындағы істеген ісіне қарап баға береді. Сондықтан адамзат "тірлікті дәулет біліп, ақылмен, адал еңбекпен мал табуы, күнелтуі тиіс.

Абай, "ердің ісі" мен "ездің ісін" қатар қойып, салыстырып көрсетеді. Ездің ісі -еріншектік, көпке көну, өнерсіздік. Бұлар - мәнсіз өмір сүргендер - "надандар" мен "жамандар" категориясына тән мінездер. Ондайлар адал еңбек дегенді білмейді, құр қылжаң күн өткізіп, ұрлық, қулық, ақылсыздықпен, Шынға (Тәңірге) емес, "Жоққа" сенумен өмір өткізеді. (бұл жердегі жоқ - өткінші дүние, мәнсіз өмір). Надан өзіне емес, көпке, оның айтқанына (дұрыс-бұрыс болсын бәрібір сүйенеді. Өйткені надан - қорқақ. Ал көп - қорқытады. Сондықтан да ол өзіне емес көпке, дүрмекке бағынып, оның шеңбері, үкімінен шыға алмайды. Ал ақылдының сүйенгені - өз рухындағы асыл жауһар. Ол жауһар - Тәңірден келгендіктен тым тереңде. Ал тереңдік - адамды ойшыл қылады, ойға, құдайлық әлемге батырады.

Иасауи ілімінде адамның өзін-өзі қадағалауы, мінін анықтауы арқылы оны тізгіндеу тәсілдері дамыған. Абай да "Тіршілікке көңіл бермейтін пенде жоқ, бірақ ең бастысы өз мінін білу керек. Адам өз мінін көріп, білу үшін де "терең ойдың" түбіне түсу керек'" -дейді. "Ойға түстім, толғандым" өлеңінде: "Өз мінімді қолға алдым. Мінезіме көз салдым, Тексеруге ойландым. Өзім-өзіме жақпадым. Жүрегімді байқасам, Инедейін таза емес. Бәрі болды өзімнен, Тәңірім салған наз емес" - десе, Шәкәрім де: "Өзінің мінін көре білу үшін "сын көз" керек" - деп, Иасауимен үндестік танытады.

Абай "Жиырма бірінші сөзінде" "десіндер" мен "демесіндердің" арасын ашып көрсетеді. Бұл мақтанның екі категориясы. "Демесіндер" - ақылды, арлы, артық туғандардың мінезі, яғни олар әр түрлі жамандықтардан бойын аулақ ұстайтындардың тобы. Бұлардың ісі -естілік. "Десіндер"- бүгінгі тілмен айтқанда "мені зиялы десін", "дана екен немесе жақсы екен десін", "патриот немесе ұлтшыл десін", деп азаптанып, арды ұмытқан риякерлердің тобы. Бұлардың ісі - мақтаншақтық. Екеуін де Абай мақтан категориясына қойып, сопылық дүниетанымдағы рияның жағымды, жағымсыз түрлерін өте түсінікті тілмен жеткізген. Сопылық дүниетанымда "демесіндер" тобын "маламатилік", ал "десіндер" тобын "мустасуифа" деп атайды. Иасауи іліміндегі естілік, мақтаннан қашу мәселесіне орай Шәкәрім: "Әлемді түгел мен көріп, Ешкім мені білмесе" - деп ой түйген.

Шәкәрім мен Абай ғылым мәселесінде де Иасауидің ар түзейтін ғылымын басшылыққа алады. Олардағы жан құмарлығы мен тән құмарлығы жайлы пікірлер осы ұстанымға негізделген.

Абай "Жиырма бесінші сөзінде" қазақтың баласын оқытудағы орыстың ғылымы арқылы қазақты аңдысам, езсем деген ниетіне қарсы шығады. Ғылым іздеудегі мақсат - ар. "Интернатта оқып жүр" деген өлеңінде Абай қоғамдық сананың айнасын, психологиялық ахуалын айнытпай мүсіндеген. Осы сана әлі күнге дейін қоғамдық болмысымыздың кескінін өзгертпей келеді. Жалпы адамзат тарихында адамның санасы сол қалпында қалып, тек миы жетіліп, құралы, техникасы ғапа даму үстінде келе жатыр. Абайға оралсақ та, Иасауи уақытына, пайғамбар дәуіріне, тіпті Шумерлерден қалған жазбаларға көз жүгіртсек сананың болмыспен тұмшаланған ахуалынан мәлімет береді. Бұл жерде "дін және отбасы", "дін және қоғам" тұрғысынан алғанда ұрпақ тәрбиесі мен білім беру мәселесіндегі моральдық мұрат пен прагматистік сана арасы "ниет" арқылы ашылады. Отбасы кіші мемлекет, қоғамның негізгі ұстыны. Фараби бабамыз: "парасатты қоғам өзінің мұратына сай адам тәрбиелеуді басты мәселе ретінде қарайды", - дейді. Шындығында, мемлекеттің, қоғамның басты байлығы - адам. Адамның тәрбиесіндегі, біліміндегі жетілу деңгейіне қатынасына қарай мемлекет, қоғам әлемдегі өз орнына лайық бола алады. Абай да "...орыстың тілінде де, жазуында да, ғылымында да жазық жоқ. Барлық мәселе осыны меңгерудегі түпкілікті ниет, мақсат болып тұр. Мақсат - "закон білу" "прошение жазу", тек пайда. Пайда жеке алғанда болымсыз нәрсе емес. Пайданы өлшейтін адамдағы ынсап. Ынсапсызға ақ пен қарасы, шариғатқа сай болып, болмауы яғни ардың ақыл таразысының керегі жоқ. Ынсапсыз пайдакүнемдердің мақсаты - "ел түзелсе екен деп қайғырмайды, керісінше "ел бүлінсе", "закон" айтып, алған азын аулақ ғылымының күшін көрсету. Осы мақсатта "я тілмаш, я адвокат" болсам деген ойы бар, көңілінде сана жоқ. Абай оқудан, ғылымнан мақсат - пайда емес, ар ойлау, артық білуге талаптану, ел түзеу, әділ болу деп, ойын "ен пайдалы ғылым, қоғамға пайдалы ғылым" деген пайғамбар сөзінің мәнімен қорытындылайды. Ғылым - адам болуды, адамдық мәнді табуды мұрат етеді. Ғалымдық - еңбектену, талаптанып тырысу, ғалымдарға ұқсау немесе ұмтылу арқылы жүзеге асатын іс. Оған махаббат керек.

Ғылымдағы басты мизан (таразы) - ақыл. Ғылымды біреу үшін емес, өзің үшін үйрен. Өзіңе пайдасы тимеген ғылымның жұртқа да пайдасы тимес.

Абай ар түзейтін ғылымды Құранның ішкі мәні ретінде түсіндіреді. "Түзу сөздің сыртын емес сырын көр" - деп, Иасауидің хәл ілімінің негізгі ұстанымына үндейді. Абай Құранды "түзу сөз немесе түгел сөз" ұғымдары арқылы береді. Абай ар түзейтін ғылымды "Әзірет Әлі, айдаһарсыз сөз", яғни шариғатта емес, Сондай-ақ, "алтын шек, сары-ала қыз" - қалам да емес, "түбі терең сөзді" - хәл ілімі ретінде танытады. Міне, осы ғылым елді нәпсі зынданынан алып шығады.

Абай, қоғамның бұзылуын шайтанның азғыруына мүмкіндік беретін сәт ретінде түсіндіреді. Өйткені, шайтан өздігінен адамға жамандық, тұзақ құра алмайды. Бұл мәселе Құранда өте анық түсіндірілген. Шайтанның міндеті - адамның осал тұсын аңду, дөп басу. Адамның соры, жамандығы барлық бақытсыздықтары нәпсісінен бастау алып, Шайтанның да осы "надандық бастауды" әрі қарай дамытуының нәтижесінде көрініс береді. Міне, "Қартайдық, қайрат қайтты" өлеңінде, рухымен елінен жеріген, құр сұлбасы ғана қалған, көп ішіндегі жалғыз Абайды көреміз. Өйткені, қоғамнан тыс адамның дерті қоғам мәселесі бола алмайды. Қоғам - көптің, дүрмектің әлемі. Бұл әлемнің дертті екенін адам өзінің ішкі әлеміне үңіліп, барып, таниды. Өзінің ішіне үңілмеген, дертіне құлақ түрмеген адам, өзін қоршаған құбылыс әлемінің хәлін тани алмайды. Абайды шошытқан нәрсе осы коғамның болашағы өз ұрпақтарына беретін ғибрат-өнегесінің болмауы. Өйткені, бала "ұядан не көрсе ұшқанда соны іледі", яғни қазақ қоғамы - балалардың ұясы, мәдениеті, дүниетанымдық аясы, өмірді танитын, тыныс алу кеңістігі. Бұл кеңістік әбден бұзылған, дертке шалдыққан. Адал еңбектің орнына тіленшілік, өндірудің орнына алармандық. Абайдың өмір сүрген уақыты мен кеңістігіндегі нәпсі-шайтан жетегіндегі қазақ қоғамының хәлі - мақсатсыздық пен имансыздық.

Қоғамда екі тип адам бар. Бірі - аларман, екіншісі - берермен. Бірақ, бір қызығы екеуі де "сатушы". Екеуі де бір-біріне "тегін" ештеңе бермейді. Бұл жерде қызық не бар? Бәрі орынды, қоғамдағы экономиялық қатынастардың бұдан артық қандай заңдылығы болуы мүмкін? - деуіңізге күмән жоқ. Бірақ, Абайдың дертіне үңілсеңіз, қоғамда еш адал еңбек жоқ, өндіріс жоқ, бірақ, "құжынаған" тіршілік. Адамдар "қарғадай шуласып, итше өшігіп, шыбындай құжынап" дүние-боғына малынып жатыр. Қоғамды надандық жайлаған. Иасауи надандарды Тәңірдің аманаты - жанның қадірін біле алмай пұшық пұлға сатып жүр десе, Абай да надандарды Тәңірдің берген "жанын" - арын дүние-боққа сатып жүр дейді. Абайдың "аларманы да берермені" де арын, жанын сатушылар. Бәрі "ұя бұзар" індетке душар болған. Бұл жердегі "ұя" ұғымы ар, жан, рух деген сөз. Адамның ұясының бұзылуы - оның арының бұзылуы болса, қоғам ұясының бұзылуы - қиянат, зұлымдық, арамдық, дүниеқорлық, пайдакүнемдік, арсыздық, берекесіздік, дұшпандық.

Алармандар - бай, би, болысқа мал беріп, оның күшін сатып алып, "қазақтан кегін" алса, би, болыс та "сайлау" кезінде "жетпей тұрған жеріне" байдан "мал" алады. Жарлының малы жоқ, жанынан басқа несін берсін, жанын жалдайды, сұмдық-қулық, өсек сатып, ең болмағанда "сайлауда шар салам" деп аларман болады. Дос - достығын сатады, аларман болады. Орыс алады, қазаққа ерік береді.

Қоғамдағы ақсақалдар арамдығын өздерімен алып кетсе жарар еді, бірақ олардан асқан менмен, меңіреу жоқ. Олар алданғыш, сенгіш, балауса көңілді алдап, қолданып "балы тамған жас қамысты" көктей орады. Абай ұрпақтар арасындағы сабақтастық, адал есептесу, "біз солай болдық, сен олай болмашы" деп, "шын көңілден" ескертулер арқылы жалғасып жатса деп күйінеді. Өйткені Абай коғамында адам өзінің сұмдығы мен қара ниетін ойланбай, таразыға тартпай ұрпағына жұттыруға асығады. Ұрпағының да өзіндей болып өскенін көргісі келеді. "Бұл оның менмендігі емей немене?" "Ол да өзіндей сұм болсын, азғыр, азғыр!" - дейді.

Тәңірдің сөзін құрал қылып, өзін де, арын да сатып жіберетін, имансыздар мен антұрғандар дендеген заман. Осындай келеңсіздіктерге тоқтау айтқан адам да қоғамнан аластатылып, өз несібесін алады. Абайдың ойынша адамның арын сатқызып, "ант ішкізіп", "жүз құбылтып" отырған негізгі себеп - заң. Аяушылық жоқ, қазақ кек қуып жүр. Пәруардигар (Ей, Тәңірім) бүйткенше жан қылып жаратпасаң нетеді?! - деуі, Абайдың өте терең психологиялық күйзелісін ел үшін қайғысының дендегендігін көрсетеді.

Абай "елдің бұзылғанын көріп мұңаймайтындарды надандардың қатарына қосады. "Уайым - ел қорғаны, есі барлық, жастықта өнер ізде, қолдан келсе. Тәннің ауырғанынан жанның ауырғаны қиын. Қаңғыртып, басынды қысып, көкіректі тарылтып, жүрегіңді езіп, "көзден жасыңды ағызар. Жалпы Иасауи жолындағылар уайым-қайғы иесі болуды естілік деп таниды. Иасауийа тариқатынын ерекшеліктерін "Жауахнр-ул Абрар мин амуаж-ил Бихар" еңбегінде жазып қалдырған суфидің де лақаб аты - Хазини (Қайғы), сонымен қатар XV ғасырдағы қазақ данасы Асанқайғының да осы жолдың өкілі екендігі анық.

Абай қазақтың мінін, жаман әдет мінезін айнадан көргендей, терең психологиялық дәлдікпен жіктеп, талдап береді. Қазақ арасындағы бірлік деген қастерлі ұғымның жойылғанына "жаны жылап" мұңаяды. Қазақтың өз арасында бітім, келісім деген жақындық, намыс атымен жоқ. "Орыссыз жерде топ болса, Шақырған кісі бармайды. Бас қосылса орысқа, Кім шабады намысқа? - дейді сорлы Абай. Бұл өте терең құлдық психология, "бас басына би болып, өздерінен, ішінен шыққандарды көзге ілмей, жатқа паналау, өз ішіндегі мәселені шешу үшін "сыртқы-жатты" орысты төреші қылып сыйынудан асқан халыққа, мәдениетке, ұлтқа қиянат жоқ. Осындай хәлді, дертті ойлап, уайым қылып, ұялатын жан жоқ. Абай "Имансыз елден ұят қашады" деген Хз.Мұхаммед пайғамбардың хадисін келтіріп, қазақтың хәлі осы - имансыздық" - дейді. Көп ішінде жалғыз қалып күңіренген, "Ішім толған у мен өрт, сыртым дүрдей" - деген Абайдың мұңы, "...көкірегімді тесіңдер, қам мен мұңға толды әбден" деген Иасауидің жан айқайымен үндесіп жатыр.

Абай осындай дертке шалдыққан елге дауа іздейді. Оның дауасы - Құран, түгел сөз, адам бойына имандылық дарытатын ар түзейтін ғылым. Абайдың түзу сөзі - әуелі аят, хадис -сөздің басы", яғни, елді түзейтін сөз әрі қисынды әрі өлеңмен (бәйіт - мысал) жазылған Алланың сөзі, Құран. Құран ақылды сөз бен терең ой, терең ғылымның көзі, Сондай-ақ ынсап, ұят, ар, намыс, сабыр, талап сияқты адамдық құндылықтардың кені. Ол "түзу сөзбен ғана елді түзеуге болады" - дейді. Елді түзейтін түзу сөзді табудың, танудың, тыңдатудың өзі оңай емес. Өйткені түзу сөзді танитын айтушының да, түзу сөзді талап етер тыңдаушылардың да көбі надан. Ал кейбірі түзу сөзді танымайды да. Өйткені олар Тәңірдің Бар және Бір екеніне, Құранның ақиқат екеніне, пайғамбарларға, періштелерге, тағдыр, қазаға, өлгеннен соң тірілуге сенбейді. Өңшең "кісімсінген - менмен, нәпсі құмар, білімсіз-надан, мақтан, малқұмар, арамдық, ұрлық, пайдакүнем, нені ұға алсын" - дейді.

Абай өз тыңдаушысы қазақ халқынан осы міндеріңді түзе, Құранға ынта қой, Сонда ғана ер, дана боласың, "Сөз түзелді, тыңдаушы, сен де түзел" деп, имандылыққа шақырады.

"Махаббатпен жаратқан адамзатты, Сен де сүй ол Алланы жаннан тәтті. Адамзаттың бәрін сүй бауырым деп, және Хақ жолы осы деп әділетті. Осы үш сүю болады иманигүл, Иманның асылы үш деп сен тәхқиқ біл" - деп, имандылыққа махаббатпен үндейді. Бұл жердегі "иман-гүл" ұғымы - Иасауи ілімінің басты ерекшелігі, оның сопылық дүниетанымдағы "имани бостан, имани гүл имани нұр, имани сыр" сияқты иманның дәрежелерінің тариқаттағы мақамы.

Абай "Он үшінші қара сөзінде", екі түрлі иман дәрежелерін ашып көрсеткен. Бірі ғылым, "ақли исбат" яғни, рационалдық-логикалық дәлелдер, анықтамалар арқылы болатын "йақини иман" толығырақ айтсақ "илм-ал-йақин-н иман", яғни, ғылым арқылы дәлелденген иман. Екіншісі, оқу, есту, үлкендерден көріп қабылдау арқылы болатын "таклиди иман" бұл иман діни терминологияларда негізінен "йақин-и иманнан" әлдеқайда әлсіз "зайиф иман" деп есептеледі. Абай "тақлиди иманды" "тасдиқи иман" деп те атайды. Оның ойынша, иманды сақтауға "қорықпас жүрек", "айнымас көңіл", "босанбас буын" керек. "Иақини иманы бар деуге ғылымы жоқ, тақлиди иманы бар деуге беріктігі жоқ" деуінен, оның адамдағы "ар" мен "сабат" яғни, рухани беріктік мәселелерін анықтап талдауға ниет еткендігін көреміз. Рухани беріктігі мен ары жоқ адам - алдағанға, азғырғанға айнып, еріп, "иман еттім" деген сертінен тайып, ақты қара, шынды өтірік деп кете баруы мүмкін. Ал имандылық - иман келтірген нәрсесінің "Хақтығына" ешбір шүбәсінің жоқ екендігін корсетеді.

Абай Тәңірді, адамзатты махаббатпен сүюді нағыз дін, шынайы ғибадат ретінде танып, иман келтіргендерді Хақтың досы, кемел адам деп таниды. Яғни, "дінім - махаббат" деп түсіндіреді. Бұл да Абайдың "абид болма, захид болма, ғашық бол!" деген Иасауи мен "Менің дінім - ғашықтық" деген Жүніс Әміре дәстүрінің мирасқоры екендігін көрсетеді. Абай дүниетанымында да иманның үш сатысы бар. "Иманның үш дәрежесін көңілге мықтап бекітпей, бұлар жеміс бермес", "Істің басы — ретін танымақтық, Иман білмес тағатты қабыл демен", "Мүмин болсаң, әуелі иманды бод Пендеге иман өзі ашады жол" -деген Абайдың Иасауи іліміндегі шариғат, тариқат және хақиқат мақамдарына сай иман дәрежелерін ашуға тырысқандығын көруге болады.

Абай "Он алтыншы сөзінде" ислам ғибадат феноменологиясындағы мойынсұну (таслим) психологиясы мәселелеріне де тоқталған. Ғибадат - Құдайдың бұйрықтарына сай құлшылық жасау, рухани кемелділік жолында үміт пен қайғы арасында болса ғана адамға жарасады. Өйткені, үміт пен қайғы адамның өзіне деген сенімін де арттырады. Ал ғибадат "жұрт қылып жатыр деп, көптің қылғанын қылып, "жығылып-тұрып" жүрсек болғаны" тұрғысынан таразыланса, ондай құлшылық адамға имандылық та, пайда да бермейді, мұндай психологиядағы құлшылық - адамның өзін-өзі алдауына, өзіне-өзі сенбеушілікке алып барады. Абай: "Тәңірге ғибадат ету - саудагердің саудасындай емес" деген ой айтады.

Абай "Оныншы сөзінде" ғылымсыз ақыреттің де, дүниенің де бос екендігін айтады. Ғылымсыз оқыған намаз, тұтқан ораза, қылған хаж, ешбір ғибадат орнына бармайды . Абай, ғылымды "зерек ақыл" мен "ыстық жүрек" арасындағы "тоқтаулылық, шыдамдылық" қасиеттерінің көзі - қайрат, яғни ерік арқылы түсіндіреді. Ғылым осы үшеуінің үйлесімділігі мен үндестігін білу деп анықтайды. Абай бұл туралы "Он жетінші сөзінде" өте қарапайым әрі шебер дидактикалық сұхбат арқылы қайрат пен ақыл және жүрек арасындағы өнер (табиғат, қасиет) айтысының билігін айтуды әділ қазы ғылымға тапсырады. Ғылым бәрін тыңдап болып, қайраттың жақсылық пен жамандықтың кейде бірін, ал кейде екіншісін берік ұстап кететін "екі ұдай" табиғатын, ақылдың жақсының да, жаманның да іздегенін тауып беріп, жақсыға да жаманға да сүйеніш болатын қасиетін сынап, "ұнамсыз өнер" ретінде бағалайды да, ақыл мен қайратқа" билік тізгіндерін жүрекке бергендерің дұрыс" деп билік айтады. Ақылдың жақсылыққа ғана қызмет етуіне, қайраттың тек орынды іске аянбауына ықпал ететін күштің жүрек екендігіне, соған бәрін билету керектігіне, үшеуінің бірлікті, ынтымақты болуына билік айтушы - ғылым болып шығады.

Абайдың ғылымы "түгел сөз", "рас сөз" немесе "түзу сөз" деп анықтама берген Тәңірдің сөзі - Құранға негізделген ғылым. Тек осы ғылым ғана "қайрат, ақыл, жүректі" біріктіріп, тұтастыққа жеткізе алады . Абай "Отыз сегізінші сөзінде": "Пендесіне ақыл үкім беруші, ал, қайрат болса, қызмет қылушы еді. Соған қарап ойлайсың, Алла тағаланың сипатында да солай болмаққа тиіс". Абай ғылым мен құдірет біздің ұғуымызда ғана екі бөлек көрінгенімен, тұтас "ғылымды құдіреттің" болуы керектігін айтып, Алланың ғылым және құдірет сипаттарын тұтастықта қарастырып, "ғылымды құдірет" деп көрсетеді. Абай ете үлкен сақтықпен Тәңір мен адам арасындағы сипаттық ұқсастықтар мен мәндік ерекшеліктерді өз ретімен айырып, түсінікті тілмен жеткізе білген. Бұл жерде Абай бір жағынан Тәңірдің сипаттарының мәнін адамға, әлемге қарап анықтауға, яғни антропоморфтық әдіспен түсіндіруге ұмтылса, екінші жағынан адамға Тәңірдің ғылым -құдірет сипатымен сомдалуды үндейді.

Абайдың "кемел адам" тұжырымдамасы да зерек ақыл мен қайрат (ерік) және ыстық жүректі үйлестіру төңірегінде құрылған. "Отыз сегізінші сөзінде" бүкіл рухымен Тәңірдің сипаты, ахлақы, сөзіндегі мән, мазмұнмен сомдалуды өзіне "Хақ жолы" деп таныған Абай, тыңдаушы - перзенттерінен "ықыласпен ұғуды" талап етеді. "Махаббатыңмен ұмтылсаң, махаббат табасың. Мен де махаббатпен жәдігер қалдырсам, оның төлеуі - махаббат қана". Абай дүниетанымындағы ғылымға махаббатпен ұмтылу ұстанымының идеясы - Тәңірдің ризалығы үшін жасалған нағыз адамдық парыз. Мұндай ғылым адамның өзіне де, қоғамына да, жалпы адамзат игілігіне де пайдалы нағыз ар түзейтін ғылым. Абайдың "Отыз сегізінші сөзінде" орын алған ар мәселелері исламның моральдық-этикалық философиясы қамтылған Жалалуддин Дауанидың "Ахлақи Жалалийиа" атты еңбегіндегі "Әл-хикмат-ул амалиййа" бөлімімен өте үндес, тіпті оның қысқаша түсіндірмесі деуге болады.

Адам "адам" деген атқа лайық болғаннан кейін ғана Тәңірді, өзін, әлемді тани алады екен. Тәңірді танудың шарты - адамдығын бұзбау, "жалб-и мамфағат" (қоғамға пайдалы істі тарату) және "дафғы музаррат" (қоғамға зиянды істі тию) арасын айыра білетін ғылымды үйрену. Байқасаңыз, Абай дүниетанымындағы Тәңірді тану ұстанымы тікелей қоғамдық негізге сүйенген жақсы мен жаманды айырудан басталады. Бұл мәселе Иасауидің "Мират-ул Қулуб" атты рисаласында қоғамның баянды болуын қамтамасыз ететін ұстаным ретінде түсіндіріледі. Бұл ғылым адамдықтың бұзылуына жол бермейтін, жақсы мен жаманды айыратын, "ар түзейтін ғылым". Абай "ғылым" деп адамның өз бойындағы "зәрре ғылымы" арқылы "Тәңір ғылымының" мәніне жетуге ұмтылуын айтады. Бұл туралы Абай: "Адамның ғылымы, білімі хақиқатқа, растыққа құмар болып, әр нәрсенің түбін, хикметін білмекке ынтықтықпенен табылады" дейді. Ал "ғылымға ынтықтықтың өзі адамға өзіндік ғылым береді". Бұл ғылым - құдайлық ғашықтық. Ғылым - барлық нәрсені білетін Алланың бір сипаты, ол - Хақиқат, ад Хақиқатқа ғашықтықтың өзі - адамдық әрі дұрыстық (хақлық). Ғылымның мәні де осы Хақиқатқа ғашықтық арқылы ашылады.

"Болмаса мал, мақтан, құрмет пен атаққа деген махаббаттармен ғылымның хақиқаты табылмайды". Міне, Абайдың ғылым түсінігі бүгінгі біздің қолданып жүрген "ғылым" ұғымымыздан бөлек. Оның ғылымы - бүгінгі даналық мәселесі, Иасауидің хикмет философиясы. Бұл жерде Абай айтушы ретінде айтпақшы болған түгел сөзінің мәнін, өте нәзік ерекшеліктері мен айырмашылықтарын тыңдаушысына түсінікті тілмен жеткізуді, түсіндіруді мақсат етеді. Осы жерге дейін Абай, ғылымның жақсы, жаманын айырып көрсетіп, тыңдаушысына "шын ғылым" мен "жалған ғылымның", "шын махаббат" пен "жалған махаббаттың" мәнін рет-ретімен ашып көрсете келіп, енді ықыластың өзін "адамдыққа лайықты" және "лайықты емес" деп бөліп қарастырады.

Абай хақиқатты білуді иманның хақиқатын (мәнін) талдаудан бастайды. Иманның діни анықтамасын келтіреді де, имандылықтың Тәңір үшін емес, адамның өзі үшін қажет екендігіне тыңдаушысының көзін жеткізіп, оған "көр, соқыр иманнан" шын "тахқиқи иманға" жетудің жолын іс жүзінде көрсетеді. Байқасаңыз, Абай қиын теорияның өзін қоғам мен адамның жеке өміріне қолдану жолын өте шебер меңгерген. Бүгін көп ғалым түсінген теориясын, айтпақшы болған ойын қоғамға қалай ұқтырарын, түсіндірерін өзі біле алмайды. Яғни, олар "қалай", "не істеу керек" деген сұрақтардан көрі "не" деген сұраққа бар күшін салып, өзі де, ойы да коғамнан жырақтай түседі. Абай алдымен "нені" тауып, анықтап, оны "қалай, қандай" жолдармен шешу керектігіне өзіндік ой айта білген данышпан. Абайдың дүниетанымы бойынша Тәңір үшін Оған иман келтірмесең де бәрібір, өйткені ол - Тәңір, әлемді, дінді, кітапты сен үшін, сенің игілігің үшін, жанды-жансыздарды сені сүйгендіктен жаратқан, сондықтан "өзің үшін иман келтір, Сонда ғана Оған шын иман келтірген боласың" - дейді. Онда да "өзің үшін келтірген иманды" пайдалана білсең, "кәмил иман" болады. Әрі қарай Абай иманды пайдалану жолын көрсетіп, "адамдыққа жетудің жолы өз істерін (пиғылдарын) Тәңірдің "ұлы істеріне" ұқсатуға тырысу" дейді. Бұл Құрандағы "Тәңірдің ахлақымен сомдалыңыз" (таһаллақу би-ахлақи-Аллаһ) аятының түсіндірмесі, сонымен қатар сопылық мұраттың негізгі ұстанымы болып табылады.

Абай "білімді адам" мәселесіне кеңінен тоқталған. Білімдінің сөзі - түзу сөз, Құран. Көкірек көзі ашық болады. Көкіректегі көз ешқашан ұйықтамайды. Демек, білімді адам көңілі ояу, жүрегі айна, түзу сөзге жақын адам. Ал, талапсыз жанның көңілі ұйқыда, өзі -елірме, түзу сөзден жырақ, имансыз, риякер, екі жүзді, қалбі тас меңіреу, сондықтан да жалыққыш, бойкүйез, мұраты жоқ, мақсатсыз, яғни, "байлаулы емес ақыл ой". Абай өзін осы екі адам типімен салыстырып, "Менің де күнім күн емес" - деп, сопылық дүниетанымдағы "қауіп мен үміт" (һауф уа ража) күйін кешеді. Бұл хәлдер адамның рухани жетілуін көрсететін асулар. Құранда "шын ғалым, шынайы Тәңір достары әулиелердің хәлі қауіп мен үміт арасында" делінген. Бұл хәлдегі адам өзінің жеткен мақамы мен күйіне көңілі толмай, үнемі ішкі толғаныста болып, рухын мазалай береді. Абай да жаны азапқа түсіп, Ақиқатты іздеп, жалғыздыққа салынып, жан айқайға басады. Оның "жан айқайына" (фәриядына) табиғат қойнауындағы жартас та жаңғырығымен үн қосады. Ал Абайдың елі тастан да өткен меңіреу. Көңілдері "қаңқ етер, түкті байқамас", әбден тасқа айналған. Құранда: надандардың көңіл көзін көр етіп, мейірімсіз тасқа айналдырамыз" деген мағынадағы аят бар. Демек, Абайдың халыққа айтпақшы болған ойы осы Құрандағы надандықтың сипатын жеткізу болатын. Қазақ надандығының шектен шыққаны соншалық, "түзу сөзді" тыңдамауы былай тұрсын, жаяуы бар, аттысы бар қосылып Абайды қоғамнан аластайды. Абай жалғыздық күй кешеді. Бірақ, бұл жалғыздық генетикалық, яғни туысы, ағайыннан айырылған жалғыздық емес. Оның "атадан алтау, анадан төртеу" - туысы, қаптаған қалың тобықты-арғын ағайыны "бек көп". Бірақ, Абай үшін бұлар "көп", "тобыр". Абай өзін "көпке сүйейтін" немесе "көптен" күш-қуат алған ойшыл емес, ол өз ожданы, арының иесі - Тәңірден, таза ақылдан қуат алған дана. Оның жалғыздығы елде сөз ұғардың жоқтығы, рухымен үндес, көңілімен сұхбаттас Алладан басқа достың қалмағанын білдіретін жалғыздық. Абай әрі қоғамның "ішінде", әрі "сыртында". Бұл сопылықтағы "отанды ауыстыру" емес, "өз сипатын өзгерту" яғни, "узлат" деп аталатын рухани хәл. Сопылар сырттай қоғаммен бірге, ал іштей (рухымен) қоғамнан тыс тіршілік етуді жөн деп тапқан. "Моласындай бақсының, Жалғыз қалдым, Тап шыным," - деген. Абай атамыз да арлылығымен, имандылығымен жалғыз қалудан қорықпайтын, ақиқат іздеп өткен өз уақытының данасы болатын. Сондықтан да ол Хаким, яғни хикмет - парасат иесі.

Сырттай қарағанда Абайдың сопылық туралы түсінігі қайшылықты болып көрінеді. Ол "Бірінші сөзінде: "Софылық қылып, дін бағу? Жоқ, ол да болмайды, оған да тыныштық керек. Не көңілде, не көрген күніңде бір тыныштық жоқ, осы елде, осы жерде не қылған софылық?" - дейді. Ал, шындығында таза сопылық, көңіл тыныштығына, бақытқа, моральдық еркіндікке ұласудың бірден-бір жолы. Нағыз тыныштықты адам таза сопылықтан табады. "Отыз сегізінші сөзінде": "күллі адам тәркі дүние болып, һу деп тариқатқа кірсе, дүние ойран болса керек. Малды кім бағады? Дұшпанды кім тоқтатады? Киімді кім тоқиды? Астықты кім егеді? Дүниедегі Алланың пенделері үшін жаратқан қазыналарын кім іздейді? Нығметтердің иесі (сахиб-ун-ниғма) - Тәңірге шүкіршілігің жоқ болса, әдепсіздікпенен күнәкар болмайсың ба? Егер де бұл жол жарым-жартыларына ғана айтылған болса, жарым-жарты раст дүниеде бола ма? Раст болса, һәммаға бірдей раст болсын, алалаған раст бола ма, һәм ғадаләт бола ма? Олай болғанда, ол жұртта ғұмыр жоқ болса керек. Ғұмыр өзі - хақиқат. Қай жерде ғұмыр жоқ болса, онда кәмәләт жоқ" дейді.

Бұл жердегі Абайдың сопылыққа тағып отырған сыны жана сын емес, ол сонау традиционалистер мен сопылар арасында IX ғасырдан бері келе жатқан сын. Кезінде бұл сын сопылықты түсіне алмай, дінді тек қана форма ретінде көретіндер тарапынан айтылған-ды. Дегенмен, таза сопылықтағы ахилік институттар ислам өркениетін жаудан қорғаушы, экономикасын нығайтушы, қоғамын біріктіруші, арлылық пен имандылықтың үлгісі, жалпы исламдық дүниетанымның эстетикалық, моральдық құндылықтар жүйесін реттеуші болған және бола береді де. Рас, сопылық жолдың тек "дидар талап" етушілерге қана арналғандығы белгілі. Оның адамның табиғатынан туған ерекшеліктер екендігі де анық. "Дидар талап" ғылымы - қабілет, ынта, жігер, сонымен қатар Тәңірдің құты арқылы берілетін, игерілетін сопылық ілім. Ал, Абай жалпыға бірдей деп қарастырған хикмет яғни, философия да әркімнің үлесіне тие беретін қазына емес, яғни әр адамның шынайы философ (хаким) болуы да мүмкін емес. Дүние, ғүмыр - шынайы сопы, ғашықтар үшін мәнсіз де, мағынасыз да емес. Керісінше, осы дүние, өмір - адамды кемелділікке жеткізудің тұғыры. Шын ғашықтар үшін де дүние, ғұмыр харам емес, ақиқат. Жалпы шынайы сопылар Тәңірдің жаратқан әлемінен көркемдік пен әсемдіктен басқа ештеңе көре алмайды. Дүние - кемелділіктің негізі болса, олар дүниенің пайдасы - кемелділіктің алаңын қалай ұмытсын. Ұмытпау үшін арнайы "зікір"- еске алу әдісін өмірінде әр дем қолдану үстінде болады. Олар дүниені Тәңірдің Бар және Бір екендігінің айнасы ретінде қабылдайды.

Бірақ, Абайдың осы сынына қарап, оны сопылық дүниетанымның негізі мен мәнін білмейді деуге болмайды. Онда мақсат бар. Бұл мақсатты Абай өзінің уақыты мен кеңістігіндегі ахуалдан алып отыр. Абай ғана емес, жалпы Шығыс әлемі Батыстың технологиясынан, ғылымынан артта қалудың басты себебі ретінде исламның рухы болған сопылық дүниетанымды көрсеткен болатын. Бұған сыртқы миссионер-ориенталистердің де ықпалы күшті болды. Сопылықты терістеу арқылы исламдық тұтастықты ыдырату мақсат етілді. Негізінен, өз қатесін көре алмай, сырттан жау іздеу Иасауи іліміне, оның методологиясына жат ұстаным. Барлық құлдырау да, даму да адамның өзінен туындайды. Иасауи үшін адамдық сананың айнасы - қалб, ұлттық мәдени кеңістіктің айнасы - бірлік, діннің айнасы - ғылым. Қоғам дінін фанатизмнен, қасаң догматизмнен үнемі қорғап отырмаса құл болу былай тұрсын, адам хайуан болып, Тәңірдің аманатынан жұрдай болады. Абайдың дәуірінде сопылық жол әбден тозығы жетіп, өзінің таза рухынан алыстап, кім көрінгеннің құралына айналып, дін - қоғамды ыдыратудың саясатына айналған болатын. Тариқаттар саяси билік басындағы жекелеген хан, сұлтандарға ғана қызмет ете бастаған. Сопылық өзінің адамдық, моральдық мұраттарынан жұрдай болған еді. Осындай тұста Абай: "Әрбір наданның бір тариқатқа кірдік деп жүргені - біз бұзылдық" дегеніменен бір болады. Моллалар тұра тұрсын, хусусан бұл заманның ишандарына бек сақ болыңдар. Олар фитнә ғалым, бұлардан залалдан басқа еш нәрсе шықпайды. Өздері хүкім-шариғатты таза білмейді, көбі надан болады. Онан асып, өзін-өзі әһіл-тариқат біліп және біреуді жеткізбек дағуасын қылады. Бұл іс олардың сыбағасы емес, бұлардың жеткізбегі мұхад бұлар адамды аздырушылар, хәттә дінге де залалды. Бұлардың сүйгені - надандар, сөйлегені - жалған, дәлелдері - тасбиғы менен шалмалары, онан басқа еш нәрсе жоқ" - дейді. Абайдың мұндай сопылықтан қашуы өте орынды. Әрі қарай Абай хакимдер мен таза сопыларды салыстырып, "екеуі де бірінен-бірі көп жырақ кетпейді" деп түйеді. Екеуі де Тәңірдің "жаратқан болмыстарына" (сұңғатына) қарап терең ойлауды ("пікірлемектік") айтқан. Бірақ, жаратылғандарға қарап терең ойлау арқылы құдайлық танымға ұласу жолын түсіндіруде "екеуінің де сөйлеуі, айтуы" басқаша. "Ол хакім, ғалым асылда бір сөз, бірақ ғарафта (ариф-дана, әулие) басқалар дүр". Абай осы арқылы философ пен сопының айырмашылықтарын көрсетуге тырысады. Абай философия (хикмет) мен суфизмді ғақыл және нақыл ғылымдары қатарына жатқызып, "екеуі де өзін зорға есептемекті (менмендікті), залымдықты, адамдардың бір-бірін алдауын (өтірікті) қаламайды (жек көреді). Екеуі де "ғадаләт, мархамат, шапағатты, рақымды болуды бұйырды" - деп, екі таным арасындағы ортақ ұқсастықтарды көрсетуге тырысады. Бірақ бұл әрекеті де терең емес, қолданған ортақ ұғымдары деңгейінде ғана ой түйеді. Абай "мен білемін" деген адам емес. Қайта "бір-екі ауыз" араб, парсы сөзін біліп, ділмарсығандарды сынайды. Өзіне әрдайым сын көзбен қарайды. Өз мінін білу - Абайдың тілімен айтқанда - естілік.

Абай "әулие", "хакім" және "кемел адам" мәселесіне сын көзбен өзіндік баға беруге тырысады. "Әулие - бұлар да пайғамбар жолымен оқып, Хаққа ғашық болғандар. Бірақ олар ақыреттік (ухрауи) пайдасын ғана күзетті. Ғашықтары сол хәлге жетті, дүниені, дүниедегі тиерлік пайдасын ұмытты. Бәлки, хисапқа алмады"- дейді Абай. Рас, әулиелік -ғашықтық жолы. Мақсаты - Хақ дидарын көру. Мұраты - Тәңірдің болмысында өзінің "менін" жойып, еркіндікке жету. Әрі қарай Абай: "Бірақ, сопылардың бәрі бірдей тәркі дүние емес еді" деп, пайғамбар заманындағы аса бай он адам (ғашәрән мүбәшәран) туралы айтады. Оның ойынша "тәркі дүниелік" дүние ләззатына алданбау үшін жасалған өзіне-өзі сенбегендік; қауымның көңілін дүниеден суытпақ үшін өзін фида қылып, халықтың нәпсісімен ұрыс қылып, рия, менмендік, тойымсыздықтан суынып ғадаләт, мархамат, махаббатқа бет бұрсын деген үмітпен болса керек. Бұл жағдайда, "о да (тәркі дүние) жұртқа қылған артық махаббаттан хисап," - дейді. Әрі қарай сопылық жолды: "Бұл жол бек шетін (қиын), бек нәзік жол. Бұл жолда риясыз, жеңілдіксіз бір қарар тұрып іздеген кісі ғана істің кәмәләтына жетпек. Бұл заманда да надир (сирек), бұған ғылымның да зоры, сиддық, қайраттың да зоры, махаббаттың халақиа да, уа халық ғаламға да бек зоры табылмақ керек. Бұлардың жиылмағы - қиынның қиыны, бәлки фитнә болар," - дейді. Міне, Абай өз заманы мен кеңістігінің мәдени-дүниетанымдық кескінін, әлеуметтік-психологиялық дертін, саяси-қоғамдық ахуалын жетік бағамдай алған хәкім адам болатын.

Абай "Тәңірдің жаратқан болмыстарына құмарланып, ғибраттанушыларға тыю жоқ, бәлки жаратылғандардың (сұнғатын) себебін білуге құмарлықтан "саниғ ғашықтық" шығады", -дейді. Бұл жерде өте маңызды мәселе бар. Шын ғашық сопылар Тәңірдің Жамал (Көркемдік) сипатына ғашық болады. Сондықтан да олар өздерін "Дидар талаппыз" дейді. Ал, Абай Тәңірдің дидарына ғашықтыққа емес, "саниғ ғашықтыққа", яғни Тәңірдің Жаратушы сипатына ғашық болуға, адамды Тәңірге ұқсап жасампаз болуға үндейді. Өйткені, Абайдың заманы жасампаздыққа, технологияны меңгеруге, білім беру жүйесіндегі жаңа әдіске мұқтаж болатын. Бұл жерде Абайдың "саниғ ғашықтық" ұғымы мен ілімінің қоғамы үшін де жалпы сопылық дүниетанымның тарихи даму үрдісін саралау тұрғысынан да өте құнды жаңалық екендігін көруге болады.

Сонымен Абайдың "мен бір жұмбақ адаммын" дегеніндей тылсым жан екеніне көзіңіз жетеді. Ол ислам діні жолында таза имандылықты уағыздаған хакім. Ал, жалпы түркі әлемі секілді қазақ мұсылмандығының ерекшелігі - сопылық дүниетаным болатын. Бірақ Абай тариқат жолына түскен сопы емес, ол сопылық дүниетанымдық ойлау жүйесі арқылы өз қоғамын бақытқа жеткізу жолын іздеген, халқына жөн көрсеткен дана, хакім. Оның шәкірті Шәкәрім - әрі сопы, әрі осы сопылық дүниетанымдық құндылықтар арқылы ой толғаған әулие. Бұл жерде екі ой иесі - дананың әрбір ой-түйіндерін ажыратып талдау мәселесін мақсат етпедік. Тек олардың адамдық санаға жетелейтін, Иаеауидің ақ жолынан нор алған мұрагерлер екендігін көрсетумен шектелдік. Дегенмен, ар түзейтін ғылымды түсіндіру, талдау тәсілдерінде өзіндік ерекшелігі бар бұл тарихи тұлғалардың мұрасы бүгінгі күн тұрғысынан тереңінен зерделенуі тиіс. Өкінішке орай, Абайды бүгін де ислам философиясының ерекшеліктеріне терең бойлай алмайтын кейбір зерттеушілер "дуалист" деп танып, әрі танытып келеді. Абайдың ойлау жүйесі мен дүниетанымын тани алмай келуіміздің бірінші себебі, кешегі ғылыми философия мен Батыстық қалыптар арқылы шарттандырылған танымдық шеңберден аса алмауымыздан, екінші, ислам философиясын жете білмеуімізден туындап отыр. Аталмыш ойшылдарымыздың мұраларында Ислам діні, философиясы, мәдениеті мен ғылымының негіздері қамтылған. Аналогиялық тұрғыдан қарайтын болсақ, осы ұлттық тұлғаларымыздың мұраларынан-ақ, қазақ даласындағы діни ой-сана зерделеу, ізденіс үдерісінде басқа исламдық мәдениеттермен сабақтастығын үзбегенін көреміз. Сондықтан Иасауидей пірі, Абайдай хакімі, Шәкәрімдей данасы бар бүгінгі қазақ қоғамы өзінің діни кеңістігін зерттеп, танып, үйрену үшін алдымен солардан қалған мұраларды игеру сатысынан өтуі тиіс.

Д. КЕНЖЕТАЙ.





ШӘКӘРІМ ҚҰДАЙБЕРДИЕВ

ҮШ АНЫҚ

Адам ақиқатты бас көзімен көрмейді, ақыл көзімен көреді... Өлімнен соң бір түрлі тіршілік бар. Екі өмірге де керекті іс - ұждан. Ұждан - дегеніміз ынсап, әділет, мейірім.

СӨЗ БАСЫ

Кетті, келді,

Толды, семді,

Өзгеленді бұл ғалам.

Туды, өлді,

Жанды, сөнді,

Өршіп өнді қайтадан

Дөңгеленткен

Өңгеленткен,

Түк білімсіз күш емес пе?

Тіпті мінсіз,

Кемшіліксіз,

Есті қылған іс пе екен?

Жан деген не?

Мүлде өле ме,

Шын жоғалып сөне ме?

Дене жөн деп,

Жоғары өрлеп,

Жаның мен деп келе ме?

Осы дүниеде көзге ілінбейтін кішкентай жандылардан бастап адамдарға шейін бәрі өзі һәм нәсілділерінің жақсылықта болып өсіп-өнуіне қам қылады. Мұны "барлық таласы" дейді. Бұл жаратылыстың берік жолы. Сондықтан барша адам шамасына қарай қай бірі өзі үшін, кей бірі табы үшін, қай бірі барша адам үшін жақсылық бақ іздейді. Ақыл қарауында адам толығы барша адамға бақ іздеген болады.

Тіршілік туралы адам арасында көптен бері айтылып келе жатқан екі түрі жол бар. Бірі, дене өлсе де жан жоғалмайды, өлгеннен соң да бұл тіршілікке, тіпті, ұқсамайтын бір түрлі өмір бар. Сондықтан жалғыз ғана дүние тіршілігінің, қамын ойламай, сол соңғы өмірде жақсы болудың қамын қылу керек дейді. Мұны ақырет - өлгеннен соңғы өмір жолы дейді. Енді бірі бұл әлемдегі барлық нәрсенің бәрі өздігінен жаралып жатыр, оны былай қылайын деп жаратқан иесі жоқ, һәм өлген соң тірілетін жан жоқ дейді. Менің ойымша, осы екі жолдың қайсысы анық екенін табу ақылы сау адамға қатты міндет. Неге десең, адамды түркілікті бақытқа жеткізбек болсақ біліп жаратушы ие бар, өлген соң да бір түрлі өмір бар деген жолдың шын, өтірігін білуіміз керек. Егер шын болса, соның да қамын ойлап, адамдарды түпкілікті бақытқа жеткізу үшін, егер өтірік болса, оған әуреленбей жалғыз ғана осы дүние қамын қылу үшін, олай болса бұл екеуін қалай тексереміз? Оны тексерушінің әр түрлі діндер жайынан, әр түрлі ғалым жайынан әрбір білімділердің сол туралы айтқан сөздерінен хабары болу керек. Және қатты керек бір шарты - өзінің тұтқан діні, оқыған-ұғынғаны, қалыптанған әдеті, құмар ісі бәлендей жақсы кісі айтты деп нанып қалған сөзіне біржола байланып қалмай, ақылын әбден шын босатып сол екі жолдағылардың жазған кітап, айтқан сөз, қылған істері һәм оларға қарсы айтқан сөздердің бәрін ноқтасыз, науқассыз сау ақылмен сынау керек. Әйтпесе, адам әдет, құмар нанымынан шыға алмай, арқандаулы ат сияқты болады. Және өзінің мынау жон дегенін халық алдына салғаны жон. Неге десең, қайсысы болса да әбден сыналып, тазарған соң шын болмақ.

Бұл екі жолдың түбі қайдан шыққанын тексерсе, адамдардың біз һәм әлемдегі барша нәрселердің қайдан бар болғанын, мұны кім жаратқан деген ойынан шыққан. Неге десең, адамның ақылы оны ойламай тура алмайды және адам жаңа бір нәрсені көрсе мұны кім жасаған, бұл неге керек демей қоймайды? Сондықтан жаратушыны іздеп әркім әр түрлі ой жүргізген. Тіпті, ескі замандағылар жаратушы осы деп немесе осында жаратушының қасиеті бар деп күн, от, ағаш, тас сияқтыларға табынған. Немесе әр нәрсенің бір тәңірісі бар деп сурет жасап табынған. Онымен де тұрмай адам қолынан келмейтін істерді істеген алдамшы жәдігөй, бақсы, дуана сияқтыларды да тәңірінің орнын басады деп сондайларға да табынған. Сөйтіп, соқыр кісіше сандалып жүргенде пайғамбар дегендер шығып, барлықтың бәрін жаратқан ие бар, өлген соң бір түрлі тіршілік бар, осы өмірде қылған ісіңе қарай ол өмірде де өлшеусіз бақ, қиын азап бар, мұны бізге сол жаратушы ие білдіреді дейді. Сіздерге ұқтыруға бұйырды деген. Ол кездегі адамның бір қатары бұған нанып ерсе де, бір қатары нана алмай бұрынғы қалып алып қалған әдетінен шыға алмаған.

Енді біліп жаратқан ие де жоқ, өлген соң өмір де жоқ деген жолдың түбінде осы барлық әлем неден бар болды деген ойдан шыққаны төменгі сөзден мәлім болды. Ескі заманның білімділері әр нәрсенің түпкі негізі неден жарағанын тексеріп, тамам нәрсенің негізі төрт нәрсе деп білген. Онысы - от, су, топырақ, ауа. Олардан кейінгі білімділер ол төрт нәрсенің әр біреуі әлде неше негізден жаралғанын таба-таба жақынырақ кезде түп негізі сексен шамалы екенін тапты. Әр дененің кезге ілінбейтін кішкентай тараулардан қосылып жаралғанын тауып, ол кішкентайды қанша ұсақтаса да ақырында, тіпті, бөлуге келмейтін болады. Сол бөлінуге келмейтін түп негіздердің атын Европаның атом деп атап, арабша мадда немесе әсер деп атады. Біздің қазақша аты жоқ болған соң бұл кітапта біз оны атом, мадда деп атаймыз. Сөйтіп барша нәрсе сол сексен шамалы атомдардың бір-біріне қосылғанына дене жасап, әлде неше түрге түсіп, бір-бірінен өршіп, жаралып жатқанын тапқан.

Мұны алғашқы тапқан ион-грек жұртының Пифагор деген білімдісі. Кейбіреулердің сөзіне қарағанда Пифагор оны Финикия жұртынан үйренді дейді. Олай болса алғашқы тапқан Финикияның Садда деген қаласынан шыққан Моско деген адамы болады. Кім бұрын тапса да, бұл атомды басында не нәрседен жаралғанын, оның не іске жарайтынын білу үшін іздеп тапса да, гректің Эпикур уа Демокрит деген білімділері сол атомды дәлел қылып, барлық әлем атомнан өршіп жаралып жатыр, оны былай қылайыншы деп біліп жаратқан ие жоқ деген бір жолға негіз салды.

Араб жұртының патшалығы зорайып әр елдерді қол астына қаратқан Аббас тұқымы патша болған кезде ион-гректің білімділерінің жазған кітаптарын араб тіліне көшіргенде осы атом туралы сөздерді араб тіліне көшіріп, мұсылман молдаларының ортасына: барлық әлем басынан бар ма еді? Соңынан жаралды ма деген дау кіруіне осы атом себеп болды. Соңғы кезде Европаның Гасенди, Декарт, Ньютон, Линней сияқты ойшылдары бұрынғы Эпикур, Демокриттерден қалған жаратушы ие жоқ дегенді қайта жаңғыртып, Европа арасына сол ойдың жайылуына себеп болды. Және атомдар бірін-бірі тартып қосылуына бір күшті дәлел табылды. Ол әр нәрседе бірін-бірі тартатын қуат барлығы. Оны орысша притяжение деп, арабша тажазиб дейді. Мұны алғашқы тапқан Англияның Исаак Ньютон деген ойшылы.

17 жүз жылдарда (XVII ғасырда - құрастырушы) алманың үзіліп жерге түскенін ойлап тапқан. Бұл біліп жаратқан ие жоқ дегенді ұғымдырақ айтсақ, әлемдегі бар нәрсенің негізі сексен атом, солар бірін-бірі тартатын притяжение заңымен қосылып, дене жасап, бірінен-бірі өсіп, өзгеріп жатыр, оны былай қылайын деп әрқайсысын әр бөлек жаратып жатқан ие жоқ және жан деген өз алдына бір нәрсе емес, сол атомдардан жаралған дененің бір қозғалысы өзгерістерінен шыққан сипат.

Адам өлген соң дененің барша құраулары шіріп, шашылып, бытырап әрқайсысы өз атомдарына қосылып кетеді де, жан дегенің бір жола жоғалады. Сондықтан өлген соң тірілу жоқ дейді. Жақын кезде шыққан бір кітапта Еуропаның осы кездегі білімділері атомды электрия қуатымен әлде неше бөліп, ол ұсақтың атын электрон қойды дейді. Мұның арабша аты жоқ болса керек еді. Жақында бір оқыған кітапта "Хихату хахараба ание" депті. Мағынасы электрия талқаны деген-ау деймін. Бұлай болғанда атомдар да бөлінгені ғой. Осы кезде білімділер жоғарыда айтқан сексен шамалы негіздің бәрінің негізі бір нұр екен деп жүр дейді. Олай болса, барлық әлемнің түп негізі нұр болғаны дейді.

Нұр - жарық. Нұр күннен не оттан шықса да, жан-жағының бәріне күлтеленіп шығады. Нұр бір секундта үш жүз мың шақырым жүреді. Күннің нұры жерге 8 минут, 17 секундта келіп жетеді. Күннен де алыс кейбір планета жұлдыздың нұры жерге үш жүз жылда жететіні бар. Тіпті, алыстарының нұры жерге мың жылда азар жететіні бар. Нұрдың жүрісін білімділер орысша Юпитер, мұсылманша Муштари деген.

Планеттің (планетаның — құраст.) Пик деген төрт жолдасы Юпитерді айналғанда, көлеңке жағынан шыққаннан өлшеп тапқан. Ол Юпитер Күнді айналғанда он екі жылға жақын мезгілде бір айналып шығады. Бұл нұрдың жайын жазғандағы мақсұтым мынау нұр да өздігінен бар болмай бір нәрседен шығатыны, о да қозғалып жүретіні ойда болсын. Және барлық әлемнің ұшы қиыры жоқ көп зорлығы білінген әлемге қарағанда, білінбегендердің есеп өлшеуге келмейтіндігі оқушының ойында болсын дедім.

Жоғарғы айтылған барлықтың бәрі өздігінен жаралып жатыр, оны былай қылайын деп біліп Жаратқан Ие жоқ деген жол әлдеқашаннан айтылып келе жатса да, әсіресе 17-18-19 жүз жылдардың аяқ шеніне шейін Европа ішіне көбірек жайылды. Олардың дәлелдерінің, күштірек дегендерін айталық:

1- дәлел: қайта айналыс жолы.

Барлық нәрсенің түп себебі бұрыннан бар қуатты дене (сила вещества) атом. Әр нәрсені өсіп-өндіретін сол дүниеде еш нәрсе жоғалмайды, бірақ өзгереді. Әр планета, Жер, Күн, Ай болсын басында газ, түтін, жалын сияқты болып коп заманнан соң салқындап қатты дене болып, осы бір қалыбында қалмайды. Бірталайдан соң біріне-бірі соқтығу сияқты бір себептермен қайта газ болып, онан сұйық, онан тағы қатты дене болып сол үш түрге түседі де жүреді. Қайта қатты дене болған кезде бұрынғысынан жер де, басқалар да не үлкен, не кіші дегендей басқа түрде болуы мүмкін. Және ол қайта жаратылыста жер де, адам, хайуан, өсімдіктер болады. Бірақ өлген соң бізден сезім кетіп, ол өзгерістен еш нәрсе сезбейміз. Ол қайта жаралыста біздің білім, шаруа, байлық, дене сияқтыларымыз мұнан, тіпті, басқа түрде болады. Және барлық әлем біржола газ болмай, бір жағы газ болып жатқанда, бір жақтағылары қарайып, қайта жаралып жатса керек.

Мұның бәрін өзгертіп өзінен не шығып, не болып жатқанын сезбейді дейді.

2-дәлел: жаратылыс жолы. Мұқым барлықтың бәрін бар қылып тұрған жаратылыс жолы. Сондықтан біліп жаратушы ие деген бекер сөз, ол жаратылыс жолы осы жаралғандардың өзінен бөлек нәрсе емес. Осыдан бөлінбейтін заң барлықтың бәрі сол заңнан еріксіз жаралып жатыр. Ол заң өсіп өнуге, жоғарылауға ұмтылып ең жақсыны сайлап алады. Сондықтан бүтін әлемдегі планета, жұлдыздардың жаралысы, жүрісі, адам, хайуан, өсімдіктердегі һәм басқа нәрселердің дене бітімі, жаралысы, реттері толық жарасымды мақсұтты жолмен жаратылған дейді. Бұл - философ Литерие сөзі.

3-дәлел: тұқымдастық жолы. Жоғарыда айтылғандай, бар нәрсе өздігінен жаралып жатқан соң жаратушы деген жоқ. Құрғақтағы хайуандар, адамдар, өсімдіктер, құстар - бәрі теңізден туған. Теңіз жерді орап алғандықтан су хайуандары, өсімдіктері құрғаққа шыққан. Жер жүзіндегі өсетіндердің жандылардың бәрі басында су хайуаны. Неге десең, қырда не түрлі жандылар болса, теңізде де соған ұқсастар бар. Теңізде жылан, ит сияқтылар болғанымен тұрмай, құс сияқтылар да болған. Сондықтан бұларды бөлек-бөлек Жаратқан Ие жоқ дейді (Маиенің сөзі).

4-дәлел: дене сезімі. Біз әр нәрсені денедегі сезімімізбен білеміз. Мұқым барлық бәрі жаралыс жолымен еріксіз бар болып жатқанын көріп біліп тұрмыз. Егер біліп Жаратушы Ие бар болса, бұл жаратылыс себептерінің түк керегі жоқ болар еді. Неге десең, бір Жаратушы білімді құдірет бар болғаннан соң бұл себептердің керегі не? Сондықтан біліп жаратушы жоқ дейді. Бұл - Бюхнер сөзі.

5-дәлел: әр түрлілік. Барлық дүниеге қарасаң тасы, ағашы басқа өсімдіктер, хайуандар, адамдар, су, от сияқты, тіпті, біріне-бірі ұқсамайды. Бұл нені көрсетеді? Бұл әр нәрсе қалай болса, солай кезі келгендіктен себебіне қарай жаралып жатыр. Оны былай болсын деп жаратушы жоқ екені осыдан мәлім дейді. Бұл Ғайсадан үш жүз жыл бұрынғы Демокрит сөзі.

***

Жоғарыда айтып едік, бұл біліп жаратушы ие жоқ деген жол XIX ғасырдың аяқ шеніне шейін Европа ішінде көбірек жайылды. Онан кейін бұл жол нашарлаңқырады. Оның себебі, магнетизм, спиритизм, телепатия дегендер шыққандығы болды. Оның мәнісі мынау: магнетизм бір адамның жанының қуатымен әсер беріп, еріксіз ұйықтатып, сонан өткен бір істі немесе келесіде болатын бір істі сұрап ғайыптан хабар айтқызады һәм басқа істерді істетеді. Спиритизм өлгендердің жанын шақырып келтіріп ғайыптан хабар айтқызады. Кейде қағазға да жазғызады.

Телепатия, тіпті, алыстағы тірі адамның жанымен өз жанын хабарластырып, соған ұнағанын істете алады. Осындай адам таңғаларлық бұрын сыры білінбеген метафизика жаралысы жолымен жоғары қуат барлығы анықталған соң, бұрынғы дене сезіміне ғана нанып, онымен білінбеген нәрсені ғана жоқ деп жүргендердің ойын шатастырып басқа ойға түсіреді.

Жан, рух. Жан деушілердің сөзі жоғарыда айтылып еді. Сөйтсе де біраз ұғымдырақ қылып айталық: сөзі мынау - дененің арасы сезімнің орта тұрағы, центрі мида, ол тоқтаса, бәрі де тоқтайды. Сол мидағы орта тұрақпен мұқым денелер арасындағы сезетін, қимылдататын тамыр-сіңірлерге тұтастыратын бір жалғастық (проволкі) бар. Сондықтан жан деген бөлек нәрсе жоқ. Егер жан бар болса, ми жан болар еді. Оның жан емес екендігін көріп біліп тұрмыз.

Дене әрқашан өзгеріп тұратын болғандықтан, жылдар, уақыттар өту себепті, біржола өзге дене болып ауысады. Адамның әр түрлі сезімі, әр істі істеуі сол мидың өзіне ғана біткен сезу, ескерулер. Ол денеше әрқашан өзгеріп тұрмайды. Адам өлген соң, дененің құраулары шашылып-бытырап басқа бір өсімдік, хайуандарға кіріп араласады. Сөйтіп әркім өзіне арнаулы жаны болмай, біреуден біреуге көшіп жүретін болған соң, не дене, не жан қайта тірілу жоқ. Адамның сезімім, өмірім деп жүргені сол миға біткен сезу, әсерленудің жаңаруы, әрбір жаңаны сезуі ғана. Өзге бөлек еш нәрсе емес. Ол өзгеріп тұрған дене бұрынғы дененің өзі емес, құры ұқсаған болады. Сондықтан, адам оны өзім деп біледі дейді.

Енді жан туралы ой жүргізген білімділердің сөзін айталық: Герман Шефлер деген білімді айтады: жан атом қуатынан құралған бір қуат дейді. Уиршо - тіршілік механика дене машиналарының 10 түрінен бір түрі дейді. Донуареман: әр тамырда электрия бар; ой денедегі атомдардың қозғалысының әсері дейді. Стуармель: адамның тіршілігі бізге сондай қиын бір сырлармен байқалады. Дүние тіршілігі жаратылыстың өзге көп қиын сырларына қарағанда түпсіз, өлшеусіз; бостықтағы кішкентай арал сияқты дейді. Ж. Дольн: жан атом, дене емес, жаннан шыққан әсерлерде дене қасиеті, жөні, ой, оймен суреттеу, ойға түсіру сияқты жан қасиеттерінің түбі де жоқ, суретте және жан қасиеттері заман, уақыт астына кірмейді. Бұл - ақылдың өзінен шығатын қасиеттерді дене жаралысының еш сипатымен сипаттауға, өлшеп ұйқастыруға келмейді.

Бұлайша болып жан жаралысынан денеден шыққан соң, денедегісінен қуатты болып, тіпті, жоғалмайтындығы білінеді. Шын анықтап қарағанда, жан дене сияқты емес. Дене өледі, өзгереді. Жан олай емес, екеуі бірігіп тұрған кезде бір-біріне қатты әсер береді. Ашу, жек көру, сүю сияқтылардың әсері бетке шығады. Жан қатты әсерленсе, денені қиыншылыққа түсіреді. Кейде қапиядағы қатты қуаныш, қорқыныш, қайғы адамды өлтіріп те жібереді. Жан мен дене біріне-бірі жат, бөлек жаралған болса да, бірігіп тұрғанда үстіп біріне-бірі әсер береді. Докторлардың айтуынша, бір нәрсені ойлап сүрендеген ой денеге әсер береді дейді (Дольн, Декарт). Жан мен дене бір-біріне, тіпті басқа түрмен болса да, Жаратушы ол екеуін бірі-біріне әсер беретін қозғалыстан болғызған жанға денесімен әсер беріп, денені жан әсерімен қозғалыс қылғызған дейді Олер.

Жан мен дененің бір-бірімен әсер беруі қайтарыс жолымен дейді, мәселен, тасқа соққан дауыс қайта естілген сияқты (Koddpoc). Жан мен дене арасында орта себеп болатын бір нәрсе бар, екеуінің де қасиетіне ортақ болатындықтан екеуін қосып жарастырып тұрған сол дейді (Ж. Дольн). Бұл туралы былай айтады: жан бөлінуді қабыл алмайды. Және денемен біржола бірігіп те қалмайды. Ол екі араға тағы бір нәрсе қосып, оның міндетін анықтауға ақылымыз жетпейді. Бірақ ондай нәрсе бар болса, өлшеу, сипаттауға келмейтін бір мысал, яки қиял, сәуле сияқты болып, сол тамыр-сіңірлер арқылы әсер беретін шығар дейді (Ж. Дольн).

Ж. Дольн және айтады: бұл ортақ дене дегенді айтатын себептері Францияның военный академиясының (соғыс мектебінің) үстінен қарайтын Доруцатетың магнетизм жолымен бір адамды ұйықтатып, соның денесі өлімге ұқсас бір хәлге түскенде, жаны бұрынғы денеден шығып, сол адам қасында бір түрде болып отырғанын көргендіктен анықтап білдік дейді. Сондықтан, жанның түпкі негізі білінбегенмен, сол сәуле сияқты дене өлген соң да, сол жанның өз алдына біреу болып жүруіне жәрдемші екенін білдік дейді.

Және бір дәлелдері: 19 жүз жылдар ішінде болған Франция адамы Аланкардың айтуы солай дейді? Бұл жан шақырып алатын спирит еді. Оның айтуынша, жандар өз дүниелерінде біз сияқты барлар әрқайсымыз тірі күнімізде адам атанып, өлген соң жан боламыз. Бұл дене - ортақ дене, екеуі де жансыз еш нәрсе сезбейді. Ортақ дене тірі күнде денеде болса, өлгенде жанмен бірігіп кетіп біржола бар болады дейді.

Жаралыс (жаратылыс - құраст.) жолы физика жолымен табылмайтын, сыры білінбеген (физика) нәрселер туралы Европа білімділерінің сөздері мынау: атақты философ Жостшбатия шын білгіш ғалымдар жаралыс ғылымының әр тарауында білімінің тіпті, азғана екенін, білінбеген, сыры шешілмегендерге қарағанда, білгендері ноль есебінде жоққа есеп боп қалатынына еріксіз мойындайды деген. Био деген білімді айтқан: барлық жаралыстың заңдарын ойласам, ұғындыруға шамам келмей таңғаламын. Кейбір жазушылар бізді қанағаттандырмақ боп, терең ойларды білгізбек боп көп кемшіліктің ұғымсыз жаратылыс жұмбағына қарағанда, бос сөз болып қалатынын шын батылдықпен айтамын дейді.

Герберт Спенсер күн сайын білінуі қиындаған сырлар туралы қанша дау айтысып, ой жүргізсең соншалық ашық (форма) нұсқада адамнан үстін бір нәрсені барлыққа келтіруші, бұрыннан бар, тіпті жоғалмайтын бір қуаттың барлығы аңғарылады дейді. Проф. Фонтель "Білім айналасында" деген кітабында айтады: жаралыс физика бізге ең керектігі біздің тоймаған ақылымызды тойғызатындай емес, ең зор керегі барлықтың бәрін жаратушы иені тануға қарай жетелеуінде һәм соның құдіретінің өлшеусіз зорлығымен біздің ақыл сезімімізді таңғалдыруда деген. Руссо деген атақты поэт (ақын) айтқанмен, басында адам тәңірінің барлығына нанбаса да, толықтыққа жетеді деп ойлаушы едім. Аяғында онымның бекер ой екендігін білдім. Тәңірінің барлығына ақылымен әбден нанбай тұрып адам толық тазалыққа жете алмайды деген зор философ Биренжине. Дін мәселесі шешілу үміті таялды деген Жан Жак Руссо, Ламетри, Лемке, Мишель, Кеттле сияқты неше жүз білімділер адамның ішкі ындынын тексеріп, дүниені жана бір дін қаптаса керек деген.

Жоғарыда аталған Фонтель айтқан: адамдар жаратылыстың негізгі сырын білуге соншалық нашар. Білмегеніне қарағанда, білгені жоққа есеп. Сөйтіп, тұрып себебін, мәнісін таба алмай нәрсені біржола жоқ деп таласады. Мұның сезімі дене сезіміне ғана нанып, басқаға нанбай терең ойлағандықтан жалғыз дене сезіміне ғана нанып тұрса, көп шатақ ойлар, даулар болмас еді деп жаралыс жолымен қуып, сыры табылмайтын (метафизика) істі ойлауға бөгет болуды да ойласқан. Мәселен, 1797 жылы туып, 1857 жылы өлген Огюст Конт позитивизм (шын анық) деген бір жол шығарды. Оның қорытындысы мынау: көзіміз көріп, өзге сезімімізбен әбден анықталмаған һәм жаралыс жолы физика ғылымымен тексеріліп шындығына көзіміз жетпеген нәрсеге әуре болмайық деген. Бірақ адамда жаралыс жолынан жоғары бір қуат барлығын сезетіндік бар болғандықтан, күн сайын бұрын сыры білінбеген нәрсе табылып, бұрын тіпті мүмкін емес дегендеріміз әншейін дағдылы нәрсе болып, оны күнде пайдаланып отырғандықтан ол Конттың сөзіндей сөздер адамды жаралыс жолынан жоғары қуатты ойланудан тоқтата алмайды. Осы кезде Европада әлде жүз ғалымдар магнетизм, спиритизм, телепатия сияқты ғылымдарды құрал қылып күні-түні жан мәселесін тексеруде.

Сыры жасырын нәрселермен жан туралы, тіпті қымбатты кітап жазған Камиль Фламмарион айтқандайын, біз жалғыз ғана дене сезіміне тоқтап қалсақ қатты алданамыз. Иондық-гректің Пифагор деген білімдісі, тіпті, кішкентай жердің айналасында өзге зор планеталар айналғаннан гөрі жер һәм өзге планеталар Күннің айналасында да айналғаны ақылға сыйымды. Аспанның механика заңына да жөн дегенде сол заманның зор ойшылдары Платон, Архимед, аспан ғылымына жүйрік Птоломей, Гиппарх күлкі қылмас еді. Сократ Жаратушы Ие бар деймін деп не көрмеді. Галилей өзге планеталар жерден үлкен дегені үшін не көргенін білесіздер. Ауа (воздух) кислород-азот деген екі газдар қосылғанын тапқан Лавуазьеге онысын теріс көріп, химия ғылымына жүйрік Боумепртотес қылғанына дым көп.

Архимед Ғайсадан 287 жыл бұрын болған (грек-ион) көп уақыт өткен де жоқ. Сондай жаңа сыры ашылған нәрсенің бәрі басында күлкі болып, аяғында шын болған дейді Фонтель. Осы күнде сыры табылған физика жаралыс жолынан жоғары қуаттың барлығын 1738 жылы туып 1815 жылы өлген Месмер деген Германияның докторы хайуан магниті деген нәрсені тауып сонымен ауруларды емдеген. Оны бүкіл Еуропа білімділері тексеріп бір қуаттың барлығын мойындаған. Месмер өзі доктор, коп ғылымды адам, бірақ емдеуді ғылым жолымен емес, бір шелек суды өзінің бір түрлі жолымен магниттейді де, сол суға кейі қолын, кейі аяғын, кейі құйынып жазылады. Суды магниттегенде сиқыршы жәдігөйлер сияқты ақылғы қонымсыз, Алатау жақтағы қарақұрты шаққанды емдейтін тарамшы дейтіндер сияқты-ау деймін.

Францияда оны тексеруші комиссия шығып, хайуан магниті түбі білімсіз болса да, әсер беретіні рас екен деп жар салған. Бұл хайуан магнитінің түбі білімсіз болғаны сияқты электрияның да түбі білімсіз. Бірақ электрияның не нәрседен шығатыны менен неғылып іске жарайтыны табылғандықтан, ғылым еріксіз қабыл алып отыр. Сымсыз телеграмм шықпай тұрғанда жаралыс жолымен іс қуғандар оны мүмкін дер ме еді? Соған қарағанда магнетизм, спиритизм, телепатиялар да бүгін тұп себебі табылмай тұрған қуат екенін мойындау керек дейді. Білімділер бұл гипнотизм, спиритизм, телепатиялармен ауыр нәрсе жеңілденеді, жеңіл нәрсе ауырланады, тірі адамды ұйықтатып, жанын әлденеше жүз шақырымдарға жіберіп ғайыптан хабар алады. Өткенді, келесіні сөйлетеді. Өлген адамның жанын шақырып алып сөйлеседі, жазғызады. Сондықтан олар жанның барлығы, тіпті жоғалмайтындығы анықталды дейді. Мұның бірқатар шартын тапса, әркім өзі сынап білуге мүмкін. Жоғарыда аталған Месмер мен Калиостро деген адам Еуропа білімділерін таңғалдырған. Калиостроның қылған ісі 18 жүз жылдар Францияның наследнигі (орынбасары) болып, онан кейін король патша болған, аяғында еліне зұлымдық қылғандықтан өлтірілген Людовик XVI деген болған.

Соның наследник күнінде соған тиіп неке қиғызамын деп Францияның патшасы тұратын Париж деген қалаға бара жатқан Мари Антуанетта деген қыз жолда Францияның бір ақсүйегінің үйіне түскен. Сол үйде Калиостроға кез келген соң, оның ғайыптан айтатынын естіген соң Мари Антуанетта Калиостроға бал ашқызып беріңіз, менің осы некемнің арты не болар екен деген. Калиостро бал ашпаймын десе де, қыз болмаған соң, бір шелек судың айналасында әр түрлі істер істеп, ұғылмайтын сөздер сөйлеп, қызға осы судың түбіне қара, өміріңді сонда көресің деген. Қыз суға біраз қарады да, ойбай деп талып қалды. Есін жиған соң қыз да, Калиостроға еш нәрсе демей жөніне кете береді.

Қыздың талған себебі, сол судың түбінде көп адам жиылған. Ортасында өзі. Өмірінде көрмеген бас кесетін машинаға жазалы адамдарды әкеліп бас кесіп жатқандарды көрген. Аяғында Маридің өзін де сол машинаға әкеліп бір тесігіне басын сұққанда, машинаның жоғары жағынан бір балта сияқты нәрсе Маридың басын қиып бір шылапшында домаланғанын көріп, сонан шошып қалған. Мұның бір таңырқарлық жері ол кезде бас кесетін гильотина деген машина жер жүзінде жасалған жоқтығын.

Онан соң Мари мұрагерімен некеленген. Бірталай уақыттан соң король болған. Онан да бірталайдан соң үкімет басты қинамай тез кесетін айла іздеп жүргенде, профессор Гийотек деген бір бас кесетін машина тауып, соның суретін салып, қалай істейтін жайын жазып абақты бастығына берген. Ол апарып корольға көрсеткенде, Мари корольдың қасында болғандықтан, әлгі машина суреті баяғы суда көрген машинаны дәл өзі болғандықтан, Мари ойбай деп талған. Есін жиған соң король неге талдың дегенде, баяғы көргенін айтқан. Онан бірталайдан соң аяғында Маридің де, корольдің де басы сол гильотина дегенге кесілген.

Калиостроның шын аты Джузеппе Бальзамо. Жандардың насихатымен атын Калиостро деп өзгерткен, заты италян. Жоғарыда жан туралы аты аталған Аланкардың шын аты Рауэль. Ұждан насихатымен өзгертілген, заты француз. Осы француз спириттерінің жолы сол Аланкардың жазып қалдырған кітабының жолы. Бірақ оны француздар ғана ұстайды.

Англия спириттері оны теріс дейді. Брахман дініне ұқсас, мәселен, өлген соң жаны бір хайуанға кіріп, сонан және біреуге кіре-кіре әбден тазарады. Мұны жандар солай айтты дейді. Англия спириттері жан басқа хайуанға кірмейді, кей жандардың сөзі материализма (жаралыс жолы дене жолына) ұқсайды. Кейінгі басқа жолға ыңғай болады. Мұндай бір-біріне шатақ жан сөздеріне Аланкар себеп көрсетеді. Мәселен, адамдармен хабарласатын, көбінесе төмен дәрежелі жандар болады. Сондықтан, олардан шатақ сөз шыға береді. Кейбір сөздер надандар сөзі сияқты болатыны сонан. Бұл Аланкардың "Лажаз" деген кітабында спирит жайын, әсіресе жан жайын әңгіме сияқтандырып мысалдап әдемі суреттейді. Мұның қылған істері көп. Оның бәрін жазбай-ақ спириттердің сырын табамыз деп ізіне түскен білімділердің бір сөзін айтайын. Морс Лошатый деген "Білім лұғат" деген кітабында айтады, спирит туралы ойлаған ойлар бұрынғы ойлаған ойды өзгертіп, жоғарырақ ойлағандарды таңғалдырар. Бұл спиритизмнің тамам ғылымды жұрттың арасына кіріп кетуі кешікпей-ақ мұны анықтап жарыққа шығарушы Аланкарды 19 жүз жылдықтың ең зор ғылым өнер шығарушысы дегізер дейді.

Магнетизмді, спиритизмді жәдігөйлік, мұның сырын ашып һәм масқара қылайық деп Еуропа білімділері ізіне түссе де, көзі жеткен соң бір қуаттың барлығын еріксіз мойындады. Кейбіреуі өзі істеп көріп анықтайды. Бірақ түп себебін тапқан әзір ешкім жоқ. Сол ізерлеген білімділердің сөзін айтайын. Ожен Боннер айтады: мен басында спиритизмге күліп едім, енді оным ақымақтық екенін білдім дейді. "Равель" газетінің ғылым туралы жазушысы Виктор Монис айтқан: бұл спиритизм физиктердің (дене) жаралыс жолын қуғандардың құлаған ойларының үстіне балта көрмеген орман ағашы жоғарылауда деген. Сол газеттің бас жазушысы Август Багери айтқан: алғашында Америкада таяқ жеп, аяғында анықтығына он төрт мың адам нанып қол қойған спиритизмге өзім тәжірибе қылып, сынап еріксіз нандым деген. Оның "Мери Дели Стуар" деген кітабы бар. Сонда белгілі спирит Дожерден деген әйелдің істері туралы сөйлейді. 1896 жылы Нансы дәрігерлік факультетінің профессоры Брангайер магнетизм жолымен ұйықтатып емдеуге бола ма екен деп бір адамды ұйықтатып сынағанын айтады. С... ұйықтатып оянғанда (оған) артындағы үстелдегі күміс қасықты қалтаңа тық, мені көрмедім де дейді. Ол оянғанда алдындағы күміс сағатын алып, жоқ бұл ұрлық болады, бұл жарамайды деп қайта қойды дейді. Ұғындыруым нашар болғанын біліп, бір күні тағы артындағы күміс қасықты ұрламасқа лажың жоқ, қалтаңа тық мен көрмедім. Ол оянғанда артындағы үстелге қарап қасықты алды да не болса да лажым жоқ деп қасықты қалтасына тықты. Мені көрмедім деді.

1843 жылы Парижде шыққан "Клуб" газетінің 14 маусымда шыққан номерінде Гарте Догасиен қол қойған "Ұйқыда кезу" деген мақалада айтады: Валери Обал көшесінде 243 нөмірлі үйде доктор Коканның ауру қарайтын бөлмесінде гипнотизм жолымен қатты ұйықтатқанды көрдік дейді. Лапонтин деген гипнотезер 22 жасында бір әйелдің шіріген тісін докторға алдыру үшін ұйықтатып, денең түк нәрсені сезе ме деп сұрағанда, сезбейді деп жауап берген соң әйелдердің қалпақ шәлі бекітетін инелерін әлгі әйелдің бетіне, білегіне, тіліне ине сұқса да түк сезбейді. Доктор әдейі ауыртпақ болып, тісінің етін қандауырмен тіліп, тісін суырғанда қаны бұрқыраса да әйел түк білмей, оянған соң да түк ауырмағанын айтты. Сонда жиырма шақты кісі көріп тұрдық дейді.

Мұнан отыз жылдай бұрын Үндіқытай теңізіндегі Францияның пароходындағылар спиритизм туралы сынау үшін, жан шақырып сөйлесіп отырғанда, бұрын өлген жолдастарының жаны келіп, мен өлмей тұрып кеме бастығы капитаннан бес франк жиырма бес центті ақша қарыз алып, соны төлеп алмай өліп едім. Сол маған қиын болып жүр. Сіздер мархабат қылып капитанға сол ақшаны төлеңіздер деген. Капитаннан сұраса ұмытып қалыппын деген. Аналар жалынып сол жылғы книгасын қараса, дәл болып шыққан.

Марсельде осындай бір сынау жасап отырғанда, бір жан келіп көршілеріңізде қант саудагерін шақырыңыз, соған айтатын бір сөзім бар десе, саудагер мұндайға нанбай жәдігөйлік дейтіндігінен келмейді. Жан: Келсін. Қызыл теңізге жіберген кемесі жайында айтамын деген соң саудагерді жалынып-жалпайып алып келгенде, қане жәдігөй маған не айтасың дейді. Жан айтыпты: Мені қаралағанда не табасың сорлы, сен сәрсенбі күні Қызыл теңізге бір кеме жібердің сонша қант, сонша қызметші, сондай жолаушы бар, капитаның пәленше, кеме он екі сағаттан соң толқынға ұшырап, жағаға тоқтап, оны-мұнысын түзетіп және жүрді. Ион жиегіне шейін жақсы барса да, Метабан тұмсығында қатты толқын болып, компасы (қыбыламасы) сынып жолдап адасты. Таңға жақын бір нәрсеге қатты соқтығып, бір адам тірі қалмай суға кетті. Мен солардың бірінің жанымын. Саған хабар бергелі келдім. Өкімет естіп, тексеріп жатыр. Бұрнағы күні пристанға хабар келеді. Сонда менің жәдігөй еместігімді білерсің дейді. Айтқандай хабар келіп бәрі дәл шықты.

Спиритизм жайын тексеруші Озен Носи жазады: 1759 жылы Англияның әскері Американың тұрғын халқымен соғысқандағы коменданты Цицерь Уильямс, Джонсон Сосет Мэрдағы Американ адамдарына елші жіберіп, Нигера қаласына келсін, сол жерде бітім шартын жасайық дейді. Алдындағы соғыста американдықтарға қолға түскен Александр Кадмри деген офицері елші барғанда Американың қолында екен. Сол айтады: Елші келген соң, американдықтар "Зор тасбақа" деген жанды шақырып, соған ақылдаспақшы болып, бір үлкен шатыр тігіп, жан шақырушысы шатырдың жанында әлденелер істеп, ұғылмайтын сөздер сөйлеп, шатырдың алдына етпетінен жатты. Сонда шатыр солқылдап, біресе олай, біресе былай қисайып, ішінен әлдене түрлі қорқынышты дауыстар шыққан соң, жан шақырушы шатырға еңбектеп кіріп, біраздан соң терлеп шыққан соң, халқы "Зор тасбақа" не айтты деп анталады. Сонда жан шақырушы барғанымыз ұнайды, комендант бізге көп сый беріп қайырады, ішінде сондай-сондай сауыттар, бәлендер бар дейді. Аяғында соның бәрі дәл шықты дейді.

Париждегі спиритизм мектебінен оқып шыққан түріктің Хасан Марзух деген спириті: спиритизм, магнетизм туралы Стамбулда бастырған кітабында айтады: біз Парижде бірталай сперт жан шақырғанымызда көбінесе Жаксаза деген жанды шақырушы едік. Онымыздың себебі, оның айтқаны дұрыс шыға беруші еді. Бір шақырғанымда түрік султаны Ғабдулхамиттің зұлымдығын халық қанша уақытқа дейін тартады деп сұрағанымда:

- Патшалығының отыз үшінші жылының тоғызыншы айында тақтан түседі, - деді. Өлімі қашан дегенімізде, Австрия-Венгриядағы Франс Иосифтің өлімінен кейін болар, алты айдан кейін бе, қалай деді.

Ғабдулхамиттің түсуі айтқанындай шықты. Ғабдулхамит Сламекте өлді деген хабар өтірік болады. Енді өлім туралы айтқаны қалай болар екен? Соны ескеру керек дейді Хасан. Ол кітабын Ғабдулхамит түскен соң 1909 жылы бастырған.

Спиритизмнің Америка, Еуропада алғаш анықталуы. 1847 жылы Германияның Нос фамилиялы бір үйлі жаны Америкаға келіп, Гизоиль қышлағында тұрды. Бұл Гизоиль Нью-Йорк қаласында Аркадис ішіндегі Ден-Котлада болады. Фамилиясы Америкаша Фокус болды. Бұл бір үйлі жан бір әке, бір шеше, екі қыз. Қыздың үлкені Маргарет 15-те. Кішісі Кейт 12-де. Бір қатардан соң тұрғын үйлерінің төбесі, едені, қабырғасынан неше түрлі дыбыстар шығатын болып, аулақ қалған үйдегі көрпе-жастық сияқты нәрселері ауысып-шашылып қалатын болды. Басында көпке шейін қорықса да, Кейт үйрене келе, ақсақ шайтан, менің істегенімді істеші деп қолын о да қолын шығаратын болды. Сөйте-сөйте жан екенін біліп, Кейт спирит болды. Онан кейін Асри дариясының жағасындағы Ошестр қаласына көшіп келіп, неше түрлі спиритизм ісін көрсете бастаған соң, халық неше рет комиссия шығарып тексерсе де, шығарған комиссияның бәрі алдаусыз, айласыз бір қуаттың барлығын растады. Қара халық оған да болмай, бұл жәдігөй, мұны тірідей кескілейміз деп Кейтті өлтірмекші болғанда, өздері қасиетті бір Джорж Обленс деген сопысы: мені өлтіріп, денемнің үстінен өтпей, Кейтті өлтіре алмайсыңдар деп Кейтті азар алып қалған. Онан соң Американың Однос Мефс, Руберт Keep һәм Лондондағы профессор Крокс сияқты данышпандар тексеріп алдау, айласыз бір қуат барлығын анықтадық деп жариялады. Жоғарыда аталған "Ревель" газетінің бас жазушысы Август Багеридің Америкада таяқ жеп, аяғында шындығына он төрт мың кісі қол қойған спиритизм дегені осы Кейттің ісі. Англияның атақты білімдісі Цормент Крокс айтады: Ешбір ғылым білмейтін бір сперт жан шақырып келтіргенде, ғылымды философтардың сөздерімен сөйлесіп дұрыс шығады деген соң, соны өзім сынап айтқан сөзімнің бәріне де ғылым жолымен жауап берді.

Әншейінде ғалым түгіл жай сөзге жауап бере алмайтын надан дейді. Францияда атақты спирит Жанна д'Арк деген қыз жанның даусын естіп соны қағазға жазып отыратын болған. Колбен Штобе деген спирит ақ қағазды үстелге не сандыққа салып қойса, жан соған жазып кетеді дейді. Гроиоотвод (жай тартатынды) шығарған Бенжамин Франклиннің жаны спириттерге келіп спиритизм жайын үйретеді дейді. Кейбір жандар артынан дұға қылып, күнәмді кеш деп сұрайтын кісім жоқ. Сондықтан жоғарылай алмай жүрмін дейді. Кейбіреуі мойнымда қарыз кетіп, сол бөгет болып жүр деп айтады дейді. Тіпті таңғаларлық іс. Спириттерге орысша Марс, мұсылманша Марных деген планетадағылардың жаны келіп хабар алысады дейді. Олардың бір түрлі тілі бар. Соның бір-екі ауыз сөзі мынау: "Кеуи бример ем һа еб", ол - тағы қашан келеді деген сөзі.

Атақты бәйт ақын-жазушылардың бірқатары спиритизм туралы ойларын өлеңдеріне қосқан. Бұл сөзіме Тиопель Коньенің "Спирит" деген кітабы мен Мышланың "Махаббат" деген кітабы куә. Францияның атақты ақыны Виктор Гюгоның спиритизм туралы айтқан жырының мағынасы мынау: Сөз сөйлеп қозғалатын үстелді бір талай жандар ермек қылып көңіл жұбатады. Ашық ұғысайық, мұндайды жеңіл есептеу орынсыз. Ісі ғылыми ең зор ғалымдар енді бірі Германия тілінде "Спенс" газетасы оны да өңкей білімділер шығарған фахризм деген болады. Ол - үндістан дуалыларының ісі. Оларды фахр дейтіндіктен фахризм атанған. Олар оқымай, ешкімнен үйренбей-ақ өзін-өзі жөндеп тазартпай-ақ адам істей алмайтын істер істейді. Мәселен, бір үйде отырған бір қатар кісіге менің рұқсатымсыз ешқайсың қозғала алмайсыңдар десе, ешбірі қозғала алмай қалады. Бұл бақсылардың жолы болса керек. Жас күнімізде бақсылардың асау атты жүгенсіз мініп үйге кіргізгенін, алты қанат үйдің шаңырағынан секіріп шыққанын көріп едік. Әншейінде оның бірін істей алмайтындығы анық. Жоғарыда аты жазылған түрік спирит Хасан Марзух кітабында айтады. Бір адам көз тигізші деген соң, соған анау қақпадан алғаш кім кірсе, соған көз тигізші дедік. Біраздан соң қашырға мінген бір топ молда кіріп еді. Әлгі адам тұра келіп қадала қарады. Екі жүзі адымдай жерде келе жатқан поптың қашыры тайып жығылып, анадай барып құлады дейді. Қасына барсақ, еш жері ауырған да жоқ қашырын мінді де жөнелді. Көшедегілер қашыр таймаушы еді деп аң-таң. Біз көз тигізгеніне аң-таң болдық дейді. Кейде тірі адамның жаны дене сезімінсіз-ақ ғайыпты біледі, адам істей алмайтын іс істейді. Орысша лунатизм, Еуропаша сомнамбулизм дегенді ғылым оқығандар біледі. Ол біздің қазақша айтқанда, кейбір адам ұйқысырап жүріп кетіп әлде не түрлі істерді істеп, қайта келіп жатып қалады да, оянғанда онысын білмейді. Оны біздің тілде ұйқыда кезу дейді. Мұндайлардың кейбіреулері биік үйдің шатырына шығып, таймастан дәл шеткі қырымен айнала жүріп келіп, сатыдан түсіп төсегіне жатқан. Ол жүргенде дымды мүлде сезбейді, ұйқыдан оянған соң онысынан өзі түк білмейді. Мұндайлар көп болады. Ондайды өзіміз өз көзімізбен де көрдік. Кейбір адамдар пәлен жерім тартты, онда солай болушы еді дегені де дәл шығады. Кейде көрген түс бұлжымай дәл келеді. Ол да, тіпті көп. Италияда дүние аралап жүрген бір қатын айнаға қарап киімін түзеп тұрғанда, Парижде қалған 13 жасар жиені айнадан көрініп, көрдің бе шеше, мен өлдім деген. Ол баланың шешесі әлгі қатынның сіңлісі еді. Келесі хатты жазбаса да қатын шыдай алмай Парижге келсе, дәл айнадан көрген күні жиені өлген екен. Сіңлісі апам қайғырар деп хат салмайды.

Америкада бір адам өзінің жақын қарындасын қиянатпен алдап, жақындық қылып, ол буаз болып қалған соң, халықтан жасырып, елеусіз орынға қойса да білінетін болған соң, қызды өлтіріп көмген. Біраздан соң бір диірменшіге түнде әлгі қыздың үрейлі аруағы келіп: мені ломмен өлтіріп, бәлен жерге киімімді, бәлен жерге денемді тықты. Соны судьяға айтпасаң өзіңді жазым қыламын деген. Сонда қыздың миы бырқырап, қан ағып, миынан дене суреті түгенделген. Жас баланың сәулесі көрініп тұрыпты. Диірменші судьяға айтпаған соң, үшке шейін тыныштатпайды. Аяғында айтып тексеріп, айтқанындай шыққан соң спириттерге сол қыздың жанын шақыртып алып, үйдің төрт қабырғасына сегіз жерден сурет тартатын аппарат қойып, соған қыздың жаралы пішіні иығынан көрінген баланың сәулесі түсіп, сол сурет бүгін ғылым жиналысы үйінде тұр дейді. Спиритизмді алғаш ашқан Кетти Кипикак деген Америка әйелі де спириттерге келгенде фотография сурет тартатын аппаратпен алған сурет бар дейді.

Бір ғылымды қатын түнде қорасындағы иттер үрген соң, тысқа шықса еш нәрсе жоқ болған соң, қайта келіп шамын өшіргелі жатқанда күнде жеміс сатып жүрген бір кедей қатын көрінеді де, мен бұрынғымнан да сорлы болдым дейді де жоғалады. Қайдан келгенін білмей есікке қараса, ілулі тұр. Ертең ерте әлгі бейшара қатынның үйі өртенеді. Бұған көрінген кезде жемісті қатын үйінде ұйқыда. Үйде аман қалған адамдар жаралыс жұмбағын шеше алмағандықтан, әлде қайда сандалып, ойлағандарын идеалист дегендердің сөздерін оқыса байқалады.

Олар дүниеде нағыз шын нәрсе жоқ дейді. Осы бар деп жүргеніміз құры ғана қиял, айнадағы көлеңке, не сағым сияқты нәрсе. Нағыз шыны бұл емес дейді. Дәлелдері: сезімдеріміздің бәрі бізді алдайды. Мәселен көз алыстағыны сағымданғанды әлде не қылып көрсетеді. Құлағымыз да бір дауысты әлде ненің даусы сияқтандыра, ойымыз да бір нәрсені шын деп байлап, онысы қата болып шығады. Тіпті бізде дәлін табарлық сезім жоқ. Және ұйқымыз бен ояуымыз бірдей. Ұйқы түс көргенде әлде нені көрмейміз. Ояуымыз да сондай. Түстің бекер екенін, ояудағымыз анық екенін айыратын қаруымыз жоқ. Бір сенген дене сезіміміздің бәрі алдайды. Сондықтан ұйқыдағымыз, ояуымызы бірдей.

Баяғы Платон деген білгіш өзінің "Республика" деген кітабында Кролгодит деген адамдар болыпты деп мысалдайды. Олар зындан сияқты бір қараңғы үңгірде өскен, өмірінде жарық көрмеген. Соның бірі әлде қалай кез болып, үңгірдің аузын бекіткен есікке қақтығып, есік ашылып тысқа шыққан. Басында көзі шағылысып түк кермесе де, үйрене келе күнді, ағашты, суды, шепті, тауды керіп қуанып, тамашалап, жолдастарына келіп айтса, мынау жынданған екен деп күлкі қылыпты. Әлгі байғұс анық көрген табиғат қасиеттерін айтып тұра алмай, шын дей берген соң, аналар оны ұрып-соғып қойғызбақшы болады. Бірақ оларды сөгуге де болмайды. Себебі, өмірінде ондайды көрген жоқ. Өйтіп сынап қараса, ана байғұсты сөкпес те еді. Сондықтан біз өмірімізде көргеніміз жоқ ондайды, білмейміз, біз білмеген соң ол айтқанын, жоқ нәрсе дейді де қояды. Оған лажың не?

Бұл кітапта сөздің түп мақсаты барлықты басқа жаратушыда білім бар ма, жан өлген соң жоғала ма деген еді. Бұл екеуін бар, жоқ деушілердің сөзін білгенімше жаздым. Және жан жоқ деушілерге қарсы дәлел алынып тұрған магнетизм, спиритизм, телепатия, фахризм, лунатизм, түс сияқтыны көбірек жаздым. Оны коп жазғаным қызықты ертегі айту емес, әр түрінен біреуін көрсетпекпін.

Жоғарғы тәңірі бар ма деген екі сұрауға баяғыдан бері талай жауап айтылып, талай ой жүргізілген. Сол жауап пен ойлардың кейбірі үстін болып, кейде анасы үстін бола келген. Бұл туралы қайсымыз қандай дәлел айтып, қандай ой жүргізсек те, сол ескі замандағы бір ойшылдың әніне басатынымызға дау жоқ. Менің ойымша, есік замандарда ойламаған ой, айтылмаған сөз, істелмеген іс қалған жоқ. Бәрінің басын олар бастап кеткен. Бірақ кеп заман ету, қазаға ұшырау сияқты себептермен жоғалған, ұмытылған. Өйтсе де қаншадан кейін екенін өзі білсін, келген уақытының киімін киіп жаңарып шыға келеді. 17, 18, 19 жүз жылдарға Еуропа білімділері баяғы грек-ионның Эпикур, Демокриттерінің ойларын жаңартып отырған жоқ па? 19 жүз жылда болған Дарвин әлде қашан сүйегі қурап қалған Маиенің таяғына кез келіп, соны үкілеп отырған жоқ па? 16 жүз жылдағы Коперник сүйегінің күлі де қалмаған грек-ионның Пифагорының бөркін тыстап киіп отырған жоқ па? Жақын арада таптық деп жүрген электрия қуатын грек-ионның әлде қашанғы табысы тапқан жоқ па еді?

Әнші, күйші кетсе дағы,

Ән менен күй баяғы.

Олар өзі өтсе дағы

Қалды бөркі, таяғы.

Сол сияқты біз жоғарғы екі сұрауға өткен білімділердің сөзінен қорытып оның үстіне түңғыш ой деп өз ойымыздан жамау салып, бөрік жасамақпыз. Бірақ түңғыш дегеніміз әлде қашанғы кімнің ойы болып шығарын білмеймін.

ҚОРЫТЫНДЫ

Барлықтың түп себебі жаратушының білім, құдірет шеберлігінде өлшеу жоқ. Дәлелдерім: ғылым жолында бұл барлықтың еш нәрсесі өздігінен бар бола алмайды да, қозғала алмайды. Ол бар болайыншы, қозғалайыншы дей алмайды. Бұған себеп керек. Егер ол себепке де бір себеп керек болып, себептің түбі жоқ болады делінсе, ен түбі себепсіз, бар себеп болмаса болмайды. Сол себепсіз бар болу себеп жаратушы болады. Егер сол себепсіз бар болған атом, нұр сияқтылар делінсе, олар себепсіз бар болған нәрсе емес, дәлелім - оларда қозғалыс бар, қозғалуда, жүрісінің өлшеуі бар. Өлшеулі нәрсе өзі бар болған емес. Егер қозғалыс притяжение, отрицание өзіне тарту, әрі итеру заңымен делінсе, ол қозғалысқа да себеп керек. Ол заңды салушы керек. Және ол атом сияқты түп негізде ерлі-қатындылық сипат бар. Мәселен, сила вещества (қуатты дене) ол екеуі бір-біріне мұқтаж, олай болған соң ондай нәрсе өздігінен бар болды деуге қисынбайды. Сондықтан олардың түп себебі себепсіз бар себеп, түп жаратушы. Ол түп себептің білім құдірет шеберлігінде өлшеу жоқтығы мынадан анықталады. Барлықтың не нәрсені қарасаңыз да мақсұтсыз, керексіз жаралған емес. Бәрін айтпай-ақ өз көзіңізде ойлаңыз: құлақ, мұрын, ауыз сияқты мүшеңіз мақсұтпен жаралғанын көресіз. Ғылым жолымен өсімдік ағаштардың тамыры, өзегі, қабығы, жапырағы, гүлі сияқтылардың бірде-бірі бұл мақсұтсыз деп айта алмайсыз. Бұлар нені көрсетеді? Түр себептің бүйтіп салған жолына қарағанда, оның білім, құдірет шеберлігінде өлшеу жоқтығын анықтайды. Егер осының бәрін істеп шығарып тұрған түк сезбейтін соқыр табиғат болса, онан мұндай мақсұт, білім, ерік, ғармония тартып жарасым таңдау жоғарылау шыға алмайды. Өйтіп кез келгендіктен еріксіз жаралып жатыр дегендерді жан ғылымына жүйрік психолог, өлермен философ Вольтер ақылдары шатасқан деп сөккен. Себебі, толымды нәрсенің толымды болатын себебі, толымсыздық ісі де толымсыз болатынын ғалымдар түгіл жабайы кісі де білсе керек.

Біз естінің ақылын, күштінің қуатын, ұстаның шеберлігін ісінен танимыз. Менің ойымша, бүтін барлықтың бәрі бізді осындай болмақ жолды салған түп жаратушының білім, құдірет шеберлігінде. Өлшеу жоқ деп бізге секунд сайын айғайлап тұр:

Бізге дүние түпкі сырын,

Көрсетіп те айтты ғой,

Елемеді оны біздің

Тіпті өзімшіл мисыз ой.

Әлде түп жаратушы туралы біреу былай да айтар: түпкі жаратушы сіз айтқан себепсіз бар себеп-ақ болсын, бірақ соның бар қылған атом сияқты негізден шығып жатқан сансыз нәрселердің бәрін де сол түп жаратушы жатыр ма дер? Бұған жауабым мынау: Мәселен, мен асқан білімді, өнерлі болып, керек нәрсенің бәрін жасап шығаратын зор машина жасасам, соның істеп шығарған нәрселерін мен жасады дейсіз бе, машина жасады дейсіз бе? Бер жағынан қарағанда, дәл сол кезде жасап шығарған машина ғой. Ал ол машинаға соншалық қуат шеберлік берген мен ғой. Маған сондайлық ілім, шеберлік һәм машинаға керекті нәрселерді шығарып тұрған жаралыстың негізгі табиғаты ғой. Ол негізге соншалық қасиет берген ең түпкі жаратушы ғой. Енді бәрінің түп иесі кім болады? Әрине, басқы жаратушы. Мінеки, осылар әр нәрсенің бәрін тәңірі жаратады деген сөзді қалай түсіну керек, байқау жөн. Ескі дін молдалары қай дінде болса да жаралыс жолының сырына шорқақтығынан бұл туралы анықтап ұқтыра алмаған.

ЖАН НЕМЕНЕ?

Мен жанды былай түсінемін: біз дененің түп негізін тексергендей жанның да түбін тексерсек, жан да дене сияқты басынан бар болып табылады. Дене негізін тексерушілердің сила вещества (қуатты дене) дегендегі қуат осы жан. Сол жанды денеден денеге өсіп өршиді. Жан да өршиді. Ғылым жолында әлде неше түрленіп өзгерсе де дененің еш нәрсесі жоғалмаған сияқты, жанның да еш нәрсесі жоғалмайды. Бірақ дененің толықтығы нашарлығының кезегіне қарай жанның да толық, нашар уақыты болады. Мәселен, жаңа біткен баланың, жұмыртқаның, қыркүйекте ұрық көміп өлген шегірткенің ұрығының жандарын ойлаңыз? Хайуандардан еркі аздығы болмаса, өсімдіктердің де жаны осылар сияқты. Мәселен, бидай, тары, шөптің тамыры, жемістің ұрығын ойласаңыз, бұл 20 жүз жылдың адамдары білгіштері адамның ақылы таңданарлық қасиеттерді тауып пайдаланып отыр. Қайдан алып соқыр, ессіз деп жүрген жаралыстың шыққан қасиеттерден алып, әйтпесе сол соқыр ессіз деген жаралыстың бір шыбынын, не бір тозаңын адам жарата алмайды. Әрине соның жаратқан, өршіткен нәрселерінен жұмыртқа да жасар, ет те істер, бірақ соның бірі құс болып ұшып, бірі хайуан болып жүгіріп кете алмас.

Тіпті былай да айталық: мұнан былай ғылым зорайып әлгі айтқан жұмыртқа мен етке табиғат шығарған жаннан жан да алып салар, бірақ соңында түп жаратушысы сол кісі деп сау ақыл айта алмас. Дене жаннан қалайша әсер алады? Денелердің жаннан тез әсер алатыны да бар, жайырақ әсер алатыны да бар. Мәселен, кішкене хайуандар мен түйе, піл сияқтылардың буаздылығын ойлаңыз. Піл 20 ай бойы бала көтереді, қол қояны бір-ақ ай көтереді. Және дененің жаннан әсер алмастай болып өліп қалғандай болады. Мәселен, тас, қу сүйек, құм, күл сияқтылар, олар не жанып, не шіріп қалғандар. Бірақ менің ойымша, тіпті заманынан кейін олар да жанмен қосылып сезімденуге жараса керек. Дәлелім: тас пен құм сүйектерге біткен қынаны алып қарасаңыз, қынаның астында тас пен сүйектің бетінде топырақ сияқты бір нәрсемен жабыстырылған болады. Сол топырақ сияқты нәрсені табиғат қайдан әкеліп отыр? Мен ойлаймын, су мен топырақ жылылықтан өсімдік шығарғандай тасқа ауа, су жылылығы сияқты себептер қосылып қына шығарып отыр. Бұл былай тұрсын ғылым жолына барлық планета нәрселерінің бәрі қайтадан газ болғанда, тас қалпында қалмайтыны анық. Менің бұл ойым дұрыс болса, қына мен газ отқа жанғанмен, шіріген денелер де көп уақыттан кейін жанмен бірігіп, сезіп өршуге жарайды екен. Сөз кезегі келген соң жану, шіру туралы біраз айталық.

Жан мен шіру. Ғылым жолында жану мен шірудің түбі бір. Екеуі де әр нәрсенің құрауларын шешіп таратуға себеп болады. Бірақ от жылдам шешеді. Бұл екеуінің де жалыннан шыққан угольная кислота деген улы газ ауаға араласып кетіп, аяғында хайуан, өсімдіктерге пайдалы азық болып шығады. Сөйтіп жанған, шіріген денелерден шыққан иіс, жалындар да біржола жоғалмай, қайта айналып осы барлықтың ішінде бар болып жүреді.

Енді жанға қайта келейік: Жан менің айтқанымдай баста бар болса, тұрған денесі орын болуға жарамаған соң, денеден шыққанда біржола жоғалып кетпейді. Құр ғана өзгеретін болса, бұрыннан бар жанның жоғалуына түк дәлел жоқ. Олай болса бір түрге түсіп, барлықтың ішінде бар болып жүреді. Мен бұл араға шейін жанның бірінен-бірі артылатын қасиеттерін анықтап бөліп айтпай бәрін де жан деп келдім. Жан әр түрге түседі. Мәселен, инстинкт - сезімді жан, сознание - аңғарлық жан, мысль - ойлайтын жан, ум - ақылды жан дегендей әр түрлі қасиеттері болады. Бұлай әр түрлі болуы, менің ойымша, дене бітіміне, себептеріне қарай болады. Дене әр түрге түскен сияқты жан да өсіп, өніп, жоғарылайды. Өсімдіктегі жандар сезімді ғана. Мәселен, жылылықты сезіп, өніп, үсіп, суықтықты сезіп тамырына қашқаны сияқты. Бірақ оның ішінде бір-бірінен сезімдірегі бар сияқты. Өсімдік жайын жазған кітапта бір шоп бар. Ол ортасындағы балына қонған шыбынды тарауларының ұшындағы ине тікендерімен шаншып, дәнін сорып, құр қабығын қалдырады дейді. Бұл былай болғанда бұл өзгерістерінен гөрі аңғарарлық болғаны емес пе? Аңғару, ойлау ерікті хайуанның бәрінде бар. Бірақ олардың да бірінен-бірі есті, бірінен-бірі шебер, оны теріп жазбасақ та әркімге белгілі. Адамның күйі сол хайуандардан есті болмаса да, толық терең ақыл адамнан шығады. Бірақ сол адам да табиғаттан шебер емес.

Жан туралы тағы бір ой бар. Ол суға, топырақ топыраққа қосылып кеткендей жан-жануарларға қосылып, араласып әбден былжыр сияқтанған соң ол жан өзге жандардан қайтып айырылып шыға алады, дегенмен мұны саяз ойлағандық деймін. Себебі жанның бар екеніне жаннан шыққан ерік, талап, ой, мақсат, сезім, білім арқылы көзіміз жетсе де, оның денелерге қосылып кетуіне ешбір дәлелім жоқ. Ол денеше қосылмаса керек. Және қосылады десек те бөлінуі оңай. Мәселен, жаратушысы соқыр сезімсіз табиғат болсын, мейлі біліп жаратушы тәңірі болсын, қайсысы жаратса да, жаралыс жолында денелерді бір-біріне қосып, неше түрге түсіріп, ол құрауларды қайта шешіп, негіздерді бөліп, онан неше түрлі қасиеттерді шығарып отырған жоқ па?

Шақпақ темір мен шақпақ тастан шыққан оттан бастап, электрия, радио құралына шейін ойлаңыз? Және су әншейін қарағанда бір-ақ нәрсе. Оның қаншасы водород, қаншасы кислород екенін біліп, осыны айырып алып керегіне жаратып, керек болса қайта қосып су қылып отырған кім? Соқыр табиғат жаратқан адам басында газ қылып, онан соң сұйық, онан соң қатты дене қылып, ол денеден өлшеу сипаттауға келмейтін нәрселер қасиеттер шығарып отырған соқыр, саңырау табиғат ие біліп жаратушы тәңірі болсын, ол мынаны былай қылмайды деп қандай ақыл айта алады? Менің ойымша, жанның жоғарыда айтылған қасиеттерінің бірде-бірі дене істеріне, дене қасиеттеріне тіпті ұқсамайтынына қарағанда, денеше бір бұзылып, бір түзелмей бірте-бірте жоғарылауына қарағанда келесі айналыста мұнан да жоғарылап, зор қасиетке ие болуы байқалады. Жоғарғы Дольн, Камиль Фламмарнон, Герберт Спенсер, Струамель, профессор Фонтель сөзіндей сөзді тесе тексермей өте шығу жеңілдік болар.

ҰЖДАН - СОВЕСТЬ

Адам нысап, әділет, мейірім үшеуін қосып айтқанда мұсылманша ұждан, орысша совесть бар. Бұл не? Бұны істеп тұрған кім? Бұған жауап берушілер "адамшылық, ары сопы ұнайды" дейді. Менше, бұл жауап сол ұжданның солай қылғанда ұнайды деген болып шығады. Мен сол ұждан, совесть қайдан шығып түр десем, оған жауап жоқ сияқты. Меніңше, совесть - жанның тілегі. Неге десеңіз, жан тіпті жоғалмайтын, бұзылмайтын нәрсе, барған сайын жоғарыланатын нәрсе. Сондықтан тезірек жоғарылауға себеп керек қылады. Мәселен, таза дене, толық мінез, ой, істер керек қылады. Соның қатты бір керегі совесть-үждан. Оны осы өмір үшін керек қылмайды, соңғы өмір үшін де керек қылады. Себебі егер бұл өмір үшін ғана керек болса, ол не пайда, не мақтан үшін болады. Мәселен, атым қалсын, пәленше мені сонда кісі деп халық мені жақсы көрсін деген болады. Онан басқа жоруы жоқ. Себебі, ол совестің иесі жан жоқ, артқы өмір жоқ деп отырса, соқыр табиғаттың жансыз жаратқан бір машинасы совесімен іс қылды не, қылмады не? Тәңір жарылқасын, алайын деудің де қисыны жоқ. Себебі. ол тәңірі бар деп отырған жоқ. Соқыр, саңырау табиғат тәңір жарылқасынды естімейді, көрмейді. Менің таңырқайтыным сол тәңірі жоқ деп отырғандар жасасын, пәленше жасасын пәлендей іс дейді. Бұл бұйрық па, тілек пе? Бұйрық болса кімге? Тілек болса кімнен? Менің ойымша, қанша айтып тәңіріні жоқ қыламын дегенімен жанның сау ақылы тәңірді мойнына салмай қоймайды. Бірақ дағдысынан оза алмай оны сезбейді. Жоғарыда жан жоқ деушілер жан миға біткен бір сипат, онан бөлінетін нәрсе емес дейді. Бұл сөз жанды таба алмай орнын сипалаған сияқты. Себебі ми, жұлын, электрия қуаттарын жинайтын бөтелкесі батерея сауыттары сияқты жанның тұрағы, ол бұзылса электрия кеткен сияқты жан да кетеді. Жан өлген соң бір хайуанға кіріп, ол өлсе тағы бір хайуанға кіріп жүреді деген сөздің дәлелі не екен?

Олай болғанда шыққан жан тағы бір денеге кіре ме? Жансыз денеге кіре ме? Егер жанды денеге кіреді десе, өз жанының бар жоғын біле алмай жүргенде оған тағы бір жанның не керегі бар? Егер жансызға жан болады десе, өлген адамның жаны тіпті жоғалмай әр түрлі хайуан болып құбылып жүрген жоқ па? Қандай хайуанға жан болса да, ол жан өзін-өзі мен деп біліп жүрмей ме? Аяғында жан әр түрге түсіп дүние тіршілігіндегі ісіне қарай не рахат, не бейнетте болат деген брахман дінінің сөзі болған жоқ па? Жан жоқ деушілердің және бір дәлелі - қайта айналыс жолы. Онысы бұл әлем қайта газ болып, онан сұйық болып, онан және салқындап, қатайып планета болады. Өйтіп қайта жаралғанда да жерде адам, хайуан, өсімдіктер болады. Ол кездегі әр нәрсеміз бұл өмірдегіге тіпті ұқсамайды. Бірақ ол өзгерістерде бізден сезім жоғалғандықтан, біз түк сезбейміз дейді. Бұл дәл діншілдердің күтіп жүрген қияметі. Және бір дәлелі: жаратылыс жолы: онысы бәрі жаратылыс себебімен жаралып жатқан соң, басқа бір жаратушы не керегі бар дегені ғой. Ол соқыр, білімсіз табиғатты біресе білімсіз ессіз қылып, біресе таңдаушы, жоғарылаушы қылып отырғанын көрдіңіз бе?

Түзелуші мақсұтсыз, талапсыз түзеле ала ма? Сезімсізден ерік, мақсұт шыға ала ма? Олардың және бір дәлелі - тұқымдастық жолы еді. Мұны жаратушы жан мен жан жоқ деген туралы дәлел қылудан гөрі жаралыстың сыры туралы айту керек еді. Ондағы барша адам, хайуан, өсімдіктер басында су хайуаны жерге шығып сонан өзгерген және бір-біріне ұқсас. Хайуандар, адамдар бірі бірінен туып өзгерген дейді. Мұның тәңірі мен жан туралы аз болса да, бұл туралы ойымды айтайын.

Ең түпкі жаратушы туралы болмаса, барша өсіп-өнгендерді түрлентіп шығарып жатқан жаралыс жолы екеніне еш сау ақыл таласпайды. Бірақ біріне-бірі ұқсағандардың бәрін мынау мынадан туып өзгерді дей беруді менің ақылым қабыл алмайды. Бұл жер, өсімдік, хайуандар шығаруға жарарлық болғанға шейін мұның топырағы, суы барша заттарға әбден былжырақ болып араласқан, сөйткен жерден өскен өсімдік, хайуандар себептеріне, топырақ, суы, ауасының өлшеуіне қарай біріне-бірі ұқсаса, ұқсаңқыраған тіпті ұқсамаған болып өнген. Менің бұл сөзімді сынау үшін даладағы сортаңдағы, балаулы сайдағы, өзен бойындағы өсімдік, шөп бұтаның бір арадағысының ғана бірі-біріне ұқсамағандарын көріп, солардың топырақ, су, ауа сияқты себептерін тексеріп қараңыз. Егер Дарвин мен Маиенің сөзі дұрыс болса, ол өсімдіктер де бірінен-бірі туып өзгерген болып табылады. Меніңше, жылқы мен есектен қашыр туса да, екі жылқыдан қашыр тумайды. Бұл сезімнің қорытындысы тәмам барлықтың ата-анасы бір екені рас. Сонан туып өзгеріп жатқаны да рас. Бірақ ұқсасы, бәрі бірінен-бірі туып өзгергені жоқ. Жаралған себептерінің ыңғайына қарай біріне-бірі ұқсас не ұқсаңқырап, не тіпті ұқсамай жаралып жатыр. Бұл сөзімді маймылдан туғанға арланып айтып отырғаным жоқ, қайта жаманнан жақсы туғанға қуанатын орным бар. Бұл кезде бүкіл Еуропа мойындап отырған сияқты Дарвин сөзіне қарсы дау айтқаныма орысша ғылым оқыған жастар тексермей, үстірт қарап, мені сөгуі мүмкін. Оларға айтатыным: Дарвиннің нәсіл туралы, сайлау жоғарылау туралы айтқан сөздерін сын жазған Германия ғалымы Дидвар Дортманның дарвинизм туралы жазған кітабын оқып, Дарвин мен Дидварды салыстырып салмақтап, сонан соң мені сөгулерің қашпас деймін. Осы кітаптың аяқ жағында менің қорытындым болса да, көбіне Еуропа ғалымдарының таласты сөздері болады. Оның ішіндегі өз ойым қабылдағанын алып отырмын. Өз білімімше, сыңар езу болғаным жоқ деп өзіме өзім сенемін. Және өз ақылым ұнағанын жаңалап, қосқаным да бар. Мен пәленше екен айтқаны дұрыс, онан асып ойлап не табамыз дегенді терең ойын құмға көміп, өз көзін өзі шұқып шығарғандық деймін. Жоғарыда магнетизм, спириизм, телепатия, фахризм, лунатизм, түс көру сияқтылардың бәрі бір қуаттан шығады деп әр түрлі жору айтқан Европа білімділерінің сөзі туралы менің ойым мынау:

Мен жан да бар, жын да бар, адамның өз жанының қуаты да бар деймін. Дәлелім:

1. Шақырмаған жан келіп, кейде өзі пәленшенің жаны екеніне нанарлық сөз айтатыны.

2. Шақырмаған кісіге бақсылық-дуаналық, фахризм, жындылық, кез болатыны.

3. Ұйқыда кезу, лунатизм, магнетизммен біреудің еркін билеу, түсі дәл келу - бұл үш түрлісі үш бөлек қуаттың иесі болуға лайық, Оның бәрін бір-ақ қуаттан іздеу қате деймін.

Мен жан жоқ, өлген соң өмір жоқ дегенге таңғаламын. Оларға мұндай сөзді қандай ой айтқызып отыр екен? Осы кезде жанның барлығына, өлген соң да жоғалмайтынына күндей жарық дәлелдер табылып тұрса да, нанып қалған әдет алған шатақ діннен шыға алмаған молдаларша қатып қалу - ақыл ісі ме? Бір адам жанының өлген соң да жоғалмай, мұнан таза, жоғары болатынын ақылымен қабылдап нанса және бір адам жан өлген соң біржолата жоғалады деп таныса осы екеуі өлерде есі дұрыс болып, өлерін біліп өлсе, екеуі не жанынан өледі? Әрине жанның өлген соң тазарып, жоғарылайтынына нанған кісі қуанышта болып, жоғалуына нанған кісі өкініште болып, біржола жоғалмады-ау деп өлсе керек. Және ұждан - совесть жанның тілегі екеніне нанған кісі қиянат қылғанына жете қуанса керек. Олай нанбай, бай ұждан - совесть құры ғана көрініс үшін адамдыққа лайық деген кісіге жақсылық қиянаттың көп айырмасы жоқ болса керек.

Ізін білдірмеудің айласын тапса болғаны, себебі өлген соңғы жан өміріне нана алмай ұждан - совесть, жан екі өмірге бірдей керек таяныш екеніне нана алмаған кісінің жүрегін ешбір ғылым, өнер, ешбір жол заң тазарта алмайды. Егер бір адам жанның өлген соңғы өмірі мен ұждан соның азығы екеніне әбден нанса, оның жүрегін еш нәрсе қарайта алмайды. Адам атаулыны бір бауырдай қылып, екі өмірді де жақсылықпен өмір сүргізетін жалғыз жол осы мұсылман жолы сияқты. Кейбір діншілдерді қорлыққа түсіріп жүрген шатақ дін, жалқаулық, әйтпесе жаратушыда білім бар, өлген соң да бір түрлі жан тіршілігі бар. Жан екі өмірде де азығы – ұждан - совесть деумен еш нәрседен кемдік көрмейді. Тіпті бұл жоғарылаудың ең зор жәрдемі үш анық дегенім осы.

Шәкәрім Құдайбердиев.

Кереку-Баян кітапханасы. Рухнама.

7- кітап. Павлодар, 2003.198-233-бб;

ШӘКӘРІМНІҢ СЫРЫ

Шәкәрім 1858 жылы жаз мезгілінде (11 шілдеде) дүниеге келген. Бес жасынан жетіге дейін ауыл оқуында болады. Шәкәрімнің оқуы мен ізденісі көбіне өз бетінше жалғасқан. Ол ауылдан алыс кетіп, арнайы оқу орнында оқымаған. Оның адамдық, азаматтық, хакімдік болмысы Абай мектебінен қалыптасқан.

Әкесі Құдайберді 1866 жылы 37 жасында қайтыс болып, Шәкәрім жеті-сегіз жасында жетім қалады. Бірақ әкесі өлсе де жетімдік көрмей, атасы Құнанбайдың ерке немересі болып өседі.

Ұстазы Абай секілді бар ақыл-ойы мен өлең өнерін адамгершілікті дәріптеп, елін түзеуге жұмсайды. Ақын мұрасын алғаш насихаттаушылардың бірі белгілі ғалым Мұхтар Мағауиннің пікірі ақын мұрасындағы басты идеяны танытады: "... ақын бас ұрған ақиқат ұждан, шын иман - "адаспайтын айқын жол" - адамдық, кісілік".

1911 жылы ақынның атақты шежіресімен бірге Орынборда "Мұсылмандық шарты" атты кітабы да жарық көреді. Шәкәрім бұл туындысында ислам дінінің парыздары мен имандылық қағидаларын түсіндіруді мақсат еткен. Ақын мұсылмандықтың танымдық, тәрбиелік, тұрмыстық мән-мағынасын кеңінен баяндаған.

Шәкәрімнің тағы бір ұзақ уақыт ізденіп жазған еңбегі - "Үш анық". Ақын бұл философиялық трактатын жазу үшін даярлықты 1898 жылдан бастап, отыз жылдай ізденіп, жиған-терген ой-қазынасын әбден қорытып, нәтижесінде терең танымды шығармасын 1928 жылы ғана аяқтаған. Қолжазба күйінде қалған "Үш анық" еңбегі ақын толық ақталғаннан кейінгі 1991 жылы ғана жарық көрді. Шәкәрім бұл еңбегінде батыс, шығыс философтарының материалистік және идеалистік еңбектерін ұзақ жылдар бойы тиянақты зерттей келіп, тапқан екі анығына өз ой қорытындысы ретіндегі ар ғылымы туралы өзіндік танымын ұсынады.

Біріншіден, ақын Абайдың кейінгі "Алла сүю", "Құдай сүю", "Жаратушы сүю" үлгісін, өзінше жаңаша деңгейге көтерді; екіншіден, адамның жекелік қалыптасуы, өзін-өзі тануы проблемасын көтерді; үшіншіден, сопылық мақамды дүниетаным мен өлең өрнегін қазақша ұғымға сай да жаттық үлгісін көрсетті; төртіншіден, төл әдебиетіміздің мазмұндық қазынасын, шығыс әдебиеті мен батыс әдебиетінің озық үлгілерімен астастырып, ой, мазмұн, түр бірлігінде сақтай отырып, қалыптастырды. Космостық, ғарыш әлеміндегі тылсымдардың құпия сырына үңіліп, оны өлең үлгісіне түсіріп, ақиқат құбылыстарын тануға ұмтылу да Шәкәрім сынды ақынның арқалаған ауыр жүгінің бірі.

Жалпы біз аңғара бермейтін бір заңдылық бар. Абайдан жалғасын тапқан XX ғасырдың басындағы басты тақырып болып көтерілген адам сүю, құдай сүю проблемалары санамыздан қаншама сырғып қала берсе де. соншама қайта жаңғырып отырды. Өйткені, бұл, адам баласының өмір сүрер, баянды да, мәнді тіршілігі үшін қажетті ең басты түп қазығы болмақ.

Адам табиғатының диалектикалық күрделі де, қат-қабат қайшылықты құрамын жасауда, сонымен қоса, қазақ қоғамының шындығын көрсетуде Шәкәрім өз тұрғысынан келді. Ол өлең өрнегі және философия, сонымен қоса, адамның ішкі психологиясын бірлестіре отыра, қазақ поэзиясына жаңаша мазмұн мен түр әкелді. Адамның "ішкі әлемінің" күрделілігін, құндылығын, ішкі сапа мәселелерін алға қойды. Адам мінезіндегі сан түрлі қайшылықтарды жеңуді оған сыртқы ортаның әсерін, онымен қарым-қатынаста бола тұра, адам "ішкі әлемін" өзін-өзі игеру керек деген идеяны ұсынды.

Шәкәрімнің адам жайындағы түсінігі және оны көркемдеп суреттеу тәсілдері қазақ поэзиясына және философиясына маңызды өзгерістер әкелді. Жалпы "адамтануда", "құдайтануда" "ішкі әлемі" жөнінде айтқан ойлары тек қана әдебиет пен философияның ғана сыбағасына тиетін үлесі емес, сонымен қоса, ұлттық санаға, ұлттың дамуына әсер ететін дәрежедегі идеялар еді.

Адамның дамуы, оның ішкі жан-дүниесінің жандануына, жаңаруына байланысты болса керек. Философия мен әдебиетте "ішкі жан дүние" көбінесе этикалық, адамгершілік құбылыстар ретінде зерттеледі. Адам баласының ерекше табиғаты оның адамгершілік сапасына қатысты деп есептеледі.

Ал Шәкәрім былай дейді: "Мейірімділік, махаббат, қайырымдылық, адалдық ақ жүректен шығады. Ал арлы, ақылды адам қиянатты, зорлықты, өзімшілдікті, мақтанды білмейді және істемейді.

Осы үшеуінің басы қосылса, адам жақсы өмір сүреді, бір-бірімен тату тұруына сөз жоқ. Бірақ осы айтылғандарға қарсы, жолдан қосылған адамның бойында біржола сіңісіп, біте қайнасып қалған күшті, зиянды жау нәрселер, әдеттер де бар. Олар: нәпсі, өзімшілдік, мақтан. Бұлардан ұшы-қиыры жоқ жаман әдеттер туа бермек. Мысалы, зорлық, алдау, мансапқорлық, малқұмарлық, рақымсыздық, мейірімсіздік, қанішерлік, тағы тағылар. Бұлай болғанда осы жаман әдеттерден құтылудың айласын іздеу керек".

Иә, Шәкәрім күн тәртібіне адам сапасын арттырудың, оған қандай мінез-құлықтың әсері және қандай адами құндылықтарды дамыту керек деген мәселелерді қойды. Жалпы, Шәкәрім сыртқы ортаның, әлеуметтік жағдайдың адамға ықпалын, әсерін анық байқап, сол ортаны, коғамды, әлеуметтік өмірді өзгерту жағдайына, рухани қажеттіліктің әсерін мойындайды.

Шәкәрім дүниетанымының мәнін Алла мен адам, махаббат, адамшылық, адамдық құндылықтар, адамның жеке рухани дамуында көреді.

Шәкәрім - Иасауи мәдениетінің XIX ғасырдағы ең ірі өкілдерінің бірі. Сопылық ілімнің барлық қыр-сырын жетік меңгерген дана. Ислам философия тарихында өзіндік орны бар ғұлама, әсіресе қазақ мұсылман ойшылдарының бетке ұстар өкілі, данышпан Абайдың шәкірті, әулие Иасауидің жолын қуған ар ілімін насихаттаушы суфи.

Шәкәрімнің таным теориясында таным көзі ретінде жүрек және оның сипаттары алынады. Оның ойынша, "Адамдағы білу, сену ақылдың қызметіне кіреді. Сезім мүшелері келген мәліметтер миға хабар беріп, ол жерде жақсы мен жаманын ажырату - ойдың қызметіне кіреді. Міне, осы екі арнадан келіп жүректе тоғысып, соңғы әділетті шешімді жүрек береді" - дейді. Ойдың өзін мидан және жүректен туындайтын қасиет ретінде танытады. Терең ой, яғни, жүректен шыққан қасиет артық саналады.

Шәкәрімнің философиясында жан мен тән екі бөлек табиғатқа ие. Жан - ұдайы қозғалыста, бірақ ол да "күтімсіз" болса бұзылады. Тән - жанның орны, сауыты, (қабы) секілді. Көңіл - жан мен тәннің қосылысынан туады. Көңіл тәнмен жанның табиғаттарынан жаратылғандықтан табиғаты құбылмалы "екі талай". Көңілдің құлшынысы жақсы мен жаманды іздеуімізді анықтайды. Егер, көңілді - тән жеңсе түпсіз, жамандыққа қызығамыз, егер көңілді жан жеңсе жамандықтан аман қаламыз. Тән - фани (өткінші) сыртқы бояуға құмар. Жан ондайға төзбейді, ол мәңгілік, сондықтан да бояу, кірден сақтанады. Бұл жерде Шәкәрімнің адам болмысындағы жан мен тән және көңіл мәселесі сопылық таным тұрғысынан қаралады. Жанның мұраты Жананға яғни, жаратушысына қауышу. Бұл мәңгілік орын. Өлмес "жанға" "өзгермес" орын керек. Жанның құмары - қалау, талап, білу, асылды табу, дүниенің сырын ұғыну. Тәннің құмары -осыларға бөгет болу, салмақ салу, өйткені, тән - өлмек үшін жаралған. Міне осы ақиқатты білмесе адам жалқаулық, еріншектік деген жаман әдеттің ықпалына түседі де "жүректің керегін" ойлана алмай қалады. Ондай адам "өз бойына" өзі ие емес. Адам тәннің яғни, нәпсінің билігіне құл болған. Нәтижеде "іздегенін таба алмай, зарлап жан" қала береді. Адам, осы жан мен тәннің қайсы дос, қайсысы дұшпан, қайсысы "Сенікі" қайсысы "Менікі" білуі керек. Жан - өзің, яғни, "мен", "Тән менікі" Абайша айтқанда. Жанның азығы мен тәннің азығын білу керек. Жанның азығы - "Түптіге (Тәңірге) ұмтылу, "тұрақты іс" қылу; Тән азығы - сауық, қызық, ұйқы, тамақ.

Мұны ажырататын таразы ақыл, өйткені ақыл істің - мұраттың "орайлы" немесе "орайсыз" екенін анықтайды. Ақыл дегеніміз - түбі жүректен нәр алған тапқыш ой. Ақыл - өлшеусіз, жарық нұр. Ақылдың нұрын жан билеп, өзінің игілігі үшін жұмсайды. Жан, Тән, ақыл -өзара тұтастықта, тағдырдың сырлы, қиын сиқырымен жаратылған.

Сондықтан Шәкәрім ақиқатты (Шынды) білгің келсе, алдыменен "жанды" білу керек дейді. Оның ойынша "Қайдан Келдім, Мақсатым не? Өлгеннен соң не болам? дегендер ең керекті сұрақтар. "Мен" деген "Жан". Жан - ақылдың айнасы. Әлемдегі барлық болмыс "жанды ақылдың" (ал-ақл-ул аууал) жемісі (табысы). Жаратылған болмыстардың махаббаты (шын сүю), мақсұты бар, еркі бар. Бұлар неге жаратылған? Барша әлемдегі болмыстар - жанның әсері (жемісі) болса, "есті сол жан" (нафс ул натиқа) Тәңірдің жемісі. Жан қалауы - тазалық. "Шын таза жан" тазалықпен ғана Тәңірге қауышады. Тәннің жанға көнуі адамдағы адамдық мақсаттың орындалуы мен Алланың қалауының жүзеге асуына апарады. Жанға көнсем, оның иесі - Тәңірге де көнгенім. Осы жол - Хақиқат жолы, осы жолда "өлсем", нәпсі қалар зар жылап.

Бұларды адам өз еркімен жүзеге асырғанда ғана өзіне де қоғамға пайдалы болады. Анық айна - өзіңде, ақылмен терең ойласаң. Жан - ақиқат, әрі ақыл, әрі жүрек (қалб). Тілегім -Хақ пен Мақұл (Ақылдан келген болмыс). Өмірден мақсұт - хақиқатты табу, нәпсіге ермеу, оны жою. Ерсең ол сені отқа салады. Өмір түбі - өлім.

О баста жоқты бар қылған, жоқтан болмыстарды жаратқан - жан болатын. Жарықтан бізді бу қылған, құбылтып буды Су қылған, Суынан топырақ қатырып, топырақтан жасыл туғызған - дене, материяның иесі - Жан! Дененің қозғаушысы - жан. Қозғалыс - Жанның атасы (ал-мухаррик-ул-аууал) осыдан түрлі жанды (махлұқат) жаратылған. Әлем мүлкі -ақылды жаннан (ал-акл-ул аууал) жаралған. Рет-ретімен өсіп, таралған. Еркіндік, талап, шын сүю, жирену, мақсат, ой түю, денесі сау боп, жан күю - жансыздан бұлар шығар ма? Жаралыс басы - қозғалыс (ал-мухаррик ул-аууал); Қоз- ғауға керек қолқабыс (ал-иллат-ул аууал); Қозғалысқа енгізген қуатты мейлі жан де, мейлі "мән" де - әлемді сол мән жаратқан. Қозғаған қуат - жан, сол жаннан түрлі жандылар, жанына қарай тән жаралған. "Бастапқы "есті, жанды ақыл" (ал-ақл-ул аууал-ал-ақл- ул-махлуқа) соңы - адамнан шығады. Шәкәрім, осы суфилердің көзқарасын ұстанғандығы көрініп тұр. Мағынасын анық біле алмай "рух" деген сөзді "жан" дейді. Шәкәрім, Рух пен жанның екі түрлі, бөлек болмыс деп қарайды. Pyx - таза ақыл. Бұл Шын, мінсіз - Тәңірдің ісі. Оны айуандағы ақылмен шатастыруға болмайды. Рухсыз жанды - нәпсі дейді. Рухсыз жан, яғни, нәпсі адам да, аңда да бар. Молдалар мұның мәнін аңғармаған. Мұны "бір езу" - пәнші (жаратылыстану, философия) мен дінші (шариғатшы, молдалар) тыңдамас. Пәнші мен дінші - анық, таза ақылға жүгінбей, ноқтадан (тар қалыптан) басын ала алмас. Діншілдер, анықты білмес - күншілдер "Жаныңды жолдан қосты" деп, Шариғат айтып күңкілдер. Құран "рух" тәнге Алла тарапына үрленген. Осыны калам ғылымы, фиқхшылар, рухты кейіннен жаратылған" дейді. Ал суфилер рух жаратылмаған, ол Тәңірмен бірге "рух әлемінде" бұрыннан бар еді - дейді. Денешіл (материалист), пәншіл (философтар) кеселдер - дәлелсіз сөзбен ілгіштер - жан жоқ деді. Бұл Август Конт (1797-1857) сөзі болатын. Оларға Шәкәрім жауап береді: Таза ақыл - ақты барлайды, "танитын жанға" кез болса, Хақиқат жерде қалмайды. Біздің жол жақпаса, жарамсыз деп тапсақ, дәлеліңді айт; ұқпасаң шара жоқ, мен кеттім, сіздер аман бол.

Таза ақылмен таппаған дін - шын дін емес - жындылық. Мен "Хақиқат құрбанымын" Тәңір Сәуле берді, көңіл сұм түнектен құтылып, нұрға қауышты. Көңіл - пырақ мінді. "Бастағы көз" - тәнді ғана көреді, жан сырын байқамас. Хақиқатты дәл көруге "жан көретін" көз керек. Сөнген ойды жандыруға, жан берерлік сөз керек. Жаны жоқты нандыруға, Жан керек қой милырақ. Молдалардан дін сұрасаң, сандырақтап сандалар, пәнші (философтар) - Жан, Құдай жоқ, олар - тек мақам, дейді. Екеуі де түкке тұрмас, қалжырақ. Екеуі де "Сөзге" нанды. Таза ақыл – мәннен сұрақтар жоқ. Философ - бес сезімге сүйеніп, сенсе, дінші (молда) өз жолынан адасты. Таза дінді терең ой, ерікті ақыл табады. Дін де философия қатты адасты, мен Шынды (Ақиқатты) таптым, қайғы басты. Сана болмысты билейді, яғни, жан тәннің билеушісі. Тән жан жарлығын орындаушы ғана.

Менің жарым қыз емес - Хақиқаттың шын нұры. Ол сыр - көзден таса, сезу қиын. "Бас көзімен" қарасаң "Жар" өзін жасырады. Ал егер, "жүрек көзі" арқылы "Жанның сырын" аралап, "Жарымды" көрем десең, "мас бол", "жүрек тазала" нәпсіңді, барыңды, болмысыңды өртеп, жой, қазаға (өлімге) ұмтыл Сайтан қашып "ғашықтан" (асықтан). Бұл дүние бейіске айналсын, Жүректен кетіп "Сасық қан" (нәпсі, - шайтанның азығы).

Шыннан өзге Құдай жоқ, Анық құдай - Шын Құдай. Шын құдайға Шын махаббат, шын сабыр керек. Оған да таза ақыл әулиелік қажет. Анық, ғашық - әулие, керемет иесі. Жарына жанып құрбан қылған, "керексіз оған дүние. Жарынан бөлек жаны жоқ. Жар сипатын білсеңіз де, нәпсің өлмей деме жар. Оқыған ойсыз адамдар - Жансыз өмір сүреді. Олар - жамды өлік, меңіреу, мисыз бір көлік. Жар көрмеген надандар - Жарың кім деп күледі. Сен - патсасың, мен - кедей. Маңайыңа жуытпа Жүрегімде болса тат. Өмір - сырын көздесең, жарға шоқын, жаннан без. Жарға ғашық болғаныма, таңданатын түкте жоқ. Жер жаралмай тұрғанында "Менде" "ғашықтың нұры" бар. Жан денеме кіргенінде, бірге кірген осы дерт.

"Мен жындымын, асық (ғашық) боп, сол Нұрыңа Нұрға байсың. Нұрыңнан зекет, парыз, Мен - кедеймін, Нұр сұрап, қылдым арыз. Жаратқанның Құдіреті - толықтығын, Сенің "Мінсіз" "Нұрыңнан" байыптадым. Сондықтан жан - иманым, бір сен үшін. Мейлің соқ, мейлің ұнат, осы жайым. Жүз пайғамбар "муғжиза" көрсетсе де, сені көрмей мұсылман бола алмаймын. Сенің нұрың түспеген сопыларды. Бейіске кіреді деп ойламаймын. Тәңірі жолы (діні) - ақ жүрек. Оның шарты: шын іздесе Тәңірісін, қиянатты жау біліп, нәпсісін тыйса - болғаны. "Тән терезе, ой қожасы, Оймен анық байқасаң. Бар ғылымның түп атасы - Таза ақыл, ойлану.

Шәкәрімнің дүниетанымында "Ақ жүрек", "Таза ақыл", "Адал еңбек"- кейінгіге жол көрсететін үш анық - хақиқат. "Шын махаббат пен "таза жүрек". Адамзаттың бәрін махаббатпен бауырыңдай сүй, әділетті бол - шын бақыт сол" - дейді. "Бас көзі жұмылады, көңіл көзі жұмылмайды" Нәпсі өлсе, ар билейді. Жақсы адам - нәпсісін өзі билейді. Тапшы наданды - нәпсісі сүйреп, мақтанға құл қылады. Нәпсі - бастағы көзбен қарасаң сұлу қыз сияқты. Ал "анық ақыл көзімен" қарасаң - жәдігөй, талайлардан қалған жесір. Нәпсі - уға малған өткір қылыш, нәпсі - ынсапты тұтқын қылған. Ер болсаң Ынсапты нәпсі зынданынан босатып ал. Ақыл әртүрлі ғылымды айтса дағы, нәпсіні жеңу, Ынсапты еркіндікке шығаруды жүзеге асыратын - ар түзейтін ғылым - дейді.

Сонымен денең - жан нұрлы болса, жөнделмек. Ұжданды адамды, мейлі ол ғалым болсын, надан болсын, барлық адам мақтайды. Ұжданды адам өлген соң тірілмеймін деп ойлап, Ыразы қылам дей тұғын Құдайы да жоқ, сонда да ар деп, ынсап деп, азап шегеді. Осыны терең ойланайық, ол сорлыны осы азапқа итерген, қандай күш? Оның мақсаты "Өлген соң жұрт мақтасын дей ме мені?" - Ал, жұрт мақтасын деу - барып тұрған жаман іс, риякерлік емес пе? Осы ісіммен ел түзеймін деп, сол жолда өзі құрбан қыламын дер. Бірақ, оның пайдасы не? Адал жолда өлгеннің арманы жоқ дегені - "құрғақ мақтан" емес пе? Ар, ынсаптың құмары осы-ақ бола қойсын, ал зұлымдықтың құмары не? Зұлымдық пен Ар, ынсап екеуі ерегіскен екі дұшпан, артында рахат та жоқ, азап та жоқ, ақыл зұлымдықтан қалай жиренеді? Ар, ынсаптың жақсы істен үміті не? Ел түзелсе, өлген соң, оған не пайда? Дін үшін емес, тыныш өмірі үшін де емес, неге өлгеннен соң атым тарихта қалсын деп арпалыса ма? Бұған ақылым тоймайды. Жан мәңгілік жоғалмайды. Жан - екі өмірдің азығы - ұждан, ар, ынсаптың пайдасын сезінеді. Жан өлген соң мәңгілікке қауышып "бәйге аларын" біледі. Ұжданның осы сырына қанықпаған ақ жүрек адал ниет бола алмайды. Егер жан жоғалып, өлетін, жойылатын болса, сый алмайтын болса ақ, арам, ұждан, зұлым деп айырып, мынау жаман мынау жақсы деудің мәні жоқ. "Шолақ ойлылар" фанатик-діншілдер. Адамның ғылымы, технологиялық жеңісі жағынан өнері асып, әлемнің сырын ашса да, "өз жанын" танымайды. "Біледі бір "өзінен" басқаны адам" -дейді. Шәкәрімнің туып, өскен уақыты мен кеңістігінде маркстік, материалистік ілімнің, позитивистік-ағартушылық ағымның өрістеп тұрған кезі болатын. Пән, ғылымның тақырыбы - материяға айналған болатын. Пән - жанның өлетінін, оның онсыз да жоқ екендігін жазған. Бұған Шәкәрім, адамның масқаралығы, ойы жетпей сасқан - психология ғылымы да жанның барын байқамаған, білмеген" - дейді. Әрі қарай Шәкәрім: "Ен бірінші жаратылған зат жаны бар ақылды зат. "Жан - қожа, тән дегенің - жанның құлы". Ислам философиясында бұған "ал-акл-ул-аууал" - дейді. Бар нәрсе жоғалмайды, өзгереді. Жан да жоғалмайды, өлмейді. Жан тәнді жаратады. Тон жанды жарата алмайды, яғни, Болмыста сана билейді" - дейді дана.

Д. КЕНЖЕТАЙ, М. ӘЛІПХАН.

ӘДЕБИЕТТЕР

1. Мағауин М. Ғасырлар бедері. А., 1991. 264-284-бб.

2. Мырзахметұлы М. Шәкәрімнің "Үш анығы". // Шәкәрім Құдайбердіұлы. Үш анық. А., 1991

1. Әбдіғазиев Б. Асыл арна. А., 1992. 128 б.

2. Бес арыс. Естеліктер, эсселер және зерттеу мақалалар. Құрастырған З. Әшімханов Д. А., 1992, 10-126-бб.

4. Сәтбаева Ш. Уақыт шуағы. А., 2000. 389-396-бб.

5. Ғалижанұлы У. Қазақ әдебиетіндегі діни-ағартушылық ағым. А., 1998. 222-239-бб.

6. Шәкәрім. Шығармалары. Құраст.: Жармұхамедов М., Дәуітов С., Құдайбердиев А. А., Жазушы, 1988.





МӘШҺҮР ЖҮСІП КӨПЕЕВ

БҰЛ ҚАЗАҚ ҚАЙ УАҚЫТТА ҮШ ЖҮЗ АТАНҒАН

Қырық сан Қырым, отыз сан Рұм, он сам Оймауыт, тоғыз сан Торғауыт, қырық сан қара Қалмақ, Қатсыбан, он сан Ноғай, бүлінгенде Орманбет би өлгенде Ноғайлының елі бір алаша тайдан бүлініпті. Ала тайдай бүлдірді делінген сөз сонан қалған деседі. Жұрт аузында бір замандарда осылай сөйленген. Сол замандарда Құндыкер, Құбан, Қотан, Қоғам дегендер болыпты.

"Түгел сөздің түбі бір, түп атасы Майқы би" - деген болыпты. Тоғыз ханды қолынан таққа отырғызған кісі екен деседі. Сол заманда қырық ханның бірі болған Қызыл Арыстан хан Бұқарада тұрып хандық қылған екен.

Бір өзінде он бес азаншы жұма күні азан айтады. Мұнараны сол Қызыл Арыстан хан жасатқан екен деседі. Бәйбішесінен бала болмай, Қызылаяқ деген бір елді шауып, ат көтіне салып келген бір қызға хан аяқ салып, онан бір бала туып, өзі сауысқанның аласындай ала туып, бәйбіше өзінен тумай тоқалдан туғандығын іштарлық қылып, күндеп, бұл балаңды балам деп сақтама, көзін жоғалт, қарашығын батыр. Мынау өскенде жұртыңды ала қылып, ала тайдай бүлдіреді деген соң хан қырық жігітке бұйырыпты:

- Мына баланы, тапқан шешесін Сырдариядан әрі өткізіп, қоя беріңдер! Өлсе өлсін, өлмесе өз бетімен қаңғып күн көрсін деп... жер аударыпты. Егіз екі қайтып бұл жұртты мына қатын мен бала да көрмесін. Сендер де көрмеңдер деп.

Бұлар Сыр суынан өтіп, Алатау, Қаратаудың алабына келіп, жан сақтап, күн кешіпті. Бала өз асын өзі алып ішерлік болған соң, өзінен басқа жанды жақтырмай, керек қылмай, тағы болып, жалғыз жонға шығып кетіпті. Тобылғыдан жақ қылып, жүзгеннен оқ қылып, көзіне көрінгенді қорек қылып, ішіп-жеп, оғын құралайдың көзінен өткізетұғын мерген болыпты. Дәл он екі жасында аң аулап жүрген Майқы бидің баласы Үйсінге оқтай ұшырап, кез болып, ләм-мим деп бір ауыз тіл қатпай қала беріпті. Үйсін батыр үйіне барған соң әкесіне сөйлепті:

- Бір ағаштың көлеңкесінде отырған бала көрдім. Ай дейін десем, аузы бар, күн дейін десем, көзі бар. Көрген кісі қызыққаннан бір қасық сумен жұтып жіберерлік келбеті, сымбаты бар. Құсбегі тіккен томағадай құнысып тұрған бала. Өзінде Әзірейілдің анық бір түгі бар. Маңайына жан батып бара алмаса керек. Жалғыз-ақ айыбы - тілі жоқ екен депті.

Майқы би өзі ақсақ, өмір бойы арбамен жүреді екен. Арбасын көлікке салдырмай, жаяу кісіге тартқызады. Мені арбамен алып барыңдар, көрейін, - депті.

Баяғы сағымнан пайда болған Шыңғыстың шын ұлын да көріп едім, мынау сонан соң жалғанға жалғыз қара болып келген жан екен деп барса, бала Майқы биді көре сала ұшып түрегеліп:

- Ассалаумағалайкүм, хан атаулының қазығы, қара бұқараның азығы, - дегенде Майқы би:

- Әлейкүмассалам, әмісе аман бол, балам. Сәтті күн туған ұл екенсің, жеріңе жетпей тұр екенсің. Кел балам, қасыма мін, - деп үйіне алып келіп, төрткүл ошақ қаздырып, төбел бие сойдырып, төменгі елді жидырып, жорға бие сойдырып, жоғарғы елді жидырып, ала бие сойдырып, аймақ елді алдырып, баласы Үйсінді бас қылып, атқа мінгізіп, ердің ері, егеудің сынығы дегендей іріктеп, таңдап жүз жігітті қасына қосып:

- Мына баланы жебе қылып бастарыңа шаншыңдар, шеп қылып беттеріңе ұстаңдар, ту қылып төбелеріңе көтеріңдер. Қаратаудан арман қарай асыңдар, Шу мен Сарысуды көктей етіңдер. Ұлытау, Кішітау деген таулар бар, Қаракеңгір, Сарыкеңгір, Айдаһарлы, Құдаберді деген жерлер бар. Соған барып салық салыңдар. Ақ найзаның ұшымен, ақ білектің күшімен ел болуды, жұрт болуды ойлаңдар. Күндердің күнінде осы бала хан болады, сендер қараша боласыңдар. Хан әділ болса, басынан бағы таймайды, қарашасы табанды болса, қара жерден кеме жүргізеді деген деп, батасын беріп жөнелтті. Бұл жорықшылар Қаратаудан асып, Шу мен Сарысудан көктей өтіп, Майқы бидің айтқан жерлеріне келіп, ұйқыны бұзып жылқы алды, күймені бұзып қыз алды. Көш елді көш жөнекей шапты. Еру елді отырған жерінде шапты. Асулы қазан, тігулі дап-даяр үйге не болып, орныға бастады. Өз алдына мал малданып, жан жанданып үйлі-баранды болды. Сатусыз дүние алған соң, қалыңсыз қатын алған соң, ел болмасқа немене, жұрт болмасқа немене? Бұлардың мұндай болғанын баяғы Қызыл Арыстан хан естіді. Қотан, Қоғам, Құндыкер, Құбан, Майқы билерге елші жіберді:

- Менің баламды жігіт-желең беріп, желіктіріп жібергені не қылғаны, баламды өзіме алып келсін, тапсырып, менен қалағанын алсын - деп. Сонан соң ақсақалдар жүз жігітпен Қотанұлы Болатты жіберді, барып шақырып келіңдер деп. Бұлар келген соң бұрынғы келгендер "қайт" деген сөзді бізге айтпа, өздерің де қайтпа. Аты бестісінде қартаятұғын, жігіті жиырма бесте қартаятұғын, тауықтан басқа құсы жоқ, көк шөпті жұлғаннан басқа ісі жоқ. Еркегі ат болатұғын, әйелі жат болатұғын, тымақты тақияға айырбастап, пышақты қасыққа айырбастап, тәлімі бидайдың нанын жегенге, тары көженің суын ішкенге әлде қандай көріп, мас болып, биттей бөдененің бір санын жеумен күпті болып қалатұғын сарттың жаз болса, тұзын, қыс болса, отыны мен көмірін тасып, бейнет тартқаннан басқа көрер қызығы жоқ жерде не ақыларың қалды деген соң, рас-ау, рас, - деп шақыра келгендердің өздері де қайтуды керек қылмады. Қызыл Арыстан хан қайта-қайта кісі жібере берген соң, Қоғамұлы Алшынды жүз жігіт қосып тағы жіберді. Он үш ақсақал қосты. Есеп саны үш жүз он үшке жетсе, дүние жүзі жиылып жау болса, бетіне келмейді, деп айтылған сөз бар дейді деп.

Үндемесе де, үйден шықпаса да "Бабыр еңбек" дегендей ақсақал шал жұмысты жатып-ақ жайлап бітіріп жатса керек.

Бұлар да келіп орнығып тұрып қалыпты.

Енді біз ел болғанымызды, жұрт болғанымызды жұрт көзіне түсірелік деп, баяғы ала баланы алашаға салып, Ұлытаудың басына алашамен көтеріп шығарып, хан көтерді. Оған "Алашахан" деп ат қойды. Бастапқы бір келген жүз жігіт қолбасы, мырзасы Үйсінді "Ұлы Жүз Үйсін" атады. Түпқазық салықшы болсын. Жауға шапқанда бұлар шаппасын, тас түйін боп тұрсын десті. Ортаншы келген жүз жігіт қолбасы, мырзасы Болат қожа бұл жүз жігіт тосқауылшы орта буында жүрсін, ханның бақташысы есепті болсын деп, оны Орта Жүз "Ақжол" атады. Соңғы келген жүз жігіт қолбасы, мырзасы Алшынды беті қайтпаған жаужүрек, жан қадірін білмейтін кезуілші деп, қарсы алдында жүріп жауға шабатұғын да осылар болсын деп, Кіші жүз "Алшын" деп ат қойды. Кезуілші қашса тосқауылшыға, тосқауылшы қашса салықшыға барады, салықшы қашпайды. Тұрған-тұрған жерінде өліп қалуға бар, көндімбай, көнтерілерді қойса керек. Қазақтың үш жүз аталған жері осы.

Бұрынғы заманда қазақтың Жүз деген де аталарының аты болса керек. Алаш деген де аталарының аты болса керек. "Жүз" деген атты ұруға, "Алаш" деген атты ұранға қойып, жауға шапқанда "Алаш, Алаш" деп шабыңдар, "Алаш, Алаш" демегенді әкең де болса, ұрып жық деп бата қылысыпты. Кеше "Алаш, Алаш болғанда, Алаша хан болғанда, үйіміз ағаш, ұранымыз Алаш болғанда үш жүздің баласы қазақ емес пе едік" деп айтылған сөз сонан қалды. Бұл Алаша ханнан бұрын қазақ ел болып, жұрт болып, өз алдына отау тіккен емес, әр жұртқа бұратара қоңсы болып жүрген.

Біреу Болат қожа дейді, біреу Ақжол дейді. Екеуі бір кісіге аталған ат деседі. Ақарыс, Жанарыс, Бекарыс үш жүздің аталарының аты деседі. Біреулер ақсақ Келімбет, Қаракелімбет, Сарыкелімбет, Науан, Шодан деген аталары бар десіп жүрді. Бірақ олардың ар жағы кім, бер жағы кім екенін біліп сөйлеуші жоқ болды. Түбірлі сөз қылып, туынды қылып айтушы болмаған соң біз ондай сөзді нұсқа қылып сөйлеуге еріншектік қылдық.

***

Бір адамның жақсы қатыны болады, сол қатыны өліп қалса, көңілі бұзылған шаһар есепті болады. Еш нәрсесі орын-орнына қайтып келмейді. Бұл турада бұрынғылар бір мақал айтыпты:

Қарадан хан қойса,

Қасиеті болмайды.

Үлгісізден би қойса,

Өсиеті болмайды.

Кемелсізден пір болса,

Кереметі болмайды.

Тоқтышақтың терісін,

Тон ғып кисе тоңбайды.

Қарғыс алған атадан,

Егіз екі оңбайды.

Үш ай тоқсан түспесе,

Үлкен теңіз тоңбайды.

Қатын шайпау болмаса,

Ер жалғыз үй қонбайды.

Мыңды беріп, бірді алсаң,

Баяғыдай болмайды.

ОН ТӨРТ ТОЙМАС БАР

Жер жұтуға тоймайды, от отынға тоймайды. Кісі ойға тоймайды, бәрі қойға тоймайды. Құлақ естуге тоймайды. Көз қарауға тоймайды. Ғалым ғылымға тоймайды. Жер суға тоймайды. Қатын ерге тоймайды. Өлік дұғаға тоймайды... Бала нанға тоймайды. Тірі іске тоймайды.

ҒЫЛЫМ

Ғылым-білім немен болады? Ең алды құдайды, құдайтағаланы танымақ. Ол құдайды қайтсе таниды? Әркім өзін таныса, Сонда тәңірісін таниды. Қазақ қариялары да айтады жақтырмаған кісісін: "бұл шіркін, өзін танымайды, кімді таниды?" - деп. Олай болғанда, ғылым-білімге талап қылушылар алдымен өзін тануды мақсат қылу керек.

***

Бір жаманы - өзіне де, басқаға да залалды ағаш. Денесі зор, бұтағы есепсіз көп, жапырақтары қисапсыз. Әр жапырағы әр түрлі басқа-басқа у. Көзге көрінісі бек тамаша, қызықты. Көрген кісі құр көрумен өзіне құмар. Иісінің оңдылығы мұрын жарады. Тәттілігі бал мен қанттан тәтті десең өтірікші болмайсың. Бірақ қай-қайсысы болса да, ақыры у болып, жолап кеткеннің басын жоймай тынбайды. Және ол жаман ағаштың түбінен гүрілдеп ағып тұрған өзен бар. Ағып жатқан өзен болғанына - бұтағы, жапырағы мол. Өзі қызықты болғанына қызығып, бір ел келіп сол ағаштың түбіне қонды. Ағашта у барлығын біліп, уы білінген бұтақтарын кесумен әуреленді. Бір жағынан бір бұтақты кесіп жатса, ар жағынан тағы өніп-өршіп шыға береді. "Залалды болды" деп бір бұтағын бүгін кесіп тастаса, ертең және бір бұтақ шыға келеді. Ол онан да зор залалды болып шығады. Ешкімнің ойына келмеді, әуелі суды құртайық, сонан соң ағаштың түп тамыры құрып қалған соң шығып өсіп-өнуге жарамайды ғой деп. Бұл ел сол ағаштың бұтағын кесіп, тауысамыз деумен өздері таусылып бітті.

Енді бір ел келді. Бұл ел бұрынғы елдей болмады. Білді, су құрыса түп тамырынан ағаш құрып жоқ болатынын. Суды бір жаққа бұрып ағызып жіберді де, ағаштың айнала түбіндегі топырақты алып тастап, ағаштың түбін кемпірдің қаса сүйегіндей ақситты да тастады. Енді ағаш өзінен-өзі құрып, у жапырақ шықпақ түгіл қу тобыр болып, дәнемеге жарамай қалды.

Текке көп бұтақ кесіп бейнеттенуден бұл ел халас болды. Қиссадан қисса, мақсұттан мақсұтты сезіп білу керек. Бұл жаман ағаш не дейсіз, бұл жаман ағаш адамның ішкі-сыртқы көрінісі. Қаншама қызықты болғанымен бір кісінің ішінде... көп бұтақ, оған шыққан жапырақтар - бәрі де у болып жатқаны... пайда болған тәкаппарлық, күпірлік... күншілдік, сараңдық, қырыстық... өрлік, кекшілдік... ұшы жоқ ұзын, түбі жоқ терең жаман мінездердің неше атасының ауылы. Ол ағашың түбінен гүрілдеп ағып жатқан өзен адамның денесіндегі қан.

Әй, жігіттер! Естеріңде болсын, шайтан... ол бір кесек нәрсе емес, бит пен бүрге сықылды бір жеріңнен денеге кіріп кететұғын. Өзіңнің денеңдегі арам қанның жүрегіңе барып құбылып, жүрегіңді толқытып, өзіңді бұзатұғын шайтан да сол... Қан бұзылса, кісі бұзылады. Шайтан деген нәрсе өзіңнің ойың. Ой иесі шайтан жүрегіне неше түрлі ой салады. Бәрін өзіңнің бұзылған қаныңның күші салады. Олай болса, көп ішіп, көп жеумен екі арам денеңді аралайтұғын қан. Бұл екеуі бойында толық болып тұрғанда басқан-тұрған жұмысыңның бәрі өзіңе у болғаннан пайдасы жоқ. Құнанбаев Абай марқұм айтты ғой:

Өмір дүние дегенің ағып жатқан су екен,

Жүрген-тұрған жұмысың ойлап тұрсаң у екен,

- деп. Және бір сөзі:

Адам бір боқ көтерген боқтың қабы,

Өлсең сасық боласың боқтан тағы.

Менімен сен тең бе деп мақтанасың,

Білімсіздік белгісі ол баяғы, -

дейді екен. Соңғы әулиелер адамды адам санына кіргізбей жүрген қарындағы бір қап... екенін білді де ішпек-жемекті аз қылды. Ол екеуі азайған соң, ұйқы бөлінді, сергек болды. Сонан соң күлкі кем болды. Денеде арам қан азайды. Арам қан азайған соң жүректі барып ұйтқытып бұзатын дәнеме табылмады... күш, құт алып періште сипатта болды...

***

Адам баласында бір табиғат бар, кәдімгі заманнан өзге өзгерсе де бұл табиғат өзгермейді. Бұл күнге шейін мәңгі-бақи.

Ол не десең? Тура сөйлеушінің жазасы нақақ өлтірілу. Күнәкарларға кесімді түрлі жазалар бар. Бір адам турашыл болса, хақ сөйлеуші болса, оның жанына сұқтанып, қас қылушы даяр тұрады.

Бұ табиғат әр милләттә, әр жыныс адам баласында бүгінге шейін бар нәрсе. Хақиқат дұрысы осы деп қостаушы болмайды, соның көзін қалай жоғалтудың жабдығына кірмек. Сол табиғат хазірет пайғамбарымыз Мұхаммед ғалайссаламның жанына ғаріптердің сұқтанып өшіккені сондай, замананың абзалы болып жаратылған пайғамбар да қашып, басын зорға құтқарды...

Тура сөз иелері өз ұлтында тұрып күн кешіре алмайды.

Батырлық жолдасқа пайда, жанға қас,

Мырзалық қонаққа пайда, малға қас,

Өтірік сөз дауға пайда, иманға қас,

Өткір пышақ қолға пайда, қынға қас.

- Басқа пәле қайдан?

Басқа пәле тілден.

Бір менің дегенім дәнемеге тұрмайды. Құдай өзі сақтауында қылсын, я Алла өзің сақтай гөр.

***

- Сөз өзі не нәрсе?

- Сөз - адамның өнері. Өнер алды - қызыл тіл деген. Адамның ғазизлігі... сөзбен болды. Хайуан сөз өнері болмағаннан хайуан болды. Көңіл бір жатқан кеннің дариясы. Сонан шыққан сөз жауһар. Ауыздан шыққан сөз көмір. Тіл бір болаттан жасалған өткір қанжар. Оның майдалап, уақтап жасап шығарып жатқанының бәрі інжу. Көп адамның бір жерге бас қосқаны - бау-бақша жасалған сияқты. Соның ішінде сөз жеміс сықылды. Бұ дүние бір қараңғылықтай нәрсе. Оны жанды қылатұғын ақиқат сөз. Сөз өліп қалған көңілді тірілтеді. Сөздің ізітінен адамның жаны рақат алар. Сөз жүгінің самалы Хазірет Жәбірейіл ғалайсаллам болды. Сөз осал жүк екен. Tic тізіліп орнында тұрғанда қандай? Жерге шашылса, не құн қалады. Назымнан келген сөз орнында тұрған тіс сықылды. Қара сөз соның шашылып жерде жатқаны сықылды. Назым - әр түрлі жеміс шығып тұрған бау ағашы. Қара сөз көңілдің бау-бақшасында үлпілдеп тұрады. Жерге шашылды - қара сөз болды. Меруерт, маржан, інжу әбдіреде жатты - кім көрді? Тізілсе, жұрт көзіне түсетұғын болды. Қара сөз солардың әбдіреде жатқаны.

***

Адам қалай қылғанда адам болады? Ұшқан құстан, жүгірген аңнан ғибрат алып, солардың мінезімен мінезденбесе, аш арыстан жүректі болып келсе, палуан жолбарыс білекті болып келсе, досы көп болып, дұшпаны жоқ адамнан осы екеуінің жүрегі, білегі табылады. Бұл екі хайуанның мінезінен шапағат табылады. Қазақта мақал бар: "Қарға табанымен басып жейді, сұңқар шашып жейді" - деген. Оның мәнісі - қарға біреу көріп қоймасын деп жалтақтап табанымен басқаны - жасырғаны. Сұңқар өзінің жегенін мақсат қылмайды, басқаға пайдам тисін, сарқытымды кім болса, сол жесін деп, жан-жағына шашып отырады екен. Сондай болғаны үшін қазақ мақал сөзінде: "Қарғаға балшық, сұңқарға талшық" делінеді. Бұл сөзден насихат табылады. Бал жинайтын ара қандай ұя жасайды... Адам "мен дәнеме білмеймін" деп қарап отырмай, өнерге тырысу керек. Қазақ мақалында бар: "Өнерлі өрге жүзер" деген.

Мысық бір тышқан алып жесе, аузы-басын сүртіп, жаланып, өзін-өзі таза ұстауға қандай тырысады. Сол үшін оның өзі арам емес, тазалықты мұнан ғибрат алуға жарайды. Кішкененің қайраттысы мысық. Өзі кіп-кішкентай болып, зор нәрседен қорықпайды. Қараңғы түнек жерге хайуаннан қорықпай жетіп баратын мысық.

Өзінің қаралдысынан үлкенді құмырсқа көтереді. Ол үмітінің зорлығынан үмітті болуды мұнан ғибрат алуға жарайды.

Жігіт адамның қырағылығы бүркіттей болсын. Зеректігі байғыздай болсын. Жүрісі маймылдай болсын. Он екі қырлы, бір сырлы, отыз аяқты болсын. Былай дегені - басқан ізін білдірмей, жүрген ізін кісіге сездірмейтін болсын дегені. Орнына қарай мінез қылсын. Сонда адам болып, адам қатарына кіреді. Біреуді біреу ит десе ашуланады. Өзі ит дәрежесіне жеткен жоқ. Ит суыққа, аштыққа шыдамды болады. Иесіне опалы болады. Ac құйса да, құймаса да, қадірлеп күтсе де, күтпесе де басқа біреудің есігіне телміріп бармайды. Қанша ұрып, соқса да иесіне кек сақтамайды. Түн болса, дамыл таппай үріп, иесінің маңына күзетші болады. Қараңғыдағы дыбысты аттан ит бұрын естиді. Түн болса ұйқыға да сақ болады, не үшін, иесіне көмек көрсету үшін. Жақсы кісіге, киімі әдемі кісіге үрмейді. Жаман кісіге, киімі жаманға үреді. Естілікте жаман-жұман кісіден есті болады. Қазақта мақал бар: "Киімі жаманды ит қабады, пиғылы жаманды тәңірі табады" деген. Ит иесіне болысып дұшпанға қару қылады. Сол үшін бұрынғылар айтқан: "Ит опа, қатын жапа" - деп.

Адам мінезді қайдан үйренем демесе керек. Түйе деген малдан ғибрат алу керек. Түйе сондай зор биіктігін ойына алмай, бір тышқанның құйрығына байлап қоя берсе, еріп жүре береді. Өзі қырық күн шөлге шыдайды. Көзіне көрінгенді қорек қылып, еш нәрсені талғамай жеп қанағат қылып жүре береді. Күштілікте қара жердің кемесі десе болады. Көнгіш те, сондай көнгіш бола шөгерсе де шөгіп жатады. Түн болса, байлап қойған жерден қозғалмайды. Оның жалғыз-ақ құмар нәрсесі түз болады. Тұз жалата берсе, жаны кіре береді. Қазақта мақал бар: "Түйе тұзға тоқтайды, жігіт қызға тоқтайды". Және бір мақал бар: "Түз десе, түйе тұтпайды, төркін десе, қыз тұтпайды" - деген. Төрт аяқты хайуанда түйе малының ұрғашысы ер іздемейді. Иесі қолынан шегерсе жатады. Әйтпесе, ғұмырында еркегін керек қылмайды десе де болады. Мұнан ғибрат алуға жарайды.

Біздің қазақ жұрты мақтаған адамын "қойдан қоңыр" деп сөйлейді. Қойда жуастық мінез бар. Сол себепті басқа хайуандардан сипатты болады. Ешкі егіз табады, ит сегіз табады, шошқа тоғыз табады. Онан да көп табатын хайуандар да бар. Қасқыр қанша күшіктейді? Түлкі, қарсақ, мысық әрқайсысы қанша бала табады. Қой жылына жалғыз-ақ қозы табады. Сонда да төрт аяқтыда қойдан көп жануар жоқ. Өзі жылына үш түлейді. Бір қабат жүнін "жабағы" деп атайды. Қазақ халқы оны қанша пайдасына жаратады. Өзіне киім, малына жабу, артығын сатып, керек-жарағын алады. Бір түлеген жүнін қозының қарын жүні дейді. Одан текемет басып, қызға жасау қылады. Үй ішіне төсеніш қылады. Ақ жүнінен аппақ киіз басып, түскиіз жасайды. Үшінші түлегенін күзем жүні дейді. Қанша киіздер басып, онымен керек жабдықтардың бәрін бітіреді. Жазда отыратын киіз үй, ішкі-тысқы төсеніштері мен қысқы үйдің астына төсейтін төсеніш - бұлардың бәрінен артылғанын және сатып керек-жарағын алады. Қазақ жұртының тұрмысын бірсыпыра көтеріп ірілендіріп тұрған осы қой деген мал. Құрт - май. Қыс болғанда қазақ деген жұрттың отыны қойдың барлығынан табылады. "Қой дегенді қой-ақ қой" дегені - ол жарықтықты айтып не қыласың деген сөз. Қойдың жүнінен басылған киіздің бір қасиетін сөйлейік. Кеше қазақ жұртында Едіге баласы Шоң би жаз күнінде қанша игі жақсы бас қосы, бір киіз үйде отырғанда жарқ-жұрқ етіп найзағай ойнап жаңбыр жауды дейді. Сонда Шоң би отырған үйдің төбе киізіне қараса, бір саңылау - тесік жоқ екен. Қасында отырған әлеуметтен сұрады:

- Осы үйдің екі үзігін ұрлағанға қандай айып саларға керек? - деп. Жұрт дәнеме дей алмады. Сонда Шоң би өзі айтты дейді:

- Дәл осы үйдің екі үзігін ұрлағанға іші тола отырған жанның құнын төле деп бұйырар едім, - дейді. Отырған жұрт бұл сөзіне көнбей:

- Бұл екі үзікті сатса пәлен қой, мұнша құнды, мұнша пұлды болатын мұның не артықтығы бар, - дейді.

Сонда Шоң би отырып айтты:

- Сендер құдайдың қай бергенінің қадір-қасиетін білесіңдер. Күн күркіреп жауып түр. Найзағай ойнап, жарқ-жұрқ етіп тұр. Естігенде жанда зәре қалды ма? Аспаннан түсетұғын жайдың оғы тесігі жоқ бүтін киізден тіпті өтпейді. Дәл осы күнде осы үйдің үстінен жайдың оғы кез келсе, өтетұғын жері жоқ, киіздің жүнінің арасына бытырап-бытырап сіңіп кетеді. Осынша жанды сақтап қалуға себеп болған соң бұл үзіктің құны үй толы жанның құны болуға жарамайды, - дейді. Отырған жұрт жағасын ұстап, таң-тамаша қалды дейді.

Жапалақ деген құс болады. Өзі он жұмыртқа табады. Соның бәрін бірден жарып ұшырмайды. Екеу-екеуден жарып бала қылып ұшырады. Бәрін бірден жарып бала қылсам тамақ жеткізе алмаспын деп. Өзі намаздыгерден жоғары, бесіннен төмен бір-ақ мезгіл ұшады. Алса бір тышқан алады, алмаса алмай қалғаны. Сонда да құстың семізі болады. Себебі, қанағаты мол болғаннан. Адам қанағатты содан ғибрат алса керек.

Байғыз деген құс бар. Ғариплықты, бейшаралықты мойнына алып таста жатады, қайда бұзылған жай болса, сонда жатады. Су ішпейді, бидай, тары жемейді. Өзінде көлденең тістеген қылдан да жіңішке шөп болады. Оны да жемейді. Құр тістеп жүрсе керек. Қазақта бір сөз бар: "Тұрымтай екеш, тұрымтай да тайлы биенің етін жейді деген. Бір тауыққа һәм дән керек, һәм су керек деген. Бір нәрсені қорек қылып жейтұғын болсам, соның қарғысына ұшырап бейнетке қалсам керек" - деп. Сол үшін ешкімнің көзіне түспейді, жанға көрінбейді. Сүлеймен пайғамбарға барша құстар қызметкер, құл болғанда, ол келмеген. Сонда Сүлеймен патша:

- Не үшін маған келмейсің? - дегенде, байғыз айтты:

Менің жалған дүниеден ешбір керек қылған нәрсем жоқ. Сенен не іздеп келейін деген. Бұл сөзге ақыл жіберіп, ықылас қойған адам мұны ойлап пікір қылу керек. Ұшқан құсты торға түсіретұғын, жүгірген аңды орға түсіретұғын тамақ екен. Жұтқын тамағына ие болған адам торға да түспейді, орға да түспейді. Осы күнгі адаммын деп жүрген адамдардың жауы иегінің астында. Ол жау не десеңіз, жұтқын тамақ жалғанда мазаққа, ақыретке, ғазапқа түсіретін тамақ. Тамағынан тартылған бәріне ықыласты болады.

СҮЛЕЙМЕН МЕН ІБІЛІС

Құдайдың құлшылығы бізге парыз,

Жалғанда құтылмасақ болар қарыз.

Пайғамбар тақ Сүлеймен бір күндерде

Аллаға бір сөз айтып қылды арыз:

- Жын-пері адамзатқа қылдың еркін.

Билеттің арзан қылып дүние-мүлкін.

Ұшқан құс, жүгірген аң жел мен судың,

Жараттың бір жүзікте қылып кілтін!

Жер алыс үйден шығып көрмегенге!

Бар нәрсе жоқ сықылды көрмегенге!

"Берді", - деп, патшалықты ойламаймын,

Билігін бір шайтан лағын бермегенге!

- Ежелден жүрген шайтан қисық жолға,

Жақсылық қылған емес ешбір құлға.

- Ол итті билегенмен не қыласың

Ойлайсың болады деп неге тұлға?!

- Сен мені қойдың жұртқа патша сайлап,

Алдыма салып жүрмін бәрін айдап!

Билігін Ібіліс лағын берсең маған,

Тас қылып қойсам деймін мықтап байлап.

- Муафық тағдырыма емес сөзің,

Жетпей тұр бұл араға сенің көзің.

Шайтанды босатпастан қойсаң байлап,

Жүрерсің өле жаздап аштан өзің.

- Жараттың оны неге әуел бастан,

Атамыз адамзатқа қылып қастан.

Сенен бір сұрағаным билігін бер!

Қояйын оны байлап, өлсем де аштан!

- Ұшырып алып келсең: бұйыр желге!

Қоймасын, тығылса да көрден-көрге!

Қалжырап өзің аштан дағдарарсың

Таба алмай ас пен қорек ішіп-жерге.

Бұйырды Сонда желге: "Алып кел!" - деп,

Ұйытқыған самал тұрды, жел уілдеп,

Ұшырып ап келген соң, байлап салды:

- Ал малғұн, тырп етпестен жата бер! - деп.

Шайтанды байлап қойды пентке /винтке/ салып,

Азаппен қинайын деп, өшін алып.

Әр түрлі ерік берген пендесіне

Құданың құдіретіне қайран қалып!

Ақыл малда, көрік-шырай көмейде екен,

Бұл сөзді ешкім бекер демейді екен.

"Еңбексіз халал емес ішкен ас", - деп,

Тағамды патшалықтан жемейді екен.

Базарға тоқып зәнбіл сатады екен.

Ac қылып соны қорек татады екен.

Өзінен онан басқа жемей тағам,

Сабыр қып аш та болса, жатады екен.

Бір себет талдан тоқып қолына алды,

Сатып тамақ алуға базар барды.

Базарда қыбырлаған жалғыз жан жоқ,

"Бұл қалай кеп болды?!" - деп қайран қалды.

Бос қалған шаршы базар, көше, сарай,

Келеді жан-жағына қарай-қарай.

Жандыдан жалғыз жүрген қарға да жоқ,

Құданың құдіретін көр, болды қалай?!

Тамаша көз жіберді әрбір жаққа,

Қызығар бір пенде жоқ мал мен баққа:

(Қылып тұр тәңірім оны сынамаққа!)

Жан біткен үй ішінде мешітте отыр,

Құбылаға қарап, жылап жалғыз хаққа!

Ешкімнің ойында жоқ дүние жалған,

Безіпті үлкен-кіші - бәрі де малдан.

Біреуге біреу үндеп, тіл қатпайды,

Дүниенің жұмысынан бәрі қалған!

Жылаулы бір құдайға жанның бәрі,

Отырған шарт жүгініп жас пен кәрі.

Ешкімнің еш нәрсемен жұмысы жоқ ,

Көзінен тақ Сүлеймен көрген, әні!

- Алушы зәнбілімді болмады жан,

Шықпастан алды отырып үйлерінен,

Бұ не сыр, жұртқа түскен не күн болды?!

Құдая, білдірсейші, қалдым ғой таң?!

- Нандың ба, көріп, маған көзіңменен?

Сен жұртты көрме бірдей өзіңменен.

Жұмыстан қалды бүгін соның бәрі,

Өзіңнің еркін айтқан сөзіңменен!

Мәнісін мұның саған айтам енді,

Бұларды өз қалпына қайтар енді!

Әркімге әрбір түрлі іс қылғанда,

Түрткілеп: "Бол-бол!" - дейтін шайтан еді.

Біреуге ол біреуге бұл жұмыс салып,

Түрткілеп ерікке коймай тыныш алып.

Шайтанды өзің байлап қойғаннан соң,

Байланды бүгін, істен бәрі қалып.

Шайтанның адамзатқа достығы - қас,

Мұрнына дәрі иіскетіп қылады мас.

Ерікті шайтан құлға бола алмаса,

Алданып бұл дүниеге бұрмайды бас.

Отырған бір орнынан бұлар тұрмас,

Бас қосып бір-бірімен кеңес құрмас.

Бейхикмет ешбір нәрсе жаратпадым,

Шайтансыз, асылы, дүние дүние болмас.

Таңғалып тақ Сүлеймен күлді дейді,

Құдайдың шеберлігін білді дейді:

- Менікі ойлап тұрсам, бекер екен,

Малғұнды босатайын енді! - дейді.

Шайтанды халас қылып қоя берді,

Адамдар топ-топ болып жүреді енді.

Ұмтылды өзді-өзінің шаруасына,

Ду болып қыза берді базар енді.

Қылады біреу шаруа, біреу сауда,

Аң атып мергендікпен біреу тауда.

Дүниеде көп жұмысқа жарайды екен,

Бостан бос қалмайды екен шайтан жау да.

Ғазазіл болып малғұн қалған екен,

Билігін дүние ісінің алған екен.

Дүниеде адамзатты аздырмаққа,

Әркімге әрбір қиял /хиял/ салған екен.

Бәтшағар соның үшін жүрген өлмей,

Шара не басқа түссе, пенде көнбей?!

Жалғанда әрбір түрлі қылған істің,

Адасар: оң-терісін пенде білмей.

Түспесін алдауына пенде не ғып?

Жүрген соң дайым аңдып қойдай бағып.

Құдайым рақым (рахым) айлап фазылына алған,

Пендесін өзі сақтап алар қағып,

Белгілі көрініп тұр көзімізге,

Бек анық болуға аян өзімізге.

Бозбала, бекер ғой деп болма мүңкір-(мәңкір),

Кітаптан көріп айтқан сөзімізге.

Ғибрат ал болып жүрген болыс-биден,

Жалғанда әрбір басқа түскен күйден.

Мал шашсаң, ұлықтыққа партия боп,

Табылар екі жүз сом елу үйден!

Бір ниет ой ойласаң егер дінге,

Тартам деп хақ жаратқан түзу жөнге.

Беруге хақ жолына қылып һәммәт -

Табылмас елу үйден екі теңге!

- Осылай болып біздің заманымыз,

Құрып тұр бұған хайла амалымыз.

Жалғанда арманда боп біз барамыз,

Бір жерге тұрақтамай табанымыз!

Бұл Мәшһүр Бұхар барған, Қоқан барған,

Ойы бар: кетсем деген онан да арман.

Түлеген аққу құстың қанатындай,

Жерінде жүрген-тұрған сөзі қалған.

1914 ж.

ЫҚЫЛАС СҮРЕСІ

Құдайға шексіз шүкір, сана сансыз

Өлім хақ, ол келеді бір күн аңсыз.

Алланың бірлігіне тәсбих айтар

Жаралған күллі ғалам жанды-жансыз.

Баршасы зікір етер есім сәтін,

Әрбірі, әр Лафызда айтар атын.

Құранда сүре "Ықылас" аятында

Білдірген құдіретімен өз сипатын.

Осылайша бұл сүренің фазылы бар

Құранның тәпсірінде айтылар.

Құранда фазыл болған уақиғасын

Имамдар осы түрде қылады изһәр.

Қырық жасында Пайғамбарға уәхи келді,

Кәпірге дағуат ет деп Хақ бұйырды.

"Аллаһ бір, хақ Расулын таны!" - деп,

Меккенің кәпіріне хабар берді.

Кәпірлер Рәсүлге айтты: - Иә, Мұхаммед,

Көресің пұттарымыз әр түрлі зат.

Сен-дағы Құдайыңның асыл затын

Біздерге мағлұм етіп әйлә қыл жат.

Өзінің құдіреті мен Жаббар құда

Жіберді бұл сүрені Хабибына.

Пайғамбар кәпірлерге жауап берді,

Дәлелдеп бұл "Ықыласты" барлығына.

"Ықылас" - деп, бұл сүреге қойылған ат,

Оқыса ықыласымен әркім сөзін.

Хақына жаһаннамның оттарынан

Ол құлдың бар денесін қылар азат.

Бағызи мағрифат дүр бұл сүренің

Оқыса ықыласымен әркім сөзін.

Бір Құдай ол пендеге мағрифат ғып,

Махшарда Рәсүл қылар оның жанын.

Сәмат деп бағзы айтты және

Бір кісі оқуды әдет етсе ғана.

Жоламай ол адамнан шайтан қашып,

Жақындай мәғар етпес әркез оған.

Бағзилар: "Нұр сүре" - деп, айтар мұны,

Бір кісі әдет етсе күндіз-түні.

Алланың фазылы бірлән ол пенденің

Көңіліне Раушан болып толғай нұры!

Құранның үшбу сүре нұры дүрлар

Бұл сөзді тәпсирлерде қылған изһәр.

Үш рет ықыласымен айтса оны,

Бір Құран оқып шыққан сауабы бар.

Құрмет қып, кім оқыса аузына алып,

Өлгенде қабірі тұрар раушанданып.

Қараңғы қабірінде осы сүре

Жарқырап тұрар дейді шамша жанып.

Көңілі кәпірліктен қауіп ойласа,

"Иманым аман болсын!" - деп ойласа,

Дүниеден ислам дінмен сапар шегер

Ауызын мұны оқудан бос қоймаса.

Белгілі төрт мүшаррап періште бар,

Әрбірі, әрбір іске дайын тұрар.

Алланың әмірімен бұл сүрені

Әрқайсысы маңдайына жазыпты олар.

Жеткізе алман, жетіліп айтып мұны

Артықша бұл сүренің қасиеттерін.

Мүбарак Лафзымен баян еткен

Расулдың білдірейін хадистерін.

Миғраждан келгеннен соң Расул барып,

Асхабқа сөйлегені аузына алып.

Мүшаррап періштенің зікір еткен

Естідім тәсбихтерін құлақ салып.

Aт қойып "Ықылас" деп бұл сүрені,

Тұрады таспих етіп, айтып оны.

Осыны көп оқыған үмбетіме

Сауабын бағыштайды оның бәрі.

Алла айтты: - Иә, Мұхаммед, бұл бір хабар

Көресің кеп Мұхарраб періште бар.

Әуелден ақырға дейін бәрі тегіс.

Таспих ғып бұл сүрені айтады олар.

Сол үшін тапсырамын мұны оған,

Фазылым түсер, махшарда оған.

Иә, достым, бұл сүрені көп оқыған

Сауабын бағыштаймын үмбетіңе.

Махшарда мойнына алған жаралған жан,

Болғанда әркім өзі қалы бірлән.

Бұл құлым пенделердің Саттары боп,

Асады дәрежесі бар ғаламнан.

Дүниеде фазыл болған төрт кітап бар

Зәбур мен Тәурат, Інжіл Құран олар.

Сипатын бір Құдайдың зікір еткен

Олардың баршасында бұл сүре бар.

Бір рет кім оқыса шын ниетпен,

Сол болар тілегіне барып жеткен.

Айтылған Зәбур, Тәурат, Інжіл Құран

Сауабы жазылады қатым еткен.

Миғражда Расул барған жәннатқа еніп,

Не түрлі тамашаның бәрін көріп.

Расулге сол жаннаттан ұшырасты,

Алдынан Идрис нәби қарсы келіп.

Расулге Идрис айтты - ей, пірәдар,

Өлгенде пенделерге көп тұр қатер.

Жан ашу, қараңғы көр, ғазап қабір

Таразы, қисәп, сауад рузи махшар.

Расул айтты: - Осының бәрінен өтіп,

Жәннатта сіз жүресіз сайран етіп.

Айтылған қатерлерден қ ұтылдыңыз,

Мәңгілік мұратына кәміл жетіп.

Расулге, Идрис айтты: - Жәннатта едім,

Айтылған қатерлердің бәрін көрдім.

Сүйтсе де сізге үмбет болмадым деп

Арман ғып талай рет ойлап едім.

Идрисқа, Расул икрам айтты Сонда:

- Сайрандап жұмақ ішін жүрсің мұнда.

Бүлдірші маған соны мақсатың не

Үмбеті Мұхаммедтің болуында.

Расулге Идрис айтты: - Болсаң тыңдар,

Жәннатта бос тұр қанша жақсы орындар.

Кірмекке көңілім соғып жақындасам,

Мынадай сөзді маған айтады олар.

Дейді олар: - Кіреміз, - деп, келмеңіз сіз,

Мұхаммедтің үмбетіне несіп бізбіз.

Келгенше ол Расулдың үмбеттері

Еш адам кіре алмайды бізге әркез.

Мен айттым: - Мұхаммедтің сіз үмбетің

Көрместен қайдан түсті бар һиммәтің.

Қай түрлі құлшылық пен мұны тапқан

Сіз маған білдір дедім шарапатын.

Айтты олар: - "Ықылас" атты бір сүре бар,

Кімде-кім көп оқыса салып ихрар,

Солардың кіретұғын орны - осы,

Жұмада және коппен оқығандар.

Олардың таудан үлкен сауаптары,

Айтуға таусылмайды жауаптары.

Махшарда көп халықтар жиналғанда,

Фазылымен кіргізеді біздерге оны.

Және бар Пайғамбардан бір хикаят

Оны да баян етіп айтайын жат.

Бір күні Алла Расулы асхабымен

Мәжілісте отыр еді жасап сұхбат.

Жәбірейіл Хақ әмірі келді жетіп,

Расулге бұл сөзді айтты хабар етіп.

Иеменде сахибы дәулеті бар жақсы адам

Дүниеден үшбу күнде кетті өтіп.

Төрт жүз мың көктен енген періште бар,

Сап түзеп бәрі тегіс тұр қаз қатар.

Иә, Расул жылдам барып имамдық ет,

Баршасы бұл мәйітке жаназа оқыр.

Пайғамбар Жәбірейілге айтты және

Қанша жол екі арамыз айтшы маған.

Жәбірейіл Рәсулге айтты жеті жүз тәш

Жол деп шақыр Ямин Мәдинаға.

Пайғамбар: "бісмиллә!" деп атып тұрды,

Жәбірейіл жер тамырын тартып тұрды.

Пайғамбар періштелерге имам болып,

Барлығы ол мәйітке намаз қылды.

Сүһәл ғып Жәбірейілден сұрады Расул:

- Осынша ғиззат тапқан қалайша бұл?!

Аспаннан намазына Мәлік түсті,

Аллаға қай қызметі болып қабыл?!

Жәбірейіл Расулге айтты: - Иә, пайғамбар,

Мен сізге мәлім етіп айтайын жар.

Құрметке, міне, осындай ие болад

"Ықыласты" тірлігінде оқығандар.

Сол үшін бұл дәулетті Алла беріп,

Намазын періштелер оқыды келіп.

Алланың уағдалы әмірімен

Сауық қып, сайран етер, жәннатқа еніп.

"Ықыласты" күнде оқысаң он мәртебе,

"Аятүл күрсіні" оған қоса және.

Пайғамбар қатарында орын берер,

Махшарда кәләм етіп Алла, әне!

Ол құлға риза болар бір Алламыз.

Шайтан ом мәғәр етпе оған әр кез.

"Кәһф" деген сахаба нәфіл еткен

Дәлелдеп хадиспенен айтылған сөз.

"Ықылас" атты бұл сүрені әркім көріп,

Оқыса ниет қойып көңіл бөліп.

Дүниеде ризығы көп болады,

Фазылы мен берекетін Алла беріп.

Құр қалмас бұл дәулеттен көршісі де

Ол-дағы азап көрмес жоқшылықтан.

Сүрені көп оқыған себебі үшін

Ол құлды жарылғасын Жаббар хақтан.

НӘПСІ АЖДАҺА

Дүние, ойлай берсем, жалған дейді,

Әркімді әлекке тек салған дейді.

Дүниені өле-өлгенше қуып-қуып,

Аузы аңқиып [құр босқа] қалған дейді.

Хикаят сөз бастайын әуел бастан,

Бұл күнде жүйрік қайда таптан асқан?!

Сөзімді күп тыңдайтын ғазиз болса,

Хикаят сөз жазайын біраз дастан.

Заманды жылдан-жылға қуландырды,

Бойыңды алтын-күміс буландырды.

Келгенде жүз тоқсанға бір өлім бар,

Көзіңді әлі-ақ бір күн суландырды.

Дүниеден неше-неше өтті-ау жандар,

Құдайдан зар жылайды қорық қандар.

Кеудемде түрлі-түрлі уақиғам бар,

Айтайын, тыңдасаңыз, жарандар!

Өтіпті бізден бұрын мұрсалдары,

Дүниеден өтпеймін деп соның бәрі.

Қызығы бір күнгідей болмайды екен,

Патшалық , тақта тұрып, құрсаң-дағы!

Арасы - топырақ пен алтын, күміс,

Ағаштың бәріне де бітпес жеміс.

Біреу - бай, біреу - жарлы, біреу - кәріп,

Дүниені жаратқан жоқ тіпті тегіс.

Алтыннан жер астында кімге пайда?

Дүниеде ажал келсе, болмас айла,

Болмағың жақсы-жаман Құдіреттен,

Шөп шықпас, су жүрмесе терең сайға!

Біз - түлкі, ажал бүркіт қоймайтұғын,

Нәпсіміз - бір аждаһа тоймайтұғын.

Күнәмыз - мықтап тиген ол - бір киім,

Нәрсеге одан басқа болмайтұғын!

Тіліміз - өткір қылыш қойған қайрап,

Жұтады отыз тісің, нәпсің шайнап.

Тамырың алпыс екі жіп секілді

Бекітіп дүниені қойған байлап!

БЕС ҚЫМБАТ

"Ең әуел керек нәрсе иман" - деген,

"Ақырет істеріне (ишларына) инан!" - деген!

"Құдай кешірер!" - дегенмен, іс бітпейді,

"Иман шартын білмесе, есен (ибан)" - деген.

"Екінші керек нәрсе - ғақыл" - деген.

"Ғақылсызда таупық жағы (шағы) тақыр!" - деген.

"Аз іске ашуланып, дінін бұзар,

Иманын кәпірлікке сатар!" - деген.

"Үшінші қымбат нәрсе - сабыр!" - деген,

"Сабырлысы мұратын табар!" - деген.

"Әр істе сабырсыздың тәубе-зорлық,

Сабырсыздық басқа пәле салар!" - деген.

"Төртінші, қымбат нәрсе шүкір" - деген,

"Нығметке шүкірсіздік - күпір" - деген.

Жатқан жерден: "Құдай кешір!" - деген қорлық,

"Себеп іздеп тура жолмен жүгір!" - деген.

"Бесінші, қымбат нәрсе - әдеп" - деген,

"Әдепсізде иман тұру ғажап!" - деген.

"Көпірлік - әдептіде тұрмағандай,

Әдеп деген махаббатқа себеп!" - деген.

ҚИЯНАТ

Жақсы қыз бозбалаға пар болғандай,

Жігіті душар болса, жар болғандай!

Теңі емес бір жауызға (пасыққа) берсе егер (агер)

Көңілі көтерілмей, зар болғандай!

Ғұмыры қызықлықтан зайғы болып,

Мысалы кең дүниесі тар болғандай!

Жетпейтін төстігіне көп жамандар

Өлгенде әлдеқандай таң болғандай!

Сатылып кейбір қыздар кете барар,

Бағасы ғазиздікі мал болғандай!

Қожасып: "Мал бердім!" - деп жаман шіркін

Жайы бар: байқап тұрсаң, паң болғандай!

Бейшара өздігінен жол таба алмай,

Ғазиз бас ауырланып даң болғандай!

Көрініп кәріп хәлі тұра алмас ем,

Бір міскін халық ішінде жан болғандай.

"Бұзылды пәленшенің қызы" - десе,

Өзіне көрінеді ар болғандай!

Көлденең ағайындар ұнатпайды,

Хаққа соның үшін лаң болғандай!

Жұрт қалып осылардың обалына,

Секілді алушыға мал болғандай!

"Жалғанда қорлықпенен өттім ғой!" - деп,

Көзінен ақ қан жасы қан болғандай!

Көндіріп ғаділдікті жүр ғой қазақ,

Көңіл қайда жарқ етер шам болғандай!

Келе ме осы ісіміз дұрыстыққа,

Көркіңе көрінсе де, зар болғандай!

Адамды мал орына жұмсауымыз

Бір емес, бар қазаққа ғам болғандай!

Қай күні бұл қиянат тоқталады,

Бір емес, халық ішінде сан болғандай?!

Иә шариғ[ат], иә низамға дұрыс та емес,

Қазақтың қағидасы заң болғандай!

Бұл сөзім біреуге емес, көпке бірдей,

Қажеті кімге болса, сол алғандай!

Мысалы, кіші (кеше) болса аңғартқаным,

Осы хәл өз басында пар болғандай!

Тең болып екі зайып қосылса егер,

Арман не, ол уақытта, уа, дариға-ай!

ДАУАСЫЗ ДЕРТ

Ағайын барды күндеп көре алмайды,

Жоқ болса, жомарттық қып бере алмайды.

Кәнеки, бермегенің сол емес пе,

Білмеген білген тілін неге алмайды?

Екі көз бір-біріне дұшпан болып,

Болса да қандай жақын сене алмайды.

Ұрысса қатын-бала әлдеқандай,

Үйіне бір-бірінің ене алмайды.

Өмірі итжығыспен бара жатыр,

Белгілеп бірін-бірі жеңе алмайды.

Көлденең ағайындар дәлелат қып:

"Бұзылма сендер бүйтіп!" - дей алмайды.

Бастаса пайдалы іске біреу шығып,

Соңына көмек беріп ере алмайды.

Мал беріп жамандықты сатып алып,

Берсе де жақсылықты тек алмайды.

Арада бұзықшылық өрті жанса,

Құйса да топан суын, сөне алмайды.

Әуре боп, бірін-бірі жоғалтам деп,

Татулық , ынтымаққа келе алмайды.

Дау десе, жаны құмар бейшараның,

Онымен ешбір нәрсе өне алмайды.

Аударып ақ пейілін бұзықтыққа (бұзықлыққа),

Жүре алмай түзулікпен, оңалмайды.

Береке кәсібінде болмаған соң,

Түзеліп еш шаруасы оралмайды.

Біреуі біреуінен артық болса,

Бір-бірін ілтипатпен тең алмайды.

Дұшпаны сырттан болса жесе-дағы,

Онда да тізе қосып келе алмайды,

Жамандап бірін-бірі мұқатса да,

Ешкімнен: "Мұның жөн!" - деп, шен алмайды.

Майда бол жігіт болсаң, тал жібектей,

Жақсы емес қатты болу тікенектей.

Ғылымың болса-дағы ұшан-теңіз,

Пайда жоқ: өз халқыңа қызмет етпей!

Көрген мен көрмегенде көп парық бар,

Ашылмас(з) жігіт адам сыннан өтпей!

Лайықсыз ерсілікке арандама,

Әр істің мазмұнына көзің жетпей!

Ғибрат ал: жақсыларға жақын жүріп,

Қаша гөр жамандардан аулақ шеттей!

Не нәрсе талаптансаң табылады,

Опа жоқ: ер жігітке жапа шекпей!

Самалы (мысалы) әрекеттің

(харекеттің) сол сықылды,

Алмассың егінді орып, тұқым сеппей!

Пайдаңды жақсы болсаң көгіне тигіз,

Жатырқап еш адамды сыртқа теппей!

Кезінде кезең жерден қосылып қал

Бәйгеге ұлы дүбір қалма ілікпей!

Мақсаты асыл (хасыл) болып ойындағы,

Алла һәм ер тілегін мақұл еткей!

Түгелі кемесіне мініп шыққан,

Ғылымның тәлиптерге (тәлиблерге) нұрын төкпей

Аз балап, көпке ғашық болғандардың

Ләззаты таңдайынан жүрер кетпей!

"Қанағат, көп білдім!" - деп, айтпа өнерге,

Көре бер басқалардың азын көптей.

Жасыңда қалсаң мақрұм, сан соғарсың,

Қуарып қурай болып, қалмай көктей!

Шалқайып үйде жатсаң, дәнеме жоқ ,

Сарп етіп жытһа дейін (дыбын) малды төкпей!

Таппасаң дертке дауа, ғазизларым,

Надандық дауасы жоқ ауыр дерттей!

ӨЛЕҢ ЖӘНЕ ҚАРА СӨЗ ҒИБРАТЫ

Сонымен бұ жалғаннан өттің, кеттің,

Мақсатқа, әуре-пенде, қашан жеттің?!

"Ас табылса, - дегендей, - дос табылмас!"

Бірі болса, бірі жоқ болып кеттің!

Бір соны жер қалған жоқ шиыр, тебін,

Қайда барсаң, көрсетіп әркім ебін!

Жоқ болғаны жалғанда жаман екен,

Аузыңның, сөгер кісі, тіккен жібін.

Аспаннан жаңбыр болып жаудың-жаудың,

Сарқырап сай-сайынан тас пен таудың.

Құрғатып кептіретін күншуақ жоқ,

Болған соң ортасында қалдың даудың.

Акқан суды құйып алатұғын ешкімде түбі бүтін ыдыстың жоктығынан, су қалпынан асып кетіп, арнасының өзін бұзып дал-дал қылды. Ақпайын десе, Құдай жаратқан бұлақтың көзі; ағайын десе, қалай ағарын, қалай барарын білмей аң-таң. Аң-таң болатұғыны - мынау замана тиғир (тифир) тауыпты, халық-жұрттың ортасынан опа қашыпты. Ол опа қашқанда, жалғыз қашқан жоқ, сахилықты, өміруат, адамгершілікті ертіп алып, үшеуі бірге ілесіп шығып кетіпті. Бұл үшеуінің орнында үш нәрсе қалыпты: опа орнына -мұнафиқлық, сахилық орнына - сараңдық, мәрауат орнына - хүсудлік. Бұрынғы аққу мен қаз отыратұғын көлдердің басында қарға, сауысқаннан басқа дым жоқ. Бұлбұл жүретұғын бау-бақшаларда көзі шегір ұзақтан басқа құс жоқ. Есіл Ай мен Күн қатарымен жарыса жүретұғын аспап көкте бұлттан басқа қалған дәнеме жоқ. Бұрынғы уақытта ас пен тойға жұрт өңшең дүлдүлін қосушы еді. Енді ас пен той болса, алтын қоңырау, атлас жабу жапқан есектерін құлақтарын салпаңдатып, ұялмай алып барып қосып жатыр.

Халықтың жақсысының өнері - зорлық, жаманының өнері - ұрлық. Бұл екеуі қолынан келмейтұғын жамандардың өнері өтірік болып, қара пул үшін жанын сатып, тірінің түгін қоймай жұлып, өліктен кебін дәметіп, жақсы арын сатып, жаман жарын (иарын) сатып, шешен сөзін сатып, ата-ана ұл мен қызын сатып, ишандар Құдайға қылған құлшылығын ғауамдардың назарына сатып, молдалар оқыған оқуын шартық қошқар, шынжау тайға сатып, [айырбастап кетті]. "Ал" - "Бер" деген сөзі екі ағайынды болушы еді, соның "Ал" дегені өліп, "Бер" дегені тірі қалып, "Бар" - "Жоқ" деген екі ағайынды болушы еді. "Бар" деген сөз өліп, "Жоқ" деген сөз тірі қалып. Бұқара жұрт қой мысалды, хакімдер қасқыр болып, екі даугер шырылдаған басқа, билер оны жыландай сорып, бар малынан айырылып, жоқ жанынан айырылып. Біреу қасқырдай жан-жағындағысын талап, біреу иттей көрінгенге көзін сүзіп, босағадан босаға қалдырмай аңдып; біреу түлкідей құйрығын бұлаңдатып, біреу маймылдай көрінгенді еліктеп, біреу жыландай сыртынан жылтырап; ішінен зәрін төгіп, кейбіреуі қабыршағы жоқ балықтай қолға тұрмай жылпылдап, біреу қарғадай ауыздан ішіп, арттан түсіп қалғанды әлдеқандай аңдып; біреу сауысқанша шықылықтап, өсек ғылымына мәһір болып, сау жылқының арқасын тесіп қанатып; біреу күйкентайдай тышқанға төніп, ертеңнен кешке шейін алған бір тышқаны жоқ, текке әуре болып; кейбіреу тауықтың қоразындай қоқиланып, тұмсығындағысын тәж деп мақтанып; кейбіреу тауыстай иненің жасуындай қасиеті жоқ, өзін-өзі базарға салып; кейбіреу тырна сықылды: "Басқаныма жер ойылып кетеді!" - деп, өзін-өзі әлдеқандай ауыр біліп; кейбіреу оқпақтай: "Күндіз ұшсам көз тиеді!" - деп, өзін-өзі түнекке жасырып; кейбіреу өгіз шағаладай: "Ішсем, көл таусылып қалады!" - деп, текке қаңқиып отырып қалып, дүниені ішпей-жемей жинап; кейбіреу көк кептердей тамақ үшін көрінгенге құл болып; кейбіреу шыбындай біресе қантқа қонып, біресе ауыздан ішіп, арттан түсіп қалғанға да шіреніп қонып; кейбіреу келемеж қоңыздай ат тезегін жинап әуре болып; кейбіреу боктергі деген құс мысалды ертеңнен кешке шейін жалп-жалп ұшып, бір тынымы жоқ, аңдығаны тышқан болып, күнінде жүз тышқан алып жесе де, тойымдығы жоқ, қанағатсыздығынан арық болып, замананың хәлі сондай болды. Адам қалай қылғанда, адам болады?! Осы жоғарыда айтылған: ұшқан құстан, жүгірген аңнан ғибрат алып, солардың мінезіменен мінезденбесе, аш арыстан жүректі болып келсе, досы коп болып, дұшпаны жоқ адамнан осы екеуінің жүрегі, білегі табылады: Бұл екі хайуанның мінезінен шажағат табылады: сұңқар табиғатлы болса. Қазақта мақал бар: "Қарға табанымен басып жейді, сұңқар шашып жейді" - деген. Оның мәнісі қарға: "Біреу көріп қоймасын!" - деп, жалтақтап, табанымен басқаны жасырғаны. Сұңқар өзі жегенін мақсат қылмайды: "Басқаға пайдам тисін, сарқытымды кім болса, сол жесін!" - деп, жан-жағына шашып отырады екен. Сондай болғаны үшін қазақ мақалында бұл сөзіне бар: "Қарғаға - балшық, сұңқарға - талшық" -дейді. Бұл мінезден сыхауыт табылады. Бал тышатұғын ара қандай ұя жасайды?! Адам: "Мен дәнеме білмеймін!" - деп, қарап отырмай, өнерге тырысу керек. Қазақ мақалында бар: "Өнерлі өрге жүзеді!" - деген. Араб (ғараб) тілінде өнерді "Санат" - дейді. Мысық бір тышқан алып жесе, аузы-басын сүртіп жаланып, өзін-өзі таза ұстауға қандай тырысады?! Сол үшін оның аузы арам емес, тазалықты. Мұнан ғибрат алуға жарайды.

Мәшһүр-Жүсіп Көпеев.

Павлодар: "ЭКО" ҒӨФ, 2003.

220-б. (31-32;101-109: 118-127).

МӘШҺҮР ЖҮСІП КӨПЕЕВ ШЫҒАРМАШЫЛЫҒЫНДАҒЫ ДІНИ-ЭТИКАЛЫҚ ОЙЛАР

М.Ж. Көпеев шығармашылығында исламдық рухани негіздер айқын басымдық танытады. Ондай көзқарас кеңестік дәуірде қудаланғаны белгілі. Діни-этикалық ұстанымдар қазақ жерінде әр түрлі сипатта көрініс берген еді. Мәселен, Көк аспан - Тәңірі қазақтардың дүниетанымында барлық жаралған дүниенің басы болған, Тәңірінің бойына – құдайшылдық, табиғилық және әлеуметтік қасиеттердің бастамасы жинақталып, бүкіл әлемнің әр түрлілігінің, қазақтардың рухани құндылығының себепкері, әрі мәңгілік саналған. Тәңірінің рухы бар ғарыштық жерге де тарағандықтан көнедегі көшпелі тайпалар табиғат құбылыстарына, аспандағы шырақтарға табынып, оларға құлшылық қылған.

Ал, М.Ж. Көпеевтің діни-этикалық позициясы "Сүлеймен мен Ібіліс", "Ықылас сүресі" атты өлеңдерінде және т.б. еңбектерінде айқын байқалады. Осылай жарық дүниедегі жақсы мен жаманның күресінің үнемі жалғасын тауып келе жатқандығын философиялық позициямен жеткізе білген ойшыл адами жетілудің рухани жолдарына қарай шақырады. Тұлғалық жетілу әлемді өзгертудің басы екендігіне өз еңбектерінде меңзейді.

М.Ж.Көпеевте қасиетті құдайшылдықтың арыстан-қамқоршы және қорғаушы түрінде көрініс беруі жер бетіндегі бұзылған үйлесімділікті, адамзат коғамындағы әділеттілікті қалпына келтіруге жіберілген күш ретінде қабылдады. Толықтай алып қарағанда М.Ж.Көпеевте жарық әдемілік, жақсылық пен ақиқаттың жиынтығы. Әулиелік ретінде жарық рақымдылық пен махаббатты кейіптейді. Рақымдылық өз кезегінде жауапты қарым-қатынасты білдіреді. Бұл тек жеке бастың амандығының емес, басқалардың да тіршілігіне жауапкершілік. М.Ж.Көпеевтің шығармашылығында этикалық және эстетикалық байланыстың онтологиялық негізін жауапкершілік түсінігі арқылы анықталады. М.Ж.Көпеевтегі жарық символикасы түсінігі жақсылықты сырттан, ғарыштан емес, адамның өмірмен белсенді әрекетінен күту керек деген идеяны енгізгенін айтуымыз керек. Әлем әуелден эстетикалы құрылған, ол әдемілікке толы, ал адам пайымдаумен табиғатқа деген рақымды-құрметті қатынас арқылы әлеммен қарым-қатынасқа эстетика енгізіп, онымен біртұтас болып кетеді. Дәл осы адамның табиғатпен жауапкершілікті қарым-қатынасы этика мен эстетиканы біріктіретін бастама болып саналады.

Үйлесімділікті сақтауға негізделген дәстүрлерді, жораларды сақтауды барлық қоғам этикалық өнеге және эстетикалық әдемілік ретінде қабылдаған. Сандық символикалар арқылы көшпелілер әлемдегі өз өмірі мен тұрмысын түзген. Түрлі құбылыстардың амалының, қайталануының, элементтерінің сандық құрамының терең қасиетті мағынасы болған. М.Ж. Көпеевтің ой-толғамдарындағы көрінбейтін этика-эстетикалық символикасы бар сандық үйлесімділік те жоралардың көп түрлілігімен байланысты екенін байқау қиын емес. Мысалы, оның ой толғамдарында көшпелілердің өмірін үйлесімділік, әдемілік пен тыныштық әкеле отырып реттейтін сиқырлы қырық және жүз сандарын пайдалану жиі кездеседі.

Қайғысы патшаның болды қатты,

Үйінде 40 күн тұрмай жылап жатты.

Бұл белгінің қазақтың көптеген салттарында кездесетіні белгілі: баланы қырқынан шығарып, қырық қасық су құйып алғаш рет шомылдыру, қайтыс болған адамының қырқын беріп, қырық шырақ жағу. Біздің ойымызша қырық саны жандану, тұрақтылық, тыныштық пен татулықты, яғни, әлемнің үйлесімділігін білдіреді.

Сондай-ақ үш саны да барлық жерде кездеседі: уақыт үштігі (өткенгі-қазіргі-болашақ), әлемнің құрылымын рәміздейтін дүние бәйтерегі (жоғарғы-орта-төменгі), адамның өзі (тән-жан-рух). М.Ж.Көпеев өз ой-толғамдарында өмірдің көптеген құбылыстарының үштігін атап көрсеткен: адамды кері кетіретін үш нәрсе: "Үш арсыздың бірі - үйқы, бірі -тамақ, бірі - күлкі"; адам өмірін анықтайтын, әрі қашып құтыла алмас үш нәрсе: "Үш дауасыздың бірі - мінез, бірі - кәрілік, бірі - ажал"; аз бағаланатын үш құндылық: "Үш қадірсіздің бірі - игі тілек, бірі - денсаулық, бірі - жақсы қатын". Үш санының бұлайша әр жерде кездесуін немен түсіндіруге болады? Біздің жобалауымыз бойынша үштік идеясы жаратылыстың негізінде жатқан терең онтологиялық мағынаға ие. Барлық мифологиялық жүйелерде әлемді ежелгі адамдар үш деңгейлі модельмен қабылдаған (жоғарғы - орта -төменгі). Әлемнің осы үш деңгейінің өзіне тән кеңістігі, уақыты мен айрықша жан иелері болған. Көшпелілердің түсінігінде осы әлемдердің шекарасы үштік құрылымды адамның (тән-жан-рух) белгілі жағдайға енуіне мүмкіндік беретіндей болып шайылған. Яғни, адамзат әлемнің орта деңгейінде бола тұра өзге дүниеге ену және басқа өлшемдермен өмір сүру мүмкіндігіне ие. Адамзат өзінің әлем мен адамның тұтастығын білдіретін үш бірлікті шындықта өмір сүретінін сезінген. Біздің ойымызша, көшпелілердің үш санының сиқырына ден қоюы әлемнің үйлесімділігін, яғни тұтастығын сақтау ниетінен туған. Әлем мен табиғатты қабылдауда көшпелілердің рационалды иррационалға қарсы тұрмауы таңданатын нәрсе емес. Көшпелілер бұлардың өзара сіңісуін, яғни, біздің шындығымыздан әлдеқайда үлкен бір қол жетпейтін дүниенің бар екенін нақты сезінген. Бұл сезіну - әлемдегі адам тұрмысы амалдарының жауапкершілігін өзіне қабылдау. Көшпелілердің ескі сенімі бойынша табиғатта адам қолымен жасалған теңсіздік ауыр зардаптарға алып келген. Ал жораларды сақтау керісінше жауапкершілікті қабылдау, дүние сұлулығының үйлесімділігін сақтайтын салиқалы, этикалы қатынас ретінде түсінілді. Осындай жолмен М.Ж. Көпеевте сандық үйлесімділіктегі дүниеге деген жауапкершілікті қатынас шындықты діни-этикалық меңгерудің көзі болып табылады.

Мәшһүр Жүсіп Көпеев этностың діни-этикалық басымдылығын көрсететін қазақ мәдениеті ескерткіштерінің құндылығы мен қайталанбас даралығын түйсіне отырып қазақтың музыкалық-поэтикалық дәстүрлерінің інжу-маржандарын терді және зерттеді. Бірегей қолжазбаның материалдарын ойшылдың өзі бірқатар бөліктерге бөлген: Үлгілі сөз, Бата, Жар-жар, Беташар, Сыңсу, Жоқтау, Қара өлең, Қайым өлең, Айтыс, Бақсының сөзі, Өтірік өлең, Жақсылардың мысал сөзі, Тақпақ, Мақал-мәтелдер, Шешендік сөз, Лиро-эпос, Батырлар жыры. Аталған бөлімдер музыканың ежелден көшпелілердің тал бесіктен жер бесікке дейінгі өмірінің айырылмас бөлігі болғанын анық көрсетеді. Музыка сақтаудың сиқырлы қасиетіне, ішкіні айқын, шексізді шекті қылу мүмкіндігіне ие болып, тұрмыстың ұстатпайтын негізін толықтыра әрі рәсімдей отырып әлемдегі адамның жақсылық пен әдемілік үйлесімін нығайтты. М.Ж.Көпеевтің еңбегі мынада, ол қазақтардың өмір салтының жинақылығына, киелілігіне, құрылымдылығына назар аудара білді. Осымен ол көшпелілердің музыкалы-поэтикалық мәдениетінің қатаң иерархиясын белгіледі. Көшпелілердің әр қадамы өзіндік әуен жораларымен қосталып отырды. Және тағдырдың бергеніне жауапкершілікпен қараудың терең мағынасы осыған жасырылған. М.Ж.Көпеев қазақтың музыкалы-поэтикалық өнерінің философиялық мәні туралы бұрын шешілмеген мәселені көтерді. Онда этика мен эстетика бір-біріне ауыстырыла отырып адамның алдына өмірдің үйлесімділігін бекітетін мәңгі маңызды міндеттер қойылған.

Көпеевтің дәлелдеуінше, әр адамда жамандыққа да, жақсылыққа да бейімділік бар. Ойшылдың мұраларында назар аударуға тұрарлық тағы бір аспект бар. Оның ойынша Алла адамды жаратқан кезде оған бостандық пен еркіндік сыйлаған: "Жаратуын өзі жаратса да, билігін, ерік ықтиярын мақлұқтарына берді". Бұл бір ойдың келесісін жоққа шығаруы емес. Мұнда әрекет пен қылықтардың мәні тек қана олардың себебіне байланысты пішілмейтіні, сондай-ақ олардың салдарының жауапкершілігі мен салмағына да байланысты екені айтылады, сондықтан акцент адамның еркін таңдауына қойылады. Яғни, М.Ж.Көпеев еркін ықтиярлықпен өзін-өзі дамыту фактісін айтып отыр. Алдын ала айқындалғандардың тек бірқатары ғана өзгеріске душар болған. Ал еркіндіктің болуы оған жауапкершілікпен қатынасуды қарастырады. Бұл дегеніміз адам ақыл мен белгілі мақсаттарға жетуге талабы бар шығармашыл тұлға ретінде өзінің жолын таңдауға ерікті. Ал адамда таңдау еркіндігі болса, ол таңдау жасай отырып, таңдау жасау жауапкершілігін өз мойнына ала отырып тағдырын өзгерте алады. Өмір адамға дәл осы өзін өзі жетілдіру үшін беріледі. Ал дін адамды Ақиқатқа - Құдайға бағыттауға көмектеседі. Біздің ойымызша, бұл көзқарас конфуциандық философияның кейбір элементтерімен үндес. Онда да алдын ала айқындалу мен таңдау еркіндігі проблемалары көтерілген. "Чунь цю фань лу"-да "Адам туғаннан бастап ұлы үлестер алады" делінген. Бұл [адамның] мазмұны (субстанция). Оған және ауыспалы үлестер де кіреді". Мұндағы ұлы үлес адамның билігіне көнбейтін Көктің алдын ала айқындағандары. Ал ауыспалы үлес адамның өзіне, оның жеке күш-жігеріне байланысты". Алайда, егер М.Ж.Көпеев адамзаттың өзін өзі жетілдіруінің негізі ретінде мұсылман дінін және шариғатты ұстануды көрсе, конфуциандықтар адамдағы жақсы мінездер дана патша шығарған ережелермен жүрсе ғана пайда болады дейді.

Жоғарыда айтылғандарды қорытындылай келе М.Ж. Көпеевтің еркіндік пен тағдырды Құдайдың сыйы деп санағанын, бірақ ол бұл екі түсінікті теңдестірмегенін айтуға болады. Бостандық рухани ортада тағдыр ішінде жақсылық пен жамандықты таңдау кезінде пайда болады. Ал М.Ж.Көпеевтің замандасы С.Торайғыров бостандық қалауының табиғилығы позициясын ұстанады, бірақ кей жағдайларда кейбір алдын-ала айқындалып қою фактісін де жоққа шығармайды. Бостандық тағдырдың қарама-қарсылығы ретінде анықталады және әуелгі табиғилыққа қарсылық шарасы ретінде жиі бағаланады. Қоғамды әділетсіз заңдардың күші билеп тұрса да тағдырды адам өзгерте алмайды. Бірақ адамның іші бостандығы бұл заңдарды өзгертпесе де, өзінің жеке тұлғалығын сақтап қалуға көмектеседі. Ал адамның бұл бостандықтың мағынасын түсінер, түсінбесі басқа мәселе. Ж.Аймауытов адамның онтологиялық бостандығы туралы, адам тірлігінің табиғи дүниеден бостандық факторы арқылы айырмашылығы жөнінде мәселе қойған. Тағдыр мен бостандық теңдестірілген. Яғни, адам қалыптасқан жағдайлардың ішінде, осы жағдайлар мен өзін өзгерту арқылы өз тағдырын өзі таңдайды. Бұл адамның еркін іс-әрекеті.

Біз тағдыр және адамның мінезі мен көңіл-күйінің алдын ала белгіленіп қоюы мәселесін қозғай отырып барлық ойшылдардың түрлі деңгейде болса да, таңдай еркіндігі бар екеніне тоқтаған деген шешімге келдік. Адам өмірдің қайсыбір мұраттарын таңдау себебін түйсіну үшін зерттеп отырған ойшылдардың мұраларындағы бостандықтың, еркіндіктің мәртебесіне талдау жасау керек.

Ең алдымен бостандық адамның болмысын анықтайтын, жақсылық пен жамандықтың арасындағы саналы таңдаудан шығатын рухани құбылыс. М.Ж.Көпеевтің тұжырымында жақсы және жауыз күштер адаммен бүкіл ғұмыр бойы еріп жүреді: "Осы бала тірі жүрсе, осылардың бәрі баламен маңайлас, бастас жолдастары болады" . Яғни, жақсылық пен жамандық бір тұтастың екі жағы болып саналады. М.Ж. Көпеев мораль анализінде жамандықты жоққа шығармайды, ол жамандықты жақсылықпен байланыста қарастырады, өйткені жамандықты жақсылықсыз елестету ақылға қонымсыз және ол жақсылықпен бірге туындайды, былайша айтқанда, күн мен түнді бірінсіз бірін елестетуге болмайтыны сияқты, яғни, оның түсінігінде этика жағымдылық пен жағымсыздықтың біртұтастығы ретінде қабылданған: "Болмайды түн күндізсіз, күндіз - түнсіз... Шаттық пен қапалық кезек нәрсе, бірінен соң бірі бар артық-кемсіз". Мұнда, біздің ойымызша, Көпеев қазақтың дүниетанымындағы аса маңызды ерекшелікті көрсеткен. Онда жақсылық пен жамандықтың, ақ пен қараның айырмасы секілді нақты бөлінуі жоқ, өйткені, барлығы соншама тығыз байланысқан және кесімделген, жақсылық пен зұлымдықтың, күн мен түннің өзара ауысуы мүмкін, демек, әлем шексіз өрімдегі қарама-қайшылықтар арқылы дамиды. Мұндай қадам ең жаман адамда да мораль заңының болатынын және ең жақсы адамның да жамандыққа бейімділігін білдіреді. Көпеевтің ойынша, мәселенің түп тамыры адамның өз бойында, оның өзінің позициясындағы ерікті таңдауында жасырылған. Ол жасайтын жамандықтар Құдайдан емес, адамның өзінен, адаммен бірге жасап, оны зұлым қылықтар істеуге итермелейтін қара күштерге деген әлсіздігінен және оларға қарсы тұра алмауынан. Бұл идеяны өзінің ой-толғамдарында Әл-Фараби да келтірген болатын: "жамандық пен зұлымдық дегеніміз тек адамға ғана тән жақсы және жаман қылықтар". Бұл мәселе М.Ж. Көпеевте өз шешімін қалай тапқан? Біздің ойымызша, ол бұл мәселені адамдағы заттық және рухани байланысты ашу арқылы шешуге мүмкіндік алған.





Жақсылық пен жамандықтың диалектикасын Көпеев түрлі рахаттылық пен ләззаттың арасынан ең парасаттысын таңдау проблемасын шешудің аясында қарастырады. Сезім ләзаттарындағы қанағатеыздық, Көпеевтің ойынша, тек тәнге ғана емес, жанға да у ретінде зиян әкеледі. У адамның ақыл-есін езіп-жаншып рухани дамуға орын қалдырмайды. "Көп ішіп, көп жеумен екі нәрсе көбейеді. Бірі - қарын, бірі - көңіл. Бұл екеуі бойында толық тұрғанда - басқан-тұрғанның бәрі - өз басына у болғаннан басқа пайдасы жоқ". Кімде кім өмірде қанағатсыз болса жағысыз ойлар сол адамның санасын біртін-біртін жаулап алады. Ал бұл этиканың маңыздылығын азайтады. Ал егер сезімділікті саналы түрде шектесе, дейді Көпеев, адамның үйлесімділігі мен рухани тұтастығын қалпына келтіруге болады. "Аз жеуді, аз ұйықтауды, аз сөйлеуді мұрат тұтты". Шектеу және үйлесімділік түсінігімен тығыз байланыстағы аталған қатынастың сондай-ақ эстетикалық аспектісі бар екені даусыз. Құранда шектеу қою әдемілік, ал керісінше шектен асушылықты сиықсыздық деп көрсеткен және ондайларды Құдай жарылқамайды. Яғни, Құран ережелері негізіндегі адамгершілік мінез-құлық ең әуелі адамдағы эмоцияға, сезімге, тілекке бақылау қоя отырып ақылды рухқа саналы бағынуды қарастырады. Мұндай адам өз табиғатының шектерін сенім мен білім арқылы кеңейте отырып одан биіктей алады. Көпеевтің ойынша, мұнымен бірге, адамды, оның қатысуынсыз және қалауынсыз күшпен өзгертуге болмайды - бұл уақытты текке өткізу. Мүмкін, тек Құдай ғана адамды жамандықтан сақтай алады.

Ойланып бұл жалғанға көз салмаса,

Жақсы мен жаманнан үлгі алмаса,

Оны үйретіп оң жолға салу қиын,

Құдай өзі түзетіп оңғармаса.

Жоғарыда келтірілген сараптамадан түйін, Құдай болмаса адамның сезімділік ұлғайып, адамдағы даралық этиканы ысырып тастап, эстетизмге көшеді. Этикалық және эстетикалық үйлесімнің діни негізі позициясын ұстана отырып ол діннің этика (бостандық) мен эстетика (тағдыр) арасындағы теңдікті сақтау амалы екенін көрсетеді. Шариғат ережелерін сақтау, өзінде жағымды әдеттерді тәрбиелеу адамның рухани тұтастығын қалпына келтіруге көмектеседі. Бірақ, Көпеевтің пікірінше, Аллаға сену тек формальды түрде жораларды атқару емес. Ол көз алдау үшін жасалған жораларды қабылдамайды, ол адамды Аллаға жақындататын және оған ұқсататын адамгершілікті, саналы өмірді, яғни, ақиқат пен сұлулықты құптайды. Бұл кемелдікке тек рухты жетілдіру арқылы ғана жақындауға болады. Осындай жолмен этика мен эстетиканың қарама-қайшылығын тек қана негізі дін болып табылатын этикамен шешуге болады.

М.Ж. Көпеевтің мұраларында негізінен жақсылық пен жамандықтың айырмасын білетін, бірақ уақытты қызықты өткізу үшін жиі адамгершілікке жат қылықтар жасайтын адамдардың категориясы сарапталынды. М.Ж.Көпеевтің ойынша, олардың мінезі ізгілікті түйсінгенде және мәдениетке бой ұрғанда жетілуі мүмкін. Бұл адамның өзінің қалауы болғанда және шариғатта жазылғандарды ұстанғанда ғана іске асады. Яғни, адамгершілік қасиет пен ізгілік ислам постулаттары негізінде ғадетке тиым салу, жаттығу арқылы пайда болады. Яғни, этикалық қажеттіліктен болып дінмен анықталады. Басқаша айтқанда, дін -бұл діни этиканың эстетикамен үйлестіретін негіз.

Г. АХМЕТОВА.





ТҮСІНІКТЕМЕЛЕР

ИСЛАМ ФИЛОСОФИЯСЫ ТУРАЛЫ

1. Құрандағы Алла, Әлем және Адам туралы аяттар. Ең бірінші Алла туралы аяттарға шолу жасаймыз. Құранда ең маңызды орын берілген Алла және оның сипаттары Ұлы Болмыс немесе Ақиқат - Алла Тағала. (Бақара: 186; Лұқпан: 30) Құранда адамдардың ұғынуын оңайлату үшін Алланы самал, (барлығы оған мұқтаж, бірақ Ол еш нәрсеге мұқтаж емес), яғни, барлық нәрсеге күші жететін, мәңгі және абсолютті Ақиқат ретінде танытады. (Бақара: 115; Анғам: 62.) Ол әуелгі (аууал) және ақырғы (ахир), барлық нәрсені көреді (захир), бірақ өзі көрінбейді (батин) (Хадид: 3.). Оның ұлылығы (үлкендігі) біз пәни болмыстар тарапынан білінбейтін трансценденталды болмыс. Біз болсақ тек қана сезім мүшелерімізбен қабылдай алатындарымызды немесе ойлаудың табиғатында бар нәрсені не болмаса Алла аян арқылы білдірген нәрселерді ғана біле аламыз. Ешқандай көз оны көре алмайды. Ол көзге көрінбейді (Латиф) (Әнғам: 103.). Ол трансценденталды, себебі уақыт, кеңістік пен сезімдік таным аясынан тыс. Ол уақыт, кеңістік пен сезімдік әлем жоқ кезде де бар болатын. Сонымен қатар Ол ішкі әлем мен уақыт-кеңістік жүйесінде иманентті. Алланың шын мәнін ешкім білмейді. Бірақ Ол, түсініксіз нәрсені түсінікті ету үшін біздің ойлау жүйемізге белгілі символдар мен мысалдар арқылы өзін түсіндіреді (Рум: 28.). Ол - көк пен жердің нұры. Алла нұрдың нұры болып табылады (Нұр: 35.). Сондай-ақ біздің түсінігіміз үшін өзінің сипаттарын көкте және жердегі ең ұлы нәрседен (Рум: 27.) және өзімізден (Рум: 28.) (ең жоғарғы идеалдарымыздан) аналогия жолымен аяттар арқылы анықтама береді. Мұны адамдардың түсінуіне оцтайлы тілмен, сөз тіркестерімен баяндайды (Ибраһим: 4.). Бұл сипаттар және Оның есімдерінен тұрады (Хашр: 24.). Бірақ олар бірнеше тақырыптың аясына жиналады: Өмір (хаят) (Бақара: 225; Мүмін: 65.), Мәңгілік (Хадид: 3.), Бірлік (Бақара: 163; Маида: 75.), Құдірет (Бақара: 29,117,284; Али Имран: 29.), Хак (Бақара: 284; Али Имран: 5- 29.), Жамал (Араф: 180; Исра: 110.), Әділет (Ниса: 40; Маида: 45), Махаббат (Али Имран: 150, 174; Ниса: 26-28,45.) пен Жақсылық (Нахл: 53; Лұқпан: 26; Хашр: 23.). Алланың мәнімен салыстырылғанда бұл сипаттардың ақиқатқа жақындығы шектеулі. Осылайша Алла әрдайым тірі және толық бақылап тұрушы (Бақара: 255; Таһа: 11.), Бір, барлық нәрсеге күші жетуші барлық нәрсені білуші, ең көркем, ең әділ өте құл сүйгіш және ең жақсы, шексіз және абсолютті дәрежеде еркін, жаратушы, шындық. Тірі, ақиқат ретінде Алла өзінің жаратқан мақлұқаттарымен байланыс құрғысы келеді және олар үшін ғибадат, зікір мен білім арқылы өзімен достық орнатуларын және Оны еске алатындардың үйлерінің Алланың нұрымен нұрлануын мүмкін қылады (Нұр: 36.). Оның өмірі әрдайым қозғалыс пен жарату актісінде көрінеді. Алла Бір және Одан басқа Алла жоқ (Бақара: 163; Али Имран: 18). Ол самад (Ол мұңсыз). Барлық нәрсе оған мұқтаж) (Ықылас: 2) және Оған ұқсас еш нәрсе жоқ (Нахл: 51; Ықылас: 4) Оның ешқандай серігі жоқ (Әнғам: 22-24, 136-137; Мүминун: 92) Егер Одан басқа тәңірлер болғанда, олардың кейбірі басқаларына үстемдік құрғылары келетін еді (Мүминун: 91-92.). Ол - Бір және (христиандықтағы секілді) үштік ішіндегі бір емес. Оның ұлдары, қыздары бар дегендер мен Исаны Алланың ұлы және Алланың өзі дегендер Аллаға жала жабушылар (Маида: 75-76.). Оның ұлдары да қыздары да жоқ (Бақара: 116; Әнғам: 100.). Ол туылмаған (Ықылас: 3.). Адамдар ойлап тапқан тәңірлер, қиялға сүйенген есімдер мен адамдардың қалауындағы нәрселерден тұрады (Нәжім: 23.). Олар "Алла - Мәриямның ұлы Иса" деу арқылы күпірлікке барады. Себебі Иса былай деген болатын: "Ей Исрайылұлдары! Менің және сендердің Иелерің болып табылатын Аллаға құлшылық етіңдер" (Маида: 75.).

Алла Жаратушы. Алла - ең құдіретті (кадир-и мутлақ). Барлық нәрсе Оған кері қайтады (Жүніс: 4; Рұм: П.). Ол - жаратушы (Алақ: 1.), жарату уақытын бастатушы (Рұм: 27.) және қалағанындай жаратушы (Фатыр: 1.). Әуел бастан аспанды, жерді жаратты, оларды түтін немесе қызған газ не болмаса тозаң күйіндегі жауһар секілді бір жерге жинап (Фуссилат: 11.), кейін оларды бір-бірінен бөледі (Әнбия: 30.). Жер мен көк, үстіндегі барлық өнімдермен тәуелсіз болмыс ретінде Оның тарапынан алты күнде (үлкен алты дәуірде) жаратылған (Араф: 54; Жүніс: 3.). Категориялық тұрғыдан ойланған кезде құдайлық бір күн өте ұзақ уақытқа, мысалы біздің есебімізбен мың жылға (Хаж: 47.) немесе тіпті елу мың жылға тең (Маариж: 4.). Басқаша айтар болсақ, Оның қалауы көзді ашып жұмғанша (Қамар: 50.) не болмаса одан да аз уақыт ішінде (Нахл: 77.) орындалады, сондықтан Оның еркіне қарсы тұратын еш нәрсе жоқ. Ол бір нәрсеге "Бол" десе болды, ол бар болады (Әнғам: 73; Мәриям: 35.). Оның бұйрығы нақты (Әнғам: 34.) ешкім оны өзгерте алмайды (Әнғам: 115.). Ол түнді күндіздің жамылғысы ретінде жабады, түн мен күндіз рет-ретімен ауысып бірінен соң бірі келеді. Ол жаратқан күн, ай мен жұлдыздардың барлығы Оның заңымен (Араф: 54; Ағла: 2-3.) және Оның әмірімен қозғалады (Араф: Нахл: 12.). Жер мен көктегі барлық жаратылғандар Оның әмірімен өз еріктерімен бас иеді (Али Имран: 83; Рад: 15.). Ай да күн де өздеріне белгіленген бір уақытта айналады (Ясин: 38-39.). Бір тұқымның өсіп, өніп, гүлдеп жеміске айналуы, космостағы галактикалар, күндіз бен түннің ауысып келуі сияқты құбылыстар белгілі бір өлшем, мөлшер, жүйе және қағидамен қозғалатындығын көрсетеді (Жүніс: 5; Фурқан: 2). Ол барлық нәрсені жаратушы, бар етуші және оларға келбет беруші (Хашр: 24.). Көктен үйлесімді мөлшерде жаңбыр жаудырған, осылайша топырақты дымқыл қылған, өлі топырақта өмірді жаратқан (Зухруф: 11.) да - Ол.

Құрандағы әлем туралы. Алла әлемдердің Иесі (Фатиха: 2.) және ғайыптың да Иесі (Нахл: 77.). Оның күші барлық нәрсеге жетеді (Хадид: 2.) және жер мен көктің барлығы Оныкі (Фатих: 4, 7.). Ол жомарт, кең болған Ғарыштың (Мүминун: 116; Саффат: 180.) және Ұлы Ғарыштың Иесі, шапақтың Иесі (Фалақ: 1.) және барлық биіктік дәрежелерінің иесі (Маариж: 3.). Ол ғарышты ұзартады (Рад: 3.) дәл бесік сияқты (Таха: 53.) үйлесімді мөлшерде кектен жауын жаудырды (Зухруф: 11.) оны тірі ету үшін (Анкабут: 63.), дақылдарды жемістерімен (Нахл: 10-11; Рахман: 10-13.) және өсімдіктерді жұп қылып жаратты, әрбірін өзара басқаша етіп (Таха: 53.) және барлық басқа нәрселерді де жұбымен (еркек пен әйел) жаратты (Зухруф: 12.). Ол ғарышты реттейді және кемелдік береді (Назиат: 28.) және түнге қараңғылықты, күндізге жарығын береді (Назиат: 29.), жер бетінде су, жайылымдар мен тау жасады (Назиат: 30-33.), бұлақтар (Ясин: 34.), өзендер (Мүлік: 30.), мен теңіздер (Нахл: 14; Фурқан: 53), кемелер (Нахл: 14. Рахман: 24.) мен жануарлар (Нахл: 5; Фурқан: 49.), інжу мен маржан (Рахман: 22.), күн мен көлеңке (Фурқан: 45-46.), жел мен жаңбыр (Фурқан: 48-50.), күн мен түн (Фурқан: 47.) және адамдар білімі жетпейтін көптеген сансыз әлем жаратты. Өлілерге өмір берген және жаратқандарының сусынын қандырған - Ол (Фурқан: 49.) және әсем әрі жан жадырататын бақшалар ішінде ағаштар өсірген (Нәмл: 60.).

Жер мен көктердің және олардың арасындағы барлық нәрсенің билігі Алланыкі (Бақар: 225; Али Имран: 2.). Шығыс пен Батыс Оныкі. Қай жаққа қарасаңдар, Ол сол жақта, өйткені Ол барлық жақта (Бақара: 115; Рахман: 17.). Онда ұйқы жоқ, ұйықтамайды. Оның (орындығы) курсы көктер мен жерді қамтыды. Жаратқандарын қорғап бақылау Ол үшін қиын емес, Ол заңғар, Ұлы (Бақара: 255.), Ол азиз, хикмет иесі (Али Имран: 6.).

Өмір мен өлімді берген және барлық нәрсеге күші жететін Сол ғана.

Алла тек қана жаратушы емес, Ол Сондай-ақ рахымды (Фатиха: 2; Әнғам: 164.), ризық беруші (Араф: 54; Худ: 6; Нәмл: 64.), қорғаушы (Бақара: 257; Али Имран: 150.), жәрдем беруші (Али Имран: 150; Ниса: 45.), тура жолды көрсетуші (Әнғам: 71-88; Шуара: 63.), және барлық жаратқандары қамқор, қиындыққа душар болғандарға көмектесетін (Нәмл: 62.), мейірімді және кешірімшіл. Алла дүниені ермек үшін жаратпады (Әулие: 16.). Ол белгіленген уақыт бойынша (Ахкаф: 3.), белгілі мақсатқа негізделген жоспар бойынша жаратты. Бірақ бұлар адамзат үшін сыр. "Алла жобалаушылардың ең ұлысы" (Али Имран: 54.). Ол заң шығарып басшылық жасайды (Ала: 3.), барлық нәрсені өлшеммен және тағдырмен жаратып реттейді (Фурқан: 2; Қамар: 49.), және оған жол көрсетеді (Таха: 50.). Бұл дүние мақсатсыз емес. Ол толығымен мақсатқа негізделген және бұл универсалдық мақсат адамға да қатысты. Әрбір адамның мақсат-мұраты бар (Бақара: 148.) ол да Алла (Нәжім: 42.). Алла барлық нәрсені білуші. Ол - Хақ (Жүніс: 32; Хаж: 6.). Ғайыптың, Одан басқа ешкім білмейтін қазыналардың кілті Оның өзінде (Әнғам: 59.). Алла барлық нәрсені көреді (Жүніс: 61.) Оның қасында барлық нәрсе өлшеммен болады (Рад: 8.). Шын мәнінде жер бетінде немесе көктерде Одан жасырын еш нәрсе жоқ, өте кішкентай зәрредей болса да. Кітапта айқын көрсетілмеген ең кішкентай немесе өте үлкен еш нәрсе жоқ, (барлығы да кітапта көрсетілген) (Али Имран: 5; Әнғам: 59.). Жерде және теңізде Оның нұсқауынсыз бір жапырақ та жерге түспейді (Әнғам: 59.). Барлық нәрсені жаратқан Алла, өзінің істегенін неге білмесін? Ол хикметтің иесі (Зухруф: 84.). Ол өте құпия сырларды білуші (Мұхаммед: 14). Жердің ішіне кіргенді де, шыққанды да, көктен түскенді де шыққанды да Ол біледі (Саба: 2; Хадид: 4.). Ол әрбір сойленген созден хабардар (Әнбия: 4.). Жүрекке ұялаған әрбір сыр Одан жасырын емес (Хадид: 6; Тагабун: 4.), ойткені Ол ашық және жасырын барлық нәрсені толық біледі (Хашр: 22.). Жүректеріміздегіні шығарсақ та жасырсақ та Алла бізді сонымен жауапқа тартады (Бақара: 284; Али Имран: 29.).

Алла жақсы көруші (Ниса: 28, 45; Әнғам: 17, 64, 77, 88, 122.) және сүйіспеншілігін өзінің жаратқандарына жарату, ризық беру, құдірет беру, қорғау, жәрдем ету, жол көрсету қажеттіліктерін қанағаттандыру, оларға рахымшылық жасау, достық, есіркеу, кешірім ретінде көрсетеді. Оны күнә істегендерінде тәуба ету шартымен ғана көрсетеді; Алла нығметтерін салиқалы адамдар былай тұрсын күнәһарларға да береді (Али Имран: 150, 174; Ниса: 26-27, 45.). Осыған байланысты адам үшін ең тиімдісі Аллаға деген сүйіспеншілік (Бақара: 165.) және адам Алланың берген нығметі үшін шүкір етуі керек (Нахл: 114.).

Алланың бойында барша жақсылықтар жиылған және Ол барша жамандықтан ада (құддыс) (Хашр: 23.). Ол барша жақсылықтың қайнар көзі (Нахл: 53.) және мақтауға лайық тек сол ғана (Лұқпан: 26.).

Құран әсемдік пен жақсылық ("хусн" және "хайр") сөздерін синоним сөздер ретінде қолданады. Сәуле немесе жарық мағынасын білдіретін "Нұр" сөзі әсемдікті білдіру үшін де қолданылады. Алла жер мен коктің нүры (Нүр: 35.) және Оның есімдері ең әдемі есімдер (Әсма-ул хусна) (Аграф: 180; Исра: 110). Ол жаратушылардың ең әдемісі (Саффат: 125.). Ол барлық суреттерді жаратып, оларды кемелдендіреді (Әл-Бари әл-Мутасаууир) (Хашр: 24.). Оның жаратқан барлық нәрсесі өте үйлесімді және көздің жауын аларлық көркем (Сәжде: 7.). Ағаштар мен озендердің, жұлдыздармен безенген коктің әсемдігіне қараңыз (Саффат: 6.). Адам үшін ең жақсы нәрсе Алланың түсімен бояну (Бақара: 138.), Ол адамға ең әдемі пішін беріп (Тин: 4.), ей әдемі түрді берген (Тин: 4.).

Құранда адам туралы айтылады. Алла адамның рухын жоқтан жаратты (Мэриям: 67.) және Ол жаннан барлық адамзатты жаратты. Ол дәл сол түрден жұбайын жаратып екеуінен коп ер мен әйел таратты (Ниса: 1.). Адамзат тарихы тұрғысынан және бәлкім әлемнің кезеңдері тұрғысынан адам белгіленген уақыт ішінде жаратылған (Әнғам: 2.). Лайдан пайда болған болмыс ретінде (Сәжде: 7; Рахман: 14.), топырақтың кейбір элементтерінің қоспасынан (Әнғам: 2; Хаж: 5.), артынан ризықтармен азықтандыру арқылы (Исра: 70; Қиямет: 36-39.) және басқа барлық тірі болмыстар бар етілді, оларға өмір беріліп, (Әнбия: 30.) сулы (Хижр: 26.) немесе су балшық не болмаса шикі балшық (Саффат: 11.) түрінде үйлесімді өлшемдермен түр берілген (Хижр: 26.) өмір тұқымы, көпіршіген қан түйіршігінен (Алақ: 2.) бір зигота ретінде (Алақ: 2.) кейін зигота қан түйіршігіне, қан түйіршігін бір түйір етке айналдырды, бір түйір етті сүйектерге айналдырды, сүйектерді етпен қаптап, кейін оны мүлдем басқа жаратылысқа айналдырды (Мүминун: 14.), адамды екі түрден жаратты (Ясин: 36; Зухруф: 12.), құлақ, көз, ақыл мен оған сезім берді (Нахл: 78.) жер бегінде Алланың халифасы болуды жазды (Бақара: 30.) белгіленген сағатта өлуіне шешім қабылдады (Мүминун: 15) кейін Қиямет күні тірілтетіндігі тағдырына жазылды (Мүминун: 16, 115; Ясин: 79.). Қайтадан қалай жаратылатындығын адам білмейді (Уақиға: 61.). Барлық адамзат баласы бір әулеттен тараған, өйткені бір ата-анадан туған (Ниса: 1; Зумар: 6; Хужурат: 13.). Шын мәнінде адам жаратылыстардың ең кемелі, өйткені Алла оны ең көркем пішінде жаратқан (Жасия: 4.). Ол Алланың рухынан үрленген демді ішіне алып туады (Сад: 72.). Адамның бір ғана басты мақсаты осылайша барлық құдайлық сипаттарды (есімдерді), барлық табиғи құндылықтарды дамытып өзінің бойында сомдау. Алла адамзатты жан жағынан қамтып алған (Фусилат: 54.) және оны ұлықтайды (Алак: 1.). Ол әрдайым адамның жанында (Бақара: 186.), күретамырынан да өте жақын (Каф: 16.). Ол қай жерге барса онымен бірге және не істесе соны көреді (Хадид: 4.). Қай жаққа қараса қарасын Алла сол жерде, өйткені ол барлық нәрсені қамтиды (Бақара: 115.). Оған мінәжат еткен әркімнің дұғасын есітеді (Бақара: 186.).

Адам жанының бастауы Алла, өйткені Алла оған өз рухынан үрлеген (Хижр: 29; Сәжде: 9.). Оны түсіну өте қиын құпия сыр: Адамның рухы туралы өте аз нәрсе білдірілген. Рух Алланың әмір әлемінен келген (Исра: 85.). Саналы жан немесе рух үш дәрежелі болады. Бірінші дәрежеде адамның жануарлармен бөліскен интуитивті жан (нафс-ул аммара) болады; екінші дәрежеде жақсы мен жаманның арасындағы және жаман нәрсе істегендігіне өкінетін, өз ісінен хабары бар саналы жан (нафс-и лаууама) болады; үшінші дәрежеде болса құдайлық ерікпен кемел үйлесімділіктегі көңілі тыныштық тапқан жан (нафс-и муттмаиина) болады (Жүсіп: 53; Қиямет: 2.). Тек адамға ғана заттардың атын білім қабілеті берілген (Бақара: 31.) және осылайша оған періштелердің өздері де қол жеткізе алмаған білім берілген (Бақара: 32.). Өздеріне хикмет берілгендерге шын мәнінде үлкен жақсылықтар берілген (Бақара: 269.).

Түсіну адамды құрметті етеді (Зумар: 9.). Ақылын қолданбағандар саңырау, мылқау және көр сияқты болады (Бақара: 171.). Олар мақлұқаттардың ең жаманы (Әнфал: 22.). Ақылдың шыңы ақиқат пен жалғанды ажырату. Адам үшін ұлы мұрат немесе негізгі құндылық хикмет - құбылыс, идеал мен құндылықтарға байланысты хабары болу деген сөз.

Нақтылыққа көтерілу жағынан үш түрлі танымның дәрежесі бар: I) түсіну жолымен (илм әл-яқин) (Такасур: 55.), 2) қабылдау және берілгенді қабылдау немесе бақылау жолымен (айн әл-яқин) (Хаққа: 51.) бұл тұжырымдамасы нақтылыққа қол жеткізумен былайша болуы мүмкін: 1) от әрдайым күйдіреді; 2) от Алидің саусақтарын күйдірді; 3) от менің саусақтарымды күйдірді. Үшеуінде де қателік бар: 1) талдаудағы қателіктер; 2) бақылаудағы қателіктер; 3) сезінудегі қателіктер.

Алғашқы таным түрі я дедукциядағыдай тек қана мүмкіндік ғана. Білуімізге байланысты ең нақтылық феномендердің қозғалыс тәжірибесіне (бақылау немесе тәжірибе) негізделеді.

Екінші бір танымның түрі я тәжірибеге (бақылау мен тәжірибеге негізделген) ғылыми таным немесе қозғалысы тәжірибелердің білімі мен сипатына негізделген тарихи таным. Барлық білім сенімсіз. Сол себепті білімді алушының мінезіне ерекше мән беру керек. Егер кемшілігі бар мінезі бар адам болса оның жазғандары өте мұқият тексерілуі керек (Хужурат: 6.).

Ғылыми таным табиғи оқиғаларды зерттеу пайда болды. Табиғи оқиғалар да Алланың ишараттары (аяттары) (Бақара: 164,219; Али Имран: 190.). Ұлы Ақиқаттың символдары немесе Ақиқаттың сыртқы көрінісі болып табылады, адамның іс-әрекетінің адам санасының сыртқы көрінісі болғандығы секілді. Табиғат заңдары арасында өзгермейтіні Алланың қағидалары (сүннетуллах) (Исра: 77.). Табиғатты, көктерді және жерді зерттегенде ойланатын адамдар үшін дәлелдер бар (Али Имран: 190.). Күндіз бен түннің ауысып келуі арқылы уақытты өлшей аламыз (Али Имран: 190, Исра: 12.). Олар Алланың сүннетін, табиғат заңдарын әр түрлі түске бөленген нәрселерді бақылау арқылы біле алады. Таулар, өзендер, егістік алқаптары не болмаса басқа өсімдік түрлері, зәйтүн баулары, құрма ағаштары, жүзімдермен әр түрлі жемістер бір сумен суғарылғанмен сапалық тұрғыдан өзгереді (Нахл: 11,13-16.). Құстардың көкте қанат қағатындығы және олардың қалайша ұшқандығын бақылау арқылы (Нұр: 41; Мүлік: 19.) және дәл сол секілді бұлттарды бақылаумен олардың қалай пайда болғандығына қайран болу арқылы біле алады (Нұр: 43.). Ойланған адамдар Алланы біле алады және күндіз бен түнді, күн, ай және жұлдыздарды (Нахл: 12.), көк пен жерде не бар болса барлығын да түсінуі мүмкін (Нахл: 14; Насия: 13.). Сезімдерге үн қатқан феномендер әлемінің танымы қателесу емес, керісінше шүкіршілік ететін әлемдігі секілді нығмет болып табылады (Нахл: 78; Сәжде: 9.).

Адамдар мен ұлттар үшін тарихты зерделеу өте маңызды. Адам қоғамында да бір өлшем мен заңдылық бар (Фурқан: 2; Қамар: 49.). Әр ұлттың қауымдасып біртұтас дене сияқты тіршілігі уақыт өткен сайын өзгеріске ұшырап, даму мен құлдырауға, жетістік пен шығынға ұшырайды (Али Имран: 137-139.), қашан белгіленген (әжал) уақыт келіп соққанға дейін (Ағраф: 34.). Өмір сүріп жатқан әрбір үлгі үшін бұрын өмір сүрген халықтардың тарихынан алынатын сабақтар бар. Сондықтан "Алланың күндерін" (өткен халықтардың бастан кешкен оқиғаларын), құдайлық сый мен жаза кезеңдерін, ұлттардың дамуы мен құлдырау кезеңдерін жақсылап зерттеу керек (Ибраһим: 5.). Адамдар жер бетін, Алланың аяттарын, табиғат заңдылықтарын елемей әрекет еткендердің ақыры не болғанын көру үшін саяхат етулері керек (Али Имран: 137.). Басқаларға Хақты жеткізбеген және әділетте хақты сақтамағандардың күндері ұзақ болса да, олар біртіндеп жоқ болуға беттейді (Ағраф: 182- 183.).

Алла бір қауымның өзі өзгермейінше сол қауымның жағдайын өзгертпейді. Бірақ Алла бір қауымға жамандық тілесе, онда оны ешкім тоқтата алмайды (Рағд: 11.). Сол себепті өткен тарихтан сабақ алу өте маңызды.

Алла аяттарын тек қана сыртқы әлем (афак) мен оның тарихи көріністерінде емес, Сондай-ақ ішімізде де (әнфус) көрсетеді. Осылайша ішкі немесе индивидуалдық тәжірибе танымның үшінші қайнар көзі болып табылады. Бұл қайнар көзден келген тәжірибе нақтылық дәрежесінде болмайды. Алланың тура жолы (Хидаят) (Бақара: 38.) оның жаратқан нәрселеріне алдымен осы қайнар көзден келген. Бұл қайнар көзден келетін танымның түрлері мыналар: 1) Құдайлық болып белгіленген қозғалыс: яғни жерде (Каф: 7-8; Зариат: 20.) және көкте (Фуссилат: 12.) болғанындай табиғи себептер белгілеген әрекет; 2) Интуиция, мысалы араның үясын салуы (Нахл: 68.), 3) Жүрекпен сезу немесе таным (Бақара: 97; Шуара: 193-195.), 4) Мұсаның анасының басынан өткен жағдайдағыдай, емшектегі баланы өзенге тастауын бұйырған аян (Қасас: 7.), 5) Барлық шынайы пайғамбарларда болған аян (Ниса: 163-164; Шуара: 15.).

Адамның күші: Алла өзінің жер бетіндегі халифасы етіп тағайындаған (Лүкпан: 20.) адамға жер мен көкте не болса барлығын да қызметіне берді. Күн мен ай, күндіз бен түн, жел мен жаңбыр, өзендер мен көлдер және онда жүзген кемелер, інжулер мен маржандар, бұлақтар мен өзендер, таулар, жазықтар, жайылымдар, пайдалану үшін жануарлар (Ибраһим: 32-33; Нахл: 12-13.).

Алла адамға таңдау, шешім қабылдау және жақсылық пен жамандық жасауға еркіндік берген. Өз күшімен іздестіріп дұрысын табу үшін адамға ақыл мен басқа түйсіктер берілген. Сондай-ақ оған жақсылық жасау жағынан табиғи икемділік те берілді (Инфитар: 7.). Одан басқа Алла адамға уахи (аян) және илхам (шабыт) жолымен тура жолды көрсетті және жамандыққа жақсылық жасауды (Рағд: 22.) және оны ең жақсы нәрсемен қайтаруды ұсынды (Мүминун: 96; Фуссилат: 34.). Егер бір адам жақсылық жасаса, осы нығметтерді өзіне берген Алла осылай қалағаны үшін жасап жатыр. Бір ұлт өздері өзгермейінше Алла да оларға берген нығметін өзгертпейді (Әнфал: 53; Рағд: П.). Олай болса адамға келген немесе адам жасаған әрбір жақсылық Алладан (Ниса: 79.). Екінші жақтан да адамның табиғаты әрдайым жамандыққа қарсы, ақылы да оған қарсы және түсірген кітаптары арқылы жамандыққа қарсы адамдарды ескертіп отырған. Сол себепті адамға келген немесе адамның, өзі істеген әрбір жамандық өз нәпсісінен (Ниса: 79.). Егер Алла жамандықты жоюды немесе оның жоқ болуын қаласа және оны солай істегенде адамзат атаулы мұсылман болған болар еді, бірақ оның мақсаты бұл емес (Әнғам: 107.). Оның жоспары ерік күші мен бостандығы негізінде адам құдайлық міндетті өз еркімен орындап (Әнғам: 104; Кәһф: 29.), әр түрлі жағдайларда жүзеге асырылатын барлық сақтандыру шараларын жасайды (Ниса: 71.). Осы Алланың арқасында бар болған жобада адамның рөлі көп, саңырау, тілсіз және отар болу емес (Бақара: 171; Ағраф: 179.). Осылайша оның жаман нәрсені өз еркімен таңдауының өзі заттың пішінінің бір бөлігі болып табылады және ешкім Алла қаламайынша еш нәрсе тілей алмайды (Инсан: 30; Такуир:29.).

- Дінде зорлық жоқ. Алланың тура жолы одан пайдаланғысы келген кез-келген адамға ашық (Такуир: 28.). Қалаған адам Иесіне (Рабб) баратын жолды ұстанады (Инсан: 29.). Хақ Иелеріңнен, енді кім қаласа соған сенсін, қаласа қарсы шықсын (Кәһф: 29.). Бүкіл адамзатқа жол көрсету үшін әр ұлтқа пайғамбарлар жіберілген (Жүніс: 47; Шуара: 13.). Олардың міндеті айту, тура жолды корсету, сендіру жолымен шақыру және адамдарды бір нәрсе істеуге мәжбүрлемеу, істеген істерін көрермен ретінде тамашаламай олардың араларында әділетті орнату болып табылады (Әнғам: 107.). Олар адамдардың сенуін қалайды бірақ, зорлықпен сендіре алмайды (Жүніс: 99.).

Тәннің өлімі Алла тарапынан барша адамдардың тағдырына жазылған (Уақиға: 60.). Бір адам қай жерде болмасын мықты қамалдың ішінде болса да өлім оны табады (Ниса: 78.). Алланың рұқсатынсыз ешқандай жан өлмейді; (өлім) белгілі бір уақыт бойынша жазылған (Али Имран: 145.), бірақ әрбір жан өледі (Али Имран: 145; Әнбия: 35.) және кейін Аллаға кері қайтады (Анкабут: 57.). Жазалау күнінде әділетпен жазаланады және тек қана тозақтан құтылған адам жұмаққа кіре алады; осыдан кейін ғана ол өмірлік мақсатына жеткен болады. Ақыретпен салыстырылғанда дүниелік өмір алдамшы ләззаттан тұрады (Али Имран: 185.).

Өлімнен кейін тірілуді ойлайтын кейбір адамдар оны түсіне алмайды (Каф: 3.) және кейін сүйек пен тозаңға айналғаннан кейін қалайша қайта тірілетіндіктерін сұрайды (Нахл: 38; Исра: 49.). Мыналарды олардың естеріне сала кетейік: Алғашында тұқым, кейін сперма, кейін қан түйіршігі, кейін бір түйір ет жартылай пішін ретінде жоқтан жаратылған, белгілі бір уақытқа дейін әйелдің жатырында ұсталынған, кейін сәби болып, одан кейін ержеткенге дейін өсірілген; кейін олардың естеріне алғашқыда әлемнің құрғақ әрі өлі болғандығын Оның топырақты көпсітіп әр түрлі әдемі нәрселерді жұп-жұп өсіргендігін де сала кетейік (Хаж: 5.). Оларға көкті және жерді жаратқан Алланың өліге жан бергенін айта кетейік, себебі Оның құдіреті барлық нәрсеге жетеді (Аһкаф: 33.).

Алла адамды топырақтан (жерден) жаратты, оны сол жерге қайтарады және бір рет оны қайтадан ол жерден шығарады (Таха: 55.). Әркім өлгеннен кейін Қиямет күніне дейін барзах әлемінде тұрады (Мүминун: 100.). Сол күні барлық өлгендер қайта тіріледі (Нахл:38-39.). Алла алғаш жаратуды қалай бастаған болса, осы жолы да ол дәл сол секілді жаратуға күші жетеді (Әнбия: 104.). Қалайша тірілетіндігімізді білмейміз (Уақиға: 61.) бірақ бір қиссамен (мысалмен) (Рұм: 27, 58.) Құран Қиямет күнін былайша суреттейді.

Сол күні өте қорқынышты сілкініс болады (Назиат: 6-9.). Көк бөлшектеніп (Фурқан: 25; Музаммил: 18.) еріген мыс секілді болады (Мағариж: 8.). Күн қабаттанып, ай тұтылып бір-біріне қосылып кетеді (Қиямет: 7-9; Тәкуир: 1.), жұлдыздар қарайып төгіліп түседі (Тәкуир: 2.). Қорқынышты сілкіністі бастан өткерген (Зілзала: 1.) жер беті тереңдікке дейін сілкінеді (Фәжр: 20.). Таулар сырттай тапжылмай қатып қалғандай болып көрінгенімен олар жүруде (Нәмл: 88; Тур: 9-10.), дәл бұлттар сияқты (Мағариж: 9.), мұхиттар (теңіздер) бір-бірімен араласады, құлақтың пердесін жаратын бір дыбыс шығады және қабірлердің іші сыртына шығады (Инфитар: 4; Зілзала: 2.).

Сүр үрленіп (Tax: 102; Нәмл: 87) тек қана қорқынышты бір дыбыс шығады (Ясин: 29.) және әрбір жан тірілтіледі (Лұқпан: 28.). Олар Иелеріне қарай жүгіреді (Ясин: 51.). Күнәкарларды қараңғылық басып (Абаса: 40-41.), көр (Таха: 102, 124.), қорқыныш ішінде (Әнбия: 97; Нәмл: 87.), көздер шарасынан шығып (Назиат: 9.), жүректер ауызға тығылады (Мүмин: 18.) және бұған қоса жарқыраған, күлімдеген және қуанышты жүздер де бар (Мүмин: 18.). Одан кейін Сүр бірінші рет үрленген кезде жер мен көктегілер (қорқыныштан) құлап талып қалады (еледі) (Зүмәр: 68.). Кейін екінші рет Сүр үрленіп, олар бірден түрегеліп болатын нәрселерді күтеді. Жер беті Иелеріңнің нұрымен жарқырап, амал дәптерлері ашылады (үмәр: 69.).

Әркім бұрынғы істеген істерін толық еске түсіреді (Әнғам: 28; Фажр: 23.). Кім зәредей (молекула, атом) ғана жақсы амал істеген болса, соның игілігін көреді. Кім зәредей ғана жамандық істесе, соның азабын тартатын болады (Зілзала: 6-8.). Олар сол кезде бір-бірін танитын болады (Жүніс: 45.), сол күні олардың әр қайсысының өзіне жетерлік ісі болады (Абаса: 37.). Алладан басқа достары да арашашы болмайды (Әнғам: 51.) немесе Оның рұқсат беріп сөзін ұнататындардан басқа ешкім болмайды (Таха: 109.). Олардың барлығы қиямет күні Иелерінің алдында жиналатын болады (Мәриям: 95.). Әділет таразысы қойылып ешкімге әділетсіздік, жасалынбайды және адамдардың жасаған жұмыстары мысқалдай болса да алдына әкелініп (Әнбия: 47.), әркім бұрын істеген істерінің жазасын тартатын болады (Ясин: 54.). Күнәкарлар мен жақсы адамдар екіге бөлінеді (Саффат: 21; Мурсалат: 13-14.). Күнәкарлар қатты азапқа ұшырайды, бірақ тек қана істеген істеріне қарай жазаланады (Саффат: 38-39.). Әркім істеген ісіне қарай ұзақ немесе қысқа уақытқа тозаққа кіреді (Мәриям: 71-72.). Жақсылар (салих) болса тозақтан құтылып мәңгілік өмір сүреді, Құран мұны жұмақ өмірі деп атайды.

ҚАЗАҚСТАНДАҒЫ ИСЛАМ ФИЛОСОФИЯСЫ

ЖӘНЕ ОНЫҢ НЕГІЗГІ ӨКІЛДЕРІ*

1. Инаят-(а) арабша, несібе, қайыр, демеу, игілік дегенді білдіреді. Сопылықта, Алланың (хақтың) адамға игілігі, оны қорғап, демеуін білдіреді.

2."Ужуд"- "Бар болу", яғни, Тәңір бар, жоқ болуы мүмкін емес, "Қидам" - Тәңір болмысының басы (басталуы) жоқ, яғни Тәңір кейіннен жаратылған (мухдас) болмыс емес; "Бақа" - Оның болмысының соңы жоқ, яғни барлық нәрсе жоқ болса да Оның болмысы тіршілігін жалғастырады; "Уахданиййат" - Тәңірдің "бір" болуы, яғни, серігі, теңдесі, жоқ; "Мухалафатун лил-хауадис" - Кейін жаратылған болмыстардың ешқайсысына ұқсамайды. "Қийам бинафсиһи" - Алланың болмысы өздігінен бар, яғни, Тәңір ешнәрсеге мұқтаж емес, керісінше біз Тәңірге мұқтажбыз.

3 "Хайат"- (Тәңірі әрдайым тірі), "ғылым", (Тәңірі-өткен, осы, келер шақтағы, құпиялы және ашық барлық нәрселерді, сонымен қатар "адамның қалбіндегілерді (көңіліндегілер біледі), "Самиғ"- (Тәңір барлығын естиді), "Басар" - (Тәңір барлығын кореді), "Ирада" (Тәңір қалайды, қалағанын жүзеге асырады", "Құдірет" (Тәңір - шексіз құдірет иесі, барлығына күші, құдіреті жетеді), "Калам" (Тәңір, сөз иесі, Сөзін пайғамбарларға естіртуші, Құран - Тәңірдің сөзі), "Такуин" - (Тәңір - жаратушы, Әлемдегі барлық нәрселердің жаратушысы).

ХАЛЛАЖ МАНСҰР*

Толық аты-жөні Әбул-Муғис Хусейн бин Мансұр әл-Халлаж әл-Байдауи.

Халлаж қазіргі Иран шекарасындағы Байдаға жақын мандаты Тур деп аталатын елді мекенде х. 244/м. 857 жылы дүниеге келді. Атасы Мухаммед зороастризм дінінде болатын. Халлаж Басрада ер жетті. Сол жерде Бәни Тамим тайпасының қызы Уммул-Хусейн Карнабаиаға үйленді. Өте жас кезінде хижри 260 жылы сопылық жолды таңдады. Сопылық жолда үш шайхқа қызмет етіп, үшеуінен әр түрлі салалар бойынша білім алды. Бірінші ұстазы Сахли Тустари. 260-262 жылдары Ахуазда Сахлидің қасында хадис пен Құран үйренді. Сол кезде ол түнгі намаздардың хикметін және шын сопылық көзқарастың не екенін түсінеді. Өйткені сол ғасырдың мұсылмандары сүннет пен Құранға өте жақын болатын. Сопылық көзқарасына байланысты хижри 261 жылы Басраға қуғындалған Тустаридің артынан Халлаж да кетеді.

Екінші ұстазы Амр әл-Макки (297/909 ж. ж.) Халлаж сүннетке өте берілген Имам Бұхаридің осы шәкіртінен де дәріс алады. Одан тәубаның қажеттілігін және рухани хәлдерге маңыз бермеу керек екендігін үйренді. "Сопылық Құранға өте жиі берілуден тұрады, сүннет болса осындай көзқарасқа мүмкіндік береді" деген пікірді де ұстазынан алады.

Халлаж хижри 264 жылы бір сопының қызына үйленіп, одан төрт бала сүйеді.

Халлаждың үшінші және аса маңызды тұлға болып табылатын ұстазы Бағдат сопылық мектебінің атақты басшысы Жунайд Бағдади (298/910 ж. ж.). Хижри 264/284 жылдар арасында толық 20 жыл соның қызметінде болады. Жунайдтың өз пікірлерін үйрететін мәжілісі болатын. Халлаж осы мәжілісте Нури, Фути, ибн Ата және Шибли секілді атақты сопылармен бірге болды. Халлаж осы мәжілісте сопылық тәжірибелердің негізін құрайтын білімді үйренді. Жунайдтің мәжілісінде Халлаж өзіне тән мінезін өз уақыт ішінде көрсетіп, көзқарастары мен пікірлері өзгеше болып қалыптасты. Сопылардың киімдерінің орнына әр түрлі үлгідегі киімдер киді.

Халлаж бұдан кейін өзін өте ауыр рухани тәжірибелер мен ғибадатқа арнады. Уағыз бен тәлімгерлік саяхаттарына байланысты оның риязаты кей кездері үзіліп қалды.

Хижри 282 жылы Халлаж алғаш рет қажылыққа барды. Намаз оқып, дұға етуін, мушахадамен шұғылданып ыстыққа, суыққа, жаңбырға қарамастан Қағбаның жанында бір жыл қалды.

Хижри 284 жылы Жунайттен бөлінген Халлаж өз жолын тауып, басқа сопылардан да бөлінді. Өзге сопылар оған деген сенімдерін жоғалтты. Өйткені оның әрекеттері оны басқа сопылардан бөліп тұратын еді. Сопылардың киімін тастап, әскерлер "каба" деп атайтын киім немесе "муракка" деп аталатын жеңсіз шапан киді. Хижри 284 жылдан 286 жылға дейін жалғыз қалып құлшылықпен айналысты. Хижри 286 жылдан кейін өз көзқарастарын жаю үшін жолға шығады.

Халлаж хижри 286-290 жылдар аралығында Хорасанда өмір сүрді. Ахуазда өмір сүріп, сол жерде үлкен құрмет көрді. Кейін Иракқа барып, ол жерден парсы еліне өтеді. Алайда Құмнан қуылады. Хижри 291 жылы екінші рет қажыға барып, Бағдатқа қайта оралады. Мұсылман болмағандарға уағыз айту үшін Үндістан мен Шығыс Түркістанға да барады. Ислам мемлекетінің қиырларында Халлаж әскери киіммен Кашмирдегі үнділерді, Машындағы түріктерді ислам дініне шақырды. Бұл сапарында Қотан мен Турфанға дейін барды. Ол жерде үнді касталарындағы көп адам мұсылман болды. Әлі күнге дейін сол адамдарды "мансури" деп атайды. Кейінірек үнді мистикалық көзқарасын өзінің сопылық көзқарастарымен қатар ұстанды деген пікірлер бар. Әсіресе, "фана" хәлі мен үнді иогасының жоқ болу хәлі арасындағы ұқсастыққа байланысты айыпталған. Тіпті Үндістанда сиқырды үйренді деп те айтылады.

294-296 жылдар арасында Меккеге жасаған үшінші қажылық сапарында мұсылмандарды өзін өлтіруге шақырған. Хаққа жету жолында өзін өлі санап, әрдайым өзін құрбан етуді қалады. Осы дүлей толқынды ішкі дүниесі кейбір тұлғаны өзіне дұшпан, кейбірін дос етті. Қарсыластарының қатарына захир мазхабының қазысы ибн Дауд, шейіт Бани Наубаһт, Мутазиланың атақты ғалымы Әбу Әли Жуббаиді жатқызуға болады. Оны қолдағандар шафиғи мазхабының қазысы ибн Сураийа, әскер қолбасшысы Хусайн бин Хамдан, ханбали мазхабының лидері ибн-ул Му'таз.

Халлаж алдымен Ахуазға қашты. Кейін Сус қаласына өтті, бірақ жақындарының бірі хабар беріп, сол жерде ұсталынып қамауға алынды. Риуаяттар бойынша сегіз жыл түрмеде отырған кезде Бағдатта атағы жайылды.

Кейін бұрындары сопылықпен айналысып соңында одан шығып кеткен Ауарижи атты біреуі Құран оқудың ұстазы (раис-ул курра) мақамындағы ибн Мужахидке Халлажды жалған кереметтер көрсетіп жатыр деп хабар берді. Сол бойынша Халлаж сот алдында жауап берді. Илхам (аян) сенімі, Аллаға ғашық болғандықтан құрбан болу идеясы мен тән қағбасының құлауы секілді мәселелерді қамтыған символикалық, астарлы сөздердің қай мағынаны білдіретіндігіне қарамай, сөздердің тура мағынасына қарап үкім шығартылды. Оның "тән қағбасының құлауы" сөзінен кейін карматилер шын мәнінде Қағбаны құлатуы оқиғасы жүзеге асқаннан кейін, ел іші дүрлігіп кетті. Міне осы Кармати оқиғасы, Саманиттердің кейбір мүриттерді қанаттарының астына алып қорғаушысы және Ханбали мазхабының көтерілісі, осылардың барлығы Халлаждың сотталуын тездетуші факторлар болды.

Сондай-ақ бұл жерде Халлаждың өлім жазасына кесілуіне себеп болған мәселе бойынша "рухани қажылық" секілді басқа вариантты да ойша шешу керек. Ол жерде мынадай сөздер бар: Халлаж кармати идеясын уағыздады деген жаламен жауапқа тартылған кезде оның "рухани қажылық" туралы жазылған кішкентай бір дәптері қолға түседі. "Адам шариғат бойынша қажылық ғибадатын өтегісі келсе, үйінің бір бөлмесіне орналасады. Белгілі шарттармен сол бөлмеге (қабыланы көрсетіп тұратын) "михраб" жасап, сол жерде тазаланады (ғұсыл). Ихрамды (қажылықта киетін киім) киіп, мыналарды айтып, мыналарды істеп осылайша намаз оқиды. Құранның мына сүресін жатқа айтып, осы бөлменің ішінде айналып тәуап етеді, сол жерде былайша тәспі тартады. Осылардың барлығын істеген адам Меккеде Қағбаны тауап еткендей болады.

Осы мәселені қазылар Халлаждан сұраған кезде ол мұны жоққа шығарған жоқ. Алайда өзінің тек қана насихат бергендігін, ешкімді мұны істеуге зорламағандығын және естіген хадисін баяндағанын айтқан.

Бірінші қазы Әбу Омар Халлажды зындықтықпен айыптап, өлім жазасына кесті. Екінші қазы ибн Мужахидтің халифасы ибн Бухлул "егер бұл хадисті жеткізу болса Халлаждан мұны қабылдап қабылдамағанын сұрау керек. Бәлки тәуба етіп бас тартар"- деп шешім шығарды. Алайда уәзір Хамид, Әбу Омардың пәтуасын жеткілікті деп есептеп ибн Бухлулдің жоқ болғандығын пайдаланып пәтуаны қабылдайды. Хаттаманы жазған хатшының ұлы ибн Занжидің айтқандары мыналар:

"Күн сайын Халлаждың мүридтерінің үйіндегі дәптер парақтары уәзір Хамидке әкелінетін еді. Дәптерлер оның алдына қойылып, ол оны оқу үшін әкеме беретін. Әрдайым осылай еді. Бір күні әкем қазылар Әбу Омар мен ибн Әл-Ушрамидің алдында Халлаждың дәптерлерінің бірін оқыды. Ол жерде Халлаж былай дейді: Шариғат бойынша қажылық парызын өтегісі келген адам, мүмкіншілігі болмаса үйіндегі бір жабық бөлмені тазалап, ол жерге ешкімді кіргізбейді. Сол жерде Байт Әл-Харамда тауап еткендей тауап етеді. Меккеде жасалынатын дұғалар мен құлшылықтарды орындайды. Мысалы, 30 жетімді жинап, оларды киіндіреді. Олар тамақты жеп, қолдарын жуған кезде, оларға бір көйлек пен жеті дирхам береді. Бұл оған қажылық сауабын береді.

Әкем осыны оқып бітіргеннен кейін қазы Әбу Омар Халлаждан мұны қай жерден алғандығын сұрады. Ол болса мұны Хасан Басридің "Китаб- ул Ихлас" атты еңбегінен алғандығын айтты. Сол кезде қазы "Сен өтірік айтып тұрсың, сенің қаныңды ағызу керек", - деді. Міне осы сәтте уәзір Хамид мына айтқандарыңды жаз деп араға кірді. Ал қазы болса сөзін әлі аяқтамаған болатын. Уәзір Хамид қазыға қайтадан айтқандарын жазуын талап етті. Қазы тақырыпты ауыстырып өзін қорғай бастады. Хамид сия сауытты оған ұзатып, бір қағазға жазуын айтты. Қазы қабылдамай бас тартты. Алайда уәзір Хамид оның басын аламын деп қорқытып, қол қоюын талап етті. Сол кезде қазы қолын қойды: "қанын ағызу халал" - деп. Соттың басқа мүшелері де қолын қойды. Пәтуа оқылған кезде Халлаж айқай салды: "Менің тәнім сақталған, күнәсізден күнәсіз қанымды төгуге болмайды. Менің иманым - ислам. Мазхабым - сүннет және сахабаны құрметтеймін. Менің сүннетті зерттейтін көп кітабым бар. Кітап дүкендерінде сатылып жатыр. Алла менің қанымды сақтасын". Осыларды қайталап жатқан кезде шешім қағазға түсіп жатты. Шешім шығарылып, Халлаж өз бөлмесіне апарылды.

Шешім Халлаждың жолдасы Насыр тарапынан Ханифаға жеткізілді. Насыр осы әулиенің өлім жазасы ұлыңның мойнында қалады деп халифаның анасын қорқытты. Шынында да халифа өлім жазасына әмір етіп, кейін ауырып қалды. Артынша шешімді кері алып, сырқатынан айықты. Хамид болса Халифаға қайтадан хат жолдап өлім жазасын тездету керектігін айтып қысым жасады. Ал Халифа қайтыс болды. Уәзір Хамид қауіпсіздік басшысына өлім жазасын орындауды айтты. Ол болса халықтың көтерілуінен қорқып бұдан бас тартты. Бірақ Хамид оны қорғайтындығын, өлім жазасын қалай істеу керектігін айтты.

Асылу үшін өлім тақтасының үстіне шығартылған Халлаж топ ішіндегі Шиблиден жайнамазын төсеуді өтінді. Шибли жайнамазды төсегеннен кейін Халлаж 2 ракат намаз оқиды. Бірінші ракатта Фатиха сүресі мен Бақара сүресінің 155-аятын, екінші ракатта Фатиха сүресі мен Али Имран сүресінің 185-аятын оқыды. Сәлем бергеннен кейін дұға етті. Сол кезде жендет Әбул Харис келіп қылышын сермеп Халлаждың мұрнын шапты. Аппақ шаштар әп-сәтте қызыл түске боялды. Сол кезде Шибли мен Халлаждың дәруіштерінің бір тобы абыр-сабыр болды. (Massignon (Louis) Kraus (Paul). Akbar al-Hallaj, ss. 7, 8, Paris 1936).

Сүйектері көрінгенге дейін Халлажға қамшымен дүре соғылды. Сонда да Халлаж дыбыс шығармады. Ол "Алла, Алла" деп қамшы соққысын санап жатты. Халлаждың өлім жазасы туралы риуаяттар өте анық жегіп, әдебиеттерден алынған мәліметтер бойынша, өлім жазасы былайша орындалған: мұрны кесілген; қамшыланған; тәні бөлшектелген; дар ағашына асылған; басқаларға ғибрат болсын деп асулы тұрған; басы кесілген; мәйіті өртелген; күлін бір мұнарадан желмен шашқан немесе өзенге тасталған.

("Akbar al-Hallaj" кітабындағы риуаяттар бойынша)

Алайда біз бұл мәселені ислам дінінің негіздеріне орай талдауды қажет деп таптық. Халлаждың соңғы сөзі Шура сүресінің 18-аяты болатын: "Оған сенбейтіндер, тез болуын күтеді. Сенетіндер болса қорқыныштан дірілдейді. Сондай-ақ оның шындық екенін біледі. Естерінде болсын қиямет күні сол туралы айтысқандар өте терең адасу ішінде болады". Өлім жазасы 309 жылы 24 зилка'адада / 922 жылы 26 наурызда орындалды.

Ол сүннет пен рухани тәжірибе арасында абсолютті үйлесімділік бар екендігін жақтайды. Уағыздарында әрдайым Құранды негізге алуды, жиі-жиі риазат жасауды, рухқа сіңіп кеткен құлшылық түсінігіне ие болуды, әрдайым тәубаға келуді, толассыз Алланы іздеуді айтқан. Өзінің Аллаға жеткендігін әрдайым тілге тиек ететін. Сөз сөйлеген кезде ең танымал және ең дұрыс хадистерге сүйенетін. Алайда бұл оқиғалардың оның сопылық тәжірибелеріне сәйкес болғандығы да шындық. Әдебиеттерде Халлаж хадис айтушылардың желісіндегі адамдардың орнына символикалық иснад қойғандығы, яғни адамдардың орнына құдайдың есімдері мен рухани болмыстарды қойғандығы айтылады. Бұл жердегі оның мақсаты иснадтармен сөйлескеннің Алла екендігін көрсету болатын. Мысалы: "Өмірдің рухы, есім мен Алланың пікірінше, адамзат баласы Маған таңертең топыраққа сәжде етіп қылған намаздан жақсы құлшылық ұсына алмайды".

Халлаж барлық халық өкілдерімен жолыққан. Әрбір халық өкілдеріне солар секілді киініп барған және солар секілді сөйлескен. Сол себепті де оның сөздерін кей кездері түсіну қиын. Мутазила мазхабындағылармен өздері секілді, суннидтермен де суннидтер секілді сөйлескендігі айтылады. Сондықтан да, оның кармати ілімін - насихатын жүргізген деген айып тағылады. Шын мәнінде Халлаж Алиді жақсы көретін. Махди секілді Иса пайғамбардың қайтып келетіндігін жақтады. Сондай-ақ сүннетке берік болғандығы белгілі болатын. Басшылыққа бағынуды бұйыратын. Оның өлімі де осының айғағы болып табылады. Ол жүректерге жол ашуға тырысатын. Мақсаты әркімнің құлшылықтарын орындауы болатын. Құданлық бірлікті бастан кешіру оның көп м.ақсатының бірі еді. Алланың адамды махаббатпен жаратқандығына, Алланың адамның ішінде бар екендігіне байланысты сөздері де бар болатын.

Ақырет өмірінің жалпы халық пен таңдаулылар үшін әр түрлі екендігін жақтайды.

Халлаждың пікірінше адам екі жағы бар жүрекке ұқсайды, бір жағы материяға ұмтылатын — ләззаттық, екіншісі құдайлық (илахи) болып табылатын — рух.

Алланың зиярат етуіне ашық болуы үшін жүректің а) белсенді; ә) енжар секілді екі түрлі хәлі бар.

Халлаж барлығынан бұрын өте жақсы мұсылман болатын. Оның сопылық көзқарасы толығымен Құран мен хадистерінен шыққандығы кейін аудармасы берілетін аңызды оқыған кезде бұл жағын оңай көруге болады. Мазхаб жағынан ханбали мазхабына жататын ол мазхабтардың ең жоғарғы үкімдерін алып, солар бойынша амал етуді өзіне сара жол яғни мазхаб етіп алғандығы өз сөздерінен байқауға болады.

Тақуасына келер болсақ, өмірінің соңғы қырық немесе елу жылына қатысты парыз намаздарының барлығын ғұсыл алып қылғандығы, түнгі намаздарды өте көп оқып, екі ракаттық намаздарды бір рет Құран қатым еткендігі "Ахбар" атты кітабында баяндалады.

Халлаждың айтпай кетуге болмайтын өте маңызды бір қыры бар: Өзінің сопылық көзқарастарымен суннидтік ислам арасында кикілжің пайда болған кезде Халлаж бірін екіншісіне құрбан етпей, екеуіне де берілген күйде қалып өлімге бас тіккен.

Оның атақты "Әна-л Хақ" сөзі тарих бойынша айыпталды, кейде талданды, кейде терістелді. Халлаж туралы айтылғандардың тарих бойынша алған формалары өз алдына жеке зерттеу тақырыбы. Халлаж осы "Әнә Хақ" сөзімен өзінің Алла болғандығын айтқысы келмеген (Arberry (John), Soufizm, s. 49, 60. London 1951).

XVIІI ғасырдың алғашқы жартысында қайтыс болған Ерзурумдық Ибраһим Хаққы да Халлаждың аталған сөзіне мына бәйітпен анықтама берген:

Айтқан Насыр (Насыр - Алла)

Одан аударған Мансұр еді (Ibrahim Hakki (Erzulumlu), Marifetname, s. 294, Istanbul 1910).

Халлаж "уахдат-ул вужудшы" ма жоқ әлде "уахдат-ул шухудшы" ма?

Зерттеушілердің арасында Халлажды уахдат-ул вужудшы екендігін айтатындардың бар болуымен қатар, (Arberry (John), An Introduction to the History of Sufizm, s. 34, London 1942) бұл жерде Ренольд Никол- сонныңтезисіне косылмау мумкін емес. Өйткені Халлаж құдай мәселесінде оны кінәдан, кемшіліктен ада екендігін (танзих) айтудан жалықпаған, сонымен қатар Ахбарда көрсетілгендей әсіресе кейбір мінәжат сөздерінде ұқсатуды да (ташбиһ) қолданған. Халлаж шекті мен шексізді бір-бірін алыстан тамашалайтын екі болмыс секілді көрмейді, сондықтан бұл жағдайда уахдат-ул шухудқа апарып жапсыру дұрыс болмайды (Өзтүрік (YaiarNuri) Hallac-1 Mansur ve Eseri, ss. 39,40, Istanbul 1976; ayr. Okz. Nicholson (Reynold), Islam Tassavufu Tarihi ve Fihristi, s. 132-135).

Халлаждың ислам тарихында көптеген жақтастар мен қарсыластары болған. Өз сөзімен айтқанда "дінде фундаменталист болған" қарсыластары, "ол туралы жақсы көзқараста болғандар" жақтастары болған. Бұл мәселе Халлаж қайтыс болған 922 жылы мүмкін болғанындай 1066 жылдан кейін бүгін де дөл сондай болуы мүмкін. Текке-медресе пікірталасында жоғарыда атап өткеніміздей, Халлаж да өз нәсібін алған сопы. Бұл тартыста Маулананың айтып кеткеніндей сопылар жүрген жерде әрдайым "адам бастарынан үйілетін төбелер" болған.

1. Екеуі ибн Ата мен Шакир бин Ахмедке қаратып жазылған алты хат (мактубат).

2. Сопылық туралы 350-дей қара сөздер (Рузбихан Бақли мен Сулами жинағының қосымшалары).

3. Уағыздарына байланысты 74 мазмұн (Ахбар-ул Халлаж).

4. 80 бөлімнен тұратын қара сөзбен жазылған жыр жолдары (Journal Asiatique, Paris 1931).

5. 2 қара сөздер жинағы.

6. х. 290/ м. 903 жылына дейін жазылған 27 риуаят.

7. 11 Тауасин, Париж 1912 (Бұл шығарманы Яшар Нури Өзтүрік түрік тіліне аударған).

Халлаж ықпал еткен танымал тұлғалар Рузбихан Бақли: Китаб-ут Тауасин мен басқа да шығармаларына жасаған түсініктемелері арқылы Халлаждың танылуында үлкен рөл атқарған.

Фаридуддин Аттар: (1220 ж. қайтыс болған) Руханият әлемінде Халлажды өзіне рухани жол көрсетуші ретінде қабылдаған. Фаридуддин Аттар лирикалық өлеңдерінде Халлажға көп орын берген. Тазкират-ул Әулиа атты еңбегінде Халлаж көрген азапты адамға әсер ететіндей бейнелеуі назар аударарлық жағдай.

Маулана Жалаладдин Руми де өз еңбектерінде халлаж де өз еңбектерінде Халлажға көп орын берген.

Насими (1417 ж. қайтыс болған) өзін "Жаңа Халлаж" деп санаған. Оның өлтірілуі т.б. азап шегу сахналарын қайтадан ойнау көрінісін берген (Schimmel (Annemarie), Islam Tasavvufunun Boyutlari, go. E.Gurol, s. 74-77, Istanbul 1982).

Мұхаммед Икбал: "Китаб-ут Тауасин" атты шығармасымен Халлаж Мухаммед Икбалдың, "Жауиднама" атты еңбегіне әсер етіп, бұл айрықша мына тақырыптарда байқалады: "Мен" түсінігі; азап пен күрес түсінігі; қарсы шығу түсінігі; ибіліс туралы түсінік; зухд; Мухаммед пайғамбардың тұлғасы мен маңына қатысты ойлар (OzTurk, a.g.e., s.48-547). Қожа Ахмет Иасауи "Диуани Хикметінде" Халлажды өзіне үлгі, пір етеді. Оның даналығымен жүру керектігін әрбір сопыға міндеттейді.

Халлаждың ықпалы мәселесі өте терең зерттеуді керек етеді. Біз бұл жерде тек қана мысал ретінде 4-5 тұлғаны атап өттік. Олардың саны бұдан да көп болғандығына сеніміміз мол.

КИТАБ-УТ ТАУАСИН

1. Тауасин сөзі тасин сөзінің көпше түрі. Тасин Құранда үш сүренің (Шуара, Нәмл, Қаса) басындағы әріптердің алғашқы екеуін (та және син) оқыған кезде пайда болған сөз. Мистикалық құпия тақырыптарды білдіру үшін таңдалғандығы анық.

2 Осы алғашқы тасинде Халлаж Мұхаммед (с.а.с) пайғамбардың ұлылығы мен Халлаж доктринасының негізгі идеясы болып табылатын Нур-и Мұхаммед (Мұхаммедтің нұры) түсінігін беруге тырысқан. Сол себепті осы тасинге есім ретінде шамшырақ деген мағынаны білдіретін "Сиряж" сөзін таңдаған. Бұл "тасин" сөзін қолданудағы басты мақсат Хз. Мұхаммед пайғамбар.

ӘЛ-ФАРАБИ

КИТАБ-УЛ МИЛЛА (ДІН КІТАБЫ)

Әл-Фараби "Китаб-ул Милла" еңбегінен басқа саясат философиясы туралы шығармаларында философия мен дін және философиялық таным мен діни танымды талдаған кезде әрдайым осы екі саланың бір-бірімен үйлесетіндігін айтқан. Ол "Китаб-ул Милла" еңбегінің кіріспесінде діннің танымы мен анықтамасын береді. "Дін алдында қойған мақсатын коғамда жүзеге асыруға тырысатын және қоғам мүшелерін белгіленген жазалармен ауыздықтауға тырысатын бірінші басшының қоғам үшін анықтаған қағидалармен нақтыланған көзқарастар мен әрекеттер болып табылады". "Белгіленген көзқарастар мен әрекеттер" бөлімі осы анықтаманың негізі болып табылады және осы екі элемент дінде де шариғатта "әл Миллат" ұғымы арқылы берілгендіктен әл-Фараби осы үш ұғымның бір нәрсені білдіретіндігін айтады. Сондай-ақ ол басқа еңбегінде де философтың, заң шығарушының және имамның бір тұлға екендігін айтады. Әл-Фараби нақтыланған көзқарастар мен белгіленген әрекеттердің не екендігін "Ихса-ул Улум" атты еңбегінде қысқаша, "Китаб-ул Милла" атты еңбегінде де жан-жақты баяндайды. Ол бойынша діннің нақтыланған көзқарастары және белгіленген әрекеттер деген екі бөлімі бар:

1. Нақтыланған көзқарастар: Бұлар теориялық және ерікті көзқарастар болып екіге бөлінеді. "Китаб-ул Милла" еңбегінде шолып өтумен ғана шектелетін теориялық мәселелер әл-Фарабидің басқа екі маңызды кітабында жан-жақты баяндалып, талданады. Осы туралы көзқарастар туралы жазылған мәселе "әл-Мадинат-ул Фадила" кітабының шамамен бестен үшін, "әл-Сиясат-ул Мадиния" кітабының шамамен жартысын құрайды. Ерік туралы көзқарастар болса парасатты мен надан басшылардың және олардың қол астындағы қоғамдардың ақыреттегі ахуалын түсіндіретін көзқарастар.

2. Белгіленген әрекеттер: Бұлар алғашқыда Алланың және парасатты басшылардың әрекеттеріне байланысты мадақталған, надан басшылардың да әрекеттеріне байланысты датталған әрекеттер болып табылады.

Аты аталған бұл көзқарастар я ақиқат болмаса ақиқатқа ұқсас болып екі түрде болады. Бірақ өзі ақиқат немесе ақиқатқа ұқсас көзқарастардан құрылған дін ақиқат дін емес. Керісінше адасқан дін болып табылады. Діннің анықтамасынан да белгілі болғандай дінді көзқарастар мен әрекеттер деп нақтылайтын бірінші. Дәл сол секілді заңға байланысты басшылық қызметін атқаратын фикх басшылығының да көзқарастар мен әрекеттер деген екі бөлімі болуы керек.

Билік толық қалыптасқан қоғамда жүзеге асатындықтан және дін де тек бір ғана басшы тарапынан басқарылатындықтан әл-Фараби "Китаб-ул Милла" атты еңбегінде кемел қоғам сипаты ретінде тек ру, қала мен үмбетті ғана санайды. Бірақ "әл-Мәдинат-ул Фадила" мен "әл-Сиасат-ул Мадания" атты еңбектерінде қоғамды алдымен кемел және надан деп екіге бөледі

Әл-Фараби саясат түсінігі аясында барлық адамдар теңдеп санамайды. Оларды тума қасиеттерінен бастап, алған білімдері мен қол жеткізген жеке қабілеттері және икемділіктеріне байланысты өзара тең емес деп көрсетеді. Осы түсінігі негізінде әл-Фараби қайырымды діннің көзқарастары мен әрекеттерін тек философтар мен философия ғана арқылы түсіне алатын дәрежеге жеткендер қабылдай алады деп ойлайды. Әйтсе де діннің көзқарастары мен әрекеттерін қарапайым халықта үйрене алады, оны жүзеге асыра алады. Бұл адамдар я жаратылысына байланысты яки өз талпыныстарын философия деңгейіне көтере алмағандықтан кемел діннің көзқарастарын қабылдай алмайды, олар тек қана жалпы нәрселер мен пікірлерді ғана түсіне алады. Сол себепті философия дәрежесінде жете алмаған бұл адамдарға пікірталас пен сөз сөйлеу дәрежесі жеткілікті болады. Осы екі методпен халық арасындағы діни көзқарастар түзетіліп, қолдау көрсетіледі және керек кезінде дін осы екі методпен өзін қорғайды. Діни көзқарастардың қорғалуында маңызды орын алатын пікірталас пен риторика методына әл-Фараби тек осынша аз тоқталғанымен аты аталған екі методты "Ихса-ул Улум" кітабында жан-жақты қарастырады.

Шынайы басшының ел басқарудағы мақсаты өзін және халқын шынайы бақытқа жеткізу. Бұл мақсатқа жету үшін қажетті барлық әрекеттерді белгілеу, оларды барлық елде жүзеге асыру, бұлардың надандыққа тосқауыл болу, парасатты басшылардың қалай өсіп жетілетіндігі секілді тақырыптарды қарастырады. Барлық осы іс-шараларға байланысты саясат ғылымының басты мақсаты шын бақытты іздеу. Оған жеткізетін әрекеттерді, аты аталған бақытқа апармайтын әрекеттерден ажыратып, таңдайды және олардың басшылық сапасының қолдауымен қалаларда жүзеге асуына жағдай жасайды. Сонымен саясат ғылымының басты екі қызметі: шын бақытты жалған бақыттан ажырату. Екіншісі болса шын бақытқа жеткізетін іс-әрекеттердің мемлекетте орнығуын және қалыпты баяндылығын табуына жағдай жасау.

Философия теориялық және практикалық болып екіге бөлінеді. Теориялық философия: дидактикалық ілімдер, табиғи ілімдер және теология болып үшке бөлінеді. Практикалық философия болса этика мен саясаттан тұрады. Бұл жерде болатындай саясат ғылымы практикалық философияның бір бөлімі болып табылады.

Философияның теориялық бөлімі таным мен ойлау мәселелерінен тұрса, практикалық бөлімі таным мен амал, сөз бен істің тұтастығын қарастырады. Дін мен философия бір деп қаралатын боса, онда діннің де теориялық және практикалық бөлімдері бар. Бұларға қоса діннің теориялық бөлімі пакты бөлімдерді қамтымайды. Өйткені нақты дәлелдер теориялық философияда орын алады. Діннің практикалық бөлімі болса я практикалық философияда орын алатын шексіз, жалпы нәрселерді яки жалпы болып табылатын "көзқарастардың" дін арқылы "танылатын көзқарастар" түрінде мағынасын тарылту арқылы аты аталған жалпының жалқыға айналуы секілді мәселелерді қамтиды.

Парасатты басшылардың бірі болып табылатын заңға шығарушы басшы фикх өнері арқылы өлген алғашқы басшының көзқарастары мен әрекеттерін дәл сол күйінде сақтап жалғастыратындығы секілді пайда болған жаңа проблемаларды алғашқы басшының көзқарастары мен әрекеттерінен шығарған нәтиже жолымен шешеді. Бұл анықтама бізге фикхтың діннен кейін тұратындығын көрсетеді. Бұл жағдайда дәл діннің көзқарастар мен әрекеттер сипаты екі бөлімнен тұратындығы секілді фикхтың да осындай екі бөлімнен тұратындығын көрсетеді. Жоғарыда қарастырғанымыздай діннің әрбір екі бөлімінің де философияның ішінде болуының логикалық нәтижесі, фикхтың да философияның ішінде орын алуына жағдай жасайды.

ЖАЛАЛУДДИН ДАУАНИ*

Мұхамед ибн Асад Жалаледдин 830/1427 ж. Казерун аймағындағы Даууан ауылында дүниеге келген. Әкесі аймақтық қазы қызметін атқарған. Оның алғаш ұстазы - әкесі болады. Сонан соң ол Меһеуи Әл-Ари және Хасан бин Баққалдың тәлім-тәрбиесінен кейін, Мухиддин Енсари және Хамемеддиннің шәкірті болып Ширазда келам ілімін меңгергеннен соң, сол жердегі "Медресет-ул Айтам" медресесінде муддарис (оқытушы, мұғалім) болып қызмет атқарды.

Аз ғана уақыттың ішінде ілімі және ғылымының тереңдігімен, біліктілігімен танымал болып, алысты-жақынды мемлекеттерден шәкірт тәрбиеледі. Сол кездері Месопатамия мен Иранның түрік патшасы Хасан Хан Бахадурдың (Ұзын Хасан) Дауаниді өз сарайына алуы, оның ғұламалылығының дәлелі болса керек. Осылайша өзінің сарай қызметіндегі ғұмырында сарай қазысы дәрежесіне көтерілді. Сұлтан Якубтың басқару кезеңінде де аталмыш қызметті атқарды. 907/1501 немесе 908/ 1502 ж. дүниеден өтіп, өзінің туған жері Даууанда жерленді.

Туси Моңғолдар дәуірінде философиялық ғылымдар дәстүрін қалай жалғастырса, Дауани де Османлылар дәуірінде дәл осы дәстүрді жалғастыра білді.

Біріншіден, оның кей еңбектеріне түсіндірме жазу және қарсыластарынан қорғау жұмыстары арқылы ибн Синаның жаңа шабытын оятса, екінші жақтан, "Хеякили Hұp" атты еңбегіне түсінік жазып, Ишраки Хикметті өз еңбектерінде талқылай отырып, Шихабеддин Сухреверди Мақтулдың жұмыстарына жаңа бағыт көрсете алды. Екі ғұлама ақиқатқа ұласу бағытында өзіндік ерекшеліктері бар. Ілкі ибн Синаның, екіншісі Сухревердинің ізбасары. Брокелман оның осы күнге дейін жеткен жетпіс шығармасын атап өтеді.

Бұл еңбектердің ең маңыздылары:

1. Шарх Акаиди Адудииа. Ыстанбул 1817.

2. Шарх Тахзиб ал- мантық әл калам. Лакнау, 1264/1847.

3. Ал-Заура. Каир, 1326/1908

4. Рисала фи Исбат ал-уажиб ал- Қадимс усіл Жадида

5. Рисапаи фи Тахкик нафс ал Амр.

6. Рисала фи исбат ал Муфарик.

7. Рисала фи Адапат

8. Рисала фил-Хикмат

9. Шарх ал- Хайакил

10. Анмузадж ал-Аср фил- калам

11. Ал-масаил ал-аср

12. Ахлақи Жалали (The Practical Philisophy of the Mohammedan People. Ағыл. т.ауд. В.Ф. Томпсон Лондон, 1839)

Сұлтан Хасан Дауаниға Тусидің ахлақ хақында жазған еңбектерін тексеру және толықтыру жұмысын тапсырады. Жалпы алғанда Ахлақи Жалалидің құрылымы Ахлақи Насиримен бірдей, бірақ Дауани аталмыш шығарманы Құран аяттарымен, хадистермен, сахабалар мен сопылардың қанатты сөздерімен нақыштап, көркемдеген. Ол Тусидің рисаласын толықтыру барысында кей жерлерде нұр фәлсәфасының принциптері бойынша егжей-тегжейлі енгізулер жасауымен қатар, әдеби көргендеу тұрғысынан да көптеген қосымшалар енгізген.

Туси Мискауайх секілді "саағадати кусваны" (ең жоғарғы бақыт) ғұмырының ең жоғарғы мақсаты деп білген. Оның ең жоғарғы тұжырымдамасы самауи (қасиетті) тұғыр және арналармен сабақтасқандықтан Аристотельдік бақыт тұжырымдамасынан ерекше бітімге ие. Сонымен қатар Дауани ахлақты діни идеалмен ұштастырған. Құран (Алланың халифасы арқылы) әділет пен әділетсіздікті бөліп қараған, ғылымға мән берген. Сондықтан да "жаратылғандардың сұлтаны" идеалына жетуді мақсат ететін идеалды емес, Алланың халифалығы болуы керектігін ұстанған. Басқаша айтқанда, оның ахлақ теориясы адамның өз қалауымен емес, Алланың жіберген формасы бойынша адамның жер бетіндегі орны мен қызметі негізінде құралады. Яғни жиһан Алла халифасының орны.

Адамға мұндай өте жауапты және мәртебелі орынға, мақамға ие болуының мәні неде? Бұл сұрақтың жауабын Дауани Хз. Алидің бір сөзінен табады. Оның пікірінше адамның санаты періштелер мен жан-жануарлардың ортасында орын алған. Алғашқылары ақылға ие, ләззат пен азаптан алыс. Еркіндік пен таңдау құқығы жоқ. Олар күнә жасай алмағандықтан ахлақтан жоғарғы санатта тұрады. Ал екіншілері, ләззат пен азаптың иелері бола тұра ақылдары болмағандықтан, ақылдан тыс (иррационал) әрекет, іс-қимылдарын бағындыра алмайды, сондықтан да олар ахлақтан төмен орын алған.

Адам болса, бұл екі қасиетке де толық не. Ол ләззат пен азапты ақылмен бағындыра алса, періштелерден жоғары дәрежеде тұра алады. Егер де ләззат пен азап ақылын билеп алса, онда адам жануарлардан да төмендеуі мүмкін. Жануарлар ақылдың иесі болмағандықтан өз істеріне жауапкер емес, ал адам ақыл иесі болғандықтан амалдарынан жауапты. Адамның кемелдену дәрежесі, жаратылысынан күнәға жақын болуына және де жамандықты ақыл-парасатпен қарсы тұрып, жеңе білуімен көтеріледі. Ал періштелер жамандыққа төпеп беру секілді қақтығыстардың, ойлану яки де таңдау құқына ие емес. Сондықтан да тек қана адам ғана еркін де жауапты, сондықтан да ахлақи болмыс болып табылады. Халифалыққа сай болуы да осы ерекшеліктері мен негізіне өрбілген.

Бұл халифалық адам тарапынан қалай құрылмақ? Дауани "Хикмет берілген адамға шын мәнінде көптеген қайыр берілген" мағынасындағы Құран аятына сүйене отырып, кәміл хикметтің (хикмети балиға) бұл ұлы мақамын "патшалар жолы" деп біледі. Алайда теория мен тәжірибенің синтезінен туған бұл "кәміл хикмет", Сократтың "ілім парасат-дүр" теориясынан бөлек. Өйткені гректер ахлақтың теориялық шарттарын зерттеумен қаншалықты кең айналысса да, ахлақтың практикалық мәселелері олар үшін бөтен дүние еді.

Кәміл хикметке мистикалық жолмен, яки де ақыл-парасатпен де жетуге болады. Философ пен сопы бір мақсатта екі бөлек жолмен жете алады. Алғашқының "білгенін" екіншісі "көреді". Екеуінің де жетер нәтижелерінде нақты үйлесімділік бар.

Құрандағы "орта жол" (итидал) және Аристотельдің орта доктриналарынан әсерленген Дауани барлық мәселелерде орталық позицияның жақсылыққа себеп болатыны айтады. Десек те, ол Аристотельдің ақыл мен парасат арқылы емес, тек қана шариғат тарапынан тағайындалады. Ақыл тек қана ахлақ формасын ғана белгілесе, ал оның ішкі мазмұнын шариғат құрайды. Орта жолдың қиындығы мен жауапкершілігі қатаң орта жолды Дауани қылдан жіңішке, қылыштың жүзінен өткір Сырат көпіріне теңейді.

Ахлақ барлық жаратылғандардың формацияға ұшырайтынын мақұлдайды. Тәжірибеден бізге күнделікті берілген тәлім-тәрбие, тәртіп және жазалар жаман кісіні парасат иесі болуына себепкер бола алады немесе кісі бойындағы жамандық түбегейлі жойылмаса да, айтарлықтай дәрежеде азайтады. "Жамандықтың жойылуы үшін кісі аз да болса, талапты болу керек" қағидасы ақыл мен діннің бұйрықтарымен де сай келеді.

Платон парасаттылық адам табиғатының өлшемі деп көрсетеді. Аристотель әр парасатқа өзінше өлшем орнын тағайындады, бірақ одан тереңге бара алмады. Ал гректер мұны одан әрі дамытты, бір жүйеге келтірді және теориялар тудырды. Алайда сабырды негізге алатын, егжей-тегжейлі және ұзақ мерзімді бақылау керек ететін ғылыми көзқарасты қордалау "олардың табиғатына қайшы келетін". Грек ой-жүйесінің бұл кемшілігін, ахлақты "тәжірибедегі хикметтің бір бөлігі" деп қарайтын мұсылмандардың білікті әрі ықпалды ой-өрісімен толықтырылды. Алғашқы ислам ахлақшысы Мисевейһ жалпыламадан парасаттылық жайында тереңдетілген білікті қырларын ашты. Ол тек қана жеті хикмет, он бір ержүректілік, он екі өлшем (иффат) және он тоғыз әділет (Платонның төрт негізгі парасаты) секілді түрлерді тауып қана қоймай, сонымен қатар, ақыл-ой мүгедектігіне және да науқастарды емдеу хақында тұғырлы теорияларды дүниеге алып келді. Бұл ақылға сүйенетін көзқарастан, мистикалық дүниетанымға өтетін кезеңмен Ғазали кезеңінде шарықтау шыңына жеткен үрдіс болып табылады.

Мискауайһ Платонның парасаттылық теориясын дамыта түскен. Ал Тусидің қолға алған мәселесі Аристотельдің теорияларын түзету мен толықтыру болды. Ол алғаш болып, өлшемнен ауытқу тек қана санға ғана емес, сондай-ақ сапаға да байланысты екендігін айтты. Басбұзарлық (адами жолдан айытқу) кемшіліктің үшінші негізгі себебі ретінде көрсетіп, бұл тұжырымын Аристотельдің шектен тыстық және кемшілік тұжырымдамасына қосымша ретінде енгізеді. Ал Туси ибн Синаның және Фарабидің шығармаларының кемшіліктерін толықтыру мақсатында жанұя басқармасы мен шаһар басқармасын өзінің ахлақ еңбегіне қоса отырып, практикалық философияға өз қолтаңбасын қалдырды. Сонымен қатар Туси Ғазалидің аскеттік ахлағына қарсы шығады.

Оның пікірінше, риязат этикаға қайшы, өйткені инсан (адам), араб тіліндегі инсан (дос болу) сөзінің мағынасынан да көрініп тұрғандай, жаратылыс болмысы, табиғаты әлеуметтік болғандықтан дене кедергі болып табылмайды, ол — межеленген мәреге жету жолында қолданылатын құрал, себепкер. Сонымен қатар ол өзінің жеке тәжірибесінің болмағандығын айта келіп, сопылық сананың дамуында риязатты қажеттілік деп мойындайды. Шихабеддин Сухреверди нұр (ишрақ) хикметтерінің ықпалы мен Дауани философия мен суфизмнің арасында үндестік пен үйлесімділік бар екендігін айтады. Сопының "көргенін" философ "біледі", философтың "білгенін" сопы "көреді". Сондықтан да Тусидің ахлағына Құрандық желі енген.

Тусидің жолымен Дауани де "Сайасати Мудуунды" заманауи саяси мағынасынан бұрын азаматтық санамен байланысты ілім ретінде қолданды. Қоғамның негізін, қызметін және сыныптарын әділ басқарушы тарапынан басқарылуы керектігі туралы тұжырымы Тусидікінен шалғай емес.

Монархия, бірінші илаһи заңдардың, сонан соң әміршінің басқару үкімі ретінде қолданылатын басқару формасын ең дұрыс жүйе ретінде ұсынады. Дауани "Ахлаки Насириден" болек және толықтырылған жалпы әділет принциптерін жаңаша ұсынғаннан соң, әділ басқаруды қамтамасыз ету үшін өміршінің мойындауға тиісті он ахлақ принципін қосады.

Біріншіден, қандай да бір мәселе бойынша шешім-қарар алмастан бұрын әмірші әрдайым өзін жазаланушы ретінде сезіну керек. Сонда ғана ол өзіне қаламаған жазаны басқаға да бермейді.

Екіншіден, мәселелердің тез біту керектігін білу керек, өйткені кеш келген әділет - әділет емес.

Үшіншіден, нәтижеде мемлекеттің күйреуіне алып келетін сезімдер мен материалдық ләззаттардан өзін аулақ ұстау керек.

Төртіншіден, әміршінің қарар-шешімдері асығыстық пен ашу негізінде емес, салихалық пен байсалдылықтың негізінде қабылдануы керек.

Бесіншісі, Алланың ризашылығын халықтың ризашылығында іздеу керек.

Алтыншысы, Алланы ашуландырып халықтың ризашылығын алуға тырыспасын.

Жетіншісі, егер де соңғы шешім өз қолында болса, онда әділетті орнату керек-дүр, бірақ жазаланушы езінен кешірім сұраған жағдайда, оны кешу әділетті орнатудан да жақсы-дүр.

Сегізіншісі, ол салихалы кісілермен дос болуы керек және оларды тыңдаған абзал-дүр.

Тоғызыншысы, әр адамды тиісті орында қызмет істету керек және де төменгі сынып өкілдерін олардан жоғарғы дәрежелерге тағайындамау керек.

Соңғысы, жеке басын тек қана әділетсіздіктен аулақ ұстаумен шектемеу керек. Сонымен қатар мемлекеттік істерін әміріндегілерден ешбір қызметкер кінәлі болмайтындай қылып жүргізуі, қадағалауы керек-дүр.

Туси және басқалары секілді Дауанидің де космологиясы да он ақыл, тоғыз аспан(фелек), төрт унсур(элемент) үш табиғат әлемінен тұрады. Ай денесінің ақылы ретінде белсенді ақыл көк пен жердің арысындағы көпір функциясын атқарады.

Дауани Хз. Пайғамбардың "ақыл — жаратылған заттардың ең ұлысы" мағынасында айтылған сөзін негізге ала отырып, алғашқы ақылды (ақли әууәл) Хз. Мұхаммедтің болмысымен ұштастырады. Ол ұрықтың ағаш тамырларын, жапырақтарын, бұтақтарын өзінің бойына жинай алатындығы секілді, өткен, қазіргі және болашақтағы барша пікірді өз бойында жинағандығын алға тартады. Жаратылыс тұрғысынан өзгеріске ұшырамайтын, бірақ жағдайларға байланысты өзгермелі жұлдыздар материалды дүниенің тағдырын шеше алады. Жұлдыздардың өзгеруіне байланысты жаңа жағдаяттар пайда болады және де кез келген сәтте белсенді ақыл алғашқы материалы айнаға өз сипатын түсіру мақсатында жаңа форманы жаратады.

Алғашқы ақыл дамуын металл өсімдік және жан-жануарлардан бастап нәтижеде ие болынған (мустафад) ақыл формасында адамда байқалады және осылайша ең төменгі нүкте ең жоғарғы нүктемен қосылып, құлдырау мен даму координаттарымен болмыстық шеңберін тәмамдайды.

Алғашқы ақыл бұтақ пен жемістерде дамып коллективтік потенцияға ие негізгі бірліктің формасындағы тұқым секілді. Бұл динамикалық үрдіс ұлылықтың жоғарылауы немесе төмендеуі түрінде денелерде әрекеттің формасы "харекети уадеи" және "Нафси натықада" ой әрекетінің сипатында болады. Барлық бұл әрекеттер тасаввуф терминологиясында "нәфстің носфте жарқырауы" деп аталатын Алланың өзін-өзі таныту қалуынан пайда болған илаһи харекеттің көлеңкелері.

Дауанидің метафизикамен байланысты "Әл-Зәура" атты еңбегі кәлам мен рухани ұстаздардың, философтар мен сопылардың доктриналарына Нұр "ишраки" тұжырымдамасы тұрғысынан алғанда сын айтушы шығарма болып табылады. Ол алғашқы үш дисциплинасының пайдасы мен маңызын қолдаса да, кей нәтижелердің Исламмен үйлеспейтіндігін нақтылы айтып өтеді. Оның көзқарасы бойынша тасаввуф пен философияның түбінде бір нысанаға жетелейтіне сенсе де, тасаввуфтың философиядан бір саты да болса жоғары тұратындығын мойындайды. Өйткені, тасаввуф илаһи негізге сүйенгендіктен шүбә мен сенімсіздіктен аулақ. Сондықтан да ол жоғарғы санатта тұрады.

ЖҮСІП БАЛАСАҒҰНИ

Жүсіп Баласағұни Жетісу өлкесіндегі Күзорда (Баласағұн) қаласында 1016-1018 жылдар арасында дүниеге келген. Бұл дәуірде Жетісу және Шығыс Түркістан өлкелері Қарлұқ тайпасынан шыққан Қарахандықтар империясы қол астында болатын. Бұл империя VI-IX ғасырлардағы Ұлы Түрік қағанатының жалғасы ретінде IX ғасыр ортасынан бастап мемлекетті басқарып келді. X ғасыр басында Абдулкәрім Сатық Бура Қарахан (924-955) Ислам дінін қабылдайды және сонымен қатар түркі халықтары Ислам өркениетіне қосылды. X ғасырдың соңына қарай Самани мемлекеті құлдыраған соң, Қарахандықтар Мауараннаһрды толығымен иеленді. Баласағұн Үлкен мемлекеттің батыстағы астанасы болды.

Баласағұн туралы мағлұматтар көп емес. "Құтадғу біліг" еңбегін х. 462/ м. 1069/70 жазып бітірген Жүсіп өзі жайлы былай дейді: "Бұл кітапты жазған Баласағұнда туылған, сабырлы, қанағатты кісі. Бірақ бұл кітапты Қашғарда бітіріп, Шығыс патшасы Табғачханға сыйлаған. Патша оны жарылқап, ұлылап өз сарайында уәзірлік береді. Сондықтан да Жүсіп "Хас Хажиб" деген атақты алады".

"Құтадғу білігтің" мазмұны, тілі және тәсілі тұрғысынан, оның араб және парсы тілдерін толық білгендігі, бұл тілдердегі діни, ғылыми, көркем әдебиетпен терең таныс болғандығы, бұдан тыс көне түркі жазба әдебиеті, түркі халықтар ауыз әдебиетін Де жақсы білгендігі, солардың ортасында өскендігі анық.

"Құтадғу білігті" ислам руханиятының көркем-философиялық, қоғамдық-моральдық сөздігі деуге болады. VIII-IX ғасырларда Абдулхамид ал-Катиб, ибн ал-Муқаффа (720-756), Адиб Ахмад Югнаки, ал-Жахиз (775-868) сияқты ірі әдебиетшілер тарапынан негізі қаланған әдебиет, Әбу Насыр әл-Фарабидің қоғамдық-мораль философиясы, "Шаһнама" және түркі қанағатының жәдігерлері, түркі халықтарының бай мирасы осы еңбектің өзегіне айналған.

ҚОЖА АХМЕТ ИАСАУИ

Диуани хикмет

1. (Барака-Хақ Мұстафаға байлану) Ахмет Иасауи 1-10 жасына (жас - бұл жерде физикалық жас емес, бұл рухани жетілу-кемелдік сатылары, баспалдақтары түркілік дүниетанымда жастың ұлғаюы кемелдіктің белгісі осы әдісті, түсінікті сопылық рухани хәл мақамдардың реті үшін қолданған болуы ықтимал) дейін "Сол себептен алпыс үште кірдім жерге" дейді, "Алпыс үш жас Пайғамбар жасы. Сопылықта бұл жас адамның рухани кемелдігін бейнелейтін "символ" ретінде қолданылады. Ал 11 жастан 20 жасына дейін "Сол себептен "ғашықтық дүкенін құрдым" мен", және осы екінші ондықтың нәтижесі жиырма жасында "Сол себептен" "Хаққа жуық" болдым мен, - дейді, бұл жердегі Хаққа жуық болу, сопылықта "қариб" немесе "Қариб-ул-Аллах" яғни, рухани хәлдің кемелдікке бет алуын көрсететін "мақам". Әрі қарай 21-30 жасында "Сол себептен" Хаққа сыйынып" келдім мен". Хаққа сыйыну Құранның "Фатиха" сүресіндегі "Иака нағбуду уа йака настағин" аятынының "қалб-и салим" мақамын көрсетеді. Яғни, Хаққа толық берілу, өзін Аллаға арнау мақамы. Иасауи осы рухани хәлінің 50 жасқа дейінгі ерекшеліктері мен моральдық-әлеуметтік хәлін ашып көрсеткен. 51-63 жасында "Бір және Барым" "дидарыңды көремін" бе? Міне бұл "дидар көру" Мақам жағынан "Хаққ-ал-йақин", яғни, Тәңірдің "Жамал" және "Жалал" сипаттарын көру. Бұл "Жамал" мен "Жалал" Тәңірдің "Камал" сипатын құрайды. Камал - рухани кемелдікке ұмтылған адамның мақсаты, мұраты. Бұл мұратқа тариқат арқылы, сопылық хәл ілімі арқылы жетуге болады. Иасауи хикметінің басында "Сөзді айттым әркім болса "дидар-талап"(дидар - Тәңірдің Жамад Жалал және Камал атрибуттарына берілген сопылық жиынтық ұғым) немесе "талиплерге" дурр-у жауһар "шаштым мен" дегендегі мұрат, мақсат осы "кемелдікке жету" болатын.

2. Осы Жерге дейін Иасауидің сопылық, яғни, тариқат жолында рухани кемелдік үшін риязат, мужахада, зікір арқылы өзін Хаққа арнағанын хәлінен танимыз. Бірақ, Хаққа жету Хақтың өзінің тікелей қалауы, махаббатымен болатын, адамға берілетін құдайлық сыр-үлес арқылы жүзеге асады. Иасауи осы сыйға лайық екендігін айтып, Хаққа жалбарынып, мінәжат етуде, одан өзіне жар болуын өтініп отыр. Бірақ "тарк-и дүние" (бар дүниеден арылу) мақамына әлі жетпеген сияқты көрінеді. Иасауи бұл хәлін Ғашықтық жолында "мисл-и тураб" (топырақ сипат) бола алмадым" Мансұр сипат "дидар" үшін қауға қылдым" "Барлық ұлылар жиылып дүниені қойдырды, ұрып, сөгіп дүние асуынан бас тартқызды"- дейді.

3. Оңай өлімнің шарты, сенде "Нұр-и иман" болуы керектігін Хақ пәрменімен "нида" арқылы біледі. Бұл дүниенің баяны жоқ, мұны білмеген адамның да иманы жоқ. Асылым (негіз) топырақ, тегім - топырақ, бәрінен қор, бұған кім арланса "шайтан қауымынан" ол әуейі.

4. Тариқат жолының асуы (укбасы) көп, ол жолда жүру үшін "пәк ғашықтық" керек. Хақ дидарына қауышу үшін "күн-түн" ұйқы, тыныштық көрмеу керек. Бұл жолда "пір етегіне" жабысып "қол бермей" "батин көзі" (ішкі көңіл көзі) ашылмайды. Тариқат жолы қатты азап, ұлы жол бұл жол - ғашықтық жолы. Бұған кірген адамның "хәлі харап". "Тек несібесі барлар ғана Хаққа жуық" бола алады. Өйткені, ғашықтық отының кішкентай ұшқынынан "жеті тамұқ" тағат қыла алмайды. Хақиқаттың мәніне жеткен кісінің іші-сырты күйіп жанады. Махаббат бағын араламай ғашық болмас, қорлық-зорлық тартпайынша нәпсің өлмес, бір тамшыға қанағатты болмай, дүр болмассың, Иасауи мұраты дидар, осыған Хақтан қорқып тынбай жылап, түні-күн намаз оқып, ораза ұстап, жеттім дейді.

5. Ахмет Иасауи "Диуани Хикметтің" 13-хикметінде жер астына кіргендегі кемелдік сипаттарын махрам, бейғам-пурғам, едхам және шабнам сияқты һемдем, хуррам (бақытты), шакир, бейдем, замзам суы, маһкам сияқты ұғымдармен береді. Бұл ұғымдардың барлығы рухани кемелдік хәлдерін білдіреді. Жер астына кіру - физикалық мағынада емес, кемелдік мақамына ұласуды көрсететін символ.

Бірінші, махрам - рухтың тазалығы Тәңір тарапынан білдірілгендіктен, осы кемелдік хәліне хуррам, яғни, бақытты көңіл-күйін көрсетеді.

Бейғам, яғни, қамсыздық хәлі, дүниеден толық арылған дүниелік ләззаттарды тәрк ету көңіл күй, пурғам - оның рухани күйзелісі, менмендік, нәпсіқұмарлық, әуейіліктен құтылудың жолдарын іздеп, өзі үшін де қоғам үшін толғаныс күйі, хемдем-ғашықтардың досы, Тәңірдің жердегі досы яғни, әулийау-ал-Аллах хуррам-Тәңір Иасауидің ықыласы, ниеті, жанар тазалығы үшін оған "хикмет" беріп, құдайлық сыр, қамқор болғаны үшін кемел бақытқа, яғни, хуррам мақамына ұласқандығын көрсетеді. Замзам-Пир-и Камил яғни, Хз.Мухаммед Пайғамбардың назары, ықыласы, нұры, оған "ғашықтық шарабын" нәсіп етті, Адһам, Шибли, Шабнам бұлар сопылық жолдың тұлғалары.

Наданмен дос болсаң, бауырың күйіп, жаңыңнан безіп өлесің, өйткені, надан, дұрыс айтсаң, бұрыс жолға өзіңді тартады, өмірің тозаққа айналады. Тозақтың өзі надандар мен надандықтан қашады. Надандардан жүз мың жапа шектім. Дәме етпе надандардан қадіріңді білмес. Надандар "жақсы сөз" айта алмайды. Надандардан қашып Хаққа Тәңірге сыйындым, надандардан қашып "жер астына" түстім. Бұл жерде жер асты метафизикалық, Тәңір әлемі.

Надандар мен надандықты жою үшін Хақтан жәрдем тілеп, жер астына түсу үшін де "өзің кемел" болуың керек. "Сол үшін "фана" болып Хаққа бардым. Менің хәлім -"талиб-и Жанан". Надандар Хақтан қорқып матем тұтсам, қарқ-қарқ күледі. Надандар ашық ауыз, нәпсілері таудай, лақа сияқты. Қараңғыда адассаң жол көрсетпес, жалынсаң да қолын бермес. Дана таппай "жер астына" түстім.

6. Сөздерінде дәм жоқ, көздерінде "нәм" жоқ, халық ішінде жүреді. Закирмын дейді, зар илейді, шықпас көзінен жасы, көңілінде қамы жоқ, басы ауырмайды. Адам, айла қылады мәлім Құдайға ісі. Көңілінде зәредей "нұр" жоқ, тәліппін дейді. Шын талибтерді сұрасаң, іші-сырты гауһар, дүр. Сыртқы (формалары) суреттері сопы, қияметтен қорықпайды. Рия тасбихы қолында, жылап жасын төгеді. Ал шын ғашықтар елтіп "уасыл"(Хаққа қауышу үшін) "Ху" зікірін құрады.

7. Бұл жерде шариғат - бостан (Бақша), тариқат - гүл символдарымен берілген. Бұл символдар Хорасан суфилік мектебінде әсіресе, Нақшибанди, Иасауи жолы фәрияд шайырларында көп қолданылатын символдық-сопылық ұғымдар. Сонымен қатар шариғат сатысындағы иманға "иман-и бостан", тариқат иманына "иман-и гүл", хақиқат иманына "иман-и нұр", мағрифат иманына "иман-и сыр" деп иман дәрежелерін ажыратып көрсеткен. Иманды осындай дәрежелерге бөлуді Иасауидың "Мират-ул Қулуб" атты еңбегінен де кездестіреміз.

ФАҚРНАМА

Сопылық терминологияда "фақр" нәпсіден құтылып, "фана-фи-Аллахқа" ұласуды білдіреді (Pakalin, M.Z., Osmanli Tarih Deyimleri ve Terimleri Sozlugu I, Istanbul. 1946, s.585). Сопылық дүниетанымда "фақрдың" маңызы мен идеясы "Фақр - менің мақтанышым" деген "маузу" хадиске сүйенеді. Иасауидың Фақрнама рисаласында фақрдың мәні былайша түсіндірілген: "Фақр" - Хақ Тағаланың "Қосылу бақшасының" дарағы (ағашы). Ол дарақтың бұтағы - ақыл тамыры - құтылу, жемісі — игілік пен сахауат, саясы - қанағат, бойы - шауқ. Оның жапырағы кімге тисе, жақсы амал қылады. Кім "миуасын" жесе, "хауат-и жауидан" болады. Кім оның "бойына" жетсе, "маст уа хайран" болып, саясында орын алғандар - "афтаб-и Хақиқат" (мақамына) жетеді (Fakr-Name: K.Eraslan, "Yesevi'nin Fakr-namesi, TDED, С. XXII, Istanbul 1997,s. 45- 120+15. (14);).

Рисалада, фақрдың маңызы исламдық дүниетаным тұрғысынан сопылықтағы өз орнын алған. "Фақырлық мәртебесі ең жоғарғы мақам (мақам-и 'ала), кез келген адамға бұйыра бермейді (hep кимге муйассар болмас)... Бұл макам-әнбийалар мен "арифтердің және "ғашықтардың" мақамы. Нақтырақ айтқанда "хазрат-и Расул-и Акрам (с.а.с.) Мұхаммед пайғамбарымыздың, "ал-факру фаһри" мақамы (Fakr-Name: K.Eraslan, "Yesevi'nin Fakr-namesi, TDED, С. XXII, Istanbul 1997,s. 45-120+15. (16- 7);).

"Тәңір жер мен көкті жаратқан соң "құс кейпіндегі фақрға" қонатын "жер" табуы үшін оған "ұшуын" бұйырды. Құс - фақр, алдымен "Ғаршқа", Курси", "Жұмақ", "Күн", "Жерді" аралап, Адамға, Нұхқа, Ибраһимге, Мұсаға, Исаға жолай соғады. Бұлардың ешқайсысында тұрақтай алмай Ахметке (Хз.Мұхаммед (с.а.с.) пайғамбарымызға суфилер Ахмет деген сипат береді) барып, орын тебеді. Өйткені Хз.Мұхаммед (с.а.с.) (ғани) "бай" болса да, өзін "фақир" санап, соған мақтанатын-ды. Әлемде "факрдан" әсем ештеңе жоқ. Фақр - қарапайымдылық. Қарапайым, азға қанағат етпеген жан Оған "жар" бола алмайды (қараңыз: A.S.Levend, Aik Pa$a'nin Bilinmeyen Iki Mesnevisi: Fakr-Name ve Vasf-hal. TDAY. Belleten 1953, Ankara 1953, s. 205-255+28 Sahife fotokopi) (48s-K.E.);).

"Фақрнаманың" жазылу себебі: "... бұл рисала-и кутб-ул-актаб және сәруар-и машайиқсүлтан-ул-әулийауа бурхан-ул-атқийа, "фарзанд-и хан- и хазрат-и султан-ул-әнбийа" (с.а.с.), Әзірет Сұлтан Ахмет Иасауи айтқан: "бізден кейін ақырзаман жақын болғанда Сондай машайықтар пайда болады, олардан ібіліс шайтанның өзі сабақ алатын болады. Барлық халық оларға "мухиб" болып, мүридтерін басқара алмайды (Fakr-Name: K.Eraslan, "Yesevi'nin Fakr-namesi, TDED, С. XXII, Istanbul 1997,s. 45- 120+15. (63-);).

Бұл жерде Хан-Хз.Мұхаммед, Сұлтан-Әзіреті Иасауи екендігін еске сала отырып, қазақтың мемлекеттілік басқару жүйесіндегі "Хан-сұлтандар" байланысы арасындағы феноменологиялық үндестікті көруге болады.

Ақырзаман шайхтары: "мүридтерінен дәме қылады, жаны күпірлік пен далалатта (адасушылықта (еретик)), ахл-и бидатты жақсы көреді, ахл-и суннатты жек көреді, илм-и шариғатпен амал қылмайды, харамға көз тігеді, жамандықты әдет қыла тұра Алла тағаланың рахметінен үміт етеді, шайхтықты қор қылады, мүридтері де діннен шығады, өздері де муртад болады, мүридтерінің есігінде қорлық-зорлық көріп жүреді, мүридтерінен нийаз алады, егер мүридтер нәзір уа нияз бермесе, Мен сенен бизармын, Құдайда бизар деп ұрысып, бақырады" (A.S.Levend, Aik Раюа'піп Bilinmeyen Iki Mesnevisi: Fakr-Name ve Vasf-hal. TDAY. Belleten 1953, Ankara 1953, s. 205-255+28 Sahife fotokopi) (63. K.E.);).

Шын шайх-нийаз алса, мұстахақтарға (жетім, жесір, жоқ, жұқана т.е.) береді. Егер алғандарын өздері жесе, мұрдар (арам) ет жегендей болады. Егер тон қылып кисе, тоны тозғанша Хақ тағала оның намазы мен оразасын қабыл етпейді. Ондай шайхқа, қол берген мүридтері де кәпір болады. Ондай шайх малғұн (шайтан) (Fakr-Name: K.Eraslan (63);).

Егер Хақтың дидарын көргің келсе, "шариғатта "ариф биллах", тариқатта "уақф-и асрар" (сырларға қанық); хақиқатқа"камил-и мукам-мал", мағрифатта "дария-и умман" шайхқа "қол бер", ісің "сағадат" болады (Fakr-Name: K.Eraslan (64);).

Ахмет Иасауи: "Юм егер пірлік, шайхтық қыламын дейтін болса, қырық жыл "пір қызметінде" жүрмейінше, шайхтық орнына лайық бола алмайды. Хақ бұйрығына мойынсұнбай, шариғатпен жолға түспейінше, күндіз-түні құлшылық етіп, шайхқа қызмет етпейінше шайхтығы "батыл" болады. Ондай шайхтар захид (дегдар) болса, рия, абид болса, сауда, суфи болса, мұрдар, дәруіштіктері ашкөздік, істері фасад, мүридтері муртад, ниеттері фитна, тариқаттары ибаһа, сүннеттері бидат, пиғылдары қабахат, нәтижесі шақауат, сырлары қиянат, ғұсылдары жанабат болады (Fakr-Name: K.Eraslan (64);).

Суфидың ең алдымен шариғат, тариқат, мағрифат, хақиқат каламдарын (сөздерін) білу керек. Дәруіш, өзінен бұрынғылардың факирліктерін қабылдап, сөздеріне ұйып, "аһкам уа арқандарын"біліп, "хауауахауастарын тәрк етіп, нәпсісін "мужахада жайымен сындырып" өзін-өзі меңгерген, қанағатты, қазаға разы, бәлеге сабырлы, нығметке шүкіршілік қылып, рисалаға "амал қылып" Құдай тағаланың бұйрықтарын орындаса ғана "дәруіштік" атына заты сай болады. Ал бұларды білмей тұрып, шайхтық қылатын болса, қиямет күні "қара жүзді" шәрменде болады.

Фақрлық ең үлкен мақам, әркімге бұйыра бермейді (Fakr-Name: K.Eraslan (64-65) (4-5-түпнұсқада);).

"Дүниесі үшін байларды жақтап, фақрлерге қорлық көрсетсе, қиянат жасаса, Құдайдың азабына ұшырайды. Бұл пиғыл мүминдерде болмайды. Бұл әдет мунафиқтарда болады (Fakr-Name: K.Eraslan (66);).

Хз.Әлидің (р.а.а), риуаяты бойынша, дәруіштік (факирлік) 40 мақамнан тұрады:

КӨҢІЛДІҢ АЙНАСЫ

"Мират-ул Қулубтың" осы нұсқасының алғаш хатқа түсуі немесе жинақталуының хижралық есеп бойынша VIII ғасырда қолға алынғандығы туралы деректер бар. Яғни, бұл рисала біздің жыл санауымыз бойынша XIV ғасырда жазылған. Бұл нұсқа Швецияның Упсала қаласындағы Университет кітапханасының ескі қолжазбалар қорының, №472 жинағында, шағатай тілінде жазылып 158/6-177/а-беттер арасында орналасқан. 534 парақтық бұл жинақ 1249/1833 жылы көшіріліп (истинсах етілген), қайта жазылған.

Рисаланы жинақтаған Суфи Мұхаммед Данышменд Зарнуқи болатын. Ол Насаб Намалардағы (Mevlana Safiyuddin, Neseb-Name Terumesi, Haz: Kemal Eraslan, 0., 1996, ss.50-51.) мәліметтерге қарағанда, Ахмет Иасауидың алдыңғы қатарлы шәкірттерінің бірі. Шайхымен бірге қырық рет қылуетке түсіп, Иасауидың ижазатымен (рұқсат) Отырар аймағында өз алдына софра (текке) құрып, сол жерде қырық жыл ұстаздық (иршад) еткен. Оның қабірі Алим Шайхтың (Alim еуһ, Lemehat Min Nefahati'l Kuds, (n r. M.Nezir Rancha), Islamabad-Lahor, 1986 ss.38-40, 48-123. Bu Necdet Tosun'un makalesinden naklen allnmi§tir) айтуына қарағанда, Отырар қаласында жатыр. Ол туралы Убайдуллах Ахрар (Хазрати-Ишан): "Суфи Данышменд - үлкен ғалым, дініне берік, иманы қуатты, муттақи еді" дейді. Хазини "Жауаһир-ул Абрар мин Амуаж-ил-Биһар" (Теңіз толқындарындағы ізгіліктің жаухарлары) деген еңбегінде, Суфи Мухаммед Зарнуқиды Ахмет Иасауидың бірінші халифасы (орынбасары) ретінде көрсетеді (Hazini, Cevahirul Ebrar Min Emvacil Bihar, Istanbul On. Ktp., TY, nr.3898, vr-lb-164a.).

Мират-ул Қулубтың жазылу мақсаты - Қожа Ахмет Иасауидың сопылық көзқарастарын жинақтау болып табылады. Дегенмен еңбекте Нажмед дин Кубра және Софы Мұхаммед Данышменд Ахмет Иасауидың айтқандарын, ойлары мен пікірлерін ауызша өз шәкірттеріне аманат етіп қалдырған. Кейіннен осы рисала оның шәкірттері тарапынан жиналып, кітап хәліне келген болуы ықтимал. Өйткені, бұл құбылыс тасаууф тарихында, сопылық мәдениетінде жиі кездесіп отыратын жағдай.

Хазинидың жоғарыда аты аталған еңбегінде: Қожа Ахмет Иасауи, Түркістан мен Шамның, яғни, арабтар мен түркілердің шайхы, бүкіл жахри тариқаттардың кутб-ул-ақтабы, түркілердің Султаны, екінші Ахмет яғни, Хз.Пайғамбардан кейінгі екінші Мухаммед, арабтардың күтбы, парсылардың (ажем) пірі, түркілердің шайхы, "Батыс пен Шығыста мәжһүр шах Ахмет Иасауи" деген сияқты Иасауиды ұлылау мен ардақтауға толы мәліметтер мен түркілік-сопылық дәстүрге тән элементтер бар. Мират-ул Қулубта да Иасауи туралы "арифтердің сұлтаны, жер жүзінің қутб-ул ақтабы" дейді. Сонымен қатар Иасауи тариқатының силсиласы жөнінде "ұлы силсила" деген сипаттық, мағыналық тіркестер де бар. Бұған халық, арасында кеңінен таралған "Мәдинада Мұхаммед, Түркістанда Қожа Ахмет" тіркесін қоссаңыз, Қожа Ахмет Иасауидің түркілердің рухани мәдениеті және дүниетанымындағы алатын орны мен маңызы айтпаса да түсінікті болады. Бұны айтудағы мақсат, жалпы адамзатқа рахмет ретінде жіберілген Хз.Мұхаммед Пайғамбардың, түркі әлеміндегі рухани ізбасары ретінде танылған "Түркістанның пірі" -Ахмет Иасауидың шығармашылығы жөнінде зерттеу жүргізіп жүрген иасауитанушылардың осы мәселеде кездесетін проблемалардың исламдық мәдениет аясында пайда болған ғылыми методикалық принциптерге өте ұқсас екендігіне назарын аудару еді. Басқаша айтқанда, Ислам мәдениеті аясында өмірге келген, хадис ғылымының қалыптасу үрдісіндегі тарихи әлеуметтік, қажеттілік феноменімен Иасауи шығармашылығы мен мұрасын хатқа түсіруде де формалық және мазмұндық сабақтастық айқын. Бұл сабақтастықты түркілік сопылық дүниетанымның принциптері мен негізгі теориялық қағидаларынан оңай көруге болады. Сондықтан иасауитанушы-зерттеушілердің алдында тұрған негізгі міндет менің ойымша, алдымен түркілік сопылық дүниетанымның негізгі теориялық және практикалық негіздері мен категорияларын анықтап алу керек. Бұны анықтауда сүйенетін ең алғашқы методикалық жүйенің біріншісі - дәстүрлі түркілік сопылықтың құрушы өкілдері - мутасууфтардың өмірі мен өскен ортасын анықтау; екіншісі - олардың мұраларын жинау, танып білу; үшіншісі - бұлардың құрған мектептері мен тариқаттарының методы мен адабтарының сол дәуірдегі қоғамдық-әлеуметтік қызметі мен маңызын ашу.

Осы тұрғыдан алып қарағанда "Мират-ул Қулуб" рисаласы ең құнды мұралардың бірі. Еңбек шариғат, тариқат және хақиқат деген үш бөлімнен тұрады. Бірінші бөлімде исламдық және сопылық ахлақ, екінші бөлімде тариқат әдебі (этикасы) хақында айтылса, ал үшінші бөлімде мағрифатуллах жайынан сөз қозғалады. Мағрифатуллах-(а) Алланы тану. Алланың болмысының және танымын білдіретін сөз тіркесі. Адамның Алланың сипаттарын, көркем есімдерін (99-Алланың аты) ойлауы, еске алуы міндетті. Оның ұлылығын, өзінің де шарасыз және дүниеде өткінші өмір сүретін болмыс екендігін саналы түрде ұғыну - құлдықтың мәніне ұласу - әрбір муминнің парызы. Мағрифатуллах - Нақ (Аллах) хақында ішкі (көңіл) тәжірибе арқылы немесе ешбір құралдың көмегінсіз танымға ұласу дегенді білдіреді.

Негізінен алғанда Иасауи ілімі - адамның рухани жетілуі мен таза адамдық моральдық еркіндікке жетелейтін өзіндік ерекшеліктерге ие, исламдық мәдениеттің аясында өмірге келген сопылық дүниетанымдық мәндегі ілім болып табылады. Бұл ілімнің мақсаты - рух тазалығы. "Мират-ул Қулубта да" "көңіл көзін ашу" басты мәселе ретінде қаралады. Ондағы толып жатқан сопылық дүниетанымдық категориялар - Иасауидың сопылық философиясын тұжырымдаудың негізгі элементтері. Сопылықта, тариқаттың негізгі принциптері мен қағидаларының басты шарттары шайхтық, мүридтік тұлғалық табиғаттың мәндік анықтамалары өте құнды талдауларға негізделген. Сопылық әдебиеттерде кеңінен таралған "нұр-и мұхаммадия", "умм-ул аруах" категориялары Иасауидың сопылық философиясының онтологиялық теориялық негізін көрсетеді. Адам рухының жоғарғы сапалық әрі тазалық категориясы "қалб-и салимнің" дәрежелік өсу сатылары "дариялар" өте анық, түсінікті айшықталған. Көңілдің (рухтың) тазалыққа, кемелдікке жетудегі ең негізгі шарттары мен қағидалары методикалық-теориялық деңгейде түсіндірілген. Адамның құдайлық ақиқатқа жетудегі мәртебелік жүйелері де сопылық құндылықтар арқылы қарапайым тілдік ерекшеліктермен берілген. Бұл еңбектегі "йақин" – түсінігінің жүйеленуі жағынан басқа сопылық мәдениеттерде кездесе бермейтін классификация екендігін көруге болады. Өйткені, басқа классикалық сопылық әдебиеттерде йақиннің үш түрі ғана кең тараған. Ал Иасауи дүниетанымындағы йакин категориясының жеті түрі бар.

Қожа Ахмет Иасауи бабамыз осы еңбегінде де шайх мақамына лайық болмаса да, "шайхпын"- деп көкігендерді қатал сынға алады.

"Мират-ул Қулуб", Иасауийа мәдениетінің бірінші кезеңіне жататын еңбек. Бұл еңбекте Садр Ата Рисаласындағыдай Иасауи еңбектерінен де көптеген мәліметтер берілген. Яғни "Мират-ул-Қулуб" Иасауитану саласында өте маңызды дереккөз болып табылады. Бірақ, бұл еңбекті әлі күнге дейін ешкім пайдалана алмай келді. Фуад Копрүлү "Түрік әдебиетінде алғашқы мутасаууфтар" (Fuad Kopralu. Turk Edebiyatinda Ilk Mutasavvuflar. (7.baski)., D.O.B.Yay., Ankara, 1991.) атты еңбегін жазарда "Мират-ул Қулубтан" бейхабар болатын. Кейіннен Ислам энциклопедиясы үшін жазған "Ахмет Иасауи" атты мақаласының библиографиясында "Le Monde Oriental" (XXII, 1-3, Uppsala 1928) журналына сілтеме жасай отырып, "Мират-ул Қулуб" деген еңбектің бар екендігін атап өткен Кейінгі жылдарда иасауитану саласында зерттеу жүргізгендердің ішінде осы еңбекті пайдаланғандарды кездестірмедік. Бұған себеп иасауитану саласының алғашқы қарқынын жоғалтуы десек қателеспейміз. Түркияда да, Түркістанда да "дін және ұлттық мәдениетке қарсы жүргізілген саясат" бұл мәселеге деген қызығушылыққа салқынын тигізгені белгілі. Кеңес Одағының ыдырағаннан кейін Орта Азияда, Түркістанда, бірнеше түркі тектес тәуелсіз мемлекеттердің пайда болуы, тіл дін, мәдениет сияқты, негізгі адамдық сонымен қатар ұлттық-рухани құндылықтарға деген талаптың көбейе түсуі иасауитанушылардың да қатарын молайта түсті. Солардың ішінде иасауитану саласында еңбек етіп жүрген қазақстандық ғалым Мұхаммедрахым Жармұхаммедұлы алғаш болып Қожа Ахмет Иасауи бабамыздың осы "Мират-ул Қулуб" еңбегін "Рисала" (Muhammed Rahim Carmuhammeduli: "Носа Ahmet Yesevi'nin Hayatl Hakkinda Yeni Deliller ve Onun Bilinmeyen "Risale" Adll Eserinin Ilmi Deeri". Ahilik Yolu, 97 (Mart 1994) 24-26; 98 (Nisan-1994) 28-29.) атымен танытқан болатын. Бірақ, әлі күнге дейін бұл еңбек түпнұсқасынан қазақ тіліне аударылып баспадан жарық көрген емес.

Мұхаммедрахым Жармұхаммедұлының осы мақаласында "Мират-ул Қулубтың" мазмұнына қысқаша сипаттама жасалған. "Насабнама" және "Рисала" атты еңбектің Қазақстан Ұлттық кітапханасының сирек кездесетін кітаптар мен қолжазбалар бөлімінде (3990-47 және 1622- 386) тіркеулі екендігі, ескіше жазылған бұл қолжазбаның тілі -шағатайша және көлемі сексен сегіз бет, жүз жиырма бес уарақ (жапырақ-парақ) екендігі, Рисаланың басында немесе соңында қай жылы көшірілгендігі немесе жазылғандығы, кімнің көшіргені туралы мәліметтің жоқ екендігін айта келе, осы еңбектің тақырыптық ерекшелігіне де біршама тоқталып өтеді.

"Мират-ул Қулубтың" осы Қазақстан нұсқасында, "Фақр-намадағы" мәліметтер мен тақырыптардың кездесетінін көріп отырамыз. Өйткені, мақаладағы сілтемелер "Диуани Хикметтің" Ташкент және кейбір Қазан нұсқаларында, "Фақр нама" рисаласында (Хикмат-и Назрат-и Султани-л арифин Хуажа Аһмад б. Ибраһим б. Махмуд б. Ифтиһар-и Иасауи, Ташкент, 1312 (1897), бет 2-15; Диуан-и Хикмат, Ғаусу-л-уасилин-султану-л арифин Хуажа Аһмад-и Иасауи Хикматлары, Қазан 1901, 121- 129.) да бар.

Қолыңыздағы Қожа Ахмет Иасауи бабамыздың "Мират-ул Қулуб" атты еңбегінің Швеция-Упасала нұсқасы Ыстанбұл Ислам Ғылыми Зерттеу Орталығы Тасаууф бөлімінің ғылыми қызметкері Неждет Тосын осы орталықтың ғылыми зерттеу журналында (ILAM Ara§tirma Dergisi с.II. sy. 2 (Temmuz-Aral 1 k 1997)) жарияланған болатын.

Осы нұсқаны Қазақстанның иасауитану ғылымы саласына таныла берсін деген ниетпен қазақ тіліне аударуды жөн көрдік. Өйткені, "Мират-ул Қулуб" рисаласының, Иасауи дүниетанымын зерттеуде, оның мұрасы мен мирасын толықтыруда маңызы үлкен. Мәтінді аударғанда түпнұсқадан мүмкіндігінше ауытқымауға тырыстық. Мәтіндегі сопылық категориялар мен терминдерді түсіндіруде кеңінен танылған тасаууф (суфизм) сөздіктерін қолдандық.

1. Рисала - (а) трактат, миссия, үндеу, хат, зерттеу, баяндама деген мағыналарды білдіреді.

2. Шариғаттың бұрханы — шариғат және бұрхан; Бұрхан арабша, абсолюттік, толық аргумент, дәлел дегенді білдіреді. Құранда, Хз.Пайғамбардан (с.г.с.) тартысқандар иман туралы, сенімін одан сенімін (дінін) дәлелдеу үшін, күмәндарын сейілту үшін, ашық, анық күдік туғызбастан толық абсолют дәлел (бұрхан) талап еткендігі туралы айтылады. Міне, шариғаттың бұрханы деген шариғатты түсіндіру, ұғындыру жолында өзі де, сөзі де дәлел бола білгендерге берілетін атақ десе де болады.

3. Арифтердің сұлтаны, (а) ариф, білуші, танушы деген мағыналарға келеді. Алланы ақиқат жолымен білген адам. Ариф пен алим білуші мағынасына келсе де, алим-(ғалым) ілімге зерттеу, оқу арқылы, ариф болса, ілімге хал, ішкі тәжірибе арқылы жетеді. Арифтарға әулие, кутб, Хақты танушы да дейді. Арифтердің сұлтаны - әулиелердің әулиесі дегенді білдіреді.

4 Уара-(а) (Алладан қорқу) - тақуа дегенді білдіреді. Алладан қорқу, күмәннен қашу, мүбаһ, макрух істерде мұқият болу деген сөз. Уараның сыртқы (заһир) және ішкі (батин) уара түрлері бар: 1-Захир уара - тән ағзаларының шариғатқа сай әрекет етеді. 2-батин уара - көңілге (жүрекке) Алладан басқасын жақындатпай аулақ тұту.

5. Қутб ул-ақтаб: (а) Қутб - шығыр, диірмен тасының шығыры, тірегі — кутб. Диірменнің тасы шығырдың айналасында дөңгеленетіні сияқты, бұл табиғат деген әлем (космос) де әулиелердің (кутубтардың) айналасында (басқарылуы жөнінен) дөңгеленеді. Бұл тұрғыдан алғанда кутуб - рухани дәрежесі үлкен, әулиелерге әлемнің рухы ретінде қарайды. Алла аманатты, жаратылған болмыстардың ішінде тек қана адамға берген болатын яғни, бүкіл дүниені оның басқаруына тапсырған болатын! Қутб ул ақтаб - ең үлкен кутуб немесе кутубтардың кутубы, халыққа жол сілтейтін, тура жолға салатын әулие мағынасына келеді. Кутбу-ул-ақтаб әулиелердің әулиесі дәрежесі жағынан Хз.Пайғамбардың пайғамбарлығының мазмұндық мақамына сай келеді. Бұл мақам да пайғамбардың жолын қуушыларға, кәміл ізбасарларына ғана бұйырылады.

6. Қараңыз: Суфи Мухаммед Данышменд туралы қолда бар деректерді "алғы сөзде" келтірген болатынбыз.

7. Мустақим-(а) тура, түзу (жол) дегенді білдіреді.

8. Силсила-(а) шынжыр дегенді білдіреді, кең мағынада сопылық әдебиетте адамның Құдайлық нұрға, дидарына ұмтылысын білдіреді.

Б) Тариқат шайхтардың рухани ұстаздарының шынжыры. Мысалы: Иасауия тариқатының құрушысы Қожа Ахмет Иасауидің силсиласы Али Мұртаза, Мухаммед Қанафия, Абдул Фаттах, Абдул Жаббар, Абдул Каһһар, Абдурраһман, Ысқақ Бай, Харун Шайх, Мумин Шайх, Муса Шайх, Исмайл Шайх, Хасан Шайх, Омар Шайх, Осман Шайх, Мұхаммед Шайх, Ифти hap Шайх, Махмуд Шайх, Ілияс Шайх, Ибраһим Шайх, Ахмет Қожа (Иасауи). Бұл - Иасауи силсиласының бір варианты, Насабнамаларда эр түрлі варианттары бар. Силсиладағы шайхтарға "силсила рижалы" да дейді. Алладан мүридке (саликке) рухани нұр-шабыт, аян келеді. Құдайлық нұр, 1) Тікелей (еш құралсыз) Алладан: 2) силсила (шайхтары) көсемдері арқылы адамға келеді. Силсила өте маңызды. Силсиласын білмеген салиқ, тегін білмейтін тексіз сияқты. Силсила жайлы жазылған еңбектерге "силсиланама" дейді. Силсиладағы шайхтың, өзінің алдындағы шайхты тікелей немесе физикалық тұрғыдан тәлім тәрбие алуы өзінен кейінгі шайхты да тікелей тәрбиелеп өсіруі шарт емес. Силсиладағы шайхтар тізбегі тікелей немесе рухани тәлім тәрбие эстафетасы сияқты.

9 Сулуқ-(а) жолға түсу, жол жүру дегенді білдіреді. Бір шайхқа қол беріп белгілі методтармен, Аллаға қарай бет алу, яғни, кәмілдікке (кәміл адам) ұмтылудағы іштей рухани жолшылыққа сулуқ дейді. Сулуқтың нәтижесінде адам (құл) - Алла махаббатына ұласады.

'" Ғайып айнасы - (мират-ул ғайб) (а) - Ғайып, көрінбейтін, жамылғылы, құпия деген мағыналарға келеді. Сезім мүшелері мен ақыл арқылы білінбейтін (танылмайтын) болмыстар әлемі, яғни, рухани әлем. Ғайып - Хақтың өзінен емес адамнан құпия ұстайтын әлемі, сыры. Айна (мират) "кәміл инсанның" жүрегі (кеңілі). Алланың заты, сипаты, көркем есімдері, істерінің көрініс табатын, шағылысатын жері (объектісі) - адам болғандықтан жалпы адамға, оның ішінде де "кәміл адамға" айна - (мират) дейді.

Ғайып айнасы - кәміл адам (инсани кәмил). Сопылар, материя, өсімдік, жан-жануарлар, адамдарға - Хақтың өз атын, сипатын көрсететін кәмілдейтін, шағылыстыратын айнасы деп қарайды!

Хақтың аты мен затының да ең толық, таза көрінетін жері инсани кәміл. (Кемел адамның) қалбі, жүрегі.

"Тәуба-(а) өкініш, оралу, қайту сияқты мағыналарға келеді. Тәубе көңілдегі жамандықтардың түйінін шешіп, Хаққа оралу, Хақ жолына түсуді, жалғандық пен күнәларына өкініп, Хаққа сыйыну, күпірліктен иманға келу, жаман істерден игілікке, жаман мінезден дұрыс ахлаққа, Алладан басқаның бәрін тастап, тек Аллаға ұмтылу дегенді білдіреді. Сопылық кемелдік жолында жетпіс мақам бар. Осы мақамдардың басы тәубе, соны да құлдық (құлшылық) мақамы болып саналады. Қазақта "тәубеге келді", "тобаңа кел"- мағынасында игілікке шақыруды білдіреді. Сондықтан да Ф.Аттар: "Тариқат - адамгершілікті қалыптастыратын мектеп" — деген болатын.

12 Истиғфар (а) - қателік және күнәларынан арылу мақсатында Алладан кешірім өтіну, жалбарыну; құлдың өзінің рухани істерін кем көріп, бұларды арттыруға тырысуы, күнәларын көп біліп, оларды азайтуға тырысуын истиғфар дейді.

13 Салик-(а) жолшы дегенді білдіреді. Сопылықта Хаққа ұласу, мақсатына жету үшін (тасаууф жолына), рухани кәмілдікке жету үшін сопылық жолға түскен адамға салиқ дейді.

14 Ғарайып-ғариб-отаннан жырақта қалған, ешкімі жоқ бейшара мағыналары бар. Сопылар отанын тастап ел-елді кезіп жүретіндіктен оларға ғариб дейді. Адамның негізгі отаны - рух әлемі; адам дүниеге уақытша, қонақ ретінде келген. Ол бұл дүниеде ғариб, рух болса, өзінің негізгі отанын "рух әлемін" сағынумен, аңсаумен болады; оған қауышуды армандайды. Сонымен қатар өзін өзгелерге түсіндіре алмаған адам, надандар арасындағы ғалым-зиялылар, пасықтар мен бұзықтар арасындағы әулиелер, ғарип саналады. Өте жоғары дәрежедегі, рухани хәлдегі арифтер бұл дүниеде де о дүниеде де ғариб болады. Өйткені, оның хәлін ұғынар ешкім жоқ. Арифтің өз сыры, мұңы, хәлімен бірге жалғыз қалуы ғариптік. Ұлы Абайдың "Моласындай бақсының жалғыз қалдым тап шыным" -деуі, осы "ғариптік" хәлдің анықтамасы сияқты.

15 Мушахада-(а) көру, куә болу, перденің ашылуы, тамашалау, қызықтау дегенді білдіреді. Сопылықта Хақтың көңілде орын алуы. Жүнейд Бағдади мушахадаға "жолшының өзін жоғалтып, хақты табуы" - деп анықтама берген. Нақшилер, рухани әлемдегі көңіл мен фани әлемдегі жоғары рух хәлдеріне де мушахада дейді. Сопылық философиясындағы ең маңызды "уахдати шуһуд" теориясы да өз анықтамасын осы ілімге негіздеген. Саликтің барлық болмысты - хақ (тәңірі); тәңірінің тажаллисы (көрініс) ретінде көруі, хақтан басқасын көре алмау хәлі. Бұл хәлде салик, фана хәлінде болады, өзін көре алмағандықтан да, мәжһүр Мансұр Халлаж сияқты "Ана ал-Хақ" (Мен Анықпын) дейтін дәрежеге жетеді.

16 Аманна уа саддақна - "Иман келтірдік және дәлелмен бекіттік" мағынасында.

17 Мухаббат-(а) (махаббат) - Тәңірінің адамды (құлын), құлдың да Тәңірді сүюі. Алланың құлын, құлдың Алланы дос білуі. Әлемнің жаратылыс себебі де сүюге махаббатқа тіреледі. Жүнейд былай дейді "Махаббат-сүйген адамның, өз сипаттарын сүйіктісінің сипаттарымен ауыстыруы".

18 Шауқ-(а) сағыныш дегенді білдіреді. Көңілдің сүйіктісі мен кездесуге деген құштарлығы, сағынышы. Аллаға қауышу сағынышы. Көңілдің (жүректің) сүйіктінің аты аталғанда соғып, алып ұшуын шауқ дейді. Көңілдегі шауқ, шамның пілтесіне, ғашықтық та оттағы майға ұқсайды. Аллаға сағыныш, құштар жанның оған жақын болатындығы, оған жақын болғанның да қуанышқа кенеліп, оған қауышатындығы жайлы сөз бар.

19 Нажмудцин Кубра х.618/м. 1221 жылы қайтыс болған. Кубрауия тариқатының құрушысы саналады.

20 Дидар-(п) көру, тамашалау, жүз, көз сияқты мағыналарға келеді. Сопылық терминдік мағынасы - Құдайлық кереметті, сұлулықты тамашалау, сүйікті (Хақ) дегенге саяды.

21 Сұлтан-(ул арифин-Ахмет Иасауи) - арабша күш, дәме, патша сияқты мағыналарды білдіреді. Сопылықта Әулиелерге султан, шах атақтарын беру әдет болған. Мысалы Султан Халел (нақыш), Султан Ахмет (Иасауи) Султан атағы көбінесе Түркі әулиелері үшін қолданылатын болған. Әулиелер - көңіл әлемінің сұлтандары шынайы сұлтандар деп саналады.

22 ас-Сир-(а) құпия, жасырын деген мағыналарды білдіреді. Сопылықта, а) Хақтан басқаны білмейтін; ә) Хақпен құл арасындағы; б) сырдың сырына да құпия; в) рух сияқты адамның тәніне орналастырылған нәзік нәрсе; сыр рухтың рухы, әулиелерден басқасы сезіне алмайтын сопылық сезім-танымдар. Сыр көңілде жатқан нәзік перде. Сыр болмаса жан еш нәрсеге қабілетсіз болады. Сопылықта тариқат сырын бөгделерге ашуға болмайды. Өйткені, басқа біреу, сопылық терминологияға бойлай алмағандықтан, қате түсінікте болуы ықтимал.

23 Риязат-(сі) - тәрбиелеу, арылту, мойындату дегенді білдіреді. Суфилер аз жеу, аз ұйықтау, аз сөйлеу мен жалғыздыққа, әрдайым пікір мен терең ойлауға үйренген жанның (құтылатынына) арылатынына сенеді. Нәпсісін тәрбиелеу үшін өзін қиын да ауыр істерге зорлайды. Азап шегу, шілдехана орындау, жолға шығу, қылуетке түсу риязат түрлерінен есептеледі. Хужуири "нәпсі-ит" оның ұстаған аңының адал болуы үшін тәрбиеленуі шарт дейді. Риязат салиқ, жанының қалауына қарсы нәпсі мен күресуі деген сөз. Риязат арқылы салиқ, нәпсінің құлдығынан құтылып, жаман әдеттерден сақтанып өзін-өзі тәртіпке сала алады.

24 Мужахада-(а) күресу, соғысу мағыналары бар. Сопылықта Ең ұлы (жихад) соғыс нәпсіге қарсы күрес болып табылады. Мужахаданың мақсаты, тақуа болу үшін жүргізіледі. Бұл күрес шариғаттың (бұйрықтарына) заңдарын орындап, көңілді, жүректі таза ұстау үшін нәпсіні тәрбиелеуге негізделген. Бұған уара (тақуа) да делінеді; екінші тура жолда (әділет жолында) жүру үшін, үшінші суфи-әулие болу үшін жүргізіледі.

25 Көңіл әлемі - көңіл парсыша діл ождан, құдайлық әсердің объектісі. Сопылық танымның (марифаттың) қайнары кашф (ашу) шабыт, аянның объектісі. Көңіл-айна, құдайлық есім, сипаттардың ең ашық, кемел дәрежеде көрініс табатын жері. Көңіл көзі немесе әлемі адамның ғайып (метафизика), құдайлық әлемге тән ерекшеліктерді көру қабілеті, көңіл әлемі (басират) ашылса, құдайлық сырды ұғынып кемелдікке ұласады. Сондықтан көңілді таза ұстау көңіл әлемін ашуды меңгеру - сопы, әулиелердің негізгі мақсаты.

26 Жетпіс мақам - жетпіс мақам негізінен алғанда көптік мағына береді. Сопылық әдебиетте, сөздіктерде жетпіс мақамды тізіп, көрсеткен деректерге кездесе алмадық. Ахмет Иасауи тариқатында тариқатта - он, шариғатта - он, мағрифатта - он, хақиқатта - он мақамның бар екендігі белгілі. Мақамның біріншісі тәубе, соңы да құлдық (пақырлық) мақамы екендігін көрсеткен деректер бар. Бұлар мақамның сапалық категориясы тұрғысынан орынды тұжырым, ал мақамның соны белгісіз, әрбір салиқ (құл) Аллаға ұласу жолында әр түрлі мақамдарға ұласуы мүмкін. Сондықтан жетпіс мақам көптікті білдіреді дейміз. Өйткені, Түркілік сопылық мәдениетте де жетпіс, жетпіс екі сандары көптік, мағынасында қолданылады.

27 Ғайып әлемі - Алланың әлемі көп. Он сегіз мың ғаламның бірі де ғайып әлемі. Ол Аллаға ғана білінетін, адамға беймәлім қалатын әлем немесе малакут әлемі. Ғайып әлемінің мәнін Алладан басқалар білмес, сондықтан оның мәні, өзі, сақтаулы, ақыл көңіл көзінен де жасырын болады.

25 "Ma сиуа Аллах-Тәңіріден басқа барлық нәрсе". Сопылықта, көңілде Тәңірден басқасы болмау керек. Көңіл - адамдағы Тәңірдің үйі. Сондықтан көңілді тәңірден басқасын қорғау керек, тәңірден басқасы яғни, "масиуа" - дүние, мал, ақша, нәпсі мен құлқынның қалауы дегенді білдіреді.

29 Мұрат-мақсат (а) - сопылықта әрбір мүрид бір жағынан алып қарағанда мұрат болып табылады. Өйткені, тәңірі оның мүрид болуын қаламаса, ол мурид бола алмайтын еді. Бұл жерде хақтың мұраты мүрид, мүридтың мұраты да Хақ болып тұр. Сопылардың пікірінше, мүрид - бастауыш дәрежеде, мұрат болса рақат, бақыт ішінде деп есептеледі. Яғни, Хаққа ұласқан деген мағынаны білдіреді.

311 Фасид (а) - бұзылған жарамсыз, бұзақы, діни терминологияда ахлақсыз дегенді білдіреді.

31 Шайх (а) - қарт, шал пір, басшы, көсем мағыналары бар. Сопылықта нәпсіден арылған, хақта бақи болған әулие - хақтың досы. Тәліптерге жол көрсетуші, оларды тәрбиелеуші инсани камил, мурид. Шайх өзі кемел адам, сондықтан өзгелерді кемелдікке баулиды. Шайх - сопылық дүниетанымды, жолды айналасындағыларға үйрететін, әркімнің оның хәлінен, өзінен және сөзінен өнеге алатын, білімімен нұр шашып, ісімен үлгі өнеге болатын, муридтерін толық адам дәрежесіне жетуге көмектесетін нағыз зиялы, кәмел адам. Шайхтың ұстаздық кәмілдігін оның өсіріп тәрбиелеген муридінің сапасына қарап анықтауға болады. Шайх муридтың діні мен рухын қалыптастырушы, қоғамға толыққанды рухани, иманды адам жетілдіруші цехтың ұсталары сияқты. Мурид өз еркін шайхқа тапсыру арқылы, Аллаға фана хәліне ұласа алады.

32 Cycим (a) - "Жүннен жасалған киім киген мағынасындағы" сөз. Көңілі таза, ешкімге тәуелді емес, өзі де ешнәрсеге ие емес (физикалық мағынада). Нәпсінің құлы емес, сырттай халықпен, іштей Хақпен бірге болатын, адамның сырын оқи білетін, (оқи білгенге, адам беті ашылмаған кітап сияқты), нәпсісін өлтіріп, Хақпен "тірілген" уақыттың перзенті, Хаққа ұласқан адам.

33 Захид (а) - дүниеге мән бермейтін, одан қашып жүретін адам. Өзін ақыретке Хаққа тапсырған, мал-мүлікке, мақам, атаққа маңыз бермейтін адам. Дүниеқұмарлыққа бой бермеу деген сөз.





34 Ғашық (а) (ашқ) - шектен шыққан махаббат, сүйіспеншілік дегенді білдіреді. Ашқ -махаббаттың ең соңғы мәртебесі, Махаббат - адамға өз үкімін жүргізеді. Ашқ болмыстың және жаратылыстың негізгі себебі. Ашықтың бірнеше түрі бар. Шынайы (хақиқи) ашқ; құдайлық ашқ, оның да екі түрі бар: а) Алланың құлын сүюі; б) құлдың да Алланы сүюі. 2. Астарлы мағынада, ашқ - адамның адамды сүюі.

35 Мухиб-(а) - сүюші, ғашық деген мағынада. Сопылықты және сол жолдағыларды сүюді айтады.

36 Дос-аулиа ул-ллах-жар, сүйікті, жолдас, махаббат, сүйіспеншілік мағынасына келеді. Құлдың Алланы сүюінен бұрын, Алланың өз құлын сүюін білдіреді. Сопылықта құдайлық махаббатқа да дос дейді. Бір жолдағы, бір бағыттағы адамдарға сопылар дос дейді. Алайда, шынайы дос - Алла.

37 Миғраж (а) - Хз.Пайғамбардың режеп айының 27-ші жұлдызында Алламен жүздесуі. Осы оқиға болған түнді мираж түні дейді. Мираж арабша саты, баспалдақ дегенді білдіретін сөз. Баязид Бистамиден бастап сопылар мираж көргендерін айтады. Жалпы, мираж, рухтың жоғарылауы мен рухани даму ретінде қолданылады. Рухтың Аллаға қарай көтерілуін мираж дейді. Мираж да "түсу-көтерілу" ұғымы да бар. Хз.Адам жер жүзіне түсірілді. Хз.Мухаммед көкке көтерілген. Барлық муминдер, намаз кезінде (ғибадат кезінде) рухани және мағынауи мираждан үлес алады. Өйткені, құлдың Аллаға ең жақын дәрежесі сәждеге бас қойған кезі болып есептеледі.

38 Фасық-(а) - шегіну, иілу дегенді білдіреді. Ислам діни терминологиясында бір нәрсенің дінге қайшы екендігін біле тұра оған керісінше амал істейтін адам, практик атеист.

39 Фарз-(а) - діни терминде — міндет, парыз. Діннің, намаздың, шариғаттың да парыздары бар.

40 Уәжіп-(а) - қажетті, міндетті, керекті дегенді білдіреді. Діни термин, намаздың уәжіптері.

41 Сүннет (а) - дәстүр, тәжірибе, әдет мағынасында. Дін термин Хз.Пайғамбардың хадистерін, істері мен сөздерін білдіретін термин.

42 Амрил би-л-мағруф нахий ан-ил-мункар - жақсылыққа шақыру, жамандықтан сақтандыру (тыю).

43 Ширк-(а) Пұтқа табынушылық, Алладан басқа тәңірінің барлығына сену.

44 Ғайбат-(а) Өсек, балағат, жамандау.

45 Хасан Басри-(642-728 б.ж.с. бойынша) өмір сүрген. Көптеген исламдық ілімдердің тууында тікелей қатысы бар. Сопылар оны тасаууфтың көсемі - ең алғашқы суфи ретінде таниды.

46 Ахл-ил-мағрифат - Мағрифат-таным, эмпирикалық таным, тану дегенді білдіреді. Сопылардың рухани хәлдерді басынан өткізу арқылы, рухани және құдайлық ақиқаттарды татып, ішкі тәжірибе (экзотерикалық тәжірибе) арқылы таным. Осы жол арқылы Алла туралы білімге қол жеткізуді мағрифат дейді. Бұл білімге қолы жеткендерді ариф дейді. Кушайри, "салик (жолшы) алдымен Хакты, оның сипатын, есімдерімен істерін таниды, кейіннен құлшылық және риязат жасау, нәпсісін арылту арқылы Хаққа жақын болады. Сонда ғана Хақ оған өзін "танытады" осы танымға, білімге ие болғандарды ахл-ил-мағрифат дейді". Әбу Бакир "мағрифат, саликтің (жолшының) Алла жайында таным, білім иесі болудан ұзақ екендігін ұғынуы дейді". Яғни, жолдың ең шыңына жеткенде өзінің кім екендігін "құлдық мақамға" жеткенде түсініп, Алланың құзырында абсолюттік, адамдық дәрежеге көзі жетеді.

47 Жауанмәрт-(п) жомарт, ер, дархан, жас. Сопылықта Кемел адам, ариф - жастық, жігіттік, мәрттік. Сопылықта - адамгершілік, өзін емес өзгені ойлау, коғамның айығуын ойлау, қоғамы үшін жанпидалық көрсету дегенді білдіреді.

48 Жу найди Бағдади - Бағдатта туған. Х.279/м. 908 қайтыс болған. Атақты шайхтардың бірі. Негізгі аты – Мұхаммед Абу-л Қасым ал-Жаззаз.

44 Қауіп пен үміт - (хауф уа рижа) қауіп - қорқу (а). Сопылықта Алланың азабынан, тамұқтан қорқу. Кейбірі - жәһәннәм, азабынан, кейбірі де Алланың азабынан. кейбірі де Алланың өзінен қорқады. Бұл жердегі қорқыныш, Алланың затынан қорқу - ғашықтың сүйіктісін ренжітіп алмауынан қорқу сияқты. Ариф пен әулиелердің қорқынышы осындай қорқыныш. Қарапайым халық тозаққа кіруден, жәннатқа кіре алмаймыз ба деп қорқады. Қауіп - Алланың халықты құлшылыққа, жақсы игілікті істерге шақыру үшін қолданылатын "қамшысы" сияқты. Сопылық терминологияда қауіптің қарама-қарсы теріс мағынасы үміт (рижа) - Алладан үміт үзбеуді білдіреді. Адамның Алланың сыйы мен құрметіне кездесуін үміт етуі. Жаннаттан үміт етуіне рижа (үміт) дейді. Көңілдің ұнататын нәрсесін күту мен үміт етуіне қуаныш, сүйінішке қауышуына үміт дейді.

50 Фана (а) жоқ болу, еру, дегем мағыналарға келеді. Заттардың сопының көзінен жойылуына фана дейді. Қарама-қарсы мағынасы сопылық терминде бақа (мәңгілік) деген сөз. Осы терминді Буддизмдегі Нирванамен шатастыратындар коп. Формасы ұқсас болғанмен мазмұны бөтен. Нирванада жоқтық, фана мәніне ұқсайтыны рас, бірақ ислам сопылық дүниетанымында құл (адам) жоқ болмайды, жоқтықтың орнына Алланың сипаттарын алады. Мұның мәні мынада, құл - адам ретінде бойындағы сипаттары мен мінездерін тастап, жоқтық хәліне ұласып, құдайлық сипаттарды алу арқылы кемелдікке хәліне ұласады. Буддизмдегі сияқты, жоқтыққа жету, жоқтық, дегенге қарама-қарсы толық, кемелдікке жету - Алланың қасиеттерімен сипатталып жоғарылау, рухани өсу бар.

51 "Муту қабла-ан-тамута " - (өлмес бұрын өлу) физикалық өлімнен бұрын нәпсіні арылу, жеңу дегенді білдіретін сөз тіркесі. Көңілде, Алладан басқа барлық қалау, талаптарды жою, өлтіру деген сөз. Осылайша өз еркімен бойындағы құмарлықты өлтіргендер руханият әлемінде жаңа бір өмірге қадам басады.

52 Ата, Баба, Шайхтардың өсиеттеріне, жолына берік болу — тариқаттардың негізгі принципі болып табылады.

53 Умм-ул аруах - аруақтардың анасы дегенді білдіреді. Рухтың негізі Хз.Мухаммед Пайғамбардың рухы деп есептеледі.

54 Умм-ул жасад - тән негізі (анасы). Тән, рухты қорғайтын, рухқа мүмкіндік беретін негіз, фундамент. Рух мінуші, тән де көлік. Тәннің негізі (анасы) Хз.Адам Пайғамбар.

55 Дүние дариясы - Дүние (а) жақын, ең төмен мағынасында және жер планетасына берілген ат. Құлды Алладан ұзақтататын барлық нәрсе, өткінші, жалған, ғафлетке түсіретін, мал-мүлік, пайда, атақ, мақам. т.с.с.

56 Халқ дариясы - Халқ жарату, материалды дүние; мүлік әлемі көрініс әлемі, мақұлық - жаратылған, адамдар, қоғам дегенді білдіреді.

57 Шайтан дариясы - Шайтан Алланың қасынан қуылған, рахметінен мақрұм қалған болмыс. Қуылу себебі де Адамға сәжде (бас имеуі) етпеуі болатын. Нәпсіге сырттан келетін уасуасаның қайнағы мен себебі осы шайтан, жындар қауымынан.

58 Нәпсі дариясы — Нәпсі менмендік, жаман рух, өте төменгі дәрежедегі сезімдер. Сопылықта құлдың жаман қасиеттер, жаман ниет сезімдер мен мінездерінің қайнағы. Сондықтан оны түзеу, тәрбиелеу керек. Ол үшін риазат керек.

59 Зухд-(а) харам мен күдікті нәрселерден нәпсіні қорғау. Сопылықта зухд ақыреттің бақыты үшін фани дүниенің рахатын тәрк етуді білдіреді.

60 Ленгер-(п) сөздік мағынасында темір соғу, бекіту, дүкен - ұстахана мағынасындағы сөз. Сопылықта, текке, дергахтарда дәруіштерді "азықтандыратын" жер. Ленгер-дәруіш рухының қалыптасу ұстаханасы ғимаратхана, мазар, керуенсарай.

61 Фирақ (а) Арабша сөздік мағынасы айрылу, алыстау дегенді білдіреді. Сопылықта, уахдат (бірлік) мақамынан алыстау деген сөз. Фирақ деп уисал (туыстық) хәлінде болмауды яғни, салықтың (сопының) асыл отаны - ғайып немесе рух әлемінен айрылып, фани дүниеге келуін айтады. Уисал хәлі - бұл дүниеден әлемге оралуды, қауышуды айтады.

62 Халует-(а) (қазақша қылует), арабша, сөздік мағынасы жалғыз қалу, қуыс бір таса жерге тығылу дегенді білдіреді. Сопылықта, мурид санасының концентрациясын белгілі мақсатқа бағыттау және кейбір арнайы зікірлер арқылы риязаттарды орындау үшін шайхтың мүридін қараңғы, сыртқы әлемнен жырақтау орындарға яғни, жерден қазылған мекенге, белгілі уақыт ішінде тәрбиелеуі. Қалбті (жүректі) бұрыс сенімдерден, жаман әдеттерден арылтуды, құтқаруды халуат дейді. Атақты суфи Кашани, муридтің бүкіл болмысын Аллаға арнап, Алладан басқа барлық нәрседен қол үзуін халуат дейді. Яғни, халуат-рухани жалғыздық қоғамнан "жарық" жеке дара өмір сүру, тәнімен "халық" арасында, жаны - рухымен Хақпен бірге болуды да халуат дейді.

63 Тасбих-(а) — (Алланың) Хақтың киелі, пәк, оның бүкіл нұқсандықтардан таза екендігін тілге келтіру, 2) осы мақсатта "сүбһаналлах" зікірін айту; 3) Тариқаттағылардың белгілі сандық мөлшерде "сүбһаналлах" зікірін қайталауы; Тасбих: заттардың Алланы зікір етуін және ұлылығын "есту" мақамы болып табылады.

64 Зауқ-(а), ләззат, дәм, тат, мағыналарына келеді. Рухани ләззат, Хақты хал арқылы мушахада етудің-танудың бірінші дәрежесіне зауқ дейді.- Бұл хал одан өрі жалғасатын болса, оған шурб (ішу) шегіне жетіп тасыса, оған рай (қану) дейді. Ішу, қану, тату - деген ұғымдар хәлге байланысты метафоралық теңеулер;сопы құдайлық ақиқаттарды тікелей тату-тәжірибе арқылы өмірінде басынан еткізгендіктен оларға зауқшылар дейді. О затты және оның мәнін зауқ арқылы ұғынады. Зауқ деп сопылардың "кашф" нәтижесінде көретін рухани ләззатты айтады.

65 Хабибім-(сі) сөздік мағынасы сүйіктім дегенді білдіреді.

66 Жахд-жад - тырысу, ұмтылу қайтпай, күресу дегенді білдіреді.

67 Кубра - үлкен әлем дегенді білдіреді. Сырт көріністе үлкен әлем табиғат, кіші әлем де адам. Шын мәнінде табиғат (кайинат) адамда сақтаулы. Адам сырттай кіші, болғанмен ақиқатында үлкен әлем болып табылады.

68 Суғра-әлемі (кіші әлем) арабша кіші әлем мағынасында, кіші әлем - адам.

69 Баязит Бистами - (Тайфур бин Иса бин Адам бин Сарушан Абу Иазид Бистами) х.261/м.874 қайтыс болған. Уахдат-и уужудтеориясының қалыптастырушысы ретінде танылады.

70 Хакім Ата (Сүлеймен Бақырғани) — Иасауидың шәкірттерінің бірі. Иасауидың жөн сілтеуімен Хорезмде ұстаздық еткен. Х.582/м.1186-87 жылы қайтыс болған, Аққорғанда жерленген. (Қазіргі Қызылорда обл. Жаңақорған ауд.)

71 Зеңгі ата - туып-өскен жері Шаш (Қазіргі Ташкент). Кәсібі сиыршы болған. Оған қазақтар сиыр атасы - Зеңгі Баба дейді. Х.656/м. 1258-9 жылы қайтыс болған.

72 Ғауыс-ғиас-(а) сиыну, паналау дегенді білдіреді. Құтып-Қутбқа сиынғанда оған ғауыс дейді. Сопылар, қысылтаяң, қиналғанда "Медет бер еу Ғаус", "Медет бер еу Пірім" деп сиынып, құтбтың рухани шапағатына алынатын болған. Әулиеліктің ең ұлы мәртебесіне Ғаус-Ғиас, Ғауыстардың ұлығы дейді. Сопылықта Абдулқадир Жайланиге, ұлы ғаус дейтін болған. Fayc-Тәңірі емес, Исламды терең махаббатымен өзінде бейнелеген, кескіндеген әулие, Алланың досы. Ол өз үмбетіне дұғасымен, көмек, демеу болады. Әрбір коғамда осындай кутбтар бар.

73 Қызыр-Ілияс - Мәңгілік тіршілік суын Хз.Ілияс екеуі тауып ішкендіктен екеуіне де қияметке дейін өлмейді деген сенім қалыптасқан. Қыдырдың қиналғанда демейтініне, жордемге келетіндігіне иланатын болған. Сопылықта "баст" хәліне Қыдыр "қабз" хәліне де Ілияс дейді. Тәңірдің құтбына да "заманның қыдыры" дейді. "Баст", "қабз" еркіндік және тұтқындық хәлдері; яғни, ашылу және қысылу хәлдері. Согіылықта "уміт пен корку" хәлдерінен кейін келетін екі сопылық хәл қабз хәлінде мүрид тұтқындағандай және санасы да сансырап ойына, көңіліне (жүрегіне) ешбір ишарат келмей, білгенінің бәрін ұмытады. "Баст" хәлінде көңілі жарқын, санасы еркін, ашық болады.

74 Ғайып ерен - көзге көрінбейтін, танылмайтын әулиелер. Үштер, жетілер, қырықтар, абдалдар сияқты кейбір әулиелер бар. Олар Ғариптер, қысқа уақыт ішінде ұзақ жолды жүріп өте алатын, көзге көрінбейтін әулиелер болып табылады.

75 Ижазат - Бір шайхтың рұқсат қағазы, яғни қазіргі диплом мағынасына келеді. Шайхтың шәкіртіне, кемелдік мақамға ұласып, алған рухани тәлім-тәрбие, таным шеңберінде білім беру жөніндегі рұқсатқа ижазат дейді.

76 Каззаб-(а) жалғаншы, өтірікші (екі жүзділіктің бір түрі).

77 Мубтеди-(а), жаңа бастаушы, әлі бейхабар дегенді білдіреді. Сопылық терминдік мағынасында өзін Аллаға беру арқылы, сопылық сулукке (сопылық жол - рухани тазарту) өзін арнаған деген мағынаға келеді. Бұл адамның уазипасы - тариқат әдебі болып табылады. Нық сенімді ерікті қызметке бастайды.

78 Уажд-(а) табу, барлық, болмыс, қуаныш дегенге келеді. Сопылықта а) экстаз, мүридтің ешқандай ұмтылыс - тырысу әрекетінсіз, қалбіне (жүрегіне) келген илхам (шабыт) сезім, құдайлық нұр, т.б. Уажд - Хақтан келген мукашафалар, яғни, тажалли -Алланың сипатымен есімдерінің көрінісі - уажд өзін-өзі жоғалту-тұншығу мағынасында қолданылады. Уаждтың ең жоғарғы дәрежесі ужуд; вужуд-болмыс, қауышу сөздік мағынасы, сопылықта — уаждтың ең жоғарғы хәлі - хақты табу, онда жоқ болу, оған қауышу дегенді білдіреді. Мүрид (салик) өзінен фани болғанда Хақты табады. Яғни, Хақиқаттың сұлтаны (Алла) тажалли еткенде (көрініс бергенде) менмендіктен із қалмайды. Кушайри "вужуд-хақты уажд арқылы табу, оған қауышу деген сөз" дейді.

79 Файз-(а), Асып тасу дегенге келеді. Сопылықта, Алла тарапынан мүридтің (саликтің) қалбіне (көңіліне) құдайлық нұрдың ағуы, әсер беруі.

80 Сакр-(а) мас болу, өзін жоғалту деген мағынада, сопылықта жүрекке келген құдайлық нұр, шабыт аяндардың әсерінен саликтің (муридтің) сезімінен айрылып, жоқтық хәліне түсуін айтады. Бұл хәлдің, яғни, сакрдың антонимі, айығуды, білдіретін саху хәлі. Сакр хәлі - мүрид Алланың жамалын (дидарын) көрген кезде пайда болады. Сол кезде рух рахатқа батып көңіл (қалб) мас болады. (Мас болу - метафорлық ауыспалы рухани елту мағынасында қолданылады).

81 Ғайып мақамы - сопылықта, сезім органдары мен ақыл арқылы тануға болмайтын, болмыстардың әлемі; бұл әлемдер рухани, магына әлемдері сопылық жол арқылы осы мақамдарға жету мүмкін.

82 Тажалли-(а) пайда болу, көріну мағынасында; сопылықта - ғайыптан келген, қалбте пайда болған нұрлар. (Ибн Араби, Кашани, Тарифат) Корінбейтін әлемнің адам көңілінде (қалбінде) көрінуіне тажалли дейді. Әрбір құдайлық есімдердің, шағылысқан (көрінген) жеріне, жөніне қарай түрлері бар. Тажалли объектілерінің ғайып әлемі жеті түрлі; Хақ ғайыбы, нафсі ғайыбы, сыр ғайыбы, тән перделерінің ғайыбы. Тажалли үғымында ғайыптан көрінетінге зүлматтан жарыққа, танылмайтыннан танылатынға, білінбестен білінетінге өту үрдісі бар. Тажалли жалпы мағынада, Хақ (Алла) әр уақыт, әрдайым, әр жерде, әр затта әр түрлі мәртебелерге көрініс береді, яғни, өзін көрсетеді. Дегенмен, Хақтың тажалли-шағылысуын, көрінуін кез келген "көз" көру қабілетіне ие емес.

83 Үш жүз тамыр - муридтің психологиялық дайындығын, рух сарайын тану, білу деген сөз.

84 Ирадат ету-(а) (ирада) қалау, талап ету мағынасында, сопылықта а) Хақиқаттың үндеуіне сай жауап беруді қалайтын қалбтегі (көңілдегі) махаббат оты мен жалыны ("Ибн Араби, Кашани"); б) нәпсі, оның қалауынан, айтқанын басқа жолға, яғни Хақтың ризасында жөнелту; в) нәпсінің, айтқанынан емес, Хақтың бұйрықтарын орындау дегенді білдіреді. Бұл мағынада, сопылықта ирада, (ерік), еріксіздік деген сөз. Яғни салик (мурид) өз еркін жойып орнына Хақтың еркін қою арқылы; "тәңірім сен не қаласаң мен де оны қалаймын, сенің еркің менің еркім" деген сөз. Ирада мүрид болу, шайхқа қол беру, оған мойынсынуды да білдіреді. (Кушайри).

85 Алланың назаргахы - қалб, жүрек, көңіл, сыр, көкірек, рух - бұлар қалбтің ерекшелігі.

86 Рахманның Аршы-Арш-у рахман (Алланың аршы), арш-Арабша, ғарыштардың ғарышы ең ұлы ғарыш, тақ, иелік, биік, жайлау, тажалли, көрініс. Сопылықта, ұлылықтың көрінісі Рахманның аршы — кемел адамның қалбі (көңілі) – Алланың тұрақты отыратын үйі болып табылады. Жер мен көкке сыймайтын болмыс - Алла мүмин құлының қалбіне, жүрегіне сыйғандықтан ең негізгі ғарыш Хақтың тұрағы кемел адамның, жүрегі.

87 Мүршид-(а), жол көрсетуші; сопылықта тура жолды көрсетуші, шайх, әулие, ер, ерен, пір деген мағынада. Мүршид саты сияқты. Басқалар сол сатымен жоғарылайды. Шырақ сияқты айналасындағыларға сәуле, нұр шашады. Мүршид Аллаға, халыққа салынғаң саты жол арқылы (Хақ) Алла халыққа, халықта Хаққа қауышады. Мүршид-тариқат көсемі, өзі кемел адам. Басқаларды да кемелдікке жеткізгендерге - кемел мүршид дейді.

88 Мақам-разия - нәпсінің кемелдену жолындағы бесінші мақамы - разия деп аталады. Бұл мақамда, нәпсі бүкіл кемшіліктерден арылын, фанаға мақамына ұласады. Бұдан былай, нәпсі - бұйрықтарға мойынсұнып, ізгілікті, ахлақ нышандары пайда болады. Алланың есімдері мен сипаттарының көрінісі мен шағылысатын объектісі болады. Ізгілік оның қасиеті болып, Хаққ-ал уақин мәртебесіне ұласады.

89 Тур-и Сина-Сина шөлінде алғаш рет Хз.Мұса пайғамбарға құдайлық аян келген таудың аты. Сопылықта Хз.Мұса, құдайға құлшылық етіп жатқанда (Тур тауында) Алла оған нәпсі туралы баян еткен. Яғни, Алла Мұсаға тауда көрінді. Сопылықта Тур-нәпсі деген мағынада қолданылады. Мұсаның Тур тауында ес-түссіз талып қалуы, нәпсінің жоқ болуы дегенді білдіреді. Алла, күл өзін жоғалтқанда көрініп, өз-өзіне келгенде көрінбейді.

91 Тәңірдің заты (зат-ул-Аллах) - Абсолюттік болмыс, барлық. Оның болмысы, барлығы өздігінен бар. Алланың заты ахадиатқа тән ғайып, оған қандай да бір тілдік ұғыммен анықтама беру мүмкін емес. Болмыста оның заты үшін тең келетін, сай келетін, теріс немесе қарсы келетін еш нәрсе жоқ. Ахадиатқа тән ғайып, бұл жерде ахадият -арабша, бірлік мағынасында. Ахадият мақамы құдайлық сипаттардан ең ұлы мақам, бұл мақамды ақыл мен тілмен сипаттауға келмейді. "Оны ғылыммен де еш нәрсе қамти алмайды" (Намл сүресі - 81-аят).

91 Жазб-(а) өзіне тарту, қызықтыру дегенді білдіреді. Сопылықта, Аллаға тура жөнелу. Алланың құлын өзіне тартуы, рухты кемелдету арқылы жоғарылатып өсіруі, құлдың адамдық ерекшеліктерден ұзақтап, құдайлық ерекшеліктерді өзіне алуы арқылы, вахдат (уахдат) тажаллиді (көріністерін) мушахада етуі (көруі), Жазб адамның риязат пен ғибадатта әрдайым сезімдерінің жоқ болуы.

92 Бидат-(а), Ислам терминологиясында, дінге кейіннен кірген бөтен ұғымдарды білдіреді. Сопылықта, тариқатқа кейіннен енген әдеттер. Сопылықта тариқатқа бөтен әдеттердің кірмеуіне ете қатты тыйым салынған.

93 Халауат пен ләззат - трансцендентальдық рухани елту.

94 "Исм-м зат" Исми Азам (ең ұлы есім - Алла), яғни, исми зат - Алла дегенді білдіреді. Мейірім, рақымдылық және шапағат әсерінде болғандарда "ұлы есім" (исм-и зат, ар-рахим, немесе ар-рахман) болады. Исм-и Азамды (ұлы есімді тану) білу Алланың ахлақын өзінде қалыптастыру, Алланың Хз.Адамға үйреткен тоқсан тоғыз көркем есімінің талабын орындау деген сөз. Алланың есімдерін кітаптан оқып жаттаудан көрі оның мәнінің өз табиғатында орын алуына тырысу керек. Тілінің "ар-рахим" (аяушылық) есімін оқығанмен, ділің зұлым, мейірімсіз болса, исм-азаамды (исми затты) білмегенің, танымағаның емес пе! Алланың тоқсан тоғыз атының барлығын өз табиғатында көрсете алатын жалғыз болмыс бар, ол - адам. Мұндай қабілет пен қасиет "Алланың жердегі халифасы" — адамда ғана бар. Сопылықта тоқсан тоғыз көркем есімдердің мәнін өз рухында көрсеткен адамға "кемел адам" дейді.

95 на'pa ұру - шектен шыққан зікір түрі.

96 Кашф-ул қубур - Бір әулиенің мазардағы өлілердің, о әлемдегі хәлдерін білуі.

97 Кашф-ул кулуб - бір әулиенің басқалардың көңіліндегі, санасындағы нәрселерді білуі. Кашф - құпиялы нәрсені әшкерелеу, перденің ашылу деген мағынада, сопылықта, шабыт тікелей Алладан алынған таным- ақпарат, кашф иелері әулиелер, сопылар Хақ жайлы кашф арқылы танымға ұласқандар - көңіл көзі ашылғандар. Көңілдегі кір мен қасанды риязатпен арылту арқылы көңіл тазалығына ұласқанда ғайып әлемінің құпиясы ашылады. Перденің ашылуына, яғни, қалб көзінің ашылуына кашф дейді.

98 Дерманделік-(п) деп - шарасыздық хәлді айтады.

99 Уиялаят-(а), біреуге жақындау, жақындық, туысқандық, басқару, билік, үкім мағынасында келеді. Сопылықта, нәпсісін жеңген, арылған құлдың Хақпен бірге әрекет етуі. Алланың құлымен дос болуы, құлының қалбінде өз есімдерімен тажалли етуін айтады. Бұл тажалли хәл ілім, зауқ түрінде көрінуі мүмкін.

100 My'жиза-(а)ақылға сыймас, табиғат заңдылықтарына қарама-қарсы формада болған қандай да бір құбылыс, қазақша керемет десе де болады. Пайғамбарлардың көрсеткен кереметіне мужиза дейді. Керемет пен мужизаның айырмашылығы бар. Мужиза пайғамбарларға, керемет - әулиелерге тән құбылыс.

101 Мункир-(а)терістеуші, Хақты жоққа шығарушы дегенді білдіреді.

102 Салих амал-ізгілікті іс, амал іс-әрекет, жүріс-тұрыс мағынасына келеді. Сопылықта шариғат пен тариқаттың аясында істелген құлшылыққа амал дейді. Амал діни, этикалық және рухани істердің барлығын қамтиды.

Білгенін іс жүзіне асырғандарға амал, білгенімен іс істей алмайтындарға "амалсыз, бейшара" дейді.

103 Химмат-(а), қалау, қуат, тілек дегенді білдіреді. Сопылықта кемелдік хәлі, құлдың бір нәрсені иемденуі үшін, қалбінің барлық, күшімен хаққа бет түзеуі, ұмтылуы.

104 Куфри шайх — жалған, аты шайх заты болғандарға айтылады.

105 Мурид иманы-йақини иман.

106 Тауфиқ-(а), сәйкес, үйлесімділік дегенді білдіреді. Сопылықта, Алланың құлының істерін өз ризасы мен махаббатына сай, еркімен ризасына лайықты істерді оғам нәсіп етуі.

Тауфиқ - құлдың еркімен хақтың қаза мен тағдыр арасындағы үйлесімділік пен бірлікті айтады. Жетістіктің сыры - Аллада жатыр.

107 Мубахаса иелері-ахл-ул мубахаса - бұлар, келамдық дін басылар - мутақаллимдер, факихтер.

|

108 Ташуиқ-(а) сағыну, үздігу, аңсау дегенді білдіреді.

109 Хидаят-(а), тура жолда күресу мағынасында, сопылықта, мақсатқа апарар жолды көрсету, соған апарар жолды ұстау. Тура жолды көрсетер ежелден-ақ Алла болып табылады.

110 Мухалафат-(а) қарсы шығу, тайталасу мағынасына келеді. Сопылықта, нәпсіге қарсы шығу, күресу — Аллаға деген құлшылықтың басы. Шайхтар, Ислам деген не! -дегенде "Нәпсінің мухалафат қылышымен басының кесілуі" деп жауап беретін.

111 "Уирд-(а) су үлесі, әскер, түннің ғибадатқа белгіленген уақыты, бір топ құс, құранның әрбір жүзі, (бөлігі), зікір, дұға т.б мағыналары бар. Сопылықта, пірлердің арнайы дұғалары, — Құран мен Сүннеттен алынады. Әрбір тариқаттың өзіне тән уирды (көпше түрі аурад) болады. Ахмет Иасауидың "Диуани Хикмет" еңбегінде "Қул-хуаллаһ, субһа- наллаһ"-уирд ейлесем (қылсам) деген жолдар бар. "Қул-хуаллаһ, субһаналлаһ" -зікірлері Иасауийа тариқатының уирды болуы иқтимал.

112 3икр-(а) еске алу, оралу, еске түсіру, жадына сақтау деген мағыналарына келеді. Сопылықта, Алланы еске алу, еске түсіру, оны ұмытпау, (инсан(адам)- ұмытшақ, ұмытқан дегенді білдіреді) ғафлат (қапы қалу) хәлінде болмау; Алла сөзін немесе "ла илаһа илаллаһ" тіркесін айту және қайталау: тариқатта сопылардың жиналып шайх немесе пірлерінің бақылауында "Алла-Алла", "ху-ху" (ол Алланың аты) "хай-хай" (Алланың сипаты) сияқты тіркестерді жүйелі әрекет формасында қайталау; Зікірде кейде музыка аспаптары да қолданылатын болған. Зікірде, зікір салушы (закир), зікір етілгеннен (Алладан) басқа барлық нәрсені ұмытып, тек Алланы еске түсіріп, өзін-өзі жоғалтқаны сонша, зікір салып жатқанын да білмей қалады. Сондықтан зікір, езін жоғалту (ғайып, әлемі, уажд) және хақпен табысу хәлі болып табылады. Екі түрлі зікір бар. Олар-жаһри зікірі - дауыстап айналасындағылар ести алатын дәрежеде салынатын зікір. Дауысты зікір салатын тариқаттарға "жаһри тариқаты" дейді. Иасауи тариқаты-жаһри болып табылады. Кейбір зерттеушілер - Жаһри тариқаттың негізін салған Қожа Ахмет Иасауи болатын деген пікірде. Екінші - һафи зікірі , яғни (езі ғана еститін, үнсіз салынатын зікір). Маламет және нақшбандийа тариқатының зікірі- һафи (үнсіз) болған. Сондықтан оларға "һафи тариқат" дейді.

113 Ғафил-(ғафлат)-(а) қапы қалу, ұйқыда қалу, хабарсыз, парықсыздық деген мағыналарға келеді. Сопылықта, адамның Алладан хабарсыз болуы; барлық әлемді, бүкіл жаратылғандарды, Алланың жаратқандығынан және оның тажалли (көрініс берген) жер екендігін ойламастан, фани-дүниедегі өмірімен әлек болып жүретін, әлемге ақыл-ой таразысымен тереңдей алмайтын, әлемдегі жаратылғандардың сыры, құпиясы мен хикметті құбылыстарды байқамайтын кісіге ғапыл адам немесе ғафлат хәлінде дейді, қазақта "қапы қалу" "әблет (ғафлат) басқыр" сияқты тіркестер осы мағыналарды білдіреді. Сонымен ғапыл болу деп, нәпсінің, құлқынның құлшылығына түсіп, уақытты мәнсіз, мағынасыз өткізу, бір нәрсенің қадірі мен маңызына жете алмау, өз (басын) жанын бағалай алмауды айтады. Көңілдің хақтан қапы қалуы, оның зікірден мақрұм болуы яғни, ғапыл болуы деген сөз.

114 һабис-(шайпшн) - жаман рух, мағынасында, ашулы, зарарлы, зиянды рух.

115 "Кашфу аруах-и тайыба" - періштелер әлеміндегі абстрактылы рухтар, бұл рухтың қасиетті рух, ұлы рух, адамдық, рухтар сияқты есімдері бар. Тәнінен айрылған әулиелердің рухтарына да осы ат беріледі. Кашфу аруах-и тайиба-тіркесі - адамдық ұлы аруахты табу деген сөз.

116 "Кашф-ул малайка " - періштелерді білу, тану дегенді білдіреді.

117 Кашф-у зу-ул жалал - (жалал иесінің (Алланың) білінуі) - Жалал-мағшұқтың (Алланың) ғашыққа (сүйіктінің сүюге) мұқтаж еместігін көрсету үшін ұлылығын көрсетуі, ғашық намысын жойып, өзінің алдында ғашықтың адамның шарасыз екендігін дәлелдеуі. Осы халды танып білуге "кашф-ул-зу-ул-жалал" дейді.

118 һуббу дуниа - дүниеқорлық; сопылықта дүние - адамды Алладан, (хақтан) алыстататын, қапы қалдыратын нәрсе: мал-мүлік, пайдакүнемдік, атақ, лауазым, даңқ. Захидтер мен сопылар дүниені жыланға, уға, жалмауызға, жезөкшеге теңеу арқылы метафоралық-символдық тіл қолданған. Хуббу-дуния-тіркесі, мал-мүлік, пайда, атақ, лауазым, даңқ, атаққұмарлық, жалпы-материалдық – дүниеқұмарлықты білдіреді.

119 Хырс-(а) ұмтылу - шектен тыс қалау мағынасында; сопылықта, бір нәрсені иемдену жолында бүкіл құралдар мен жолдарды, кез келген әдісті (шариғатқа сай ма, сай емеспе қарамастан) қолдану. Мұратқа жетуде адал-арам деместен ұмтылу, дегенді білдіреді. Бұл захидтердің (аскеттердің) жолы. Алайда шынайы сопылық, таза жолдармен, хаққа ұласуды талап етеді.

120 Хасад-(а) көре алмаушылық мағынасына келеді.

121 Исиян-(а) қарсы шығу, көтеріліс мағынасында.

122 Рия(а), екіжүзділік, риякерлік, "десіндердің" (бұл жерде мені жомарт десін, діндар десін, зиялы десін-дегендерді — "дегендер" деп алып жүрміз) хәлі. Сопылықта, хақ (Алла) ризасы үшін жасалмаған ықылассыз, көңілсіз істер мен ғибадаттарды айтады. Зікір өзін-өзі ұмыту дегенді білдіреді. Рияның антонимі ықылас. Исламда ибадаттың мәні, рухы -ықылас.

123 Хабиб-(а) сүйікті, яғни Аллаға, жар.

124 Махбуб-(а) сүйікті, жар мағынасында, сопылықта Абсолют, хак.

125 Зекет-(а), артық, молшылық, тазалық мағыналардағы сөз. Сопылықта, Алланың, мұқтаждарға берген құдайлық нұрымен кемелдікке жеткен рухтың арылуы мен тазалығына - зекет дейді.

126 Абдаллар-(а) жеті немесе жетпіс шамасында әулиелер тобы. Дүниеге қарағанда ақыретке, көңілін хаққа берген таза адамдар, әулиелер.

127 Аутад-(а) тіректер, ұстындар, төрттаған дегенді білдіреді. Иерархиялық әулиелер шынжырында орын алған топ. Төрт әулиеден тұратын аутад бірі - күнгей, бірі -теріскейде, бірі - шығыста, бірі - батыста, бір орталықтан рухани нәр алып, тарағаны үшін осы атты алады. Әр дәуірде, Хз.Ыдырыс, Хз.Ілияс Хз.Иса, Хз.Қыдырға көмекші болған, яғни, хақ тарапынан әлемнің төрт бұрышын қорғау үшін тағайындалған, әулиелерге аутад (төрт аутал) дейді. Сопылықта әрбір әулие, пірлер өздері өсіріп, тәрбиелеген шәкірттерін дүниенің төрт тарапына жіберіп, отыратын болған. Өзі орталықта, астанада отыратын болған.

128 Фисқ- (а) пасықтық, мағынасында арабша сөз.

129 Фасад-(а) апат, әлемдік тепе-тендіктің бұзылуы дегенді білдіреді. Сопылықта, адамгершілік, моральдық және діни тұрмыстың бұзылуы, сулукте (сопылық тәрбие жолының) қағидалары мен негіздерінің бұзылуы, тариқаттың негізгі құралдарының (адап және арқан) өзгеруі, рухани хәлдерінің, жүректің (қалбтың) ойнауы, тариқатқа бөтен нәрселердің кіруін білдіреді.

130 Хас-(а) тән, нағыз, қас (батыр) дегенді білдіреді.

131 һалак - әлек деген сөз. Қазақта "Әлін білмеген әлек" (Хәлін білмеген һалак) деген мәтел бар.

132 Аламат-(а) белгі, ишарат, естелік, із, символ мағынасында.

133 Йақин-(а) дәл абсолюттік таным, күмәнсіз, шексіз шынайы шындық, ақиқат. Сопылықта, берік сенім, иманға дәлелдермен емес, таза иман қуаты арқылы көз жеткізу; саф, таза қалбпен (көңілмен ) ғайып әлемін тамашалау; бір нәрсенің ақиқаты, жөнінде көңілдің тоқ болуы; Сарраж, Кушайри, Таһанауи сияқты атақты сопылар йақинді үшке бөледі. Бұлар илм-ул-йақин; айн-ал-йақин, хакк-ул-йақин.

134 Исм-ул йақин - йақиннің мәні, заты, өзі дегенді білдіреді. Иасауи, йақиннің өз мәніне жетуді бірінші орынға қояды.

135 Расм-ул йақіш - йақиннің белгі беруі, көрініс беруі, пайда болуын білдіретін сапалық ерекшеліктер.

136 Илм-ул йақин - бір нәрсе жайлы хабарға сүйенген таным, мысалы шариғат үкімдері жайлы анық таным-білім, мукашафа, кашф хәлінде ақиқат нұрының (тажалли) көрініс беруі.

137 Айн-ул йақин-өз көзімен куә болған йақин-таным. Қалбтің мушахада жолымен хақты көруі.

138 Хаққ-ул йақин-бір нәрсені көріп, тату өз рухы мен жүзеге асыру арқылы абсолюттік танымға ұласу деген сөз. Хақтың өз ақиқаты; салиқтың тек қана ілім жолымен емес, сонымен бірге хәл-мушахада арқылы хақта фани және хақпен бірге бақи (мәңгілік сипат) болуы. Адамның өлетінін білуі-илм-ал-йақин, өлім төсегінде жан ұшыруы - өлім періштесін көруі-айн-ал-йақин; өлімді татуы яғни, өлуі-хаққ-ал-йақин құбылысына мысал бола алады. Басқаша илм-ал-йақин, шариғаттың сыртқы пердесі, айн-ал-йақин шариғатта ықылас; хаққ-ал-йакин шариғаты мушахада ету, яғни шариғатты өз рухында сезіне білу.

139 Хақиқат-ул хаққ-ил йақин-хаққа-ал-йақиннің өзі, мәні, сыры деген сөз.

140 "Аллаһ-ул хакк-ил йакин хаққа-ал-йақиннің мәні сыры, - Аллах тағала-хакиқаттардың хақиқаты - Ахадияттың заты. Яғни, Құдайлық бірліктің өзі.

141 Инаят-(а) несібе, қайыр, демеу, иілік дегенді білдіреді. Сопылықта, Алланың (хақтың) адамға иіліп, қорғауы, демеуін білдіреді.

142 Сыр миражы - сыр рух, сияқты адам тәніндегі бір нәзік мағына қалб, рух, сыр қатарымен қойғанда рухтан кейін орын алатын рухтан да нәзік мән. Қалб-мағрифаттың (танымның), рух-махаббаттың, сыр мушахаданың объектісі сияқты. Яғни, сыр рухтың рухы. Әр жерде Алланы көре білу сырдың миражын білдіреді.

143 Рабб-ул иззат - Ұлылықтың жаратушысы - Алла.

144 Бақи- "ал бақи "- (а) Алланың есімдерінің бірі. Әрдайым жалғасып отыратын, мәңгілік.

145 Хайу- "ал-хайу "(а) - Алланың есімдерінің бірі - мәңгілік өмірдегі - тіршілік.

146 Аліш-(а) "ал-алим " - Алланың есімінің бірі - өз орнымен білуші.

147 Қадиир "ал-қадир "-(а)Алланың есімдерінің бірі құдірет иесі - әр нәрсеге күші жетуші.

148 Сами- "ас-самир "(а) Алланың есімдерінің бірі - барлық нәрсені естуші.

149 ''Басир- "ал басир "(а) Алланың есімдерінің бірі - барлығын көруші.

150 Мурид-(а) талап етуші, қалаушы, ерікті дегенге келеді (ең негізгі ерік иесі - Алла) сопылықта, тариқатқа кіріп, шайхқа қол берген дәруіш.

151 Файл- "ал-файл"(а) Алла (жасаушы).

152 Хана (а) - ұялу, қысылу. Сопылықта, әшкереленуден қорғану себебімен нәпсінің бір нәрсені істеуден немесе істемеуден қысылуы. Имани хайа, мүминді күнәдан шектеп сақтап қалады. Хайа, Алланың құзырында "мендікті жою деген сөз. Хз.Пайғамбар. "Ұялу (хайа)- иманнан туады" дейді.

153 Хилм-(а) қайырымдылық, жұмсақтық, достық мағынасында.

154 Шарх-(а) ашылу, шарх-и садр - көңілдің ашылуы көкіректің жарылуы; сопылықта, кеңілі құдайлық мағрифат нұрымен нұрланған арифтің хәлі мен сипаты. Салиқтың рухындағы қабілеттердің артуын білдіреді.

155 Тасдииқ-(а) Бекіту, анықтау деген мағынада.

156 Иппіқад-(а) сенім, иман, ислам дінінің имандық доктринасы.

157 Тешкин-(а) мекендеу, тұрақ-тұрақтану дегенді білдіреді. Сопылықта, қандай да бір жолда тұрақты, баянды болу дегенді білдіреді. Тамкин мақам иелерінде болады. Хаққа ұласқандарға тамкин иелері дейді.

158 Қабул-(а) қабылданған, мойындаған деген мағыналарға келеді. Сопылықта, хақтан құдайлық нұр (файз) мен шексіз тажалли (көрінісін) қабылдау дегенді білдіреді.

159 Тауаккул-(а) сену, бел байлау мағынасындағы сөз. Сопылықта, тауаккул-қалб (көңіл) ісі. Қалбтің (көңілдің) әр түрлі қобалжу, үрейінен арылып, тек қана Аллаға сүйенуі. Хасбуналлаһ уа-ни'мал-уакил", "тауаккулту-'ала-Аллаһ", "Аллаһ кафи" - зікірлері-тәуекелшілердің, сопылардың ісі. Олар бүкіл болмысын Аллаға тапсырады. Алланың құзырында "өлік" сияқты хәлде болады.

160 Тафииз-(а) мойындау дегенді білдіреді, тауаккулдің абсолюттік түрі. Құлдың жан тәнімен Алланы уәкіл етуі, тек оған ғана арқа сүйеуі.

161 Шафқат-(а) - жан ашу, аяушылық мағынасында, сопылықта, халықтың қажеттілігін қанағаттандыру, күші жетпейтін істі ұсынбау, ұғына аларлық тілде оларға сөз сөйлеу.

162 Фазилат-(а) кемелдік, парасаттылық, ізгілік дегенді білдіреді. Сопылықта, фазилат -адамның туа біткен жақсы мінездерімен көркем қасиеттерінің кемелдік дәрежеге жетуін айтады.

163 Муқарраб-(сі) Алла жақын болған әулиелер, Пайғамбар мен періштелер үшін де қолданады.

164 Құрбат (мақамы)-(сі) жақындық дегенді білдіреді. Сопылықта әулиенің сипаттары мәселесінде, хақтың құзырына жақындық (құрбат) мақамына ұласуды айтады.

165 Дидар (п) - Алланың жамалы

166 Мунафиқ-(а) екі жүзділік мағынасындағы діни термин.

167 Apіи-(a) - тақ, күмбезі мағынасында, сопылықта - көңіл дегенді білдіреді. Тәңірінің құдіретінің көрініс берген жері яғни Тәңірінің тоғызыншы қат көктегі "тағы".

168 Курси-(а) Кафедра, стол, мағынасында сопылықта, құдайлық биліктің білінуі, тыйым мен бұйрық алаңы.

169 Лауһ-(а)- жарқырау, пайда болу, көріну мағынасында. Сопылықта, белгілі уақытпен шектелген жазу немесе тағдыр. Бірнеше лауһ, түрі бар; акл-и аууал лауһ; қаза лаухы, 2) Лayxy махфуз - жоғары әлемде, болған және болатын барлық нәрсені қамтитын құдайлық лауханың аты бұған тағдыр лаухысы да дейді.

170 Қалам-(а) - кесу, бұтау, қайшы, жазу, пал, оғы сияқты мағыналарға келеді. Сопылықта, калималардың (жаратылғанның) формасын анықтауға көмекші болған рухқа қалам дейді. Қаламды алғашқы ақыл деген мағынада қолданғандар да бар. (Таһанауи); Қалам - ұрық, дән, мән мағыналарына келеді. Адам ұрығы (каламы) ана рақымына түскенде, адамдық формалар бүкіл ерекшеліктерімен көрінеді (пайда болады).

171 Аси-исиан (а) - қарсылық, көтеріліс деген сөз. Сопылықта мойынсынбауды білдіреді.

172 Хараб-(а) - қиындық, құлаған жерлер, мағынасындағы сөз. Сопылықта сопының нәпсісінің үйін жығуы, өзінде дүниелік ешнәрсе қалмауын білдіреді. Оның нәпсі үйін жығуы, хайуандық құлықтарды тәрк етуі, жаман әдет-мінездерінен арылуын білдіреді. Хараб сопылар - топырақ сипат болғандар. "Немесе өлместен бұрын өлгендер" дейді.

173 Аһл-ул сунна уа-л жама'ат - бұларға аһл-ул-хақ да дейді. Алла жолының адамдары -діни терминде традиционалдық сунниттік бағыттағыларды айтады.

174 Аһл-ул бид'ат уа-л далалат - діни терминде сунниттік жолдан шыққандарды айтады. Бұларды адасқандар да дейді.

175 һалал-(адад) (а) - діни термин, Алланың рұқсат алаңы

176 Мардуд-(а) - оралған, қайтқан мағынасында.

177 Бизар(п) - күдер үзу, жалығу, зерігу

178 Батыл-(а) ақиқаты жоқ нәрсеге айтылады. Сопылықта, хақтан басқа, яғни, ма-сиуа мағынасында. Ма-сиуа жаратылған әлем, жоқтық (хаос) (абсолюттік хаос). Хақтан басқаның бәріне батыл дейді.

179 Дүниелік істерге деген әуесқойлық.

180 Салих-(а) дұрыс, жақсы, әр түрлі жамандықтан арылған, адамды білдіреді. Алла жолындағы сенімді адам.

181 Тамжид-(а) Біреуді ұлылау, ардақтауды білдіреді. Сопылықта, Алланы таң сәріде (саһур кезінде) ұлылау, ардақтауды қамтитын, дуа мен зікірлерге берілген ат.

182 Уасуаса-(а) іштегі шайтандық пиғылдар; сопылықта, адамға шайтан тарапынан келетін сезімдер мен ойларға уасуаса дейді. Шайтан үнемі адамды нәпсінің құлы болуға итермелейтін "жаман рух" символы іспеттес.

183 Рукуғ-(а) ракат намаздық бөлігі, рукиғ - тіземен жерге шөгу; діни термин рукуғ намаздағы амалдың бірі.

184 Таииба-(а) ізгі, игі, жақсы дегенді білдіреді.

ИАСАУИ ІЛІМІНІҢ ИСЛАМ ФИЛОСОФИЯСЫ ТАРИХЫНДАҒЫ ОРНЫ

1 Иақин-(а)дәл абсолюттік таным, күмәнсіз, шексіз шынайы шындық, ақиқат. Сопылықта, берік сенім, иманға дәлелдермен емес, таза иман қуаты арқылы көз жеткізу; саф таза қалб (көңілмен) пен ғайып әлемін тамашалау; бір нәрсенің ақиқаты, жөнінде көңілдің тоқ болуы; Сарраж, Қушайри, Таһанауи бұлар йақинді үшке бөледі. Ал Иасауи атамыз бұларды исм-ул йақин, расм-ул йақин, илм-ул йақин; айн-ул йақин, хаққ-ул-йақин, хақиқат-ул-хаққ-ил-йақин, Аллаһ-ул-хаққ-ил-йақин-деп, йақинді - жетіге бөледі.

2 исм-ул йақин - йақиннің мәні, заты, өзі дегенді білдіреді. Иасауи йақини" өз мәніне, Тәңір әлеміне жетуді бірінші орынға қояды

3 расм-ул йақин-йақиннің (Құдайлық хақиқаттардың) белгі беруі, көрініс беруі, пайда болуын білдіретін сапалық ерекшеліктер.

4 шм-ул йақин - бір нәрсе жайлы хабарға сүйенген таным, мысалы шариғат үкімдері жайлы анық таным-білім, муқашафа, кашф хәлінде Хақиқат нұрыны" (тажалли) көрініс беруі.

5 айн-ул йақин - өз көзімен куә болған йақин - таным. Қалбтің мушахада жолымен Хақта уахдатты көруі.

6 хаққ-ул йақин - бір нәрсені көріп тату, өз рухы мен жүзеге асыру арқылы абсолюттік танымға ұласу деген сөз. Хақтың өз ақиқаты; салиқтың тек қана ілім жолымен емес, сонымен бірге хәл-мушахада арқылы хақта фани және хақпен бірге бақи (мәңгілік сипат) болуы. Адамның өлетінін білуі - илм-ал-йақин, өлім төсегінде жан ұшыруы өлім періштесін көруі айн-ал-йақин; өлімді татуы яғни өлуі-хаққ-ал- йақин мысалы бола алады. Басқаша илм-ал-йақин, шариғаттың сыртқы пердесі, айн-ал-йақин шариғатта ықылас; хаққ-ал-йақин шариғатты мушахада ету, яғни шариғатты өз рухында сезіне білу.

7 хақиқат-ул хаққ-ил йақин-хаққа - ал-йақиннің өзі, мәні, сыры деген сөз.

8 "Аллаһ-улхаққ-ші йақин-хаққа-ал - йақиннің мәні, сыры, Аллах тағла -хақиқаттардың хақиқаты - Ахадияттың заты. Яғни бірліктің өзі.

9 инаят-(а) арабша - несібе, қайыр, демеу, игілік дегенді білдіреді. Сопылықта, Алланың (хақтың) адамға игілігі, оны қорғап, демеуін білдіреді.

10 Дүние дариясы - бұл жерде дария - теңіз, "абсолют," "кемел адам", "болмыс" дегенді білдіреді. "Дүние" жақын, "ең төмен" деген мағынаны білдіреді, бұл - жер планетасына берілген ат. Құлды Алладан ұзақтататын барлық нәрсе өткінші, жалған, жер ғафлетке түсіретін, мал-мүлік, пайда, атақ, мақам. т.е.с.

11 Халқ дариясы - Халқ "жарату", "материалды дүние", мүлік әлемі - "көрініс әлемі", мақұлық - "жаратылған", "адамдар", "қоғам" дегенді білдіреді.

12 Шайтан дариясы - Шайтан - Алланың қасынан қуылған, рахметінен мақрұм болған болмыс. Қуылу себебі де Адамға сәжде (бас имеуі) етпеуі болатын. Әрекеті мен қарсы келуші Алланың әмір бұйрықтарына қарсы келумен танылған адам - ешбір кешірім сұрамайтын мақұлық. Нәпсіге сырттан келетін уасуасаның қайнар көзі мен себебі осы шайтан, жындар қауымы.

13 Нәпсі дариясы - Нәпсі - менмендік, жаман рух, өте төменгі дәрежедегі сезімдер. Сопылықта құлдың жаман қасиеттері, жаман ниеттері, сезімдері мен мінездерінің қайнар көзі дегенді білдіреді. Сондықтан оны езу, тәрбиелеу керек. Ол үшін риазат керек.

14 Зухд-(а) —харам мен күдікті нәрселерден нәпсіні қорғау. Сопылықта "зухд" -ақыреттің бақыты үшін фани дүниені" рахатын тәрк етуді білдіреді.

15 Ленгер - (парсы) "темір соғу," бекіту", "дүкен - ұстахана" мағынасындағы сөз. Сопылықта, текке, дергахтарда дәруіштерге тамақ беретін жер ұғымын береді. Ленгер -дәруіш рухының қалыптасу ұстаханасы, ғимаратхана, мазар, керуенсарай.

16 фирақ (а) Араб тілінен аударғанда - айырылу, алыстау дегенді білдіреді.

Сопылықта, уахдат (бірлік) мақамынан алыстау деген сөз. "Фирақ" деп уисал (туыстық) хәлінде болмауды, яғни Салықтың (сопының) асыл отаны болған ғайып немесе рухтар әлемінен айырылып, фәни дүниеге келуін айтады. "Уисал хәлі" деп бұл дүниеден әлемге оралуды, қауышуды айтады.

17 Хылует-(а). (Қазақтарда қылует), араб тілінен аударғанда "жалғыз қалу", "қуыс таса жерге тығылу" дегенді білдіреді. Сопылықта; мүрид санасыны" концентрациясын белгілі мақсатқа бағыттау және кейбір арнайы зікірлер арқылы риязаттарды орындау үшін шайхтың мүридін қараңғы, сыртқы әлемнен жырақтау орындарда, яғни жерден қазылған мекенде, белгілі уақытта тәрбиеленуін білдіреді.

Қалбті (Жүректі) бұрыс сенімдерден, жаман әдеттерден арылтуды, құтқаруды халуат дейді. Атақты сопы Кашани, мүридтің бүкіл болмысын Аллаға арнап, Алладан басқа барлық нәрседен қол үзуін халуат дейді. Яғни, халуат-рухани жалғыздық, қоғамнан "жырақ" жеке-дара өмір сүру, тәнімен "халық" арасында, жаны-рухымен Хақпен бірге болуды да халуат дейді.

18 Тасбих-(І) - Хақтың (Алланың) киелі, пәк, оның бүкіл кемшіліктерден таза екендігін тілге келтіру; 2) осы мақсатта "сүбһаналлах" зікірін айту; 3) Тариқаттағылардың белгілі сандық мөлшерде "сүбһаналлах" зікірін қайталауы; "Тасбих" - заттардың Алланы зікір етуін және ұлылығын "есту" мақамы болып табылады.

19 Зауқ-(а) — "ләззат", "дәм тату", мағыналарына келеді. Рухани ләззат. Хақты хәл арқылы мушахада етудің бірінші дәрежесін "зауқ" дейді. Бұл хәл одан әрі жалғасатын болса, оны шурб (ішу) шегіне жетіп тасыса, "рай" (қану) деп атайды. Ішу, қану, тату -деген ұғымдар хәлге байланысты метафоралық теңеулер; сопы құдайлық ақиқаттарды тікелей татуды тәжірибе арқылы өмірде басынан өткізгендіктен, оларға зауқшылар дейді. Хақты және оның мәнін зауқ арқылы ұғынады. Зауқ - деп сопылардың тажимдік жемісі, "кашфтың" нәтижесі ретінде көретін рухани ләззатын айтады.

20 Тура осындай анықтама "Ламахат" кітабында, Сопы Данишмандтың Ахмет Иасауи аңыздарынан айтқан үзінділерінде де бар. Қараңыз: Алим Шайх,74-75-беттер.

СҮЛЕЙМЕН БАҚЫРҒАНИ

ҚҰЛ СҮЛЕЙМЕН ATА ХИКМЕТІ

1" Басы, соңы жоқ" Алланың сипаты.

2" Сен болмағанда әлемді жаратпас едім" - қасиетті хадис.

3" Мен жер жүзінде халифа (адамды) жаратамын" - аят.

4" Мен сендердің жаратушың емес пе едім" - аят.

5" Иә, Сен біздің жаратушымызсың" - аят.

6" Мына ағашқа жақындама" - аят.

7" Көре алмайсың" - деді Алла - аят.

8" Мәңгілік өмір суы".

9" Жындардың бір түрі".

ХАЗИНИ

(Сұлтан Ахмет ибн Маулана Махмуд ибн Сұлтан

ибн Хажи Шах ал-Қураши ал- Хазини)

Манба ул-Абһар фи рийаз-ил-Абрар (Әулиелердің*

бақшаларындағы ақиқаттың қайнар бұлақтары)

Сұлтан Ахмет Махмұд Хазини XVI ғасырда өмір сүрген Иасауийа мектебінің үлкен өкілдерінің бірі. Султан Ахмет Хазини да Ұлы сопы ақындар негіз салған жолды жалғастырған. Оның қаламынан шыққан "Манба ул-абхар фи рийаз ил-абрар" және "Жауахирул-абрар мин амуажил-бихар" атты еңбектер Иасауи жолының мақсаттары мен мәнін тарихи-рухани, әдеби сипатта танытқан еңбектер.

Сұлтан Ахмет Хазини негізі бүгінгі Қашқадарияның Хисар аймағынан шыққан. Ол шамамен 1533 жылы дүниеге келген.

Бұл еңбектің мазмұнында Иасауий тариқатының этикасы, фақр - рухани кедейліктің маңызы, сопылық моральдың қажеттілігі, рухани кедейліктің шарттары баяндалған.

1 Иасауидің ойынша, кемел адам болу үшін төрт шарт жүзеге асырылуы тиіс: мекен (кеңістік), заман (уақыт), ихуан (бауырмалдық, өзара ынтымақтастық), рабт-и Султан (мемлекет басшысына риясыз берілгендік). Яғни біріншіден, шәкірттердің ойы бөлінбеуі, алаңдамауы және зікірмен айналысуы үшін, ең алдымен, жайлы кеңістік (мекан-отан) болуы керек.

Екіншіден шәкірттер арасында және мемлекетте жұмыссыздық, соғыс және т.б. келеңсіз оқиғалар болмауы керек. Яғни, мұндай құбылыстар шәкірттің кемелдену уақытына кесірін тигізеді.

Үшіншіден, шәкірттің барлық моральдық-парасаттылық асуларында, мақамдарда, қылует пен қырық күндік рухани тәрбиелеу, жаттығу мектебінде бір саптан табылатын кемелділік жолындағы рухани достардың болуы керек.

Төртіншіден, шәкірттер мемлекет басшысына берілген, адал болулары керек. Иасауидің жолында шәкірттіктің соңы, яғни кемел адамның рухани асуларының ақырғы мақсаты -"пақыр жолы" болуы керек" (Koprulu Ғ. Turk Edebiyatinda Ilk Mutasavviflar. (7. baski ): Haz: Orhan F.Koprula. Ankara, 1991. D.OB. Yay., 100).

Осы кемелділікке жету жолында шәкірттер үшін қойылған талаптар мен өте құнды ерекшеліктерді Иасауийа мәдениетінің өкілі Хазинидің "Жауаһир-ул Абрар мин Амуаж-ил Бихар" атты еңбегінен кездестіреміз. Аталған төрт қажетті шарттың тікелей дәстүрлі түркілік дүниетанымның негізінен алынғандығын көруге болады.

Хақиқатты тану мұраты адамдағы құдайлық жауһардан туындайды. Өйткені құдайлық жауһар - адамдағы шексіз ғашықтық сезімінің көзі. Адам бойындағы құдайлық жауһар оны Шексіздікке ғашық етеді. Нәтижесінде адам - ғашық, Шексіздік - Мағшұқ және "құдайлық ғашықтық", яғни, Тәңір, адам және махаббат үшеуі бірігіп, тұтастық құрайды. Міне, осындай адам - кемел адам. Бұл дәрежеге көтерілген адам үшін Тәңірден басқа болмыстар "фани - өткінші, өйткені ол "фана фи Аллах" мақамына жетіп, яғни Тәңір болмысында өз "болмысын" ерітіп, "уахдат-ул вужуд" хәліне енген. Бұл хәлдегі адам өз бойынан құдайлық жауһарды тапқан, өзін-өзі таныған адам.

МҰХАММЕД ХАЙДАР ДУЛАТИ

(1499, Ташкент - 1551, Кашмир уәлаяты, Үндістан) - белгілі тарихшы, әдебиетші, Моғолстан мен оған іргелес облыстардың тарихы жөніндегі аса құнды түпнұсқа болып саналатын - "Тарих-и Рашидидің", "Джаһаннаме" дастанының авторы.

1541-46 ж. Кашмирде "Тарих-Рашидиді" жазды. М.Х.Дулати бұл тарихи еңбегін дулаттардың өткені жайлы ұрпақтан-ұрпаққа жеткен әңгімелер, моғолдардың аңыздары, моғол хандығы сарайында сақталған ресми құжаттар, оқиға куәгерлерінің айтуы және өз байқағандары негізінде парсы тілінде жазды. Автор өзінен бұрынғы белгілі ғалымдар Жувейнидің, Жамал Қаршидің, Рашид әд-Диннің, Хамдолла Казвинидің, Шараф әд-Дин Әли Иаздидің, Абд әр-Раззак Самарқандидің, т.б. тарихи шығармаларын пайдаланды. Мұның бәрі шығарманы деректері анық, тарихи түпнұсқа деп атауға мүмкіндік береді. М.Х.Дулати орта ғасырлардағы қазақтар тарихына байланысты ете құнды мәліметтер қалдырды. "Тарих-и Рашидиде" Қазақ хандығы құрылғанға және одан кейінгі Жетісу мен Шығыс Дешті Қыпшақтағы оқиғалар, Моғолстанның құлауы, соғыстар, сыртқы жауға қарсы қазақтардың қырғыздармен және өзбектермен достық одағының қалыптасуы, т.б. жайлы көптеген мағлұмат беріледі. Шығармада ХV-ХVІ ғасырлардағы Оңтүстік және Шығыс Қазақстанның әлеуметтік-экономикалық жағдайы, қала және егіншілік мәдениеттері, Жетісудың тарихи географиясы туралы, орта ғасырлардағы Қазақстандағы оқиғалар жайлы құнды деректер бар.

"Тарих-и Рашидиді" ХҮІ-ХІХ ғасырлардағы көптеген авторлар (Амин Ахмад Рази, Махмуд бен Уәли, Мұхаммед Азам, т.б.) өз шығармаларында пайдаланды. М.Х.Дулати шығармасы түрік тіліне аударылды. Орта Азияда, Үндістан мен Иранда бірнеше рет қолмен көшірілді.

1 Қожа Насреддин Ұбайдолла бен Махмұд (лақаб аты Қожа Ахрар) орта азиялық белгілі шейх, Мәуреннахрдағы нақшбанди сопыларының жетекшісі (1404-1490).

2 Хұмасон - Бабырдың үлкен ұлы, 1530 жылы үнді жерінде әкесінен кейін 1556 жылға дейін билікте отырды.

3 Мұхаммед Қази - Мәулена Мұхаммед бен Бурханаддин Самарқандидің лақаб аты, Қожа Ахрардың шәкірті, 1516 жылы қайтыс болған.

СОПЫ АЛЛАЯР*

(1644-1724)

Суфи Аллаяр Орта Азияның сопылық әдебиеті дәстүрлерін жалғастырып өзіне тән мектеп қалыптастырған ақын және ойшыл ғалым. Суфи 1644 жылы Каттақорған билігіндегі Мыңдер ауылында Аллақұлы отбасында дүниеге келген. Суфи Аллаяр алдымен шайхтар ауылындағы мешіттің жанындағы мектепте, сосын Бухарадағы медреседе тағылым алған. Медресені бітірген соң Жуйбар шайхтарынан дәріс алған. Содан кейін Суфи Аллаяр біраз уақыт Бұхарада, Абдулазиз ханның сарайында салық жинаушы қызметін атқарған. Бірақ жұмсақ жүректі ақ көңіл Суфи Аллаяр бұл жұмыста көп істемеді. Байлыққа қызықпады. Білім алуға, сопылықты терең үйренуге, көркем шығармашылыққа беріліп кетті. Тыным таппай еңбек етті. Осымен шектелмей өзінен бір қатар жоғары тұрған атақты шайх Хабибуллаға шәкірт болды. Он жылдан кейін шайхтық дәрежесіне көтерілді.

Сопы ақын сол дәуір ішінде "Маслақ ул-муттақийн", "Сабат ул- ажизийн", "Мурад ул-арифийн", "Сираж ул-ажизийн", "Махзан ул- мути'н", "Нажат ут-талибин" сияқты діни-философиялық еңбектер жазды. Суфи Аллаярдың бұл еңбектерінде Құран Кәрім аяттары, Хадис Шариф хикметтері және сопылық мақсаттар керемет көріністе бір-біріне байланысып кеткен. Философ ақын әлсіздерге, жолдан азғандарға, сол сияқты дәруиштерге де тура жолды көрсетіп берді. Ынсаппен әділдікті, адал және туралықты, даналық, ғашықтық және рухани арылуды жырлады, нәпсі мен пақырлықты қатты сынады. Дүние ләззаттарынан бас тартып, өзін Аллаға арнау философиясын дамытты. Орталық Азияда кең тараған Иасауийа-Жахрийа тариқаты мақсаттары үшін күресті.

ЫБЫРАЙ АЛТЫНСАРИН

Мұсылманшылықтың тұтқасы

1 Табарак уа тағала — құрметті және аса жоғары мәртебелі.

2 Халық қадір - күшті жаратушы.

3 Сала лаһу алайһи уассалам — Алла оған бата беріп қуаттасын (Мухаммед пайғамбардың аты аталған соң айтылатын дәріптеу сөзі).

4 Алайһиссалам - (Алла) оны қуаттасын (3-ні қараңыз). - Құран шарифтегі — Қасиетті Құрандағы.

6 Асхабтар (асхаб, сахаба) - жолдастары, серіктер Мухаммед пайғамбардың тірі кезінде исламы қабылдап, мұсылман мемлекетін құруға қатысқандар.

7 Мұжтахид - діни заң ғылымдарының ең жоғарғы сатысына жеткен адам.

8 Кәләм шариф — қасиетті сөз.

9 Ғайри (гейри, гайр) — басқа, бөтен.

10 Лұғаты - тілі.

11 Кәләм шариф - 8-ні қараңыз.

12 Парыз кифайа - жалпы (барлық адамдар үшін) парыз.

13 Хатта - тіпті.

14 Имам-ағзам мазхабы - ислам дінінің бір жігінің аты.

13 Ләкин — бірақ.

16 Уа ғайри - және де басқа.

17 Аят-хадис - аят - Құранның жеке бөлігі, өлеңі. Хадис - Мұхаммед пайғамбар және оның жолдастарының айтқандары, іс-әрекеттері мен әдеттері туралы аңыз.

18 Фақыр - кедей, бейшара, пақыр.

19 Құдай табарак уа тағала - 1-ші түсініктемені қараңыз.

20 Аят-хадис - 17-ші түсініктемені қараңыз.

21 Жамиғ —мешіт имам жамиғ - мешіт имамы.

22 Ихтибарлы - құрметті, маңызды.

23 Мумин - дінге сенуші, исламға берілген

24 Амал - іс-әрекет.

25 Амал заһир - сырт көзге көрінетін іс-әрекет.

26 Ахлақ - мінез-құлықтар.

27 Шәһәда - куәлік беру.

28 Жанбунан - жанынан.

29 Руза, руза - парсыша ораза.

30 Иман тахқиқи - ақиқаттығын бекіту иманы (сенімі).

31 Заррадай - тозаңдай.

32 Иман истидләли — шешімге келу иманы.

33 Уажиб - міндет, борыш.

34 Иман тақлиди - дәстүрлі иман, әлсіз иман.

35 Мұхаммед Мұстафа салла аллаһу алайһи уа саллам — сайланған (таңдалған) Мұхаммед, Алла оған бата беріп, қуаттасын (3-ші түсініктемені қараңыз).

36 Құран Карим - Қасиетті Құран.

37 Тасхиб - мақтау, мадақтау.

38 Нәфстер - қалау.

39 Хисабы — есебі, саны.

40 Муддаты - мезгілі, мерзімі.

41 Мұхаммед Мұстафа... - (3, 36-шы түсініктемелерді қараңыз).

42 һәммесі хақты - баршасы шын, ақиқат.

43 Брахма - мұнда: үнді халқы.

44 Сабис қауымы - ру, тайпа атауы болуы мүмкін.

45 Жаһусі халқы - (яһуд) - еврей халқы, жөйт халқы.

46 Рахматуһумма аллаһу - Алла оған рақымдық, мейірімділік етсін.

47 Мизан, сарат күні - мизан-таразымен адамның жақсылығы мен жамандығы өлшенеді де, сарат - қыл көпірмен жүргізіледі, күнәсі көп болса тозаққа, жақсылығы көп болса ұжмаққа барады.

48 Ләух-ул махфуз — адамның тағдыры жазылып сақталынған тақта немесе пешене.

49 Бір пәре адам - қайсыбір (кейбір) адамдар.

50 Сифат субутия - тұрақты, дәлелдеуші сипаттар.

51 'алим - көпшесі: ұлама — ғұлама, оқымысты, білгір.

52 "Самғ - 1. есту, есту қабілеті. 2. сыбыс, хабар.

53 Басар - 1. көру, көз. 2. айыру, 3. қабылдау.

54 Ирадат - тілек, ықылас.

55 Тақуин - жарату, жасау.

56 Уммат - ұлт, халық

57 Қумуғ - барша халықтардан.

58 Myhp набууат - пайғамбарлық белгі (мөр).

59 Ухуд соғысы - Мұхаммед пайғамбардың пұтқа табынушыларға қарсы соғысы осы құдықтың жанында болған.

60 Аслан - тегінде, негізінен.

61 Сахабалар - 6-шы түсініктемені қараңыз.

62 Масжид харам (әл-масжид әл-харам) қасиетті мешіт — мұсылмандардың Меккедегі ең қасиетті орны. Бұл мешіттің ауласында Қағба мен қасиетті Зәмзәм бұлағы бар.

63 Бейтул Муқаддастағы Масжид Ақса (әл-масжид әл-ақса) - (Ең шеткі немесе Ең алыс мешіт) - Иерусалим қаласындағы басты мешіт, мұсылмандардың қасиетті орындарының бірі.

64 Изн - рұқсат ету, ризалық беру.

65 Миғраж - көтерілу, Мұхаммедтің мифтік қанатты Бурақ деген жануармен Алла тағалаға көтерілуі.

66 Ражаб - мұсылман жылнамасының жетінші аты.

67 Шахарияр - мұнда: Мұхаммед пайғамбардың жақын жолдастары, ізбасарлары.

68 Әшкере етіп - жария танымал етіп.

69 Хадистер - Мұхаммед пайғамбардың өсиеттері.

70 Табиғин — Мұхаммед серіктерінің замандастары.

71 Ғұлама мужтаһидин — діни заң ғылымдарының ең жоғарғы сатысына жеткен ғұламалар.

72 Аира (?) - бөлек, басқа (?).

73 Имам-ағзам мазхабы - 14-ші түсініктемені қараңыз.

74 Иждиһад — ынта, жігер, тырысу.

75 Зынжыр - шынжыр - арабтың "тауқ" сөзінің баламыс ретінде алынған. Бұл сөздің алқа деген де мағынасы бар.

76 Дайыра - дария.

77 Бегірек - бек, өте.

78 Суннат - 1. Мұхаммед пайғамбардың айтқанымен іс-әрекеттері жайлы аңыздар жиынтығы. 2. Заң.

79 Мусигахаб - тілекке сай, мақұл.

80 Харам - 1. тыйым салынған, заңсыз. 2. Күнә.

81 Макрух тахрими - тыйым салынған, жағымсыз, зиян қылықтар.

82 Макрух танзиһи - жағымсыздау, ұят іс-әрекет.

83 Мубах - барлық істеуге тыйым салынбаған іс-әрекеттері.

84 3акәт (зекет) - қайыр, садақа шариғаттың белгілеуі бойынша мүлік пен кіріске салынатын салық. Бұл салық қауымның қажетіне жұмсалады және кембағал мұсылмандарға таратылады.

85 Хаж - қажылық ету.

86 Сауаб, сауап - дұрыстық, дұрыс ой, саналылық.

87 Ғид (айт) - мереке, салтанат; ғид намаздары - мұсылман мерекелері кезінде оқылуға тиісті намаздар.

88 Садақа - қайыр, құдайы. Әр мұсылманның өз бетімен жасайтын қайырымдылығы, фитр (пітір) садақасы - бір ай ораза ішінде берілетін қайыр құдайы.

89 Азан кәмат - оқу - парыз намазына кірісерде айтылатын сөз.

90 Жамағат - топ, қоғам, жиын. Мұнда: намазды жиылып, топтасып оқу.

91 Махрум - құр алақан қалған.

92 Нәфил - сый, сыйлық. Нәфл намазы бес уақыт намаздан артық сауап табу үшін оқылады.

93 Күнаһлы - күнәлі.

94 Тоба насух - шын жүректен өкіну, опық жеу.

95 Жүһд - тырысу, күш салу, еңбек ету.

96 Сажда, сәжде - 1. Тәжім етіп, бас ию. 2. Жайнамаз.

97 Аууал - бірінші.

98 Балиғлық - арабтың "балиғ" сөзінен - есейген, ер жеткен.

99 Ғисл - дәрет алуға қажет су.

100 Ғусл - дәрет алу, тазалану.

101 Масх — сылау, сипау.

102 Мисуак - тіс тазалағыш.

103 Балиғ - 99-шы түсініктемені қараңыз.

104 Таяммум қағу - сумен дәрет алудың орнына жердегі таза топырақпен бетін, қолдарын сүрту.

105 Қадар - өлшем, мөлшер, шама.

106 Муқим - өмір сүруші, тұрушы.

107 Мусафир - жолаушы.

108 Ғаурат - ұятты жерлер.

109 Такбир - 1. мақтау, мадақтау, 2. "(Аллаһу акбар)" - Алла ұлы сөздерін айту.

110 Қиям - түрегелу, тік тұру.

111 Ракағат - намаздың бір бөлімі.

112 Қира ат - оқу.

113 Рукуғ - тізе бүгу, тәжім ету.

114 Сәжде — 97-ші түсініктемені қараңыз.

115 Ат-тахият - сәлем беру, бас ию, тәжім ету.

116 Ал-хамду, әл хам - 1. Мақтау, мадақтау, 2. Алғыс айту (Құранның бірінші "Әл-Фатиха" (ашушы, бастаушы) сүресі.

117 Дұға Қунут — торығу, ашыну дұғасы.

118 (Аллаһумма әнә настағинак) - "О, Алла мен саған көмек сұрап жалбарынамын".

119 Тағдилул-арқан - намаз ішіндегі амалдарды өз тәртібімен орындау.

120 Хата - қате.

121 Салауат - 1. Намазда бата беру, 2. Өтініш, жалбарыну.

122 Сунна - Мұхаммед пайғамбардың іс-әрекеттері мен өсиеттері.

123 (ағузу биллаһи мин аш-шайтанир-ражим) - Аллаға таспен атып қуаланған (қарғыс атқан) шайтаннан сақтай көр деп жалбарынамын.

124 Такбир - 109-шы түсініктемені қараңыз.

125 Әшкере айту - дауыстап, естіртіп оқу.

126 (Субхана рабби әл-азым) - ұлы Құдайым жасасын (даңқы артсын).

127 (Самиға аллаһу лиман хамидаһу) — Алла өзін дәріптегендерді естиді.

128 Ұйығандар - тыңдағандар.

129 (Раббана лака әл-хамду) - Құдайымыз мақтау (даңқ) саған.

130 Камил рукуғ - тізені толық бүгіп отыру.

131 (Субхана рабби әл-ағла) - ең жоғары мәртебелі Құдайым жасасын.

132 Тасбих ету - 38-ші түсініктемені қараңыз.

133 Салауат — 121-ші түсініктемені қараңыз.

134 Сілте болар — күнә болар.

135 (Хаққ алас-салауат) — намаз оқуға асығыңдар, (намазға шақыру).

136 (Қад қаматис-салауат) — намаз уақыты келді.

137 Ғузр - кешірім, рұқсат сұрау.

138 (Ярхамук алла) — саған Алланың рақымы түссін.

139 (Ла илаһа илла алла) - Алладан басқа Құдай жоқ.

140 Қазаны өтеу - өз уақытында оқылмай, ұмыт қалған намазды оқу.

141 Масжид - мешіт.

142 (Халисан лиллаһи та ала, аллаһу акбар) - Алла тағалаға адал ниетпен беріле, Алла ұлы!

143 (Субханака аллаһумма) - О, Аллам, атақ-даңқың арта берсін даңқыңмен есіміңнің қадірі артсын, мәртебең биіктесін, сенен бөтен құдай жоқ.

144 (Ағуззу биллаһи...) - Аллаға қарғыс атқан шайтаннан құтқара көр деп жалбарынамын, қайыр-рақымы мол Алла атымен!

145 Әлхам — 116-шы түсініктемені қараңыз.

146 (Субхана рабби лазым) - 126-шы түсініктемені қараңыз.

147 (Самиға аллаһу лиман хамидаһу) - 127-ші түсініктемені қараңыз.

148 (Субхан рабби ал-а ла) - 128-ші түсініктемені қараңыз.

149 (Ат-тахияту лиллаһи...) - Аллаға сәлем беріп жақсы намаздарымды арнаймын және сәлем саған, ей, пайғамбар, саған Алланың рақымы түссін, қуаттасын, бізге және Алланың жақсы құлдарына амандық тілеймін, куәлік беремін. Алладан басқа құдай жоқты және куәлік беремін Мухаммед оның құлы және елшісі екендігіне. Ей, Алла, Мұхаммедке бата бере көр Ибраһим мен оның туғандарына бата бергеніңдей, шындығында сен мақтауға лайық даңқтысың, ей, Алла, Мұхаммед пен оның туғандарын жарылқай көр. Ибраһим мен Ибраһимнің туғандарын жарылқағанындай, сен шындығында мақтауға тұрарлық даңқтысың ғой.

150 Әшкере - дауыстап.

151 Хафия - жасырын, құпия (іштей оқу).

152 Уитр уажиб - 1. Алла тағала теңеулерінің бірі, жалғыз, теңсіз деген мағынада. Әр күні хұфтан намазынан кейін оқылатын намаз.

153 Қунут - 117-ші түсініктемені қараңыз.

154 (Аллаһумма инна настагинака) - О, Құдай, біз саған көмек сұрап жалбарынамыз, кешірім сұраймыз. Саған сиынамыз және тәуекел етеміз және саған алғыс айтып, мадақтаймыз, күпірлік етпейміз және саған күпірлік еткендерді жоямыз, қалдырамыз. О, Құдай, біз саған құлшылық етеміз, жалбарынамыз, тәжім етіп бас иеміз, еңбек етеміз, сенің рақымыңды тілейміз және азабыңнан қорқамыз, өйткені сенің азабың кәпірлер үшін таусылмас.

155 (Раббана әтина ...) - пайғамбарымыз, бізге бұл дүниеде де ахиретте қайырымдылық жасай көр, от азабынан құтқара гөр, және бізді от азабынан сақтай гөр, және бізді діншіл көргенділер қатарына қос.

156 Жұмға-яумул-жүм а - бірге болу күні, аптаның бесінші күні. Бұл күні барлық мұсылмандар жұмалық намаз бен уағызды тыңдау үшін жиналуға тиіс.

157 Мүкіш тұрған - өмір сүруші, мекен етуші, тұрушы.

158 Тахиятул-масжид - мешітке сәлем беру намазы.

159 Хұтба - сөз сөйлеу, діни уағыз, насихат.

160 Рамазан - мұсылман ай жылнамасының тоғызыншы айы, ораза айы.

161 (Аллаһу акбар, аллаһу акбар ...) - Алла ұлы, Алла ұлы, Алладан басқа құдай жоқ және Алла ұлы, Алла ұлы, Алла жасасын.

162 Ғид фтр намазы - ораза намазы.

163 Ғид құрбан - Құрбан айт намазы.

164 Фарз кифая - 12-ші түсініктемені қараңыз.

165 Фарзу айн - әр адамның жеке басының парызы, борышы.

166 Сана - 1. Қошемет сөз, 2. Мақтау, 3. Алғыс.

167 Даруд - парсыша: мадақтау, тәжім ету.

168 Хафия - 151-ші түсініктемені қараңыз.

169 (Аллаһумма ағфиру ...) - Ей, Алла, тіріміз бен өлімізді, барымыз бен жоғымызды, кішіміз бен үлкенімізді, еркегіміз бен әйелімізді кеше гөр. О, Алла, біздің арамыздан жан беріп тірілткендерің болса ислам үшін тірілт, бұл дүниеден өткенімізде иманмен кетейік, егер ол жақсы болса, жақсылығын арттыр, ал егер зұлым болса оның күнәсін кешіргін.

170 (Аллаһумліа ажғалһу ...) - Ей, Құдайым, оны (өлген адамды) бізге бастаушы ертуші қыл және бізге шапағатшы, қорғаушы және сенің мейіріміңнен шапағат алғандардан қыл, ей, мейірімділердің мейірімдісі.

171 Ерткуші - ертуші.

172 Тарауих намаз - Рамазан айында оқылатын қосымша намаздар.

173 (Субхана зил -мулуки ...) — мүлік пен биліктің иесі жасасын! Даңқ пен құрмет иесі, құдірет пен абырой және күш иесі жасасын. Өшпес өмір иесі жасасын! Періштелер мен аруақтардың құдайы. Алладан басқа құдай жоқ. Аллаға жалбарынамыз, сенен ұжмақ тілейміз және оттан (тозақ отынан) қорғай көр деп саған жалынамыз.

174 Уитр - 152-ші түсініктемені қараңыз.

175 Зәрур (даруратун) - мұқтаждық, қажеттілік.

176 Каффарат - 1. Күнәсін жуу, 2. Күнәсін жуу үшін берілетін қайыр садақа, 3. Күнәсін өтеу үшін ораза ұстау.

177 Мискин - бейшара, бақытсыз.

178 Ғазат - (ғазуатун, көпше - ғазауат) - жорық, соғыс.

179 Аслия - негізгі.

180 Араб уилайы - мұнда араб елі, жері.

181 Зиярат ету — бару, аралау.

182 Салдырымшы-дүр - салдырыпты.

183 Азали құдіреті - мәңгі құдіреті.

184 Бина (бана) - салу, орнату.

185 Тауаф ету - Қағбаны айналып жүру.

186 Ғазиз, азиз - қымбатты, құрметті, аяулы, құдіретті, әзіз.

187 Хаким - дана, данышпан.

188 Жамиғ - барлық, бүкіл.

189 Қадим қылу - орнына келтіру, орындау.

190 Жетісуге - жетуге.

191 Ұғыл - ұл

192 Нисаб - белгілі малдың, ақшаның мөлшері.

193 (Аллаһумма аза минка ...) - Ей, Құдайым, бұл сенен және саған намаздарым мен құлшылығым, өмірім де, өлмегім де саған, дүниелердің иесі саған теңдес жоқ осымен бұйырдым мен мұсылмандардың біріншісі болып. О, Құдай, мына құрбандығымды қабыл ал.

194 Халил - сүйікті, ең жақсы көретін, дос.

195 Нәфіл намаз - қосымша намаз. 93-түсініктемені қараңыз.

196 Халалдан нафақа табу - адал мал табу.

197 (Уа аллаһу ағламу) - Алла жақсы біледі немесе бір Аллаға мәлім.

198 Харам - күнә болатын, тыйым салынған іс-әрекеттер. Макруһ - сәл жек көрінішті пиғыл.

199 Хамр - арақ, шарап.

200 Халал - адал рұқсат етілген, заңды.

201 Зауда — адал мұнда: өте Зауда зарур болса - өте зәру, қажет болса.

202 Ұлығатын - мұнда ұлитын деген мағынада болса керек.

203 Хашарат - жәндіктер.

204 Мұғаллам - үйретілген.

205 Зина, зинақор - некесіз қосылу.

206 Сурат ниса - әйел туралы сүре. Құранның төртінші сүресі.

207 Ғақаид - ақида сөзінің көпше түрі, сенім, дана дегенді білдіреді.

208 Хүкім - үкім.

209 Куфр - дінге сенбеу, дінсіздік.

210 Бидғат - діннен бөлек өз ойынан шығарған уағыз, шариғаттар.

211 Кубр - менмендік, өзімшілдік.

212 Рия - мақтану, өзін-өзі көрсету.

213 Хасад - қызғаншақтық, күншілдік.

214 Бухл - сараңдық.

215 Исраф - дүние шашқыштық, ысырапшылдық.

216 Ахлақ замима - жағымсыз, ұнамсыз мінез-құлықтар.

217 Ахлақ хамида - мақтаулы, игілікті мінез-құлықтар.

218 Дыддун - қарсылық.

219 Адала самғия - адала самауия болуы мүмкін. Онда ең жоғары әділдік.

220 Ихлас - адалдық, ақ көңілділік.

221 Тауадуг - сыпайылық, момындық, шын берілгендік.

222 Насихат - адал ниетпен берілген кеңес, өсиет.

223 Сахауат - жомарттық, кең пейілділік, қайырымдылық.

224 Машруг - шариғат бойынша дұрыс заңды. Мұнда: малын орынды, үнемді жұмсау.

225 Зайиг - ауыс кетушілік. Мұнда: бос, бекер.

226 Афгал хамида - ұнамды, игілікті іс-әрекеттер.

227 Аяушан - аяушы, жанашыр болу.

228 Мизан-таразы күні - 48-ші түсініктемені қараңыз.

229 (Ин ша а аллаһу шағала) - Алла тағала қаласа (жазса).

АБАЙ*

Қара сөздер

1 Перзент (парсыша) - ұл бала, ұрпақ сәби.

2 Ядкар (парсыша) — ескерткіш.

3 Хауас сәлим (арабиш) - өзіндік дұрыс қасиет; өзіңе тән мінез-құлық.

4 Жәліб мәнфағат (арабша) - кіріс кіргізу, өнім түсіру, пайда алу.

5 Дәфғы мұзаррат (арабша) - 1) шығынды төлеу, залалды төлеу; 2) залалыдан қашу, залалдыны ұнатпау.

6 Бәһра (парсыша) - пайда, нәтиже, үнем.

7 Иман иттиқад (арабша) - жетілу, толығу.

8 Кәмәләт (арабша) - жетілу, толығу.

9 Әмәнту биллаһи кәмаһуа би әсмайһи уасифатиһи (арабша) - мен Аллаға, сол сияқты оның есімдері мен құдіретті сипаттарына сенемін.

10 Фиғыл ғазим (арабша) - ұлыс.

11 Сифат затия (арабша) - ерекшеленген сипат, өзіне лайықты меншікті сипат (қасиет).

12 Муслим (арабша) - берілу, сену.

13 Тәслим (арабша) - берілу, сену.

14 Хаят (арабша) - өмір, тіршілік.

15 Құдірет (арабша) - күш, құдірет.

16 Басар (арабша) - түсіну, білу, қабылдау.

17 Сәмиг (арабша) - естуші, тыңдаушы (Алла тағаланың есімінің бірі).

18 Ирада (арабша) - тілек, мақсат, қалау.

19 Кәлам (арабша) - сөз, тіл.

20 Тәкин (арабша) - тудыру, жасау, бар қылу.

21 Кәмәлат-ғазамаш (арабша) - үлкен жетістік, күрделі толығу.

22 Зәрра (арабша) - кішкентай, заттың бір бөлігі.

23 Ағлам (арабиш) - белгі, сипат.

24 Фиғыл (арабша) - әрекет, пиғыл.

25 Тағриф (арабша) - түсіндіру, анықтау.

26 Мағрифатулла (арабша) - Алланы тану, білу.

27 Хакім (арабиш) - әкім, данышпан.

28 Мүмкинат (арабша) - болуы мүмкін нәрселер, мүмкіншілік.

29 Ужуды (арабша) - болу, өмір сүру, болмыс.

30 Хадис (арабша) - әңгіме, пайғамбардың не сөзі, не өмірі туралы әңгіме.

Ескерту: бұл жерде "хадис" сөзінің екінші мағынасы қолданылуы мүмкін, бұған текстологиялық ізденіс керек. "Хадис" сөзінің екінші мағынасы "жаңа", өйткені текст бойынша келесі сөз, "қадим" бұл "ескі" деген мағынада. - ред.

31 Қадим (арабша) - ескі, көне.

32 Субутия (арабша) - орнықты, дәлелді, тұрақты.

33 Әсма-и хұсна (арабша) - көркем, жақсы есімдер.

34 Затия (арабіиа) - өзіне лайық, меншікті.

35 Фиғлия (арабша) - нақтылы

36 Шарх (арабша) - түсінік (түсіндіру), ашу, анықтау.

37 Хаят (арабша) - өмір, тірлік.

38 Құдірет олула (арабша) - құдіретті болу, күшті болу. Қабілетті болу. (Олды (болды) оңтүстік түрік тайпаларынан ауысқан китаби тілдің әсері).

39 Әзали (арабша) - ертеден, мәңгі, бақи.

40 Әдеби (арабша) - әдеби, мәдени, әдепті, рухани.

41 һәмишә (арабша) - кәдімгі, жалпы, халықтық, қазақша һаммәсі, кейбір түрік тілдерінде — һәммәші.

42 Ниһоят (арабша) - өлшеусіз, шексіз.

43 Ғафләт (арабша) - ұқыпсыздық, қателік, қапы қалу.

44 Саниғын сұнғатына (арабша) - жақсылық жасаушы (жақсылық іс істеуші)

45 Табиғ (арабша) - еруші.

46 Матбуғ (арабша) - ерітуші.

47 Тариф раббы (арабша) - Алланы тану, білу.

48 Лагаиру уәлә һуә (арабша) - басқа да емес, (оның) өзі де емес.

49 Жамиғат (арабша) - жиын, ұйым.

50 Батыл (арабша) - теріс, қате.

51 Рахмет (арабша) -жарылқаушы, мейірімді (Алланың атауларының бірі).

52 Рахіш (арабша) - кешіруші, мейірімді, жан ашушы.

53 Ғафур (арабша) - кешіруші (Алланың атауларының бірі).

54 Уадид (арабша) - сүйікті, сүюші (Алланың атауларының бірі)

55 Хафиз (арабша) - қорғаушы (Алланың эпитетінің бірі), кешіруші, ара тұрушы (Алланың атауларының бірі).

56 Сәттар (арабша) - кешіруші, ара тұрушы (Алланың атауларының бірі).

57 Раззақ - несібе беруші, ырыздық беруші (Алланың атауларының бірі).

58 Нафиг (арабша) - қосымша несібе беруші, пайда беруші (Алланың эпитетінің бірі)





59 Уәкил (арабша) - уәкіл басқарушы.

60 Латиф (арабша) - жақсылық жасаушы, мейірбан, қайырымды.

61 Бинаән (арабша) - негізделген, орнатылған.

62 Нақлия (арабша) - дәстүрге сүйенген ғылым, дәстүрлі сөздер.

63 Ғақлия (арабша) - ақылмен не оймен түсіну.

64 Инсан (арабша) - адам, адам баласы.

65 Нәбатәттәр (арабша) - өсімдіктер.

66 Шафғат, сәхәрімен (арабша) - көмектесу, бірін-бірі қорғау өнері.

67 Ғадалат заһир (арабша) - ашық, айқын, әділеттілік.

68 Мархамат (арабша) - жан ашу, жақсылық іс жасау.

69 Тәфаккару фиғла (арабша) - тәңір туралы ойлану.

70 Хадис шариф (арабиш) - хадис, әңгіме.

71 Инналаһу йухиббул мұқсипі (арабша) - Шынында да Құдай әділ адамдарды сүйеді.

72 Әпгәмурун әннәсә билбирри уәәхсәну инналлаһу... (арабша) - адамдар жақсылық пен иманшылыққа табынады, соңынан ереді, өйткені Алла да жақсыны сүйеді.

73 Уәлләзинә әмәну уәгәмилу... (арабша) - Адал жүрушілердің және жақсылық жасаушылардың орны ұжмақта (жәнәтта) және олар мәңгі (өмір сүреді).

74 Ғамалус-салих (арабша) - жақсылық іс, игі іс.

75 Уа әммәлзина амәну... (арабіиа) - Ал, адал жақсы іс атқаратын адамдар оларға берілген жақсылықты (қайырымдылықты) толық қайтарады, өйткені құдай залымдарды сүймейді.

76 Зидды (арабша) - қарсы, қарама-қарсы.

77 Ғадаләт рафғат (арабша) - жоғары әділет, әділеттікті жоғары ұстау.

78 Мән-лә хаяун лаһу уәла иманун лаһу (арабша) - кімде-кімнің ұяты болмаса, соның иманы да жоқ.

79 Муғамәла (арабша) - қарым-қатынас, араласу, қатысу.

80 Хұлық (арабша) - мінез-құлық.

81 Халлақ (арабша) - жаратушы.

82 Шәкірлік (арабша) - ризалық білдіруші, шүкіршілік айтушы.

83 Зинһар (арабша) - жақтаушы, қорғаушы.

84 Бір фәрдәдән жүз фәрдә бижай — бір адам жүз адам қолайсыз жағдайда (бижай -жәйсіз, қолайсыз). Фәрдун (арабша) - адам.

85 Ижтиһат (арабша) - ыждаһат, талапкерлік, ізденушілік, ғылымға талпыну.

86 Инсаният (арабша) - адамгершілік, адамзат ілімі, адамзат табиғаты.

87 Жәуанмәрт (парсыша) - ізгі, жақсы, кең пейілді.

88 Хаслат (арабша) - сипат, түр, қасиет.

89 Сиддиқ (арабша) - шындық, шын.

90 Кәрәм (арабша) - жомарт, ақ пейіл.

91 Ғақыл - ақыл, ақылдылық, даналық.

92 Тәхмин (арабша) — шама, шамасы.

93 Рәуаж (арабша) - тарату, өткізу.

94 Жәһәнг (арабша) - ынта, жігер.

95 Халис (арабша) - таза, кіршіксіз. Ниет халис - таза ниет.

96 Ухраун (арабша) - о дүние (ақырзаман).

97 Тариқаш (арабша) - діни ағым, дін жолы.

98 Хәрами (арабша) - арам нәрсе.

99 Макруһи (арабша) - жиренішті, жаман. Діни ұғым бойынша жасауға болмайтын іс, әбүйірсіз іс.

100 Ниғмет (арабша) - жақсы өмір, байлық, (Алланың) берген бақыты, рахметі.

101 Хузур (арабша) - көркею. даму, мәдениеттілік, рақатшылық. Арабтың "д" әрпі иракта "з" деп айтылады.

102 Сахиб ниғмет (арабша) - байлық, дәулет иесі. Бұл жерде "құдайдың бергені" деген мағынада.

103 Тәркі дүние (арабша) - дүниеден безген.

104 Ғашәрән (арабша) - 1) туыс, жақын; 2) дос жолдас.

105 Мубәшар (арабша) - Құдай жолындағы адам, дін таратушы (Мұхаммед пайғамбардың сахабалары, оның жолын қолдаушылар).

106 Хирс (арабша) - сараңдық, дүниеқұмарлық.

107 һәуа (арабша) - әуестену, әуесқойлану. һәуас (арабиш) - орынсыз әуесқойлық, соқыр сезім.

108 Арзу (арабша) - тілек, мақсат.

109 Рия (арабша) - екі жүзділік, көз бояушылық.

110 Қарар тұрып (арабша) - шешім қабылдау.

111 Надир (арабша) - сирек, асыл зат, сирек кездесетін қасиет.

112 Фитнә (арабша) - көтеріліс, қарсылық.

113 Ғарафта (арабша) - Арафа (таудың аты). Зұлт-Хиджа айының 9- күні. Бұл күнде қажыға барғандар Арафат тауына шығады.

114 Ғылым заһири (арабша) - шынайы ғылым.

115 Нақлия (арабша) - дәстүрлі ғылымдар.

116 Тафаккару фи ола-иллаһи (арабша) - ұлы Алла туралы ойлану.

117 Бинаәи (арабша) - негізделген.

118 Сұнғаш (арабша) - жақсы іс.

119 Саниғ (арабша) - жақсылық жасаушы, жаратушы.

120 Мапиуғлық (арабша) - сүйгені.

121 Мунасибатсіз (арабша) - байланыссыз, қарым-қатынас, туыстық.

122 Фиғыл пәнде (парсыша) - адам ісі деген мағынада.

123 Истиграж (арабша) - шығару, алу.

124 Рауаж - таралу, айналым.

125 Әд-дүния мәзрәгәтул-ахирет (арабша) - дүние - ахиреттің егіндігі (бұл дүниеде жасалған игілікті іс ақыретте жеміс болады деген мағынада).

126 Иман якини (арабша) - шын, нақтылы, шынайы сенім.

127 Фатбулни тәжидуни (арабша) - талап қылсаң табасың (мені).

128 Мағрифат (арабша) - тану, білу.

129 Мүңкір (арабша) - қарсы болу, сенбеу.

130 Хайрун насман йанфагу нас (арабша) - Адамның жақсысы адамға пайда келтірген адам.

131 Уахсусан (арабіиа) - әсіресе, ерекше.

132 Нафиг (арабша) - пайдалы, өнегелі іс.

133 Әл-инсан гәдду ләма жәһилгә хисап (арабша) — адам жаманшылыққа ауып тұрады (адам да ақымақ сияқты болады).

134 Хасил (арабша) - нәтиже, қорытынды.

135 Жәһил (арабша) - надан, шала оқыған.

136 Жәһиләләр кібік (арабша) - надандар сияқты, надан, оқымаған, шала оқыған. Бұл жерде араб сөзіне -лар/-лер көптік жалғауы және кібік татар сөзі жалғанған.

137 Күпір (арабша) - діннен шығу, дінді бұзу.

138 Сахаба-и кәрәмләр (арабша) - Мұхаммед пайғамбардың қадірлі әріптестері -Мұхаммед пайғамбарды қолдаушы сахабалары, қадірлі, сүйікті рухани әріптестері.

139 Тәхсилгулум (арабша) - үйрену, жетілу, білім жинау.

140 Ғұсмания - бұрынғы Түркия патшалығы.

141 Харбин (арабша) - соғыс мектебі.

142 Рушдия (парсыша) - білім беру мектебі, кәмелеттік жетілдіру.

143 Мағишат (арабша) - тіршілік.

144 Тасир (арабша) - әсер.

145 Мәгмур (арабша) - әлем.

146 Ихсан (арабша) - жақсылық, игі іс.

147 Тамғылы (арабша) - 1) тілек, сұрамсақтану; 2) сараң болу, дүние құмарлық, тойымсыздық.

148 Шарғы (арабша) - діни заң.

149 Муасрих (арабша) - үйлесімді, сәйкес.

150 Хусусан (арабша) - әсіресе, тіпті.

151 Фшинә (арабша) - бүліншілік, бұзық, қателесу.

152 Хүкім (арабша) - үкім, мағына, анықтама, түсінік.

153 Әһіл тариқанг (арабша) - дін жолындағы адамдар.

154 Мүхал (арабша) - мүмкін емес, екі талай, орындалмайтын іс (абсурд).

155 Ниһаятсыз (арабша) - шексіз, өлшеусіз.

156 Тақырыпхасил (арабша) - жақын нәтиже, ұқсас, жақын қорытынды.

157 Хас (арабиш) - ерекше.

158 Мақам (арабша) - 1) жағдай, қарым-қатынас; 2) орын; 3) дәреже, қадір-қасиет, мағына.

159 Мұқтәди (арабиш) - еру, бағыну, құлшылық ету.

160 Бина (арабша) - негіз, тірек.

161 Тағат (арабша) - бағыну, тыңдау; тәртіп, құлшылық ету.

162 Тәклиф (арабша) - жұмыс арту, міндет, борыш, еңбек, дәстүр.

163 Fayам (арабша) - көпшілік халық, жай халық.

164 Ижшиһад ләзім (арабша) - талап ету керек, көңілмен еңбек ету керек.

165 Қасд (арабша) - мақсат, ниет, ой арнау.

166 Салаллаһу ғалайһиуәссәллам (арабша) - Алла саған игі тілек тілеп, сәлеміңді қабыл алсын (амандассын).

167 Иниама-л-ағмал, бин-ниет (арабша) — шыныңда еңбек, ниетке (мақсатқа) негізделеді.

168 Таһарат (арабша) - тазалық, намаз алдындағы жуыну.

169 Заhир (арабша) - анық, сыртқы, сырттай.

170 Батин (арабша) - ішкі, сыртқы, сырттай.

171 Ғибадат — табыну, қызмет ету, сыйлау.

172 Хас (арабша) - ерекше, шынайы, меншікті.

173 Ишарат (арабша) - нұсқау, көрсету.

174 Шүруг (арабша) - бастау, кірісу (бір нәрсені не істі бастау).

175 Истинжа (арабша) - жуыну, тазалану, әсіресе түзге отырғаннан кейін тазалану.

176 Мәсіх (арабша) - дәрет алғаннан кейін мәсінің үстінен сулы қолмен сүрту.

177 Саф (арабша) - таза, шынайы.

177 Ағзалар (арабша) - мүшелер. Бұл жерде ирак диалекті бойынша ағда сөзі ағза деп айтылған.

179 Салауат (арабша) - намаз, дұға.

180 Мәкән исфат (арабша) - орнын бар деп түсіну, қабылдау. Жоғарыда Алла тағаланың мекенін бар деп қорытындылау.

181 Ғарық (арабша) - бату, шому.

Ескерту: бұл жерде соңғы сөзі 40-жылғы баспамен салыстырғанда қате жазылған. (Мұхаммед пайғамбардың есімі аталғаннан соң айтылатын құрметтеу сөйлемі).

182 Қиям (арабша) - намаз оқығанда түрегеп тұру.

183 Қадір (арабша) - құдірет, күшті, қадірлі.

184 Ғажиз (арабша) - әлсіздік. Бұл жерде басқаша да аударуға болады. Мысалы, ығжаз -қол жетпейтін ерекше күш.

185 Ықрар - мойындау, түсіну.

186 Зират - бару, қажыға бару, бұл жерде Мекке, Медине деген мағынада.

187 Қира әт (арабша) - оқу.

188 Сураһи фатиха (арабша) - фатиха сүресі (Фатиха - Құранның бірінші сүресі).

189 Рукуғ (арабша) - намаз оқығанда тізеге қол қойып еңкею, тізе бүгу.

190 Сәжде (арабша) - намаз оқығанда маңдайын жерге тигізу.

191 Қағадат-ул-ахир (арабша) - намаз бітерде соңғы отыру.

192 Тахият (арабша) - сәлемдесу, құттықтау.

193 Тәшәһһуд (арабша) - куәлік беру. Бұл жерде Құдайға құлшылық етудің соңғы сөзін айту.





