ӘЛ-ФАРАБИ ФИЛОСОФИЯСЫ ТУРАЛЫ

Бұл басылым мемлекеттік "Мәдени мұра" бағдарламасы шеңберінде орындалып, түркілер арасынан шыққан, қазақ топырағында дүниеге келген кемеңгер ойшыл Әбу Насыр әл -Фарабидің энциклопедиялық мұрасына арналған.

Әл-Фараби Аристотельден кейінгі Екінші ұстаз аталып, көзінің тірісінде - ақ аты әлемге танылды, өйткені ол өзінің шығармашылық потенциалын иран, үнді, грек, араб, түркі және т.б. мәдениеттердің жасампаздық қуатын бойына сіңірген ислам мәдениетінің рухани атмосферасында жүзеге асырды. Ортағасырлық Таяу және Орта Шығысқа аты кең таралған әл - Фараби әлемдік философия тарихына антикалық философия мен ислам дүниетанымын синтездеген, логика, математика, музыка, грамматика, саясат пен этика сияқты көптеген ғылым салаларында терең қолтаңбасын қалдырған ойшыл ғалым ретінде енді. Өзіне тән энциклопедиялығымен әл - Фараби әр түрлі мәдениеттер мен өркениеттер идеяларын синтездеудің жемісті тәжірибесін көрсетіп, тең құқықты тарихи сұхбат, жалпы адамзаттық құндылықтарды (олардың ішінде көшпелі түркі әлемінің құндылықтары да маңызды орын алады) орнықтырудың үлгісін айқындады.

Әбу Насыр Мұхаммед ибн Мұхаммед ибн Тархан ибн Ұзлағ әл - Фараби (870-950 жж.) Отырар оазисінде өмірге келді (қазіргі Оңтүстік Қазақстан аймағы). Қазақстан жерінде егіншілік пен қалалық мәдениеттің көпғасырлық тарихы бар. Атап айтсақ, Оңтүстік Қазақстанда кене замандарда - ақ қалалар мен суармалы егіншілік пайда болды. Арабтар жаулап алғаннан кейін Отырар оазисі Фараб аймағы деп аталып кетті. Онда бірнеше қала орталықтары, солардың арасында Весидж (Оксус) қамалы да орналасты. Әл-Фараби осы жерде дүниеге келіп, балалық шағын осында өткізді. Оксус қалашығы Сырдарияның сол жағалауында Ақжар сайында, Отырардан солтүстік батысқа қарай 25 шақырым жерде орналасқан. Весиджді зерттеу VII—VIII ғасырларда пайда болған деп айтуға мүмкіндік береді. Әл-Фараби өмір сүрген уақытта ол қолөнері дамыған қала болды. Орта Азиядан Сырдарияның төменгі ағысы мен Арал маңы арқылы өтетін керуен жолдарында орналасқандықтан ол Отырар оазисі мен барлық Оңтүстік Қазақстан өмірінде маңызды рөл атқарды1 .

Қазақстан арқылы Ұлы Жібек жолымен тауарға толы керуендер өтіп жатты. Көшпелі -малшылар мәдени құндылықтарды тасымалдауға дәнекер болды. Сығанақ, Сайран, Тараз, Яссы, Баласағұн, Отырар сияқты дала алқаптарында пайда болған көне қалалар керуен жолдарының өтуіне байланысты дамып, өздерінің жоғарғы мәдениетімен және олардың атын шығарған әл - Фараби, Дулати, Қожа Ахмет Иасауи, Баласағұни сияқты және т.б. ғұламаларымен бүкіл әлемге танылды. Әл-Фарабидің жерлесі, астроном әрі математик Аббас Жаухари әл - Хорезмимен бірге атақты астрономиялық кестені құрастыруға катысты. Сондай-ақ Қазақстанда өмір сүрген ғалым Исмаил Жаухари 40 мың сөзден тұратын араб сөздерінің сөздігін шығаруымен белгілі болды. Араб тілді географ және саяси жазушы Жахан ибн Хакан әл-Қимақи да Қазақстанда туды2.

Ғылыми білім негіздерін Әбу Насыр әл - Фараби Отырарда алды. Мұнда сол уақыттағы ең бай кітапхана орналасты. Әл-Фараби осы кітапханада философиялық және ғылыми еңбектермен танысуға мүмкіндік алды. ІХ-Х ғғ. Отырар ірі саяси және мәдени орталық еді. Осында әр түрлі діни сенімдер: шаманизм, зороастризм, несториандық, манихейшілдік, буддизм кең таралды. VIII ғасырда Оңтүстік Қазақстан араб халифатының кұрамына кіргеннен кейін, осы жерді мекендеген халықтардың рухани өміріне көп өзгеріс әкелген ислам діні кең тарала бастайды.

Осында әл - Фараби өзі өкілі болған түркі мәдениетінің рухани құндылықтарын бойына сіңірді. Әр адамның көзқарасы шындықты рухани - практикалық игерудің жүйесі болып табылады. Онда мәдени аяда қалыптасқан білімдер мен нанымдар, адамгершілік мұраттар, қоршаған ортаға деген психологиялық және эстетикалық қатынас жиынтығы көрініс табады. Көптеген фарабитанушылар әл - Фарабидің көзқарасына түркі мәдени дәстүрінің әсер еткенін мойындайды. Бірақ, өкінішке орай, ойшылдың шығармашылығына ықпал еткен бұл факторды жан-жақты зерттеуге бағытталған ірі ғылыми еңбек осы уақытқа дейін жоқ. Әл-Фараби тумасынан өкілі болып табылатын түркі мәдениеті өзіне тән дүниетанымдық бағдарлар мен категорияларды, болмыс принциптері мен дүниені ұғыну құндылықтарын қалыптастырды. Осы құндылықтар жастық шағында әл - Фарабидің тұлғалық қалыптасуын анықтады.

Білім іздеген әл - Фараби халифаттың мәдени орталықтарына аттанды. Олардың ішінде Бағдад қаласының маңызы зор еді. Әл-Фарабидің рухани мұрасын зерттеуші ғалым М.М. Хайруллаев: "Әдебиетте әл - Фараби Орталық Азиядан кеткенге дейін Шаш пен Самарқантта болып, біраз уақыт Бұқарада оқып, еңбек етті деген деректер бар. Бағдадқа барар жолында ол Иранның көптеген қалаларында: Исфаханда, Хамаданда, Рейде (Тегеранда) және т.б. болды. Әл-Фараби сапарға қашан шығып, Бағдадқа қашан келгені белгісіз. Кейбір деректерде оның Бағдадқа халиф әл-Муктадир билік құрған уақытта (908-932) қоныс аударғаны туралы айтылады" - деп жазды3.

Бағдадта әл - Фараби біліми және ғылыми қызметке белсене араласады: парсы, грек, сирия тілдерін, ең алдымен араб тілін үйренеді; теориялық математика, медицина, логика, философия, поэзия және т.б. ғылымдарды игереді. Әл-Фарабидің ұстаздары ежелгі грек философиясын терең игерген Юханн ибн Хайлан мен Әбу Бишр Матта болды.

Әл-Фарабидің рухани мұрасы барлық өмірінің барысында қалыптасты және дүниетанымдық тұрғыда, идеялық бастауында әр түрлі мәдениеттердің - түркілік, антикалық, әсіресе классикалық грек, үнді, иран мәдениетінің ықпалдарымен айқындалады. Орта ғасыр дәуірінде қалыптасқан түрлі мәдениеттердің өзара әрекеттесуі мен сұхбаты исламдық дүниетаным аясында жүзеге асып, адамзатты әлі күнге дейін таңдандыратын мәдени өмірді дүниеге әкелді. Бұл дәуірді жиі Батыстағы Ренессанспен салыстырады, тіпті А. Мецтің ізінше мұсылман Ренессансы дәуірі деп те атайды, Сол арқылы исламдық орта ғасыр мәдениетінің қайталанбас, нәрлі өрлеуін атап көрсетеді4.

Рухани мәдениеттің кез келген, соның ішінде, философиялық құбылысының қалыптасуына сол дәуір, оның әлеуметтік және саяси құрылымы, белгілі бір климаттық, географиялық жағдайда қалыптасқан мәдениеті, әдет-ғұрпы мен тұрмысы әсер етеді. Философия, оның мәні оны тудырған дәуір аясында ғана толық айқындалатын рухани құбылыс қатарына жатады. Сондықтан философия жүйесін немесе оның теориялық тұжырымдамасын, біздің жағдайымызда әл - Фарабидің философиясын, тек тарихи дәуір ауқымында ғана түсінуге болады. Сондай-ақ мәдениет құбылыстары қоғам өмірінің экономикалық алғышарттарымен байланысты екенін, бірақ барлық жағдайда және толығымен олар тек сол алғышарттармен ғана түсіндірілмейтінін ескерген жөн.

Біз философияны тек оның әлеуметтік-экономикалық алғышарттары мен себептері тұрғысынан қарастырсақ, оны материалдық-өндірістік және экономикалық факторлармен түсіндірілмейтін өмірлік нәрі мен "рухынан" айыратындығымызды түсінуіміз керек. Мәдениеттің ішкі тәжірибесіне үңіліп, этнос пен қоғам өмірін сипаттайтын психологияны, тұрмыс пен әдет - ғұрыпты, дінді, бейсаналық нышандарды білмейінше философия мен философиялық идеяларды түсіну мүмкін емес. Жалпы тарихи заңдылықтарды ашып, рухани мәдениет ескерткіштерін, атап айтқанда, IX-XV ғғ. Орталық Азия халықтары мен ойшылдарының философиялық және діни - адамгершілік көзқарастарын зерттеу материалдық және рухани факторлардың өзара әрекеттесуі негізінде ғана мүмкін деген Ю.Д. Жұмабаев пен Ш.Ф. Мамедовтың пікіріне қосыламыз5.

Араб халифатының құрамына енген, әл - Фарабидің отаны Оңтүстік Қазақстан - "екі мәдени-экономикалық аймақтардың - Орта Азия оазистерінің отырықшы тұрғындары мен шаруашылықтың басым түрімен айналысқан көшпелі халықтарының түйіскен жері. Оңтүстік Қазақстан көшпелі және отырықшы тайпалардың байланысқан аймағы ретінде мәдениеттердің өзара баюының, шаруашылық тәсілдерінің синтезінің оң жақтарын және әлеуметтік, саяси дамудың түбірлес жаңа прогрессивті процестерін бойына сіңірді6. Мұндай жағдай ерекшелік емес еді. Әл-Фараби шығармашылығы кезіндегі халифаттың әлеуметтік-экономикалық және мәдени болмысына шиеленіскен оқиғаларға толы саяси өмір, түрлі мәдени дәстүрлердің араластығы, этникалық және діни көп түрлілік тән болды.

Орта ғасырдағы ислам өркениетінің мәдени өркендеуіне геосаяси, экономикалық, әскери факторлар ықпал етті. Олар Таяу Шығыста жаңа тарихи қауымдастықтың өзіндік санасын оятып, интеграциялық үрдістердің дамуына әсер етті. Жаулап алу барысында арабтар өз территорияларына Таяу Шығыстың, Иранның, Орта Азияның ірі мәдени орталықтары орналасқан үлкен географиялық кеңістікті қосып алды. Сауда мен қолөнердің дамуы осы дәуірдің ерекше бір сипаты болды. Оған "негізгі транзиттік сауда жолдарының Орта Азия арқылы өтіп, оның қалаларын Таяу және Орта Шығыстың, Кавказ бен Шығыс Еуропаның, ең әуелі Русьтің, Үнді мен Қытайдың базарларымен қосуы"7 игі ықпал етті.

Қолөнер мен сауданың тез өсуімен қатар, бұл заманда кең ауқымды урбанизация (кенттену) үрдісі орын алады. Араб халифатындағы рухани өмірдің өрлеуінде қалалардың дамып, гүлденуі маңызды рөл атқарды. Қалалар әскери - әкімшілік, экономикалық және мәдени орталықтарға айналды. "IX ғасырдағы түркілердің басып кіруінен, Бағдадтың құлауына дейінгі уақыттағы мұсылмандық Шығыс тарихы (1258 ж.), - дейді Г.Э. фон Грюнебаум, - бұл жер иеленуші түркі әскери аристократиясының отырықшы, ең алдымен азаматтық биліктегі позицияларды иеленген саудагер араб және арабтанған аристократияны жеңу тарихы болды. Бірақ екі тап та, жалпы ислам әлеміндегі билеуші таптар сияқты қала тұрғындары болды"8.

Ортағасырлық ислам мәдениеті қалалық мәдениет болды. Мұны атап өту маңызды. Ортағасырлық мұсылман философтарының, соның ішінде Шығыс перипатетизміндегі алғашқы саяси теорияны жасаған әл - Фарабидің әлеуметтік-саяси теорияларының қаламен байланысты болуы кездейсоқтық емес.

Араб халифатындағы ең ірі халықаралық қолөнер өндірісі мен сауданың орталығы Бағдад қаласы болды. В.В. Бартольд қалаға ресми атауды оның негізін қалаушы бергенін, соған сай ол Мединат ас-селям, яғни "Сәлем қаласы" немесе "Құтты қала" деп аталғанын айтады. Халиф монеталарында тек осы атау қолданылғанымен парсыша Бағдад аталған қоныста пайда болған қала тек 1258 жылғы моңғол шапқыншылығынан кейін осылай атала бастады дейді9 .

Ол халифаттың мәдени орталығы болды, араб тілді мәдениеттің ғұлама ойшылдары осыған ағылды, халифатқа таралған рухани ағымдар осында пайда болды. "Бір-бірін өзара байытқан түрлі мәдени дәстүрлер тоғысқан дәл осы Бағдадта пұттық нанымдар, иудаизм, христианшылдық (христиан несториандар мен монофизиттер арқылы), ислам ерекше айқындалады. Әр түрлі халықтардың мәдениеті ақыл-парасат тоғысуының идеологиялық негізін қалады, олар сұрыпталып аймақтық - этностықтың тар шеңберінен жоғары көтерілді"10.

Бағдад әл - Фараби өмірінде де зор рөл атқарды. Ол мұнда араб тілін үйренді, "Аристотельдің логикалық мұрасын түсіндіруші ретінде Бағдадта ғана емес бүкіл араб халифатының мәдени орталықтарына белгілі болған Әбу Бишра Матта бен Йунистен тәлім алды11.

Ортағасырлық ислам әлемінің қалаларында пайда болған мәдениет арабтар бағындырған көне территорияларда қалыптасқан түрлі мәдениеттердің қорытпасы болды. Жерортатеңіздік және үнді-иран әлемін оз үстемдігіне бағындырған олар жоғары дамыған өркениеттермен ұшырасты. Басқа халықтардың жетістіктерін қабылдап, бағынған халықтардың тілдік жағдайын, әдет-ғүрыптарын, наным-сенімдері мен құқықтық реттеулерін ескере отырып, арабтар ассимиляцияға ұшыраудан өздерін сақтап қана коймай, бұл халықтарға өз діні мен тілін бере алды.

Араб тайпаларын біріктірген әлеуметтік-саяси қозғалыстың өзіндік идеологиялық негізі болып, феодалдық мемлекеттік биліктің, соңында араб халифатының пайда болуына алып келген ислам діні VII ғасырдың бірінші жартысында Арабияда дүниеге келді. Мұхаммед негізін қалаған дін арабтардың әлеуметтік өміріне сай келді: ол жалпыға ортақ этикалық принциптерді, сенімнің адамдардың шығу тегіне тәуелді емес екенін жариялап, баршаға ортақ адамгершілік құндылықтар мен көзқарастар жүйесін жасады.

Исламның пайда болуы ескі рулық - тайпалық және құлиеленушілік қатынастардың ыдырауы, қоғамдық өмірдің жаңа - феодалдық түзілімінің қалыптасуы жағдайында орын алды. Әу бастан-ақ, тарихи тұрғыда ислам дүниетанымдық және идеологиялық жүйе ретінде алғашқы араб мемлекетінің негізіне алынды. Оның таралуы мемлекеттің қалыптасуымен тығыз байланысты болды, мемлекет дінмен қақтығыста болмады, қайта оның қажетті алғышарты болып табылды. Араб халифатының, әсіресе, оның қалыптасуының алғашқы кезеңдеріндегі ерекше сипаты діни және зайырлы биліктің ажырамас бірлігімен байланысты. Ислам мемлекеттің осы дүниелік, зайырлы мақсаттары мен діннің жоғарғы "мәңгілік" мақсаттары арасындағы айырмашылықты мойындамады.

Ислам адамның мемлекет пен қоғамға,.саясат пен мәдениетке және т.б. қатынасын айқындайтын, барлығын қамтитын дүниетанымдық, көзқарастық жүйе болып табылады. "Ислам үстемдік етуші дін ретіндегі әлеуметтік-саяси трансформацияның маңызды факторы, себебі ол тек діни доктрина ғана емес, сондай-ақ әлеуметтік-экономикалық институттардың, саяси идеологияның мемлекеттік-құқықтық жүйесінің, философиялық теориялардың құрамдас бөлігі, тарихи дәстүрлер мен адамгершілік принциптердің, әлеуметтік жүріс - тұрыс пен өмір салтының негізі болып табылады12.

Пайда болғаннан бастап ислам экономикалық және саяси мүдденің көрінісі, мұсылман қауымының белсенділігін реттелген басқару жүйесімен біріктірген әлеуметтік іс-қимылдың реттеушісі болды.

Осы дінді ұстанғандар үшін ислам олардың тек рухани қажеттіліктерін өтеп қана қоймай, адамның күнделікті іс-әрекетін реттейтін, өмір салты, жүріс-тұрыс кодексі, адамгершілік құндылықтарының жиынтығы болып табылады. "Ислам, - дейді Т.С. Саидбаев, - адам мен Алланы байланыстырумен шектелмейді, олардың "қарым-қатынасын" орнықтырады, түсіндіреді және реттейді. Ол әрқашан нақты дүниені түсіндірді және түсіндіреді, микро және макро орта деңгейінде адамдар арасындағы нақты қатынастарды реттейді. Адамдар арасындағы осындай діни емес қатынастарды діни кескіндей алмаса ислам өзінің адамзат қауымдастығындағы қызметін, бірінші кезекте компенсаторлық қызметін атқара алмай, адамдар үшін өзінің тартымдылығын жоғалтып, өміршеңдігінен айырылар еді"13.

Ислам да кез келген монотеистік дін ретінде өзгеріссіз қала алмады, өйткені уақыт өте исламның негізгі қағидалары өмір талаптары мен өзгерген тарихи жағдайларға сай келмеді. Әл-Фарабидің философиялық жүйесінің пайда болуы қарсаңындағы дәуір ислам әдет-ғүрыптарын сақтаушылар арасындағы белгілі бір түсінбеушілікті білдіретін әр түрлі саяси ағымдар мен конфессиялар (сүнниттер мен шииттер) арасындағы қақтығыс пен араб халифаты қоғамындағы таптық қайшылықты бейнелейтін шиеленіскен, үздіксіз саяси күреске толы болды. Бағынған халықтардың құқықтық және саяси тәуелсіздігі үшін күресі толастамады, феодализмге қарсы қозғалыс кең қанат жайды. Діни дүниетанымның үстемдігі осы күрес формаларының діни сипатта болғандығын айқындады.

Қалыптасып келе жатқан ортақ араб - мұсылман мәдениетінің (оның қалыптасуына көптеген елдердің өкілдері атсалысты) біріктіруші факторы араб тілі болды, ол тарих сынынан сүрінбей өтіп, ғылым мен білімнің, халықаралық қатынас тіліне айналды. Деректер орта ғасырдағы толыққанды мәдени жасампаздық үрдістер туралы баяндайды, осы уақытта ғылыми және философиялық терминологияларды жасауға бағытталған араб тілінің сөздіктері дүниеге келді, мұның өзі араб тілінің қолданыс аясын кеңейтіп, тереңдетті. Араб тілінің мәдениеттің барлық салаларында - ғылымда, философияда, құқықта, саясатта және т.б. негізгі және жетекші тіл ретінде орнығуы ислам әлемінің мәдени дамуының маңызды факторы болып табылды. Араб тілі әр түрлі мәдениет өкілдерінің сұхбаттасуына дәнекер және негіз болды, көптеген білімнің таралуына ықпал етті. Араб поэтикалық дәстүрінде айқын байқалатын сөзге деген құрмет, филологиямен терең әуестену ортағасырлық ислам мәдениетінің өзіндік сипатына айналды14.

Бір тілдің үлкен территорияда үстемдік жасауы аударма ісінің кеңінен өрістеуінің бір себебі болып табылды, ол атақты аудармашылар мектебінің "Бейт әл - Хикманың" (''Даналық үйі") негізін қалаған халиф әл - Мамун билік құрған жылдары кең құлаш жайды15.

Осы мектептің көрнекті өкілі Хунейн ибн Исхак (887 ж. дүние салды) кейіннен аталмыш мектепке жетекшілік етті. Ол медициналық әдебиеттерді аударуға көп көңіл бөлсе, оның ұлы Исхак философиялық әдебиеттерді аударуға бейімділік танытты.

Аударма ісінің шоқжұлдыздары - Раби әл-Табари, Әбу Зейд Хонейн ибн Исхак Ибади, Иса ибн Яхья және т.б. бұрынғы дәуірлер мен басқа халықтардың жаратылыстанулық және философиялық шығармаларын зерттеп, оларды араб - мұсылман әлемінің рухани мәдениетіне енгізуге атсалысты. Мысалы, Яхья ибн Масавейхтің "Безгек туралы" деп аталатын медициналық трактаты ұзақ уақыт бойы Таяу Шығыс елдерінде кең қолданысқа ие болды. Платон мен Аристотельдің философиялық шығармаларын көрнекті аудармашы ибн Батрик аударды. "Философтардың жүріс-тұрысы", "Тәндік және рухани жандардың айырмашылықтары туралы кітаптың", "От туралы кітаптың", "Аспан туралы кітаптың", "Геометрияға кіріспенің" және т.б. аудармашысы Коста ибн Лукка әл-Балбеки болды.

Аударма ісі мәдениеттердің өзара сұхбаттасуы мен баюында ерекше рөл атқарды. Бұл ауқымды құбылыста үнді, грек, сирия тілдерінен аударылған әдеби және ғылыми шығармалар үлкен орын алды. Атап айтқанда, Шығыс перипатетизмінің қалыптасуына зор ықпал еткен грек философиясы арабтарға сириялықтар мен парсылар арқылы жетті.

Аударма ісінің кең таралуы арабтарға ежелгі гректердің философиялық және жаратылыстанулық мұрасымен танысуға мүмкіндік берді. Сирия аудармашылары арабтарға ежелгі гректердің медициналық, жаратылыстанулық, философиялық шығармаларын жеткізді. А.В. Сагадеев: "Сирия тіліне, сирия тілінен араб тіліне аударудың қос ұшты қиын процедурасына алдымен медициналық, жаратылыстанулық мазмұндағы шығармалар ұшырады, алайда көп уақыт өтпей оқырман қауым мен аудармашылардың қызығушылығы философиялық әдебиетке де ауды. Бұл ежелгі грек ойының синкреттік сипатымен және сауда мен қолөнер қарқындап дамыған, ал олардың негізінде таза діни дүниетаным мүмкіндігіне қарағанда, шындықты дәл бейнелеуді талап еткен математика, механика, оптика, химия, астрономия, география, медицина және т.б. теориялық - практикалық ғылымдарының дамуына әкелген Шығыс халифатының интеллектуалды талаптарымен айқындалған заңды үрдіс болды"16 , - деп атап көрсетеді.

Аудармалар араб ғалымдары мен ойшылдарын антикалық авторлардың еңбектерімен жай ғана таныстырып қоймай, аударылған шығармалардың қиын және түсініксіз жерлеріне түсіндірмелер берумен айналысуға және жаратылыстанулық, философиялық мәселелер бойынша өз еңбектерін жазуға мүмкіндік берді. Арабтарға Сократқа дейінгі философтардың, сондай-ақ бірқатар софистер мен стоиктердің, эпикуршілдер мен скептиктердің көзқарастары белгілі болды. Олар Демокрит пен Эпикур атомизмінің әсерін сезінді. "Таза ағайындардың" философиясы өз негізінде пифагоршылдардың іліміне сүйенді17.

Әр түрлі мәдениеттердің сұхбатынан басқа, араб халифаты болмысының тағы бір ерекшелігі әр түрлі діни қауымдастықтар мен топтардың жеткілікті бейбіт қатар өмір сүруі болды. Араб халифатының этностық көп түрлілігі монотеистік діндер мен исламға дейінгі, кейде тіпті, аралас эклектикалық идеологиялық ағымдардың қатар өмір сүру мүмкіндігінің алғышарттарын жасады. Араб халифаты өмір сүруін тоқтатқанға дейін дербестікті қолданған басқа діндердің ірі қауымдастықтары болды. Зайырлы білімділіктің дамуымен қатар осындай діни төзімділік ортодоксалды ілім позицияларына сыни көзқарас тұрғысынан келіп, ортодоксалды түсініктер шеңберінен көтерілуді мойындауға мүмкіндік берді. Сондай-ақ "діни адамгершілік кемелденуді талап ету, - дейді В.Г.Иванов, - діни уағыздардың "ұстаздық" сипаты, пастырлардың ниетіне қарамастан ой толғаулар мен салыстыруларға азық болды18.

А. Мец араб - мұсылмандық Шығыстағы әр түрлі конфессиялардың үйлесімді, бейбіт қатар өмір сүру қажеттігі ортағасырлық Еуропаға белгісіз діни төзімділікті қалыптастырды деп атап көрсетеді. Ол ортағасырлық араб - мұсылман мәдениетінде, А. Мец жазғандай, "салыстырмалы теологияның қалыптасып, үлкен зейінмен зерттелуінде" көрініс тапты19.

Ортағасырлық исламның рухани-мәдени атмосферасындағы бұл маңызды ерекшелік сұхбаттың, конфессияаралық және исламның ез ішіндегі қарым - қатынастың сұхбаттық формасының жүзеге асуына, ақиқатты іздеу мен анықтаудың тәсілі ретіндегі сұхбаттың өрістеуіне мүмкіндік берді. Сондықтан адамгершілік тәрбие, ағарту және таным арасындағы байланыс мәселелеріне жауап іздеу әр түрлі мәдениеттер мен конфессиялардың сұхбатын іске асыру арқылы жүзеге асты.

Ортағасырлардағы мұсылман мәдениетінің дамуының өзіндік бір ерекшелігі шығыстық перипатетикалық философияның, соның ішінде, әл - Фараби философиясының дамуына әсер еткен ғылыми білімнің кең таралуы болды. Ортағасырлық араб - мұсылман ғылымының практикалық сипаты мен утилитарлық бағыты көптеген ғалымдардың еңбектерінде атап көрсетіледі. Мысалы, Ю.А. Кимелев пен H.JI. Полякова: "Бұл (ғылыми) білімнің таза практикалық сипатын баршаның мойындап, күмән тудырмағаны соншалық, тіпті философияны оқуға тыйым салынып, мұсылман ортодоксиясы үшін қауіпті деп табылған қолжазбалар өртелген кезде (1195 жылы Кордовада осылай болды), медицина, астрономия мен арифметика ислам идеологиясы үшін қауіпсіз ретінде мектептерде оқытыла берді'20 - деп жазады.

Ислам ғалымдары медицина, астрономия, математика, география, геометрия және т.б. бойынша маңызды еңбектер жазды, олар Шығыстағы сияқты Батыста да ғылымның дамуын айқындады. Мысалы, мұсылман әлеміндегі медицина мен оның дамуы Закария ар-Рази, Әбу Әли ибн Сина сияқты дәрігерлердің есімімен байланысты болды. Әли-Аббастың XI ғасырда латын тіліне аударылған медициналық энциклопедиясы Еуропадағы алғашқы медициналық мектептердің бірі Солернодағы медициналық білімнің негізіне алынды. Ал ибн Синаның Батыс пен Шығыстағы медицинаның дамуына қосқан үлесі туралы айтып жатудың езі артық, ол әлемдік медицинада белгілі және әлемдік ғылым мойындаған ғалым.

Арабтар Еуропаға антикалық авторлардың Евклидтің "Бастамалары", Апполонийдің "Коникасының" үзінділері, Архимед трактаттары сияқты шығармаларды, үнді математиктері Ариабхата мен Брахмагупта жасаған ондық санау жүйесін алып келді. Математикалық білімдер жиынтығын көрнекті ғалым әл - Хорезми синтездеді. Сондай-ақ, 37 (оның бесеуі күнтізбеге арналған) тараудан, 116 кестеден тұратын күнтізбек пен астрономиялық мақсаттарға арналған, өте жоғарғы дәлдігімен ерекшеленетін "Зидж" трактаты да әл-Хорезмиге тиесілі. Птолемей жүйесінің негізінде жасалған алғашқы астрономиялық кестелер әл-Баттани (828-928) кестелері болып есептеледі. Ол сондай-ақ Альмагеске түсіндірмелер жазды.

Ортағасырлық исламдық астрономиялық ғылымның маңызы мен оның христиандық Еуропаға әсерін атап көрсете отырып, Ю.А. Кимелев пен H.JI. Полякова: "Исламды ұстанушылар Жердің шар тәрізділігі туралы идеяға қарсы келмеді, өйткені Құранда әлемнің әлдебір натурфилософиялық кескіні, суреттемесі болмады. Арабтар енгізген әлем суреттемесі, кескіні мен теориялық астрономияның басты ерекшелігі оның синкретті сипаты болды. Ең ушыққан түрде олар Еуропаға гомоорталықтық сфералар теориясы мен әлемнің эпициклдық-эксцентрикалық кескіні арасындағы, Аристотель физикасы мен антикалық ғылыми ойдың шыңы болған астрономиялық принциптер арасындағы базалы айшылықты (оны шешу жаңа заман ғылымының еншісіне тиді) алып келді,21 - деп жазды.

Халифаттағы рухани өмірдің дамуына сол дәуірдің тұрмысына сай келетін тұрғындардың сауаттылық деңгейі мен кітап мәдениетінің дамуы да көп эсер етті. Жоғарыда арабтар жаулап алған елдердің мәдени дамудың жоғары сатысында тұрғандығы аталып өтті, жаулап алушылардың игі ықпалы бағынған халықтардың мәдени дәстүрлерін жойып жібермей, жоғары өркениеттілікті қалыптастырып, оларды өздерінің тарихи қозғалысының қажеттілігіне икемдеп, дамыта алуында болды. В.К. Чалоян "бұл өркениет өкілдерінің мәдени деңгейі олардың кітапқа деген сүйіспеншілігінен көрінеді", - дейді. Хамир әл-Хакім бір қолжазбаны мың динарға сатып алады. Арабтар Византиялықтармен олардан грек қолжазбаларының бір данасын алып тұратындығы туралы келісімге келеді22.

Халифат территориясында білім беру мен мәдени мұраны тасымалдаудың жақсы дамыған жүйесі қалыптасты. Оның негізгі мақсаты - энциклопедиялық жағынан білімді адамды тәрбиелеу. Білім мен әрекеттің, яғни өмірде білім негізінде әрекет етуге қабілеттілік араб -мұсылман әлеміндегі адам мен қоғам құрметінің нағыз өлшемі болды. Сондықтан білім оқу мен үйретудің нәтижесі ретінде, оның барлық қырларын үйрету ретінде түсінілді. Өткеннің мәдени мұрасы мен қазіргі білімді қабылдаудың маңызды ошақтары медреселер, ғылым үйлері, даналық үйлері және т.б. болды, оларда мұсылман теологиясы және мұсылман құқығымен қатар әр түрлі зайырлы ғылымдар оқытылды. Антологиялар мен монографиялар білім іздегендер үшін танымның кәусар бұлақтары, қоғамдағы білім мен мәртебенің шынайы қоры болды.

Сол кезеңдегі ағартушылық әдебиетті екі типте: энциклопедиялар мен ақсүйек айналары түрінде елестетуге болады. Жоғарғы ғылыми деңгейде барлық білімді жинақтап, реттейтін энциклопедиялар оң білімге реттілік енгізуге және білім алушыларды неғұрлым маңызды пәндер бойынша қажетті мәліметтермен қамтамасыз етуге деген талпыныспен ерекшеленді. Ақсүйек айналарын да қоғамның жоғарғы топтарына арналған және олардың қоғам өміріндегі жетекші рөлін қамтамасыз ету үшін сұрыпталған білім көрініс тапты. Біліми-ағартушылық әдебиетте осы екі типтің болуы, Ф. Роузентальдің пікірі бойынша, қоғам өміріндегі біліктіліктің маңызына куә бола алады23.

Білім беру үрдісінің өрістеп, дамуына ресми дүниетаным сипатын қабылдаған исламның зайырлы білімді теріске шығармауы зор ықпал етті. Ғылымдар саласында зерттеуге тыйым салынбады. Ислам бойынша, Алла барлығын білетін данышпан, сондықтан осы мағынада Аллаға ұқсауға ұмтылу нығая түсті, терең білім алу діни талапқа айналды. Сондықтан білім алу тұлғаның адамгершілік пен рухани дамуының құралына айналды. Энциклопедизм сол дәуірдің тек білім беру үрдісіне ғана емес, ғылыми танымға да тән болды. Ғалымдар мен ойшылдар білімнің әр түрлі салаларына: саясат пен құқыққа, этика мен экономикаға, теология мен философияға, әдебиет пен поэзияға, музыка мен жаратылыстану ғылымдарына, тарих пен техникаға, география мен космогонияға назар аударды. Ибн Сина философ, дәрігер және саясаткер болса, ибн Туфейль мен ибн Рушд философ, математик, әрі астроном болды, соңғысы сонымен қатар белгілі құқықтанушы -заңгер де еді.

Осының айқын дәлелі философ, математик, астроном, музыкатанушы - Әбу Насыр әл -Фараби. Оның философиялық жүйесін энциклопедиялық деп айтуға барлық негіз бар, оның трактаттарынан жоғары эрудиция мен терең зерттеушілік ізденісті көреміз. Араб халифатының мәдениетін сипаттайтын жоғарыда келтірілген факторлар әл - Фарабидің философиялық жүйесін айқындайтын тарихи-мәдени аяны анықтайды. Олар өз заманы мен Халифаттың кеңістік өлшемінен асқан философиялық ұмтылыстардың жоғары деңгейіне ықпал етті. Әл-Фарабидің философиясында өз көрінісін тапқан мәдени өрлеудің мазмұндық қыры оның көптеген шығармаларында көрініс тапты, бізге олардың барлығы жеткен жоқ, бірақ олардың көбісі ортағасырлық араб тілді философияны зерттеушілерге белгілі болды.

Әл-Фараби артына Стамбул мен Париждің, Тегеран мен Лейденнің, Мадрид пен Калькуттаның кітапханаларындағы көптеген қолжазбаларда көрініс тапқан бай философиялық мұра қалдырды. Б.Г.Гафуров пен А.Х.Қасымжанов әр түрлі елдер кітапханасында әл - Фараби қолжазбаларының сақталуының төмендегідей мысалдарын келтіреді. Тегерандағы Меджидие кітапханасында оның 14 шығармадан тұратын 7 қолжазбасы бар. Стамбулдағы Айа София кітапханасында 16 шығармадан тұратын 10 қолжазбасы сақталған. Британ музейіндегі №7518 инвентарлық нөмірлі аса құнды қолжазбасы 11 трактаттан тұрады. Өзбекстан ғылым академиясының Шығыстану институтында "Даналар трактаттарының жинағы" деген атпен №2385 қолжазбасы сақтаулы. Ол әл - Фарабидікі деп саналатын 16 трактаттан тұрады. Ресей ғылым академиясы Шығыстану институтының Санкт-Петербург бөлімінде әл - Фарабидің 10 трактаты енетін 4 қолжазба бар24.

Олар орта ғасыр ойшылының еңбектерін басып шығару тарихы XV-XV1 ғасырларға жататынын айтады. 1638 ж. Венецияда риторика трактатының латынша аудармасы жарық көрді. 1638 ж. Парижде "Ғылым туралы" және "Парасат және ақылмен аңдалатын туралы" еңбектерінің латынша аудармалары енген кітабы жарық көрді. XIX ғасырда әл - Фараби мұрасына деген қозғаушылық қайтадан жандана түсті. Әл-Фарабидің "Философияны зерттеуге не бастау болу керек", "Сұрақтардың мәні" (1836 ж.) трактаттарының арабша мәтіні мен латынша аудармалары жарық көрді. Ф. Дитерици "Әл - Фарабидің философиялық шығармаларының" арабша мәтіні мен немісше аудармасын шығарды. Д.М. Данлоп әл - Фарабидің логикалық трактаттарын, Р.Д'Эрланже 1930-1935 жж. "Музыканың үлкен кітабын" басып шығарды. И. Мадкур мен Н. Решер өз еңбектерін әл - Фарабидің таным теориясы мен логикалық мәселелеріне арнады25.

Ресейде әл - Фараби туралы алғашқы кітапты 1869 жылы М. Штейншнейдер жарыққа шығарды. Ол "Әл-Фараби, оның өмірі мен шығармалары" деп аталды. Қазақстанда кемеңгер жерлесіміздің еңбектерін белсенді зерттеу XX ғасырдың 60-шы жылдарының соңында басталды. Қазақстан ғалымдары әл - Фарабидің шығармашылық мұрасына үлкен қызығушылық танытып, бірнеше бағытта зерттеу жұмыстарын жүргізді. Бастапқы зерттеулердің негізгі мақсаты ғылыми айналымға әл - Фараби трактаттарын енгізу болды. Бұл іске АХ. Қасымжанов, Е.Д. Харенко, B.Л Ошерович, К.Х. Таджикова, А. Кубесов, Н. Қараев және т.б. ғалымдар үлкен үлес қосты. 1970 жылы "Әл - Фарабидің философиялық трактаттары", 1973 жылы "Әл-Фарабидің әлеуметтік - этикалық трактаттары" жарық көрді. Кейіннен әл - Фарабидің: "Математикалық трактаттары" (1972), "Логикалық трактаттары" (1975), "Птолемейдің Альмагесіне түсіндірмелер" (1975), "Тарихи-философиялық трактаттары" (1985), "Жаратылыстанулық трактаттары" (1987), "Музыка мен поэзия туралы трактаттары" (1993) және "Таңдамалы трактаттары" (1994) басылып шықты. Олар ортағасырлық ғылым энциклопедиясы деп атауға болатын ұлы ойшылдың өте бай мұрасын ауқымды зерттеуге мүмкіндік берді. 2003 жылдан бастады. Философия және саясаттану институты директоры, академик Ә.Нысанбаевтың жетекшілігімен "Әл -Фарабидің құндылықтар жүйесі және XXI ғасырдағы аксиология: салыстырмалы талдау" атты жаңа ғылыми - зерттеулік жоба ауқымында ойшыл еңбектерін аудару және соның негізінде зерттеу жұмысын жалғастыруда.

Әл-Фараби трактаттарын аудару мен жарыққа шығару жолындағы көпжылдық еңбек екі кезеңнен тұратын ғылыми-зерттеулік жұмыспен ұштасты. Бірінші кезең әл - Фараби мұрасындағы энциклопедиялық мәселені тұтас қарастырумен сипатталды. Бұл жұмыстардың авторлары ойшыл, ғалым ретіндегі әл - Фараби келбетін терең де толық ашуды, философия тарихындағы оның орнын және әл - Фарабидің философиялық көзқарасының бастауың, оның философиясының мәні мен мазмұнын, ішкі байланысын, философиялық ойдың кейінгі дамуға ықпалын айқындауды өздерінің басты міндеті деп білді. Сол тарихи дәуірдің өзіндік мәселелері: әлем мен адамға, қоғам құрылымына, болмыс мәніне, енер мен дінге, философия мен ғылымға, ізгілік пен парасатқа деген көзқарас көрініс тапқан әл - Фараби дүниетанымының негізгі жақтарын ашқан олар өз міндеттерін орындап шықты. Әл-Фараби бұл еңбектерде рухани ағартушылық, гуманизм мен адамгершілікті орнықтыру жолындағы бірден-бір күрескер ретінде көрінеді. Бұл монографиялар тарихи - философиялық үрдіс мәселелерін тереңірек талдап, көп қырлы әл - Фараби шығармашылығының жекелеген қырларын жан-жақты зерттеу қажеттілігін көрсетті.

Бұл Әбу Насыр әл - Фараби мұрасын зерттеудің екінші кезеңінің міндеті болып табылды. Бұл міндетті орындауға А.С. Иванов, А.К. Кубесов, А.У. Уразбеков, Г.Б. Шаймұхамбетова, Н.С. Қирабаев, С.Қ. Сатыбекова, А.Н. Таукелев, F.C. Сапарғалиев, А.А. Қасымжанова сияқты зерттеушілер талпынды. Олардың ғылыми зерттеулерінде философтың гносеологиялық, этикалық, әлеуметтік-саяси көзқарасына талдау жасалды.

Философия және саясаттану институтының фарабитану және әлемдік философия бөлімі ұзақ уақыт бойы әл - Фараби мұрасын тануда жүйелі ғылыми зерттеулер жүргізді. Олардың нәтижелері профессор М.С. Бурабаевтың жетекшілігімен авторлар ұжымы жазған төмендегідей еңбектерде көрініс тапты: "Әл-Фарабидің логикалық ілімі туралы (Алматы: "Ғылым", 1982), "Әл-Фарабидің әлеуметтік, этикалық және эстетикалық көзқарасы" (Алматы: "Ғылым", 1984), "Әл-Фараби философиясындағы болмыс және таным мәселелері" (Алматы: "Ғылым", 1988), "Әбу Насыр әл - Фараби философиясы" (Алматы: "Ақыл кітабы", 1998), "Әл-Фарабидің рухани мұрасы: тарих және қазіргі заман" (Алматы: КазГосИНТИ, 2001), "Әл-Фараби философиясы мен ислам руханияты" (Алматы: КИЦ ИФП МОН РК, 2005 ж.), "Әл-Фараби және шығыс философиясының дамуы" (Астана: Елорда, 2005 ж.) және т.б. Бұл еңбектер әл - Фараби философиясының логикалық - гносеологиялық негіздерін, болмыс мәселелерін ашуға, әл - Фараби көзқарасының антикалық философиялық негіздемелері, ойшылдың әлеуметтік - этикалық, әл - Фараби философиясы мен исламдық дүниетаным мәселелеріне және т.б. арналды.

Қазіргі уақытта фарабитану дамуы жаңа зерттеулік сатыға көтерілді, оны іске асыруға әл -Фараби мұрасын зерттеудегі ғылыми әдебиеттердің молшылығы және ұлғайған деректемелік қорлар мүмкіндік берді. Қазақстан философтары фарабилік ойлардың мәндік қабаттарына терең бойлау оларда жасырынған көп қырлы, көп деңгейлі, сарқылмайтын мәдениет әлемін ашуға мүмкіндік береді деп санайды.

Оқырмандар назарына ұсынылып отырған басылымда әл - Фарабидің маңызды және негізгі еңбектері көрініс тапқан. Осы томды құрастырушылар оған әл - Фараби өз шығармашылығының соңғы кезеңінде жазған "Қайырымды қала (ел) тұрғындарының көзқарастары", "Азаматтық саясат" сияқты негізгі шығармаларын енгізді. "Бақытқа жету туралы" және "Платон философиясы..." трактаттары тақырыптық және қарастырылған мәселелері жағынан аталған шығармалармен тығыз байланысты. Оның барлық бөлімдері, басынан аяғына дейін әлеуметтік-саяси және этикалық мәселелерге арналған. Сондай - ақ осы томға Шығыс перипатетизмінің логикалық, теориялық - танымдық және методологиялық мәселесіне қосқан үлесі тұрғысынан фарабитанушылар тарапынан зерттелмеген "Диалектика"атты тың трактаты енді.

"Қайырымды қала (ел) тұрғындарының көзқарастары", "Азаматтық саясат" трактаттары бұрынғы екі қайтара аударма тәжірибесімен салыстырғанда алғашқы рет араб тілінен қазақ тіліне тікелей тәржімаланды. Бұл аудармалар түпнұсқаның мәтініне дәлірек келетінін атап айтқымыз келеді.

Әрбір терең ойлы, зерделі оқырман әл - Фараби мұрасынан өзін толғандырған сұрақтарға өзінің мүддесі мен мақсаттары тұрғысынан жауап табатындықтан, осы томда көтерілген әл - Фарабидің энциклопедиялық мұрасының неғұрлым маңызды мәселелеріне тоқталайық. Әл-Фарабидің "Қайырымды қала (ел) тұрғындарының көзқарастары" және "Азаматтық саясат" сияқты еңбектеріне тоқталғанда, олардың Екінші ұстаздың мұрасында көрініс тапқан көп қырлы философиялық мәселелерді бейнелейтінін атап өту қажет, солардың ішінде өткен кеңестік Қазақстан тарихындағы идеологиялық тұрғыда өте шиеленіскен мәселе әл - Фараби философиясының дүниетанымдық, көзқарастық негіздері мәселесі болды. Тоталитарлық коғам жағдайында қоғамның рухани өмірінің құбылыстарын түсіндіруде таптық және партиялық позиция нық жүргізілгендіктен, әл -Фараби философиясының дүниетанымдық негіздерін іздестіру ойшылдың идеалистік позициясын айқындаумен немесе ондағы материалистік нышандарды мойындаумен шектелді. Сондықтан бір идеология мен бір философиялық жүйенің тоталитарлық қысымынан шығып, плюрализм идеологиясының құқын мойындау жағдайында әл -Фарабидің дүниетанымдық позицияларын қайта қарастырудың маңызды қыры әл -Фараби философиясының дүниетанымдық, көзқарастық негіздерін объективті түсіндіру болып табылады.

Ол исламдық дүниетаным мен ислам руханилығы көзқарасы тұрғысынан қарастырыла бастады, онда құдай жеке адам мен қоғам болмысының онтологиялық негізі болып табылады. Сондықтан философияның іргелі мәселесі – әл - Фарабидің онтологиялық ілімі де, оның адам мәселесін түсінуі де жаңа сипатқа ие болады. Ортағасырлық философияның сенім мен білім, ақиқатқа (діни немесе зайырлы) жету тәсілдері мен жолдары, адамның рухани кемелденуі сияқты маңызды мәселелері, тек ортағасырлық қана емес, әлемдік философия мен мәдениетте әл - Фараби құбылысы бұрынғы тоталитарлық идеологиядан арылған ұстанымда зерттелген кезде ғана тереңірек анықталады.

Ортағасырлық Таяу және Орта Шығыс қоғамының рухани атмосферасындағы басты дүниетанымдық күш ислам болды. Ортағасырлық философиялық жүйенің ешқайсысы үстемдік етуші діни дүниетанымның ықпалын айналып өте алмады. Араб тілді философияның тағдыры исламмен тығыз байланысты болды. "Ортағасырлық мұсылман халықтарының өмірінде діннің рөлі өте зор болды", - деп атап көрсетеді И.М. Фильштинский. Тек саяси ғана емес, сондай-ақ діни лидерлер болып табылатын билеушілер басқарған араб - мұсылман империясы әу бастан-ақ теократиялық мемлекет ретінде қалыптасты. Онда саяси билік діннен ажыратылмады, халифтің әрекеті құдай заңдарын орындау ретінде іске асты. Әрбір мұсылман алдымен діни қауымның, содан соң ғана белгілі бір қаланың, ауыл-аймақтың, белгілі бір этностық топтың мүшесі болды. Мұсылман қауымының бірлігі Құран мен мұсылмандық дәстүрге негізделген ортақ діни заңдармен, әдет-ғұрыптармен, жүріс-тұрыс нормаларымен, рухани мәдениеттің жалпылығымен бекітілді"26.

Сол уақыттағы әлеуметтік-мәдени жағдай исламды ұстанушылар арасындағы теориялық келіспеушілікті, сонымен қатар араб халифатындағы әр түрлі қайшылықтарды бейнелейтін саяси ағымдар мен конфессиялар арасындағы шиеленіскен, үзіліссіз саяси күреске толы болды. Сондықтан ислам мәдениетінде әр түрлі идеялық ағымдар мен бағыттар мол еді, онда салыстырмалы теология дамып, түсіндірмелер беру практикасы кең тарады.

Идеялық келіспеушіліктер VIII ғасырдың өзінде-ақ аз дегенде бес бағытта: сүнниттер мен шииттердің, хариджиттер мен мурджииттердің, муталиттердің қалыптасуына алып келді. Олардың барлығы бір-бірінің көзқарастарымен келіспей, бір-бірін "жаңалықтар енгізуге" талпынды деп немесе "адасты" деп айыптады. Сондықтан "сенім тазалығы" мен "адасушылық" ислам философиясындағы негізгі мәселеге айналды. Ол Х-ХІ ғғ. аралығында "ғана сенім" деп танылған "Кадариттік сенім символын" жариялауға алып келді, ал одан ауытқу сенімнен алшақтау деп қаралды. Бірақ бұл шара да "бастапқы исламға" қайтып оралуға және бірлікті нығайтуға деген талпынысты жандандырып, құдайылық ілім пікірталастарындағы келіспеушіліктерді тоқтата алмады.

Сенім мен парасат мәселесін шешу қажеттігі, ақиқат пен адасушылықты, пайымдаулардың дұрыстығын айқындау, араб тілді философияның барлық мәселелерінің адам мен әлемді байланыстыратын соңғы негіздемелердің түсіндірмесін ұсынатын теологиямен сабақтастығы арқылы анықталды. Жоғарыда әл - Фараби өмір сүрген уақыт гуманитарлық және жаратылыстану ғылымдарының гүлденіп, дамуымен ерекшеленетіндігі аталып өтті. Орта ғасырдағы парасат мәселесі мен әл - Фараби философиясының рационалистік бағдарлануына әр түрлі көзқарастардың мәдени-тарихи негізі практикалық қажеттілік еді. Гуманитарлық және жаратылыстану ғылымдарының дамуына себеп болған ғылымдардың осылай дамуы исламның дін мен діни дүниетанымның негізгі қағидаларына қарама-қайшы келмейтін білім салаларын дамытуға тыйым салмауының негізінде ғана мүмкін болды. Қоршаған дүниені танып-білуге болады, оны тануда парасат түйіндері, логикалық дәлел шешуші рөл атқарады деп қарастырылды. Олар өз кезегінде, адам парасатына деген сенімнің нығаюына, рационалистік тұжырымдамаларға және адам парасаты мен оның шектерін пайымдауға алып келді. Дінге көзсіз сенумен салыстырғанда, таным мәселелерін шешу парасаттың теориялық -танымдық қуатын мойындау пайдасына қарай шешілді.

Қоршаған дүние әл - Фараби көзқарасында басқа да ортағасырлық перипатетиктер ілімдеріндегі сияқты танымға ашық болды, онда логикалық дәлелдемелер мен парасат түйіндері, аян алуға қарсы тұрмаса да оның рөлі мен мәнін айтарлықтай шектеді.

Сонымен әңгімені ең алдымен әл - Фараби дәуіріндегі араб тілді философияның пайда болу және даму кезеңіндегі антикалық философиялық дәстүрдің тарихи тағдырын анықтауға байланысты мәселеден бастайық. Антикалық философиядан Шығыс философиясына, ал одан әрі Қайта өрлеу және Жаңа дәуір философиясына өтудің тарихи жобасы жалпы түрде біздің барлық оқулықтарымызда сипатталған. Алайда Батыс еуропалық философия тарихында орныққан бұл жоба жайында бірнеше сұрақтар туындайды. Араб тіліндегі философияда, атап айтқанда әл - Фараби трактаттарында, мәтін көбіне оқушыға Платонның және Аристотельдің шығармаларына түсініктеме түрінде беріледі. Әрі мұндай түсініктемелер жалпы мазмұндық ауқымда автор мәтінін нақты, анық бөліп көрсететін парафраза түрінде болады. Осыдан келіп, философия тарихшыларында талданып отырған философиялық шығарманың дербестік сипаты жөнінде күмән пайда болады. Бұл шығармаларды классикалық мәтінді бұрмаламай жеткізетін баяндау ретінде қабылдағысы келетіндер де бар.

Қазіргі уақыттағы зерттеулер, соның ішінде біздің республика ғалымдарының зерттеулері де көрсеткендей, бұрын қолданған тарихи-философиялық схемалар, атап айтқанда, ерте орта ғасырдағы араб тіліндегі философияның маңыздылығын бағалауға арналған схемалар философиялық білімнің шын мәніндегі болмысын түбегейлі емес, мардымсыз, атүсті бейнелейді. Араб философиясын классикалық мәтіннің кеңістігін көруде негізгі бағыт беретін мәдени-әлеуметтік ауқымнан тыс түсіну мүмкін емес.

Әл-Фараби трактаттарындағы антикалық философиялық мұраны қабылдаудың, ұғынудың өзіндік ерекшеліктерін антикалық дүниетанымдық космоцентризмнен ортағасырлық теоцентризмге ауысу мәнін зерттеу арқылы ғана түсінуге болады. Бірақ Шығыс ойшылы, көбінесе, біз зерттеп жүрген антикадан біршама басқа антиканы зерттеді, түсіндірді және оқып білді. Нақтырақ айтсақ, кей жағдайда бүгінгі күнгі антикатану тұрғысынан қарағанда оның шығармалары мүлдем қарапайым секілді, ал мыңжылдық ішінде біз жоғалтып алған қырларда олар шынайы антика дәстүрін тереңірек танытады.

Философиялық ойдың шынайы тарихында әр қилы тенденциялар өзара қатынаста болады, бірақ ізгілік пен әдемілікке, даналыққа деген сүйіспеншілік, жоғары рухани кемелдікке жетуге талпыныс кеңістік пен уақытқа тәуелсіз еді. Платон мен Аристотель дәстүрлерінің ерекше рөлі туындайды. Дәуірден - дәуірге жетіп отырады, оларға әр түрлі ойшылдар айрықша маңыз береді, сөйтіп олар басқа шығармашылық болмысқа ие болады. Болса -классикалық мәтін кеңістігіне кіру арқылы ақиқатты кемелденудің мыңжылдықтар бойы өмір сүрген табиғи түрі.

Атап айтсақ, әл - Фараби мәтіндерінің негізін құрайтын антикалық шығармаға түсініктеме оның философиялық ойының өзіндік сипаты мен бірегейлігін кемітпейді, өйткені "түсініктемелер орта ғасыр кезеңінде шығармашылық ойды білдірудің және ғылыми пікірталас жүргізудің кең тараған формасы болған27.

Араб тіліндегі ортағасырлық перипатетизмдегі антикалық философиялық түрдің тарихи тағдырлары проблеманың әр түрлі тұрғысында ғылыми қызығушылық тудырады. Әл-Фарабидің Платон мен Аристотельге деген көзқарасына тоқтала отырып, зерттеушілер көбіне ол екі ірі ежелгі грек ойшылдарының көзқарастарын жақындастыру дәстүрін сақтайды деген қорытындыға келеді28 . Әсіресе, бұл "Қос философ - қасиетті Платон және Аристотельдің көзқарастарының ортақтығы туралы"29 трактатында анықталады. Мұнда автор "екі қарама - қарсы тұрғыдан туындайтын олардың үйелерінің әр түрлілігі жөнінде бұрын айтылған жорамалдар тек бір қарағанда дұрыс секілді, өйткені іс жүзінде ол екеуінде де бір ортақ мақсат бар"30 дейді. Әдеттегі ғылыми бағалауға сәйкес осы және басқа трактаттарында әл - Фараби қалыптасып жатқан араб тіліндегі философия негізінде жаңа платоншылдар тарапынан басталған аристотелизмді "платондандыру", антикалық руханилықтың екі ұлы дүниетанымдық бағытының бастапқы бірлігін дәлелдеуге және үйлестіруге ұмтылу дәстүрін жалғастырды. Бұл ретте мұндай жақындастыру Шығыс ойшылы тұжырымдамасының белгілі бір басымдылығы ретінде қарастырылады. "Ерте орта ғасыр дәуірінде Аристотель жаңа платоншылдық тұрғыдан қабылданды, осыған байланысты жаңа платоншылдық рухындағы мәтіндер мен ережелер шынайы аристотельдік тұрғыдан ұсынылды, сондықтан бұл кемшілікті кешіруге болады"31 деген де пікірлер бар.

Жоғарыда аталған трактат басқаша да түсіндіріледі. "Бұл еңбекте әл - Фараби Платон мен Аристотельдің қарама-қарсы көзқарастарын үйлестіруге, синтездеуге ұмтылмайды, тек олардың философиясының негізгі проблемаларын баяндайды, олардың мақсаттары мен міндеттерін анықтайды"32, - дейді соңғы пікірді қолдаушылар. Мұндай ғылыми пікірталастар Әбу Насыр философиясының ерекше тереңдігінің куәсі.

Мұндай пікірталастар, біздіңше, антикалық екі ұлы ойшылдың мұрасына деген әл -Фараби көзқарасының шынайы мәнін толық көрсетпейді. Біріншіден, "екі философ арасында негізінде қайшылықтар бар"33дей отырып, әл - Фараби неліктен өз трактатын олардың көзқарастарының ортақтығы туралы мәселеге арнайды. Екіншіден, "Шығыс ойшылы Стагирит көзқарасының табиғи - ғылымдық, натурфилософиялық сипатын және Платон көзқарасының теологиялық сипатын атап көрсетеді34 деген қорытынды қаншалықты дұрыс? Үшіншіден, екі ірі антика философтарының дүниетанымдық бағыттарын жақындастыруға деген жаңа платоншылардан бастау алатын ұмтылысты теріс бағалау жалпы алғанда неге негізделген, бұл ақиқаттан алшақ және проблеманың тек бір қырын ғана көру емес пе екен?

Біз осы секілді сұрақтарға жауап іздей отырып, қазіргі заманғы антикатануға тән бірқатар дәстүрлі кемшіліктерді болдырмауға ұмтылуға тиістіміз. Бұл кемшіліктер антикалық философиялық мәдениет ерекшелігін көбіне біздің назарымыздан тыс қалдырды және оны түсінудің дұрыс жолын бүркемеледі.

Платон мен Аристотельдің философиялық жүйелері арасындағы қайшылықтарды қарастыра отырып, олардың сипатын идеализм - материализм дилеммасына сүйеніп қана түсіндіруге болмайды. Осы уақытқа дейін аристотелизмді көбіне жағымды бағалау оның материализміне байланыстырылды, ал платонизмді, әсіресе, неоплатонизмді, жағымсыз бағалау бұл философиялық бағытқа тән объективтік идеализмге байланыстырылды. Шындығында, мұндай көзқарас әрқилы тарихи-философиялық ұстанымдардың күрделілігін ескермеді. Осы тұрғыдан келгенде, антикалық философияны өз ерекшелігімен қайта түсінуге ұмтылған XX ғасырдағы ең іргелі және дәлелді көзқарас А.Ф.Лосевтің тұжырымдамасы проблеманы басқаша түсінуге негізделген. Мұнда ірі-ірі ежелгі грек ойшылдары арасындағы қайшылық мәні Платонның ұтымды идеализмі мен Аристотельдің бітіспес идеализмі арасында деп көрсетіледі. Бұл ретте - "Аристотель Платонның идеяларын олардың аса идеалистік болғандығынан емес, олардың идеализмдігінің өзі үшін аз болуы себебінен сынайды" деп көрсетеді. Осыған қоса, екі дүниетанымдық және өмірлік мән бағыттары арасында дүниеге бірыңғай объективті -идеалистік парадигмалық көзқарас шеңберінде бастапқы негіздер мәселесін қозғайтын ішкі де, сыртқы да сұхбат жүрді. "Аристотель денелерде де, денелерден тыс та өмір сүретін тудырушы модельдің диалектикалық табиғатын түсінбеген, Платон идеялары әлемін заттық әлемнен оқшауланғаны үшін сынады. Бұған жауап ретінде "Платон да заттардың себебі тұйықталған және өзіндік мәні бар болмыс екенін, оларды тудырушы модель бола алмайтындығын түсінбеген, Аристотель идеялары әлемін заттар әлемінен оқшаулығы үшін сынға алды35 деген А. Ф Лосевтің дәлелді қорытындысымен келісуге болады.

Біздіңше, тарихи-философиялық зерттеуде қандай да бір принципті методологиялық плюрализм, яғни проблемаға әр қилы көзқарастың болу мүмкіндігін мойындау философияның басқа салаларынан гөрі артығырақ қажет. Мұндай методологиялық бағыт жағдайын да гносеологиялық идеализм материализм дилеммасы аксиологиялық тұрпатқа ауыспайды, белгілі тарихи, мәдени-әлеуметтік ауқымына толығырақ есепке алу мүмкіндігі болады.

Бұл философиялық мұраны түсіндіруге жасанды түрде енгізілетін шектеуден құтқарады. Философиялық мұраны түсіндіру кезінде классикалық мәтіннің тереңдігіне жетудің түрлі деңгейлерін ғана емес, оның іс жүзіндегі де, яғни оны пайда болып жатқан мектеп пен кеңірек түсіндіру түрі шегінде оқудың көпғасырлық тарихын ескеру қажет. Бұл ретте біздің антикатану дүниежүзілік философия тарихын Гегельше, принципті еуропуолизм мен бірқатар тарихи-философиялық дәстүрлердің маңызын таңдап алу арқылы түсіндіруінің кемшіліктерінен туындайтын өз әдістерінің шектеулі екендігін ескеруге тиіс. Атап айтсақ, біздің әдебиетімізде неоплатонизм араб перипатетизмі және т.б. тұжырымдамаларда Платон мен Аристотельдің көзқарастарының жалған Платон, Аристотель секілді терминдерді пайдалана отырып бұрмалануы жиі сынға алынды. Мұнда платонизм немесе аристотизмді тек ілім ғана емес, өздерінің рухани болмысының тірі тәсілі ретінде қабылдаған ерте замандардағы ойшылдардың мәтініне сүйсініп, мыңжылдықтардан соң шынайы, дұрыс ұғынудан алшақтау кетеді.

Антикалық мәдениеттің өркендеуін тек классика дәуірімен шектесек, ал философиялық жетістіктерді Сократқа дейінгі ойшылдардың еңбектеріндегі бізге жеткен үзінділермен және Платон мен Аристотельдің өз мәтіндерімен танылар болсақ, онда антикалық рухани әлемнің жалған нақты, ал іс жүзінде абстрактылы бейнесі туады. Осы себепті антикалық рухани әлемнен одан кейінгі мұралардың енді гүлдеп келе жатқан жемістері есепке алынбай қалады. Өкінішке орай, біздің философияға тән және қазіргі уақытта жеңу қиын болып отырған ақиқатқа деген монополияны иелену мақсаты тек қоғамдық дамуды талдау кезінде ғана орын алмайды, ол көптеген тарихи-философиялық көзқарастарға да тән. Бұл ретте, Платон мен Аристотельдің философиялық көзқарастарының кабинеттік тарихнама тұрғысынан емес, бірыңғай іштей гуманистік философия мәдениетінің бірін-бірі жоққа шығаратын, бірімен - бірі бірікпейтін мектептердің, дәстүрлері мен бағыттарының сұхбаттық полифониясында объективті қарау ерекше мүддеге ие болады. Қарапайым сана деңгейінде партикулярлық емес адамзатқа ортақ мүдделердің алдыңғы қатарда тұратындығын, мәдениеттің қарама-қарсы пішіндерінің іштей бірлігін түсіну үшін адамзат өте көп уақытты қажет етті. Міне, сондықтан да Платон мен Аристотель философиялық жүйелерінің негізіндегі қайшылықтан олардың мәнді бірлігін тек метафизикадан, логикадан немесе әлеуметтік - этикалық құрылымнан ғана емес, антикалық философиялық мұраның бойына сіңген гуманизмнен көруге деген заман ойшылы Әбу Насыр әл - Фараби ұмтылыстарын жоғары бағалау қажет.

Мұндай пікірталастар, біздіңше, антикалық екі ұлы ойшылдың мұрасына деген әл -Фараби көзқарасының шынайы мәнін толық көрсетпейді. Біріншіден, "екі философ арасында негізінде қайшылықтар бар36 дей отырып, әл - Фараби неліктен өз трактатын олардың көзқарастарының ортақтығы туралы мәселеге арнайды. Екіншіден, "Шығыс ойшылы Стагирит көзқарасының табиғи - ғылымдық, натурфилософиялық сипатын және Платон көзқарасының теологиялық сипатын атап көрсетеді37 деген қорытынды қаншалықты дұрыс? Үшіншіден, екі ірі антика философтарының дүниетанымдық бағыттарын жақындастыруға деген жаңа платоншылардан бастау алатын ұмтылысты теріс бағалау жалпы алғанда неге негізделген, бұл ақиқаттан алшақ және проблеманың тек бір қырын ғана көру емес пе екен?

Біз осы секілді сұрақтарға жауап іздей отырып, қазіргі заманғы антикатануға тән бірқатар дәстүрлі кемшіліктерді болдырмауға ұмтылуға тиістіміз. Бұл кемшіліктер антикалық философиялық мәдениет ерекшелігін көбіне біздің назарымыздан тыс қалдырды және оны түсінудің дұрыс жолын бүркемеледі.

Платон мен Аристотельдің философиялық жүйелері арасындағы қайшылықтарды қарастыра отырып, олардың сипатын идеализм - материализм дилеммасына сүйеніп қана түсіндіруге болмайды. Осы уақытқа дейін аристотелизмді көбіне жағымды бағалау оның материализміне байланыстырылды, ал платонизмді, әсіресе, неоплатонизмді, жағымсыз бағалау бұл философиялық бағытқа тән объективтік идеализмге байланыстырылды. Шындығында, мұндай көзқарас әрқилы тарихи-философиялық ұстанымдардың күрделілігін ескермеді. Осы тұрғыдан келгенде, антикалық философияны оз ерекшелігімен қайта түсінуге ұмтылған XX ғасырдағы ең іргелі және дәлелді көзқарас А.Ф.Лосевтің тұжырымдамасы проблеманы басқаша түсінуге негізделген. Мұнда ірі-ірі ежелгі грек ойшылдары арасындағы қайшылық мәні Платонның ұтымды идеализмі мен Аристотельдің бітіспес идеализмі арасында деп көрсетіледі. Бұл ретте - "Аристотель Платонның идеяларын олардың аса идеалистік болғандығынан емес, олардың идеализмдігінің өзі үшін аз болуы себебінен сынайды" деп көрсетеді. Осыған қоса, екі дүниетанымдық және өмірлік мән бағыттары арасында дүниеге бірыңғай объективті -идеалистік парадигмалық көзқарас шеңберінде бастапқы негіздер мәселесін қозғайтын ішкі де, сыртқы да сұхбат жүрді. "Аристотель денелерде де, денелерден тыс та өмір сүретін тудырушы модельдің диалектикалық табиғатын түсінбеген, Платон идеялары әлемін заттық әлемнен оқшауланғаны үшін сынады. Бұған жауап ретінде "Платон да заттардың себебі тұйықталған және өзіндік мәні бар болмыс екенін, оларды тудырушы модель бола алмайтындығын түсінбеген, Аристотель идеялары әлемін заттар әлемінен оқшаулығы үшін сынға алды" деген А. Ф Лосевтің дәлелді қорытындысымен келісуге болады.

Біздіңше, тарихи-философиялық зерттеуде қандай да бір принципті методологиялық плюрализм, яғни проблемаға әр қилы көзқарастың болу мүмкіндігін мойындау философияның басқа салаларынан гөрі артығырақ қажет. Мұндай методологиялық бағыт жағдайын да гносеологиялық идеализм - материализм дилеммасы аксиологиялық тұрпатқа ауыспайды, белгілі тарихи өмірдің мәдени-әлеуметтік ауқымына толығырақ есепке алу мүмкіндігі пайда болады.

Бұл философиялық мұраны түсіндіруге жасанды түрде енгізілетін шектеуден құтқарады. Философиялық мұраны түсіндіру кезінде классикалық мәтіннің тереңдігіне жетудің түрлі деңгейлерін ғана емес, оның іс жүзіндегі тағдырын да, яғни оны пайда болып жатқан мектеп пен кеңірек түсіндіру шегінде оқудың көпғасырлық тарихын ескеру қажет. Бұл ретте біздің антикатану дүниежүзілік философия тарихын Гегельше, принципті еуропоцентризм мен бірқатар тарихи-философиялық дәстүрлердің маңызын таңдап қабылдау арқылы түсіндіруінің кемшіліктерінен туындайтын өз әдістерінің шектеулі екендігін ескеруге тиіс. Атап айтсақ, біздің әдебиетімізде неоплатонизм араб перипатетизмі және т.б. тұжырымдамаларда Платон мен Аристотель. көзқарастарының жалған Платон, Аристотель секілді терминдерді пайдалана отырып бұрмалануы жиі сынға алынды. Мұнда платонизм немесе аристотелизмді тек ілім ғана емес, өздерінің рухани болмысының тірі тәсілі ретінде қабылдаған ерте замандардағы ойшылдардың мәтініне сүйсініп, мыңжылдықтардан соң шынайы, дұрыс ұғынудан алшақтау кетеді.

Антикалық мәдениеттің өркендеуін тек классика дәуірімен шектесек, ал философиялық жетістіктерді Сократқа дейінгі ойшылдардың еңбектеріндегі бізге жеткен үзінділермен және Платон мен Аристотельдің өз мәтіндерімен бағалар болсақ, онда антикалық рухани әлемнің жалған нақты, ал іс жүзінде абстрактылы бейнесі туады. Осы себепті антикалық рухани әлемнен одан кейінгі мұралардың енді гүлдеп келе жатқан жемістері есепке алынбай қалады. Өкінішке орай, біздің философияға тән және қазіргі уақытта жеңу қиын болып отырған ақиқатқа деген монополияны иелену мақсаты тек қоғамдық дамуды талдау кезінде ғана орын алмайды, ол көптеген тарихи-философиялық көзқарастарға да тән. Бұл ретте, Платон мен Аристотельдің философиялық көзқарастарының кабинеттік тарихнама тұрғысынан емес, бірыңғай іштей гуманистік философия мәдениетінің бірін-бірі жоққа шығаратын, бірімен - бірі бірікпейтін мектептердің, дәстүрлері мен бағыттарының сұхбаттық полифониясында объективті қарау ерекше мүддеге ие болады. Қарапайым сана деңгейінде партикулярлық емес адамзатқа ортақ мүдделердің алдыңғы қатарда тұратындығын, мәдениеттің қарама-қарсы пішіндерінің іштей бірлігін түсіну үшін адамзат өте кәп уақытты қажет етті. Міне, сондықтан да Платон мен Аристотель философиялық жүйелерінің негізіндегі қайшылықтан олардың мәнді бірлігін тек метафизикадан, логикадан немесе әлеуметтік - этикалық құрылымнан ғана емес, антикалық философиялық мұраның бойына сіңген гуманизмнен көруге деген заман ойшылы Әбу Насыр әл - Фараби ұмтылыстарын жоғары бағалау қажет.

Платон мен Аристотельді жақындатудағы неоплатонизм дәстүрінің орта ғасырдағы араб тілді философтарға, соның ішінде әл - Фарабиге тигізген әсері туралы мәселе арнайы сомдауды қажет етеді. Біріншіден, антикатанудағы адамзатқа ортақ мәдениеттегі неоплатонизмнің философиялық маңызын бағалауда орын алған шаблондар мен стереотиптерді жеңу қажет, оның аса бай мазмұнын мистика мен діншілдікке әкеліп тіреуді тоқтату керек. Антикалық философияның басты кезеңі - VI-V ғ. натурфилософияның одан кейінгі мыңжылдықтармен салыстырғанда қарапайым екендігін, Платон мен Аристотельдің өздерінен кейінгі философиялық дамудың іргетасын салғанын және соңғы мыңжылдық субъективизмі философия дамуының мол әдеби мұрада ұсынылған керемет формаларын жасағандығын дәлелдеу үшін38, - деп А. Ф. Лосев дұрыс атап көрсеткен.

Екіншіден, аристотелизм секілді, неоплатонизмнің өзі де, әл - Фарабидің ортағасырлық араб тілді перипатетизмін қосқанда, антикалық мәдениеттің бірыңғай дәстүрінің шынайы жалғасы болды. Антикалық мәдениетте бірқатар дүниетанымдық мәселелерді қарастырғанда Платон философиясының Аристотель тұжырымдамасымен тұтасып кететіндігі сондай, нақты жағдайларда оларды ажыратып бесеу үшін арнайы, көбіне, таласты түсіндірмелер қажет. Ал бұл түсіндірмелер зерттеліп отырған біртұтас мәселені көбіне жойып жібереді. Басқаша айтқанда, өздерінің қарама-қарсылығына қарамастан, неоплатонизм мен аристотелизм Платонның да, Аристотельдің де философиясының тарихи болмысының, антикалық философиялық дәстүрдің, жалғасып жатқан өмірдегі олардың мәнді бірлігінің өзара толықтырушы әдісі болды. Замандастары әл - Фарабиге берген "Екінші ұстаз" (Аристотельден кейін) есімі, әрине, аристотелизм жайына қарай көбірек ауады десек те, әл - Фараби мен біресе неоплатониктерге, біресе перипатетиктерге жатқызылатын орта ғасырдағы араб тілді философияның ірі өкілдерінің теориялық мұрасын бағалауда мамандар арасында бытыраңқылықтың орын алуы бекер емес.

Біздің пікіріміз бойынша, Стагирит пен оның ізбасарларының көзқарасындағы ғылыми -жаратылыстанушылық және натурфилософиялық сипат және Платон көзқарасының теологиялық сипаты туралы әдеттегі қорытынды да нақтылауды қажет етеді. Әрине, антикалық заман мен орта ғасырдағы ғылыми - жаратылыстанушылық білім бастамалары ең алдымен аристотелизмге байланысты, алайда табиғатты толығырақ түсіну, астрономиялық, әсіресе, эманация тұжырымдамасына негізделген, космогониялық көзқарас неоплатондық элементтері басым әр түрлі көзқарастардың қосындысы іспеттес. Мәселені бүгінгі уақытқа сай деңгейде түсінгенде, Платон дәстүрінің антикалық және одан кейінгі ғылымнан алшақтауының қателік екендігі толық түсінікті болады. Жаңадан пайда болып жатқан ғылымның өзіндік ерекшеліктері, теориялық ойлау кеңістігінде оның ез тағдырын шешуі бірқатар ғылыми парадигмаларды талап етті. Бұл парадигмалар ішінде Левкипп - Демокриттің атомизмі, Аристотельдің континуалистік бағдарламасы, пифагоризм мен платонизмдегі ежелгі грек математикасын теориялық тұрғыда негізгі бағдарламасы ерекше мәнге ие болды.

Аристотельмен салыстырғанда, Платон мен оның ізбасарлары көзқарастарының теологиялық сипатына қатысты бұл пікір мәселені толық ашпайды. Бұл қорытындыны аксиома ретінде қабылдасақ, онда католицизмнің ортодоксальды діншілдігі шеңберінде, қаламнан негіз алған мұсылман дәстүрінде, ең алдымен Аристотель мен оның ізбасарларының көзқарастарын ерекше түсіндіруге негізделген құрылымдар неліктен қағидаға айналғандығы мүлдем түсініксіз. Сөйтіп, қанша қаласақ та біз ортағасырлық томизмнің де, қазіргі уақыттағы неотомизмнің де Аристотель идеялары шеңберімен генетикалық туыстығын жоққа шығара алмаймыз.

Бұл Платон тұжырымдамасы діни дүниетаным шеңберінде аз қолданылады дегенді білдірмейді. Формасы қасиетті кітапта жазылған ғалам сипатына сәйкестендіріп, теңелетін Аристотельдің рационалды - логикаланған ғарышы қағидаға айналған ресми теологияға, яғни экзотерикалық діншілдікке көбірек сәйкес келеді. Мәселе мәні осында. Жеке адамдық діни харизманы жақтаушылар жасаған идеяларды шіркеу тұрғысынан қабылдаудың екінші шеңбер жасауы бұқаралық, қайшылығы жоқ идеологиялық сипат беру үшін формальды - логикалық өңдеуді де талап етті. Осы тұста Стагириттің өзінше түсіндірген логикасы аса қажетті құралға айналды. Міне, сол себепті де, Аристотель көзқарасының ғылыми - жаратылыстанушылық, натурфилософиялық сипатына қарамастан, оның тұжырымдамасына теологизм тән.

Қазақстан философтарының зерттеулерінде антикалық философия - дін дилеммасымен салыстыра отырып, әл - Фарабидің билік құрушы діни дүниетанымға қатысы жөніндегі мәселе арнайы талданған. Бұл ретте, орта ғасырдағы дүниеге көзқарас жағдайыңда ойшылдың өмірлік мән позициясы ретіндегі материализм мен атеизмді мәдени-әлеуметтік орта теоцентризмінің толығымен дерлік жоққа шығаратыны анық көрінеді.

Жалпы алғанда, антикалық дүниетанымнан ортағасырлық дүниетанымға ауысу дәуірдің билік құрған дүниетанымдық, өмірлік және практикалық бағыттарымен айқындалған адам өзін-өзі дамытуын айтарлықтай өзгертті. Антикалық мәдени дәстүр ағысында тектік және діни бағдарларынан ажырай бастаған адамның енді пайда болып жатқан өз бағасын білу сезімі антикалық софистерден, Сократтан және сократтық мектептер өкілдерінен бастау алған. Олар өмір сүрген дәуірдің "объективті космологизмнен субъективті антропологизмге" ауысу кезеңі деп айқындалуы бекер емес. Антика дәуірі мен мұсылмандық ерте орта ғасырда билік құрған дінге көзқарас мәселесі жөніндегі тарихи салыстырулар жүргізу өте қызық.

Антикалық мәдени дәстүрде алғаш рет ежелгі грек демократиясында адамның ішінен мақсат қоя, бостандыққа құқы бар азамат ретінде өз құндылығын түсіне бастады. Егер оған дейін тек құл ғана емес, еркін азамат та тектік моральмен және сыртқы іс-әрекеттің қатаң ережелерімен толық бұғауланған болса, б.д.д. V г. Грекияның әлеуметтік-экономикалық және мәдени дамуы қоғамның белгілі өкілдерінің дүниетанымдық бағыт-бағдарларының өзгеруіне жағдай жасады. Біздіңше, ежелгі Грекияның, Үндістанның және Қытайдың кейбір негізгі мәдени-әлеуметтік болмыстарын салыстыра отырып, өзгерісті уақыт - адам сана-сезімінің пайда болу дәуірі жөнінде, бірақ Карл Ясперс айтқандай, "философиялық сенімнің" туу мағынасында емес, неолитикалық революция дәуірлері секілді тарихтың объективті үрдісі ретінде сөз қозғауға болады.

Бастапқы уақытта дүниетанымның жаңа антропоцентристік бағдары бұқаралық сана деңгейінен өте алшақ болды және қандай да бір әлеуметтік топтың немесе кластың жеке идеологтарының ойында ғана өмір сүрді. Протагор: "заттардың өлшемі - адам..." деген софистер өз уақытының идеологтары болды. Ал адамның өзінің өлшемі, оның жеке басының сипаты қандай? Оның жауабы біреу - бостандық.

Софистер адам болмысының рухани-адамгершілік аясында оның бостандықта болуын бірінші болып талап етті. Бірақ бостандық белгілі іс-әрекетті таңдауда жүзеге асатындықтан, оның тұлғалық өлшемі мәселесі туады. Мұндай таңдау адам мүддесіне байланысты болатыны түсінікті, бірақ қандай мүддеге?

Қазақстан философтарының зерттеулерінде ғұлама ойшыл әл - Фарабидің философиялық мұрасын мәдени-әлеуметтік ауқымда тұтас қарауға деген ұмтылыс бар.

Антиканың табиғатына байланысты мынадай күрделі сұрақ туады: ерте орта ғасырдағы мұсылман Шығысының бізге жат рухани атмосферасында қалыптасқан антика бейнесін зерттеудің қазіргі уақыттағы антикатану үшін қандай ғылыми құндылығы бар? Антиканың осы секілді бейнесін есепке алу шынайы антикатану білімінің бұрмалануына әкелмей ме?

Осы секілді заңды сұрақтарға жауап бере отырып, біздің пікірімізше, қазіргі уақыттағы ойлаудың айтарлықтай өзгерісін, соның ішінде тарихи - философиялық зерттеу бағдарының өзгеруін ескеру қажет. Бүгінгі күні философия, оның ішінде қазақ философиясының тарихын танып-білу үрдісінің өзінде мәтіннің мағыналық тереңдігінің ерекше өлшемі бар. Басқаша айтқанда, тарихнама, яғни зерттеудің заттық аясының деректі уақытын сипаттау емес, герменевтикалық тарих, яғни зерттеліп отырған мәдениеттің бар және болуы мүмкін мағыналарын жаңаша, кейде таласты түсіндіруге, қайта қалпына келтіруге ұмтылатын тарих көбірек маңызға ие болуда. Осы тектес белгілі мысал антикалық философияға деген хайдеггерлік көзқарас болып табылады.

Ерте орта ғасырдағы мұсылман Шығысының рухани атмосферасында, ең алдымен әл -Фараби шығармаларында қалыптасқан антика философиясының бейнесін зерттеу бүгінгі күндегі антикатану үшін аса құнды. Антикалық мәдениет Еуропаның интеллектуалдық дәстүрінің де, көп жағдайда исламдық Шығыстың мыңдаған жыл бойғы басты рухани негізі болды, сол себепті бұл құндылық арта түсуде. Күрделі де қайшылықты әлемде өмір сүріп жатқан халықтармен дүниетанымдық сұхбатты ретке келтіруге ұмтылып, біз өзара түсініспеушілікке тап боламыз. Бұл түсінбеушілікті антикадан және одан кеңірек - ежелгі Жерорта теңізі мәдениетінен бастау алатын қайнар көздермен, мұсылман рухани негіздерімен тарихи тереңірек танысқанда ғана жоюға болады.

Біздіңше, араб тілді мәдени дәстүр арқылы антика философиясын қабылдаудың қосымша сипатына қатысты белгілі түсініктемелер жасау қажет. Өзіндік зерттеу эталоны ретінде көрсетуге болатын антикалық философиясымен шынайы, бастапқы бейнесін айқындау өте қиын. Мәселе мәні - осында.

Қазақстан ғалымдары жүргізіп отырған әл - Фарабидің рухани мұрасын зерттеуде белгілі дәрежеде бүгінгі күнгі әдіснамалық тәсілдер жүзеге асырылып отыр. Бұл, ең алдымен, антикалық философиялық мұра мен орта ғасырдағы араб тілді мәдениеттің ұлы ойшылының ілімін қарауға қатысты. Бұл өмірде әл - Фарабидің әлеуметтік - этикалық және саяси көзқарасы ерекше маңызға ие. Бұл - орта ғасырдағы мұсылман Шығысы сол уақыттағы Батыс Еуропадан гөрі тереңірек сусындаған сала. Негізінде белгілі француз мәдениеттанушысы А.Койренің бағасын құптауға болады: "Платонды жеткілікті түрде жақсы білмесе де, араб әлемі оны латындардан айтарлықтай жақсы білді. Сондықтан... - ең аз зерттелген, бірақ мүмкін ең ірі ислам философы - Фарабиден бастап Платонның саяси доктринасы араб ойында өз орнын алады'39.

Расында да, бір жағынан, адамның мінезі мен іс-әрекетін, екінші жағынан, адамзат қоғамының заңдарын қарауға тиіс өзінің азаматтық философиясын жасау үшін Платон мұрасына назар аудару - ерте орта ғасырдағы араб тілді философияның үлкен жетістігі.

Осы күнге дейін адам мен қоғам мәселесін талқылаған кезде біз мәселені платонша шешуге сүйенеміз. Философиялық - әлеуметтік ой тарихында нақ Платонның өзі адам өмірінің табиғи заңдылықтарымен емес, қоғам заңдарымен басқарылатынын көрсетіп берген. Бұл ретте мемлекет құқықтық, саяси, адамгершілік, көркемдік, діни, философиялық және өзге рухани құндылықтардың жалпыға ортақ қоғамдық жүйесінің қажетті кепілі ретінде қабылданды. Бұл құндылықтарды игеру адам тәріздес жануарды мемлекеттің азаматы ретінде толық адамға айналдырады.

Басқаша айтқанда, Платон адамды дене түріндегі индивид емес, жалпы адамзаттық рухани негіздердің қандай да бір бөлігіне қосылу нәтижесінде пайда болатын жеке тұлға ретінде түсіне бастады. Бұған қоса, іс жүзінде екі жақты туу сәті тұжырымдамасы негізделді: индивид ана құрсағында, ал рақымсыз дүниедегі қорғаны мемлекет болуға тиісті адам тұлға ретінде жалпы адамзаттық рухани негіздер құшағында. Рухани негіздердің осы ошағын сақтап қалу, қатаң сын кезеңдерінде оны аман алып қалу - адамзаттың басты мақсаты. Осы себепті азамат мемлекет үшін құрбан болуға дайын оның жеке бір бөлігі ретінде қаралады. Кіршіксіз мемлекет артықшылықтарын талқылаған кезде Платон азаматтың жеке мүддесі жөніндегі мәселені қозғамайды, себебі дербес тұлғада жалпыға ортақ мүдделерден өзге мүдделер бола алмайды. Мемлекеттен тыс индивид дербес тұлға бола алмайды, өйткені жалпы адамзатқа ортақ рухани негіздерге қосылу жолы жабылып қалады, бірақ Платон суреттеген ізгі мемлекетте де дербес тұлға болу өте киын, тіпті мүмкін емес, себебі субъектілік толымдылық адамнан түгелдей алшақтаған, жалпыға ортақ құрылымдар оны жаулап алған. Мемлекеттік бұл пирамиданың ең жоғары шыңында адамның өзін-өзі кемелдендіруі үшін кеңістік қалдырылған секілді. Кемелдікке жету қабілеті билеушілерге, философтарға және тіпті қандай да бір дәрежеде күзетші -жауынгерлерге де берілген, бірақ құлдық қоғамда дербес тұлға казармада да, патша сарайында да өсе алмайды, ал философтардың басым көпшілігі бақылаудан шаршайды.

Біз білетіндей, Платонның ізгі мемлекет тұжырымдамасы толық мәнінде жүзеге асқан жоқ, бірақ енгізілуі, бір жағынан, ең мәнді ұранмен, екінші жағынан - басқаша ойлаушыларды жаппай қудалаумен қатар жүрген бұл социумдық үлгінің жеке түрлерін адамзат тарихында пайдалануға бұл жағдай кедергі болған жоқ.

Платонның ізгі мемлекетінің социумдық қайшылығы жөніндегі мыңдаған жылғы ойлар, көп жағдайда орта ғасырлардан бізге интеллектуалдық дәстүрде белгілі, әлеуметтік алшақтауды түсіндіруге ұмтылатын көптеген тұжырымдамалардың пайда болуына әсер етті.

Құдай болмысының макрокосмосы мен адам болмысының микрокосмосын қиып өтетін қасиетті үйлесімдік табу идеясы орта ғасыр ойшылдары үшін тартымды болды. Осындай философиялық тәсілді нақтылау - оның барлық тұрғындарын интеллектуалдық және адамгершілік жағынан дамытуға тарту мүмкін болатын мұратты, әл - Фараби терминологиясында, ізгілік қаласы туралы ілім дайындау болды. Платон идеяларын жалғастыра отырып, әл - Фараби олардың мағынасын айтарлықтай жаңаша ашты, осы себепті ол жасаған әлеуметтік утопия антикалық түпнұсқамен салыстырғанда адамгершілікке сай болып көрінді. "Платон секілді, әл - Фараби де адамдарды олардың қоғамға пайдалы қызметі тегіне сәйкес бөледі, бірақ оның бөлуі адамдар арасындағы айқын теңсіздік әсерін тудырмайды, оларды ортақ мақсат біріктіреді - олардың қызметіне қарамастан, өзін-өзі жетілдіру арқылы бақытқа жету"40.

Қайырымды қала басшылығында енді философ емес, заң шығарушы - ақсүйектер билігі мен діни билікті біріктіретін имам тұрады. Басқа ірі араб ойшылдары үшін де, әл - Фараби үшін де философия ортоксальды ислам діншілдігінен жоғары. Бұл ретте А. Койремен келісуге болады, ол былай деп көрсетті: "Дегенмен, шынайы, эзотерикалық және дінге сенушілердің көпшілік қауымынан мұқият жасырылатын ибн Сина ілімі - мүмкін Фарабидің де - Аверроэс ілімі секілді діни де, тіпті дінге қарсы болып табылуы әбден мүмкін"41.

Бұл пікірді ықтималдық аясынан шынайылық саласына ауыстыру бізге қиын. Бұл үшін шығармашылықтың дербес адамдық ауқымы жақсы зерттелмеген. Әл-Фараби философиясына қатысты экзотерикалық пен эзотерикалықтың арақатынасы туралы мәселе қозғауға бола ма? Мүмкін материалдардың жеткіліксіздігін және теориялық әдістердің шектеулілігін қандай да бір дәрежеде мәселені шешудің көркемдік - рухани жолы жолықтырар? Қалай болғанда да әл - Фарабидің шығармашылық жолы мен «кокс басына біздің республикамызда ғалымдар ғана емес, жазушылар да назар тудырады.

Біздің тақырып тұрғысынан әл - Фараби шығармашылық мұрасының мәдени - әлеуметтік және адамдық ауқымының кейбір ерекшеліктерін қарап, оның философиясының өзегін анықтаймыз.

Жалпы, Қазақстандағы антикатану зерттеулерінің өзгешелігі туралы айтқанда, антика логикасын зерттеу саласында ең іргелі нәтижелерге қол жеткенін атап өту қажет. Бұл проблематиканы дайындау философия тарихының өзінің мүдделеріне, атап айтқанда, Шығыстың рухани мұрасын зерттеуге, диалектикалық логика теориясын құру қажеттілігіне сүйеніп, мәдениет тарихы мен теориясы, соның ішінде танымдық мәдениет құбылыс ретінде жаратылыстану туралы бірқатар зерттеулердің ерекшеліктеріне сүйене отырып жүргізіледі.

Қазіргі уақыттағы мәдениет тарихында орта ғасыр кезеңіндегі Еуропаның рухани құлдырауының себептері егжей-тегжейлі талданған, басты себептердің бірі ретінде Шығыс пен Батыс, грек пен латын интеллектуалды әлемдері арасындағы ажырау жиі айтылады. Орта ғасырлардағы Батыс Еуропа философиясының көтерілуінің басты себебі болған антикалық рухани негіздер жетістіктеріне қайта оралу күрделі жолмен өтті.

Мәселен, орта ғасыр дәуірінде, Византияны қоспағанда бүкіл Шығыс арабтық Шығысқа айналған кезде, ерте орта ғасырдағы араб тілді ойшылдар латындық Еуропаның философия ұстаздары болды деп есептейтін зерттеушілермен келісуге болады.

Ол тарихи кезеңде ежелгі грек философиялық дәстүріне оралудың арабтық Шығыстан басқа жолы болмады. Ең маңызды нәрсе - ежелгі грек тілінен латын тіліне аударудағы философиялық қиындықтарда емес, ашып түсіндіру үшін тек тіл маманы емес, философты қажет ететін философиялық мәтіннің мағына тереңдігін жеткізуде. Ежелгі грек философиялық мәтінін тікелей түсіндіріп, оны Аристотель мен Платон шығармаларына түсініктеме ретінде латын тілінде жеткізуге мүмкіндігі бар философ мамандар ерте орта ғасырдағы Еуропа мәдениетінде болған жоқ. Бірақ олар ол уақытта араб тілді мұсылмандық Шығыста болды, сондықтан философиялық және ғылыми трактаттар латын тіліне, әдетте, ежелгі грек түпнұсқасынан емес, оның араб тіліндегі көшірмесінен аударылды. Латындықтар антикалық философиялық шығармаларға жасалған араб түсініктемелерін жоғары бағалады, өйткені бұл түсініктемелерсіз орта ғасырдағы ғалым адам оған мүлдем жат ежелгі грек рухани негіздерінің бағыт-бағдарларын түсініп игере алмайтын еді.

Орта ғасырдағы араб тілді ойшылдардың көптеген шығармаларының түсініктемелік сипаты туралы сөз қозғағанда, біз езіміздің қатынас тілімізді мүлдем өзгеше интеллектуалдық мәдениетті суреттеу және бағалау үшін қолданатынымызды ескеруге тиіспіз. Түсініктеме берушілікті кемсіте қабылдау дүниенің схоластикалық сипаты күйреп, дәстүрге мұрагерлік ету рухани негіздерінің орнына ағартушылық рухани негіздер келген Еуропа мәдениетінің кейінгі дәуірінде қалыптасты. Сипатталып отырған ортағасырлық дәуірде болса түсініктеме беру қызметінің мәртебесі өте жоғары болды және әл - Фарабидің Еуропа мәдениетіне ең алдымен Аристотель шығармаларының ұлы түсіндірушісі ретінде кіруі оның өз философиясы мен логикасының жоғары бағаланғандығын көрсетеді. Стагириттің логикалық трактаттарын түсіну ауыр болды. Мәселе мәні осында. Әбу Насыр әл - Фараби орта ғасыр мәдениетінде антика логикасының бірегей әлемін қайта тудыруға алғаш мүмкіндік берген мұсылмандық Шығыс ойшылдарының бірі болды.

Біздің республикамыздың ғалымдары ойшылдың жалпы дүниетанымдық бағдарымен, тіл туралы ғылыммен, әл - Фарабидің категориялық жүйесіндегі онтология мен логиканың өзара байланысына көңіл аудара отырып, өздерінің ұлы жерлесінің логикалық ілімінің ерекшеліктерін жан-жақты қарастыруға ұмтылуда. Силлогистикалық (аподиктикалық, диалектикалық софистік, риторикалық, поэтикалық) ойлардың жолдары мен әдістері туралы ойшылдың тұжырымдамасы зерттеушілерді ерекше қызықтырды. Әл-Фарабидің бізге жеткен логикалық - гносеологиялық мәселелерге арналған трактаттарының 40-тан астамы осы күнде ғылыми айналымға қосылуда. Оның зерттеулерінің өзегі -Аристотельдің "Органонына" түсініктемелер, сондай-ақ оған дейінгі грек ойшылдары суреттеген проблемалар шеңбері туралы логикалық ойлары. Өкінішке орай, біздің тақырыбымыз ауқымында әл - Фарабидің логикалық мұрасын зерттеуде Қазақстан ғалымдары қол жеткізген барлық ғылыми нәтижелерді қысқаша сипаттаудың өзі мүмкін емес, сондықтан біз антикатану мәселесіне қатысты ең маңызды нәтижелермен шектелмекпіз.

Ең басты және ең таласты мәселе Стагирит логикасының ерекшелігі жөнінде. Біз білетіндей, Аристотельді формальды логиканы жасаушы деп есептеудің мыңжылдық дәстүрі бар. Демек, ол - антикадан бастап қазіргі уақыттағы математикалық логика құруға дейін, қайшылық заңына тыйым салуға қатысты инвариант, туындайтын барлық логикалық жүйелердің бастаушысы. Бұл ретте "Аналитиканың" бірқатар бөлімдері асыра дәріптеледі. Бұл бөлімдерді дәстүрлі түсіндіру Аристотель мұрасын осылайша ұғынуды нығайта түседі және сонымен қоса ұзақ уақыт бойына "Диалектика" деген атпен белгілі болған "Топика" мен "Метафизиканың" логикалық идеяларына баса назар аударылмайды.

Ақиқаттың белгісі "парасат салмағы", ал танымның негізгі тәсілі көріпкелдік емес, логика деп танылды. Зайырлы білімнің дамуы, ғылымның, өнер мен әдебиеттің жетістіктері адам парасатына деген сенімді нығайтып, адамның танымдық қабілетін құрметтеуде, табиғаттың ең жоғарғы туындысы ретіндегі адамның сұлулығы мен адамгершілік қасиеттерін мадақтауда көрініс тапқан мәдениеттің гуманистік бағдарын айқындады. Осы айтылғандар және араб философтарының ежелгі гректік философиялық дәстүрді, ойлаудың антикалық үлгісін дамытуы шығыстық перипатетизмнің негізіне алынды. Әл-Фараби оның көрнекті өкілі болды. Алайда әл - Фараби философиясында қойылып, шешімін тапқан мәселелердің саналуандығына қарамастан, оның философиялық ізденісінің бағыты мен мазмұндық тереңдігін ислам айқындады. Ислам дүниедегі адам өмірінің мәні мен мақсатын, оның рухани саулығы мен бақытқа жету жолдарын көрсетіп берді.

Әл-Фараби онтологиясы - рационалистік позиция арқылы түсіндірілетін әлемнің философиялық кескіні мен ондағы адам орны. Ол қоғамдық сана барлық жерде сөзсіз қабылдаған ислам монотеизмінің орнығуы жағдайында қалыптасты. Онтологиялық мәселенің Мұхаммед алған аяңда ұялануы оның ортағасырлық мұсылман мәдениетінде шешілуінің параметрлері мен тәсілдерін айқындады. Мұны ислам руханилығы мен философиясын, ғылымын зерттеген көптеген ғалымдар атап көрсетті. Олар ислам әлемінің ойшылдары өздерінің ғылыми ізденістерінен көп бұрын, құдайдың жаратушы екенін білгенін айтады. Олар өздерінің кәсіби зерттеулерінің белгілі бір кезеңінде бұл бастапқы ұстанымнан ауытқи да алды, бірақ күнделікті тұрмыстарында және дүниетанымдық бағдарларында оны ешқашан ұмытқан емес. Сондықтан әл - Фарабидің философиялық ұстанымы әу бастан-ақ аян алу ауқымында қалыптасты, соның ықпалында бола отырып, соған және онтологиялық мәселеге катысты өзіндік позициясын қалыптастырды.

Әл-Фараби философиясы қалыптасқан уақытта Мұхаммедтің көзқарасы онтологиялық ілім сипатына ие болып, қисынды негізделді, пұттық араб санасына бағытталған Мұхаммед уағыздарымен салыстырғанда жан-жақты негізделген түрге айналды. Сенімдік позициялардың қалыптасуында кадариттік-жабариттік пікірталастар, мутазилиттердің Құран мен оның қағидаларына күмән келтіруі, негізінен, әл-Ашари ізбасарлары болып табылған мутакаллимдер әрекеті маңызды рөл атқарды. Олардың барлығы Құранның ақиқатқа ұмтылысын логикалық дәлелдеп, негіздеуге, оның қағидаларына жүйелі форма мен нанымдық беруге көп күш-жігерлерін жұмсады.

Егер онтологиялық мәселеге қатысты Құран идеяларын жаңғыртуға талпынсақ, олар үш негізгі идеяға келіп тіреледі: 1) Алла - жалғыз жаратушы және болмыстың себебі; 2) дүние - Құдай жаратуының нәтижесі; 3) адамды да Құдай жаратқан, бірақ Құдайдың басқа туындыларымен салыстырғанда, оның өмірінің ерекше мақсаты бар. Бұл идеялар Құранның барлық мазмұнын қамтып жатыр, олар Мединалық кезеңге де, Меккелік кезеңге де тән және Құран мәтінінің барлық жерлерінде кездеседі. "Ол - Алла - бір, Алла мәңгі; тумады да туылмады, Оған ешкім келмейді" (112:1; 112:2; 112:3; 112:4). Ол Алла Жаратушы, Жасаушы, Қалыптастырушы. Оның атаулары да ең әсем..." (59:22; 59:24) және т.б.

Мұхаммед уағыздарынан Құранды кейінірек зерттегенде және оның астарлы мағыналарын айқындағанда көп назар аударылған мәселелер бөліп алына бастады. Алайда, аянға кәміл сенгендер бұл мағыналарды қайткен күнде де түсінуі тиіс болды, өйткені бұл әрбір мұсылман жүріп өтуге тиіс құдайылық жол еді. Бұл мәселелер қатарына, ең алдымен бір құдайылық, Құдайдың мәні мен оның ажырамас қасиеттері, Жаратушының езі жаратқан нәрселерге қатынасы "адамның әрекетке қатынасы", яғни адам бостандығы мәселелері және т.б. талқыланды.

Әл-Фараби бойынша, ол бұл жерде потенциалды болмыс және актуальды болмыс ретіндегі аристотельдік материя мен форма іліміне сүйенеді. Құдай актуальды форма -"Қажетті мән", "Алғашқы мән", "Бастапқы себеп" және т.т. "Егер мазмұны жағынан бөлінбейтін болса, Алғашқы болмыстың басқа барлық бар нәрселерден ажырататын болмысының, өзінің арқасында формасы үшін бар болған болмыстан басқа нәрсе болуы мүмкін емес./.../ Бірдің бұл мағынасы міндетті түрде "бармен" (болмыс) бірге жүреді. /.../ Алғашқы болмыс (бар) материя болмағандығы және ешқандай материясы болмағандықтан мазмұны жағынан іс жүзінде әрекетшіл сана болып табылады /.../ Ол білу үшін және танылу үшін басқа бір форманы қажет етпейді./.../ Өйткені даналық ең кемел даналықпен білінуі болып табылады. /.../ Енді Алғашқы Болмысының осы екі тұрғыдан да яғни а) болмысының Ең Кемел Болмыс болғаны үшін және б) болмысты қандай нәрсе болсадағы сол күйінде білетін Сана болуы тұрғысынан ақиқат болып табылады. Ол дұрыс және ақиқат болуы үшін Өзін ойлайтын Өзінен басқа бір формаға мұқтаж емес және де ол осы екі мағынаға да ақиқат деп аталуға лайықты. Оның дұрыстық және ақиқаттылығы дұрыс және ақиқат болуына басқа нәрсе емес. /.../ Біз оны қандай болса сол күйінде ойлай алмайтындай әлсіз. /.../ Сәуле (жарық, нұр) де көзге көрінетін нәрселердің ең кемелі, ең әдемісі және ең жоғарғысы болып табылады42.

Басқа бір жерде Алғашқы болмысты сипаттай отырып, әл - Фараби бұл анықтамаларға "Ол - өз мәніндегі тұлға", "Ол - Бірінші", "Ол - Бірінші Сүюші әрі Бірінші Сүйікті", "Ол -дана", "Ол - біреу, дара және жалғыз"43 деген теңеулерді қолданған.

Екінші ұстаздың Бірінші себептің болмысын, оның ажырамас қасиеттері мен "есімдерін" қалай негіздейтініне назар аударғанда, әл - Фарабидің ислам мәдениетінде қалыптасқан дәстүрге тафсир тәжірибесіне жүгінетіндігін байқаймыз, өйткені ой түйіндеу ізділігі мен сипаты тұтас алғанда мутазилиттер мен ашариттердікі тәрізді. Бірақ әл - Фарабидің өзі көрсеткен бір маңызды айырмашылық бар: "Діни сенімді қорғау әдістері мен көзқарастарына келетін болсақ, догматтық діни ілімнің білгірлері оны былай деп есептейді: /түрліше/ діни көзқарастар мен қағидаларды /әдеттегі/ көзқарастармен, пайымдаулармен және интеллектімен қорғауға болмайды, өйткені тәңірлік аяңдардан алынғандықтан, діни көзқарастар неғұрлым биік сатыда түр, ал оның тағы бір себебі ол сенімдерде адам парасатының шамасы жетпейтін тәңірлік құпия бар дейді. Нақ сол сияқты адам дінді аян беру жолымен ғана анықтай алады; бұл аянды ол езінің интеллектісі арқылы тани алмайды, өйткені интеллект бұл үшін өте әлсіз, жеткіліксіз. Керісінше, егер адам өзінің білетінін немесе біле алатынын ой сарабына сала отырып, өзінің интеллектісі арқылы анықтаса, онда ол ашқан сырдың мағынасы да, пайдасы да болмас еді. Егер бұл осылай болатын болса, онда жұрт өзінің интеллектісіне сеніп, пайғамбаршылыққа да, аянға да мұқтаж болмас еді44.

Философтар осы дүние ақиқатын анықтауда зерденің басымдылығына арқа сүйейді. Сунниттік теология мен философия арасындағы айырмашылықты білдіретін осындайды аш - Шахристани да атап көрсетті. Философия адамға білімді ашу үшін қызмет етеді. Ол адамды міндеттемеді және адамға жарғылықтар да бермеді, зерде дәлелдері арқылы адамды өмір ақиқатын түсінуге жетеледі. Әл-Фарабиге сәйкес оның мақсаты, зерде принциптерін іске асыру, зердені өмірге енгізу, оны әл - Фараби практикалық зерде деп атайды. Оның тұғырында әлеумет өмірін қайырымдылық пен әділеттілік принциптеріне сай ұйымдастыруды пайымдау, адамды зерделік принциптерге тәрбиелеу енді, ал бұл философияның маңыздылығын көрсетті.

Алғашқы "пікір таластырушылар" ретінде мутакалимдер исламда Құдайдың жетілген және шектелмеген еркі туралы Құран қағидасын рационалдық негіздеу мәселесін қойды, ол онтология саласында Құдайдың кез келген уақытта дүние болмысын үзіп, күнәкарларды жазадан құтқаруда, ал ізгілерді игі өмірі үшін құрметтеуден айыруда айқындалды. Мутакалимдер тұтас алғанда Құдай еркі мен жаратылыс туралы Құран қағидаларына сенімді сақтады, бірақ олардың абсолюттілігіне логикалық шектеулер енгізді.

Олардың ілімі бойынша, ой түйіндеу мен дискурсте сөз болатындардың бәрі екі бөлікке: Құдай мен әлемге бөлінеді. Дүние Құдайдан өзге нәрсе; бұл Құдай жоқ нәрсе. Олардың жіктелуі Жаратушы мен жаратылғанның онтологиялық жіктелуінде жатыр, бірақ пайымдау аясында және логика аумағында олар "бір" бола алады және белгілі бір тұтастық ретінде танылады. Мутакалимдер Құдай мен дүние байланысының негіздемелеріне қатысты: жаратылыстың себебі туралы, адамдарға Құдайы заңдарының берілуі және дүниедегі өзгерістердің себептері туралы мәселелерді қойды.

Қаламмен қатар өмір сүрген перипатетизм мутакаллимдердің қарама - қайшы, бір мағыналы емес ізденістерін қабылдап және дүниедегі себеп - салдарлық байланыстарды қарастыра отырып, табиғаттағы өзгеріс пен қозғалыстың және тыныштықтың бастапқы негіздемелерін іздеуді көрсетеді. Дүниедегінің барлығы себеп-салдарлық байланыс арқылы түсіндіріледі, өйткені затты білу оның себебін білуді білдіреді, сондықтан бүкіл дүние болмыстағы тәртіпті қалыптастыра отырып, себеп-салдарлық байланыс тізбегі арқылы реттеледі. Болмысты реттеу ісіндегі осындай методологиялық сұранысты, әл -Фарабиде кезектесіп келетін себеп-салдарлық байланыстар қатары ретінде көрініс беретін неоплатонистік эманация ғана қанағаттандыра алады.

Дүниенің пайда болуын әл - Фараби төмендегідей суреттейді: "Барлық нәрсе Алғашқы Болмыстан пайда болған", - дейді ол "Алғашқы Болмыстың және болмысымен бар болуынан міндетті түрде адам еркі мен таңдауы нәтижесінде пайда болмайтын, кейбір сезімдер арқылы білінетін әр түрлі болмыс түрлері пайда болады. /.../ Барлық нәрсенің болмысы Алғашқы Болмыстан пайда болады"45.

Сонымен, "жаратылған болмыстардың саны өте көп. Олар көп болуымен қатар кемелдік тұрғысынан да әр түрлі. Кемел болсын немесе кемшілікке толы болсын барлық болмыс Алғашқы Бардың мазмұнынан шыққан. Оның мазмұнының ерекшелігі мынада, барлық болмыстар Одан пайда болған кезде иерархиялық ретпен және әрбір болмыс өзінің үлесін ала отырып және Алғашқы Барға алыс-жақындық дәрежесіне қарай пайда болады46.

Дүниенің құрылымдық ұйымдасуын түсіндіретін эманациялық принцип орта ғасыр ойшылына жаратылыстанулық ізденістерді дүниенің алты күнде жаратылуы туралы догматтық қағидамен ұштастыруға және бұл үрдістің "бір сәттілік емес", белгілі бір "эволюциялығын" көрсетуге мүмкіндік берді. Бұл үстемдік етуші дүниетаным шеңберінде қала отырып, философиялық ізденісті исламдық монотеизммен сабақтастыратын өзіндік нұсқа болды. Ол өзінің жемістілігін көрсетті, себебі кейіннен натурфилософтар ибн Сина, ибн Рушд және Таяу және Орта Шығыстағы ғылыми білімнің басқа да өкілдері тарапынан мойындалды.

Дүние кескінін әл - Фараби былайша елестетеді: болмысы бардың барлығы алты сатыға бөлінеді, сатылар әл - Фарабиге төмендеу (төмен түсу) ретімен ашылады. Әлемнің бірінші сатысы - Құдай, Алғашқы Себеп. "Алғашқы Болмысқа" Одан шығатын басқа болмыстың, оның өз парқынан басқа нәрсенің болуы қажет емес, сонымен қатар Оған оның өзінде жоқ форма беретін акциденциялар немесе қозғалыста қажет емес, Оған жат құралдың да қажеті жоқ. "Бұған қоса не Оның өзінде, не болмаса Одан тыс өзінен басқасының болмысының шығуына кедергі болатын бір нәрсенің болуы да мүмкін емес47.

Ол актуальды, мәңгі болмыс. Оның тіршілігі жетілген және болмыста барлық басқаға бастау болады, Одан кемел еш нәрсе жоқ және еш нәрсе одан бұрын бола алмайды. Оның тіршілік етуінің себептері жоқ және өз тіршілігін өзі сақтауы үшін Ол сыртқы бір нәрсені қажет етпейді. Алғашқы Болмыс өзі үшін тіршілік етеді.

Алғашқы Болмыстан екінші саты - екінші себептер пайда болады, осылайша Ол өз мазмұнынан ештеңе жоғалтпайды, кайта байи түседі. Олар "жер тәндерінен" өзгеше болып табылатын "аспан денелері". Бұл, әл - Фарабидің айтқанындай, "қозғалыссыз жұлдыздар" сферасы. Екінші себептер - тоғыз. Барлық екінші Себептер өз өмірінде субстанцияланады, сөйтіп тоғыз аспан сферасының: Бірінші Аспанның, қозғалыссыз аспанның жұлдыздарын, Сатурнның, Юпитердің, Марстың, Күннің, Шолпанның, Меркурийдің, Айдың тіршілігін туындатады. Ай сферасының астында төменгі әлем орналасады. Әл-Фараби бойынша, екінші себептер туралы түсініктермен рухтарды, періштелерді және с.с. байланыстырады.

Үшінші сатыда - әрекетшіл зерде. Бұл ғарыштық зерде, оның қызметі зерделі жануарға" қамқор болып, оны жетілген сатыға жеткізу.

Жан - төртінші сатыда, форма - бесінші сатыда, материя – алтыншы сатыда. Соңғы үш себеп материалды дүниемен байланысқан. Ондағының барлығы материя және форма ұғымдары арқылы анықталады, мұнда әл - Фараби аристотельдік түсінікке сүйенеді. Әл-Фарабидің жаратылыстанулық көзқрасы мен жан туралы ілімі ғарыштың осы сатыларын ашуда неғұрлым айқын көрініс тапты.

Бірінші дәрежеде тұратынның көп болуы мүмкін емес, ол тек біреу, жеке-дара ғана болады. Қалған дәрежедегілердің әрбірінде көптік бар. Бұлардың үшеуі дене емес және денелердің [ішінде] де емес: бұлар жан, форма және материя"48.

Әл-Фараби бойынша, денелер өз кезегінде "алты түрге" бөлінеді: аспан денелері, зерделі жануарлар, зердесіз жануарлар, өсімдіктер, минералдар, төрт элемент. Денелердің осы алты түрінен тұратын жиынтықты дүние деп тұжырымдайды ойшыл.

Әл-Фарабидің ұсынған осындай әлем кескіні жаратылған дүниенің, тәндік әлемнің, сезіммен қабылданатын әлемнің терең онтологиясын бейнелеуге деген талпыныс болып табылады. Олар Алғашқы Себептің туындылары ретінде Екінші себептен және әрекетшіл зердеден тәуелді. Сатыларға бөлінгеніне қарамастан дүние біртұтас, өйткені біртұтастық Қажетті болмыстың құйылуы болып табылады.

Адам ай асты әлеміндегі сатылардың ең жоғарғысында тұр. Егер ай асты әлеміндегі барлық нәрселер басқалар үшін өмір сүрсе, әл - Фараби айтқандай, немесе "құрал" немесе "көмекші" болып табылса және олардың барлығының болмысының мақсаты "ақырғы жетілгендікке" жету болса, онда адам - өзіндік құндылық. Әл-Фарабидің өзі жазғандай, мүмкін мәндер тегі арасында адамзат тегінен асқан тек болмағандықтан, зерденің арқасында адам өзінен басқа үшін құрал да, қару да болып табылмайды. Адамның құндылығын мойындау - басты негіздемелердің бірі. Соны басшылыққа ала отырып, әл -Фараби гуманистік мұраттарды жариялады.

Тұтастықтың, іштей тұтасқан макро әлемнің бір буыны ретінде ғарышқа тиесілі адамзат қоғамын әл - Фараби ғарыш құрылымына ұқсас деп қарастырады. Бұл жалпы алғанда, ортағасырлық дүниетаным ұстанымына сай келді, соған сәйкес адамзат аяқталған тұтастық ретінде түсінілді, сондай-ақ ондағы индивид, адамдар тобы мен бірлестіктері де белгілі бір тұтастық ретінде қарастырылды. Ойшылдың мына бір пікіріне тоқталсақ жеткілікті: "Адам қоғамы ұлы, орташа және шағын қоғамдарға бөлінеді:

Ұлы қоғам дегеніміз - бірімен-бірі біріккен және біріне-бірі көмек көрсететін көп халықтардың жиынтығы.

Орташа қоғам дегеніміз - бір халық. Шағын қоғам - бір қаланың төңірегінде топтасқан қоғам. Қоғамның осы үш түрі кәміл қоғам болып табылады.

Қала жетілудің ең жоғарғы сатысында болады /28/. Ауылдар, мөлтекаудандар, көшелер, және үйлер толық емес қоғам болып табылады. Бұлардың ішінде ең жетілмегені - көше қоғамның құрамды бір бөлігі болып табылатын үй ішіндегі қоғам. Көше қоғамы -мөлтекаудан қоғамының бір бөлігі. Міне, осы қоғам қала қоғамының бір бөлігі. (74-бет) Мөлтекаудан қоғамы және ауыл қоғамы қалаға жатады, бірақ бұлардың айырмасы -мөлтекаудан қаланың бір бөлшегі, ауыл болса қала үшін қызмет атқарады. Қалалық қоғам қайсыбір халықтың бір бөлігі. Халық қалаларға бөлінеді"49.

Әл-Фарабидің мұндай позициясы философиялық дәстүр аясында, белгілі дәрежеде ислам теологиясымен пікірталаста, сұхбатта қалыптасты, өйткені адам мен қоғам мәселесі ислам әлемінің интеллектуалды және діни ойшылдар қауымдастығында қызу талқыланды. Оның зерттеу пәні болған - дүниенің пайда болуы, жаратылысы, адамның құдайға қатынасы, адамның еркін білдіруі мен өз әрекеті үшін жауапкершілігі және т.б. көптеген мәселелер халифат өмірінде орын алған саяси оқиғалармен тығыз байланысты болғанын естен шығармаған жөн. Оның қауымдық өмірге, қауымдастықтар өміріне назар аударуы және дараланудың төмен деңгейі олардың пайда болу жағдайларына, рулық қоғамға тән қатынастар мен байланыстар жаңа әлеуметтік жағдайға - ислам мемлекетінің құрылуына сәйкес келді.

Ислам әлеміндегі қоғамдық өмірдің өзі, көптеген пікірталастар тудырған мәселелер шешімін табуды талап етті. Әл-Фараби философиясы гносеологиялық тұрғыда, ислам іліміне қарағанда, ежелгі гректердің рационализміне көбірек арқа сүйеді. Әл-Фараби сонымен қатар, сол заманда діни пікірталастардың нысаны болған көптеген саяси-әлеуметтік мәселелерге де тоқталды. Философтар рационализмге деген инттелектуалды қызығушылығы оларды қоршаған объективті шындықтан әлдебір абстрактілі әлемге итермелеген пайымдаушы ғалымдар емес еді. Алайда әл - Фарабидің әлем өкілдерін де толғандырған әлеуметтік, саяси және идеологиялық мәселелерді шешудегі ерекшелігі, оның бұлардың ақиқаттығының немесе жалғандығының өлшемі адам зердесі, ал оның басты құралы - логика деп білуінде еді.

Орта ғасыр философына кез келген философиялық ізденістерге дейін-ақ дүниенің жаратылғандығы белгілі болғандықтан, ол әлеуметтік-саяси тұрғыда адам мен құдайдың көп қырлы және көп мағыналы байланысын негіздеп, ашып көрсетуі керек болды. Эманациялық теория, бір жағынан, әл - Фарабиге құдай мен дүние арасындағы субстанционалдық айырмашылықты жеңуге мүмкіндік берсе, екіншіден, құдайылық пен дүниеліктің көп мағыналы антитезасын сақтауға мүмкіндік берді. Эманациялық теорияда адам байланыстырушы, ортаңғы буын, құдайлық пен материалдықтың қарама-қарсылығының шешілген формасы ретінде қабылданды.

Тіршілік, Зерде, Ізгілік және т.б. болып табылатын Құдайылықтың әлемге құйылуының неоплатонистік теориясынан әлемге өзінің барлық көріністерінде жоғарғы құндылықтардың тән екендігінің жалпылама идеясы логикалық қисындылықпен туындайды, өйткені "Оның болмысы, ағылып келіп, басқа /болмыстар/ мен олардың субстанцияларына тіршілік дарытады50.

Құдайдың Алғашқы Зерде ретіндегі тұжырымдамасынан зерде белгісі бойынша адам мен құдайдың бір мәнділігі туралы қорытынды жасалды, өзінің "төрт интеллекті" туралы тұжырымдамасында әл - Фараби соны дәлелдеуге талпынды.

Әл - Фараби:"... болмыс атаулы Одан өзінің сатысына қарай шыққан кезде, олар бірігіп, жымдасып, тәртіпке келеді, сөйтіп көптеген заттар біртұтас құрып, бейне біртұтас болмысқа айналады," - дегеніндей эманация теориясы, әлемнің тұтастығы идеясын түйіндеуге мүмкіндік берді.

Ғарыштық бірлік идеясын философ басқа тұрғыда қарастырады: ол әлеуметте бағынуға тиіс ғарыштық үйлесімділік идеясына өзгерді. Өз көзқарасында әл - Фараби адам организмі құрылысының, әлеумет пен дүние ұйымдасуының бірегей принципін негіздеді. Оның философиялық жүйесінде бірлік идеясы жетекші рөлге ие болды, өйткені, Екінші ұстаз бойынша, қоғамда ғарыштық үйлесімділік принциптерін жүзеге асырғанда ғана адам өмірінің мақсаты ретіндегі бақытқа жете алады. Кейіннен бұл идея ибн Сина мен ибн Бадджа көзқарастарында өз жалғасын тауып, дамытылды.

"Дүниеде әлдебір алғашқы бастаудың бар екені және одан өз ретіне сәйкес қалған басқа бастаулардың, ал осы бастаулардан өмірдегі заттар, олардан басқа заттар, сөйтіп, реттілігіне сай ең соңғы бар заттардың болмысы таралатыны тәрізді, осындай халықты немесе қаланы қамтитын жиынтықта да бір бастау бар, олардан басқа бастаулар мен халықтар таралады, ал бұлардан соңғы азаматтық және адамзаттық болмысқа дейінгі тұрғындар таралады,51 деп жазады әл - Фараби.

"Әлем - Қала" теңдеуі, А.А. Игнатенконың пайымдауынша, жай ғана метафора емес, араб - мұсылман философтарының ой толғауларының терең негізі52.

Міне сондықтан қазақ халқының философиялық мұрасы томына әл - Фарабидің "Қайырымды қала (ел) тұрғындарының көзқарастары", "Азаматтық саясат", "Бақытқа жету туралы" трактаттарындағы онтологиялық мәселе кезінде әл - Фараби көтерген әлеуметтік - этикалық және саяси мәселелерге ізашар болады және іле-шала қарастырылады.

Әл-Фараби философиясын осы ауқымда біртұтас әлеуметтік философия деп атауға болады. Оның мәні мен мақсаты, біріншіден, Жер бетінде әділетті мемлекет құруға бола ма, екіншіден, адам бақытты бола ала ма, оның бақыты неде деген сұраққа жауап беруде. Міне, сондықтан, әл - Фараби философиясының барлық мазмұнын өз бойына жинақтаған өзек - әлеуметтік-саяси мұрат болып табылады.

Әл – Фарабидің әлеуметтік - саяси және адамгершілік мұратын орта ғасырлық ислам ойшылдарының қоғамның әлеуметтік және саяси құрылысы туралы ой - толғаныстары мен пікірталастарынан туған теориялық үлгілердің бірі ретінде қарастыруға болады. Мұны әл – Фарабидің Сейфад - Дәулсарайына жақындығы дәлелдейді, дәл осында, хамданид билеушілерінің сарайында әл - Фараби "ұлы мұсылман философы" деген даңққа бөленді. Сондай-ақ аш - Шахрастанидің араб - мұсылман Шығысындағы имамат, яғни қоғамдағы басқару, билік формалары мен билікті мұралану, әділеттілік пен жаза, жауапкершілік пен бостандық және т.б. көптеген мәселелерді жан-жақты талқылауы мен баяндауы аталған мәселелердің қоғамдық маңыздылығын көрсетеді.

Сонымен қатар, әл - Фарабидің классикалық грек мұрасына деген ерекше ұстанымын байқататын мына бір қызықты жағдайды атап өтелік. А.А. Игнатенконың пікірінше, әл -Фараби Платон философиясын әлеуметтік-саяси доктринаға айналдырып жіберді, сол арқылы өзінің философиялық жүйесінің жетілген адам мен қоғам өмірінің мұратына бағытталғанын көрсетеді. Бұған оқырманның "Платон философиясы. Оның бөліктерінің басынан аяғына дейін орналасуы" трактатын оқығанда - ақ көзі жетеді.

Бұл трактатты әл – Фараби - жеті бөлімге бөледі, оның әрқайсысы Платонның әлеуметтік-саяси мәселелерге қатысты көзқарасының қалыптасып, дамуын бейнелейді. Өз кезегінде әр бөлім Платон философиясының қажетті қырларын сипаттайтын маңызды қағидалардан тұрады. Әл-Фараби бойынша, Платон алдымен адамның жетілгендігі неде және оны не бақытты ете алатынын зерттеді. Осының негізінде әл - Фараби адам белгілі бір білім мен белгілі бір өмір «алтының арқасында бақытқа жетеді деген қорытындыға келеді. Бұл оның "Адам /табиғаты туралы/" деген атпен белгілі "Бірінші Алкивиадында" баяндалған. Екінші бөлімде әл - Фараби Платонның "Теэтетінде" білім табиғатын зерттеуін, "Филебте" нағыз бақыттың не екенін және оған қалай жетуге болатынын түсіндіретінін көрсетеді. Әрі қарай ол "Протагор" мәселесін ашып, білімге зерттеу мен практикалық қабілеттер арқылы ғана жетуге болатынын "Менонда" көрсетеді.

"Платон философиясының..." үшінші және төртінші бөлімдерінде әл - Фараби теориялық білім - таным өнері мен тәсілі туралы айтады және силлогистикалық өнерлерді ажыратады, Платонның "практикалық өнерлер мен олардың іс-қимылдарынан туындайтынын" қалай зерттегенін көрсетеді. Сонымен бірге әл - Фараби Платонның шығармаларын атап өтеді, солардың ішінде "Кратил", "Софист", "Парменид", "Ион", "Екінші Алкивиад" және т.б. бар.

"Платон философиясының..." қалған бөлімдерінде әл - Фараби әлеуметтік философия мәселелеріне қатысты Платон көзқарасы эволюциясының әр түрлі қырларын: жетілген өмір салты туралы ақиқат білім қандай болуы керек, мемлекетті қалай дұрыс басқаруға болады, ізгілікті өмір салты мен жүріс - тұрыс деп нені түсінеді, жетілген адам мен мемлекет мұраты қандай болуы керек, ондағы заң шығару мен тәрбие беру қандай болуы керек және т.б. зерттейді. Платон философиясының мәселелерін әл - Фараби оның жоғары сатысында жақсылық пен әділеттілік, ізгілік пен ынтымақтастық салтанат құрып, адамды бақытқа жеткізетін, жетілген адам мен қоғам мұратын қойып, негізінен,әлеуметтік – саяси және адамгершілік мәселелері тұрғысынан қорытып, түсінгенін көрсетеді.

Бұл мұратты әл - Фараби үйлесімді тұтастық ретінде ынтымақтастық пен өзара көмек негізінде бірлесіп өмір сүретін адам қауымдастығынан тапты. Әл-Фарабидің бірыңғай ұстанымына сәйкес, өзара "келісімге келіп", бірлесіп өмір ' үрсе, яғни өзара көмек пен өзара түсіністік принциптеріне негізделген, билікті жүзеге асырып, азаматтарын жүйелі тәрбиелей алған қауымдастықта ғана адамдар бақытқа жете алады. Мәселе қоғамның осындай қалпына, мүдделерді, бірлесіп өмір сүрудің қажеттіліктері мен мақсаттарын үйлестіруге мүмкіндік беретін даму деңгейіне қалай жетуге болатындығында еді.





Әл-Фараби антикалық классикалық дәстүрді жай қайталап қоймайды, ол орта ғасыр кезеңіндегі әлеуметтік танымды дамытты. Бұл кезеңдегі қоғам өзін-өзі теориялық ұғынуға, өзінің даму мәселелерін түсінуде мемлекеттен басқа ұйымдасудың жалпылама формасын білмеді. Ол қоғам мен мемлекеттің бір құбылыс емес екені белгілі болғанға дейін дами алмады. Осының әсерінен таным өзінің пәні ретінде мемлекетті қайта жаңғыртты. Әл-Фарабидің әлеуметтік - философиялық көзқарастарынан біз осыны аңғарамыз. Сонымен, Әл-Фараби үшін қоғамдық түзілімнің мұраты - жетілген мемлекеттік өмір, мемлекеттегі өмір, мемлекеттің өзі.

Мемлекет, әл - Фараби бойынша, адамдардың өзі тәрізділермен қарым - қатынасқа түсу қажеттілігінен туындайды. "Бақытқа жету туралы" еңбегінде әл - Фараби: "... Әрбір адам қол жеткізе алатын жетілгендікке жету үшін басқа адамдардың қауымын, олармен бірігуді қажет етеді... оларға табиғатынан өзі тектестердің арасынан пана іздеп, солармен бірге өмір сүру тән. Сондықтан да ол адами немесе азаматтық жануар деп аталады,53 - дейді.

Адамдардың саяси бірігуі бірлесіп өмір сүру мен тіршілік ету қажеттіліктерінен туындады. "Міне сондықтан да, - дейді әл - Фараби, осы нәрселердің барлығын жеке өзі жүзеге асыруы мүмкін емес. Керісінше бұл үшін оның әрқайсысы өзінің жеке қажеттілігін қанағаттандыратын бірнеше адамға қажеттілігі бар. Барлық адамның жағдайы осындай. Сол себепті адам ие болған табиғи жаратылысының өзіне берілуінің мақсаты болып табылатын кемелдікке тек қана бір-біріне көмек беретін бірнеше адамның бір жерде болуымен ғана қол жеткізе алады. Осы адамдардың әрқайсысы, аты аталған адамның қажеттілігін қамтамасыз етеді.54

Сөйтіп, әл - Фараби, адам өзінің табиғаты жағынан басқа адамдардан оқшауланып өмір сүре алмай, ол оларды қажет етеді, өйткені бірлесіп өмір сүру барысында адамдар тіршілікке қажетті заттарды өндіреді.

Мемлекет - бақытқа жету жолындағы адамдардың бір-бірімен қарым - қатынасының неғұрлым жетілген формасы. "Қайырымды қала, осыған сәйкес ақырғы жетілгендікке, яғни жоғарғы бақытқа жету жолында тұрғындары бір-біріне көмектесіп отыратын қала55.

Жоғарғы игілік пен жетілгендікке ең алдымен "қала" жетпек, - деп санайды әл - Фараби, ал жетілгендіктің ең төмен дәрежесінде тұрған қоғам бұған әсте жете алмайды". Сондықтан әл - Фараби үшін "қала"- адам қоғамының неғұрлым дамыған сатысы, сол сияқты, оның пікірінше, "табиғатынан аң тәріздес /адамдар/ қала тұрғындары болмайды және қалалық бірлестіктерге мүлдем біріге алмайды56.

Кейін ибн Халдунда қоғамның және мемлекеттің пайда болуы қоғам дамуының екі кезеңімен - адамдардың тұрпайы қалыпта тіршілік еткен кезеңімен және олардың өркениеттік жағдайында өмір сүру кезеңімен байланыстырылады, тек екінші кезеңде мемлекет пайда болады. Бұл екі қалыптың айырмашылығы, ибн Халдун бойынша, адамдардың тіршілікке қажет нәрселерді таба алуына байланысты. Тіршіліктің тұрпайы тәсілдері арқылы қоршаған ортаны игеру барысындағы адамдардың бірігуі мен бір - біріне көмектесуі тек тіршілікке қажетті және жеткілікті, ешбір артықшылықсыз және көбірек табуға мүмкіндіктің болмауымен шектеледі. Өркениетті адамдардың бірігуі мен бір-біріне көмектесуі тіршілікті қамтамасыз етуге керек нәрселерді қажетті деңгейден жоғары тұтыну, байлық пен игілікте, сән-салтанатта өмір сүруге деген талпыныстармен байланысты. Ғалымның өзі жазғандай, "өркениеттік жағдайда өмір сүретін адамдар - олар сән-салтанаттың, өз дағдылары мен өмір сүру шарттарының қамын ойлайтындар" /Ибн Халдун. Пролегомены к "Книге поучительных примеров и дивану сообщений о днях арабов, персов и берберов и их современников, обладавших властью великих размеров57.

Осыған ұқсас ойды әл - Фарабиден де табамыз: "Қажеттілік қаласы - бұл бөліктері бір-біріне тіршілікке және оны сақтауға қажетті нәрселерге қол жеткізу үшін ғана көмектесетін қала. Қайырымды қала тұрғындары бұл адамның ақиқат болмысына, тіршілігіне, тамақтануы мен тіршілігін сақтауға қажетті ең жақсы заттарға қол жеткізу үшін бір-біріне көмектесіп отыратын қала58.

Алайда бұл пікір, біз ибн Халдуннан көргеніміздей, өзінің жалғасын таппады, әлеуметтік даму фазаларының теориялық түсіндірмесі формасына жете алмады.

Бұл жерде әл - Фараби мен ибн Халдун көзқарастарын "кез келген мемлекет, бастапқы қарым-қатынас сияқты табиғи пайда болудың жемісі, ол соңғылардың аяқталуы, аяқталуда табиғаттың ықпалы байқалады," - деген Аристотель көзқарасымен салыстыру орынды. "Біз табиғат деп әрбір объекті ...оның дамуы аяқталғанда қалыптасатын күйін атаймыз ғой. Одан әрі, жоғары аяқталу - соңғы мақсаттарды жүзеге асыруда, өзіндік мәнді тіршілік әрі аяқталу, әрі баянды өмір болып табылады59.

Сонымен, мемлекет, Екінші ұстаз бойынша, бақытқа ұмтылуды жүзеге асыру ретінде пайда болатын адамдар қарым-қатынасының жоғарғы формасы, яғни олар - қатарына адамдар арасындағы байланыстың көптеген формалары кіретін қоғамдық қатынас түрі, бірақ, ол бұл қатынастардың әрқайсысына кірмейді. Бұл адамдар арасындағы қандық жақындастыққа мсі ізделген туыстық пен достық аясынан шыққан коғамдық қарым -қатынас деңгейінің жиынтығы.

Адами жетілгендік тек басқа адамдармен бірлескенде ғана, яғни бірінші кезекте қалада жүзеге асады, ол жетілген немесе жетілмеген болуы мүмкін. Қала бар болғаны жетілгендік пен игілікке жетудің қажетті алғышарты, аясы ғана.

Жетілген мемлекет - "Қайырымды қала" қандай болады?

Бұл мемлекеттің бастапқы анықтамасында, біздің ойымызша, әл - Фарабидің қоғамдық мұратты түсінудегі өзіндік ерекшелігі жасырын жатқан сияқты, оның мәні адамдардың аталған қауымдастығын сипаттауда, негізгі белгі адамгершілік анықтама болып табылады. "Адамдар бірлестігі шынайы бақытқа жеткізетін істерде өзара көмектесу мақсатын қойған қала - қайырымды қала болып табылады, ал адамдарды бақытқа жеткізу мақсатымен бір-біріне көмектесіп отыратын қоғам - қайырымды қоғам, барлық қалалары бақытқа жету мақсатымен бір-біріне көмектесіп отыратын халық қайырымды халық. Егер халықтар бақытқа жету мақсатымен бір-біріне көмектесіп отыратын болса, бүкіл жер жүзі осылайша қайырымды болмақ60.

Жетілген қала - қайырымды қала. Бұл адам болмысы адамгершілік құбылысы ретінде, яғни өз табиғатына сай саяси жан болып табылатын және коғамда, адамдар бірлестігінде өмір сүріп, бақытқа жету жолындағы әрекетін жүзеге асырып жатқан адам, ең алдымен, -адамгершілікті жан. Адамгершілік, адамның игі әрекеті, оның, ең алдымен, адамгершілік саласында, яғни нағыз адамдық салада орнығуы - әу бастан жетілген қала негізіне, міне, осылар алынған. Мемлекеттің әр түрлі саяси ұйымдасу формаларының, оның шаруашылық, экономикалық, әлеуметтік өмір формаларының маңыздылығына қарамастан, ең мәндісі, бастысы, айқындаушысы адамның адамгершілік болмысы болып табылады.

Әл-Фараби "Қайырымды қаланы" "азған", "адасқан" қалалар болып табылатын "қайырымсыз қалаларға" қарсы қоя отырып түсіндіреді. А.А. Игнатенко "Қайырымды қала" туралы неғұрлым дәл түсінікті оның жағымсыз анықтамасы болып табылатын надан адамдар тұратын қалалар арқылы алуға болады дейді61.

"Қайырымды қала" адамдардың тек тәндік тіршілігіне қажетті нәрселерді табу үшін біріккен адамдар бірлестігі емес, онда баю мен дәулетке ұмтылу адамдардың өзіндік мақсаты болып табылмайды, ол адамдардың өзіндік ләззат алуға бағытталған ынтымақтастығы ретінде де ұйымдастырылмаған. Ол адамдар сый-құрметке ие болу үшін бір-біріне көмектесетін қала емес; ол басқаларды бағындыру үшін де өмір сүрмейді; ол басшылығы мен мақсатты ынтымақтастығы жоқ анархия қоғамы емес; бұл - ақиқат білімге ие адамдар оған сай әрекет етпейтін "азған қала" емес. Соңында, бұл - адамдардың бақыт туралы түсініктері жалған және олар соған сай әрекет етіп, бақытқа ешқашан жете алмайтын қала емес. "Қайырымды қала" - жетілгендігімен, толымдылығымен, толысқандығымен сипатталатын адамдар қауымдастығы.

Жетілген қаланы әл - Фараби "қайырымды қала"(әл-мәдина, әл-фәдила) терминімен белгілейді. Бұл, Н.С. Қирабаевтың пікірінше, қоғамдық өмір мұратын сипаттайтын негізгі ұғым62.

"Қайырымды қалаға" қарама-қарсы қалаларды сипаттау үшін ол орныққан фикха және басқа діни пәндердің терминдерін қолданады. Олармен ол надан (жахилийа), пасық (әл-фасика), құбылмалы (әл-мубаддила), адасқан (ад-далла) қалаларды белгілейді. Мысалы, бірінші термин (жахилийа) арабтардың пұттықпен байланысты исламға дейінгі даму сатысын білдіреді. Әл - Фарабиде бұл "қала" қайырымдылықтың жоқтығымен сипатталады, ал сол заманда қалғандарында ол бар, бірақ олар теріске шығарылған немесе олар бұрмаланған. Екіншісі (әл-фасика) діни құқыққа қайшы келетін әрекетті білдіреді. Үшіншісі (әл-мубаддила) жалған "киелі кітаптарды" басшылыққа алатын "қала бірлестіктері" туралы баяндайды. Төртінші (ад-далла) сенімі бұрмаланған немесе жалған адамдар қауымдастығын білдіреді.

Жетілмеген қалалардың бұл атаулары, бір жағынан, бұқара халыққа түсінікті діннің образды - рәміздік тілі, - деп ұйғаруға болады дейді Н.С. Қирабаев, ал екінші жағынан, бұдан Аббасидтік халифаттағы мемлекеттік және діни істердегі тәртіп пен шараларды сынауды байқауға болады63.

Қарастырылған қала-мемлекеттерде ойшыл бір негізгі кесірді бөліп алады да соған сәйкес сол немесе басқа мемлекеттің мәнін айқындайды. Алайда, Платоннан айырмашылығы бұл негізгі кесір билік формасымен емес, жетілмеген қала тұрғындары мен билеушілерінің көзқарастарымен және құлықты әрекеттерімен байланысты. Платонда егер мұны билік институтының - тимократияның, олигархияның, демократия мен тиранияның сыны ретінде қарастыруға болатын болса, әл - Фарабиде - бұл әлеуметтік - адамгершілік саласындағы кемшіліктерді айқындау. Мысалы, шын мәнісінде "надан ел, халқы бақыттылықтың не екенін білмейтін, одан хабарсыз ел. Олар бақыттылық туралы бір нәрсе естісе де оны түсінбейді, оған сенбейді де. Олардың ен жақсы деп білетін нәрселері, тәннің саулығы, байлық, жыныстық ләззаттар, адамның өз мақсаты үшін бостандығы, құрметке, беделге ие болу сияқты өмірде мақсат болып саналатын, сыртқы көзге жақсы болып көрінетін нәрселер. Надан қоғамның түсінігі бойынша аты аталғандардың әрбірі бақыттылықтың бір түрі және ең үлкен бақыт та осылардың барлығының бір жерде болуы. Бұлардың қарама - қарсысы болып табылатын нәрселер, яғни ауру, жоқшылық, ләззатты таптау, ләззатты алу үшін бостандықтың болмауы, құрмет көрмеу, абыройсыз болу да жаманшылыққа жатады64.

Басты ерекшелігі бақыттың не екені туралы білімі жоқ "Надан қаланы" философ бес түрге: қажеттілік қаласына, алыс-беріс қаласына, пасықтық пен бақытсыздық қаласына, атаққұмар даңғой қалаға, мансапшыл және құштар қалаға бөледі65.

"Қажетті қала" адам тіршілігінің "тән" қажеттіліктері деңгейін - тағам. киім, тұрғын үй, жыныстық қатынастар және т.б. қанағаттандыруға бағытталуымен сипатталады.

"Алыс-беріс қаласы" осы қала тұрғындарының басты мақсаты болып табылатын дәулет пен байлыққа жетуде бір-біріне көмектесумен шектеледі.

"Пасықтық пен бақытсыздық қаласы" тұрғындары сезімдік ләззат алуға тырысатын қала, олар "қандай түрде болса да сауық құрып, сайран салуға құштар келеді", яғни оның "надандығы" тоғышарлық пен нәпсіқұмарлықты өмірдің мақсаттары ретінде қарастыруында66.

"Атаққұмар қала" өз азаматтарын даңқ пен құрметке, көпшілікке белгілі болуға, даңғойлыққа бағыттайды. Оның тұрғындары "өздерін басқа халықтар құрметтеп, мадақтаса екен, білсе екен, даңқымызға сөзбен де іспен де табынса екен деп басқалардың алдында немесе бір - бірлерінің алдында сән-салтанатын көрсетіп, мақтанады...67.

"Билікқұмар қала" оның тұрғындары бар күшімен билік пен жеңіске ұмтылатын, өзгелерді өздеріне бағындыруға өздері ешкімге бағынбауға талпынуымен сипатталатын қала.

Осы надан қалалардың билеушілері туралы әл - Фараби, олардың әр қайсысы өзі басқаратын қаланың ісін өз мемлекетінің мақсаттарына жететіндей етіп жүргізеді, осы тұрғыда жоғарыда сипатталған қала бірлестіктерінің мәні мен мақсатына ұқсайды дейді.

Әл-Фараби "құлықсыз", "құбылмалы", "адасқан" ретінде сипаттайтын басқа мемлекеттер шынайы бақытты бұрмалап, жалған түсінумен байланыстырады. Бұл қалалардың билеушілері өздерін тәңірінен білім дарыған етіп көрсеткілері келеді, бірақ іс жүзінде олар ондай болып табылмайды. Мұндай қалалардағы басқарудың жетілмегендігін ол тұрғындар мен билеушілер жанының жетілмегендігімен байланыстырады, олар басқару мен өз биліктерін жүзеге асыру үшін басқару әрекетінде арамдық, өтірік айту, екіжүзділік сияқты адамгершілікке жат тәсілдерді қолданады.

Ақырында "Ұжымдық қала" - тұрғындары өзара тең, ал олардың теңдігі заңдарда бекітілген қала, әркім өз еркіне қарай әрекет ететін қала, бұл қала тұрғындарының бір-біріне билігі олардың бостандығына, оның ұлғаюын ықпал ететін әрекеттерді іске асыруға ғана таралады. Бұл қалада басқа қалалар тұрғындарына және сол сияқты осы қалалардың өзіне тән көптеген қасиеттер;асқақтық пен ұсқынсыздық, басқару мен басшылық етудің әр түрлі формалары біріктіріледі. Ұжымдық қаланың мадақталатын, құрметтелетін адамдары әр түрлі адамдар: қала тұрғындарына бостандық беріп, оны сақтайтын, сондай-ақ олардың орынсыз тілектерін қанағаттандыратын, өз тілектерінде қажеттіліктерімен ғана қанағаттанатын адамдардың және т.б. болуы мүмкін.

Жоғарыда атап өткеніміздей, көптеген зерттеушілер Бағдадтың сипаттамаларын байқаған, бұл қаланы әл - Фараби төмендегідей әсерлі суреттейді: "Бұл қалада сол қаланың тұрғындарының қалауын қанағаттандырудың арқасында немесе қала басқарудағы ата-бабаларының өткендегі даңқы арқасында және басшылық етуге деген әкелік құқыққа ие болудың арқасында елдің сый-құрметіне ие болған басшылар болуы мүмкін. Бұл жағдайда осы қаланың тұрғындары осындай адамның басшылығында болады да, бұл қаланың тұрғындарының барлық надандық тілектері мен мақсаттары барынша толық формаға ие болады және мұндай қала барлық надан қалалардың ішіндегі /ең/ ғажайыбы, бақыттысы болады және езінің сыртқы бейнесі жағынан ең сәулетті, ең сұлу қала болады да, осының арқасында әрбіреудің сүйікті баспанасына айналады, өйткені бұл қалада әрбір адам өзінің қалауы мен талабын қанағаттандыра алады. Сондықтан да жұрт /осындай қалаға ағылып/ келіп жатады, осында қоныстап қалады. Бұл қаланың шеңбері есепсіз өсе береді. Мұнда әр түрлі адамдар туып, әр түрлі некелер қиылып, әр қилы жыныс байланыстары болады, мұнда тегі мен тәрбиесі әр түрлі балалар дүниеге келеді. Бұл қала бір-бірінен өзгеше бөлшектері бар бір-біріне енетін көптеген бірлестіктерден тұрады, мұнда шет ел адамдары тұрғылықты жұрттан ажыратылмайды, олардың қалауы мен талабы біріккен болады. Сондықтан жүре келе бір замандарда осы қаладан ең лайықты /адамдардың/ тууы әбден ықтимал. Мұнда даналардың, шешендердің, ақындардың сан алуан түрлері кездесетін болады. Бұл қаладан бірсыпыра адам осы қаланың өзінен туған қайырымды қалаға бөлініп ауысуы мүмкін. Сондықтан, басқа надан қалаларға қарағанда, дәл осы қалада ізгілік пен зұлымдық көбірек қатар өмір сүре алады. Және бұл қала кеңейіп, халқы көбейген, толыққан сайын онда ізгілік пен зұлымдық соншалық көп және күштірек /қатар өмір сүре алады/68.

Бұдан басқа, біз орта ғасыр ойшылының трактаттарында идеалды қала мен оның тұрғындарына жеке индивидтерді қарсы қоюды да кездестіреміз, олар егістіктегі арам шөптер сияқты "Қайырымды қаланың" өсіп-өнуіне кедергі жасайды. Солармен бірге Екінші ұстаз өркениеттен жырақ қалған "аң тәріздес" адамдар туралы айтады (олар сонымен қатар "олар шикі етпен қоректенеді"), оларға қатысты әл - Фараби иландыру мен тәрбиелеу тәсілдерін "ұмытып" жеткілікті дәрежеде қатал позиция ұстанады69.

Мәнін надан қалаларды сынау арқылы тануға болатын, барлық жағынан маған қалаларға қарама-қарсы тұратын әл - Фарабидің "Қайырымды қаласына" қайтып оралсақ, оның құрылымы мен қызмет ету принципін философ мемлекетті адам тәнімен салыстыра отырып ашады, оның органдары бір-біріне көмектесіп, организмнің қалыпты кызмет етуін қамтамасыз етеді. Қайырымды қала, - дейді әл - Фараби, жетілген, сау тән сияқты, оның барлық органдары тірі жанның тіршілігін сақтап, оны толыққанды және өміршең бір-біріне көмектесіп отырады. "Дене, - дейді Екінші ұстаз, - жоғарғы және төменгі деңгейдегі түрлі бөліктерден тұрады, олар белгілі бір тәртіппен бір-бірімен қосылады және әрқайсысы жеке-жеке әлдебір қимылдар жасайды, олардың барлық қимылдары адам денесіндегі мақсатқа жетуге бағытталған өзара көмекке құйылады. Сол сияқты қала мен үй де жоғарғы және төменгі деңгейдегі түрлі бөліктерден тұрады, әр түрлі сатыларда тұрған олар белгілі бір тәртіппен бір-бірімен қосылады және әрқайсысы жеке-жеке сәйкес қимылдар жасайды, олардың барлық қимылдары қаладағы немесе үйдегі мақсатқа жетуге бағытталған өзара көмекке құйылады70.

Адам денесінің органдары сияқты қала тұрғындары да табиғаты мен қабілеттеріне сай ерекшеленеді. Мысалы, басты орган жүрек және соған сәйкес қалада басшы бар, ал өз қабілеттері бойынша осы басшыға жақын адамдар, бас органға деңгейі бойынша жақын органдарға сәйкес келеді. Егер денедегі иерархия басқармайтын тек бағынышты болатын органдармен аяқталса, соған сәйкес мемлекетте ең төменгі сатыда төменгі таптан шыққан адамдар орналасады, олар тек бұйрықтарға бағынып, соны орындайды. Осындай мемлекет неғұрлым жетілген, оның болмысы жетілген, оның даму мақсаты айқын ақиқат.

Алайда, қаланың құрылымын сау адам организмінің құрылымымен салыстыра отырып, философ адам организміне біріккен, ерікке саятын органдардан қала құрылымының маңызды ерекшелігін атап көрсетеді. Мысалы, ол былай дейді: "Алайда тән мүшелері -табиғи мүшелер, ал қала бірлестігінің мүшелері де табиғи жандар, сөйте тұрса да қаланың мүддесі үшін олардың қызмет жағдайы мен қабілеті табиғи нәрселер емес, бірақ бұлар өз еріктерінен қуат алып отырады... Қала бірлестігі мүшелерінің бойындағы еріктен қуат алып отыратын қабілеттер мен жағдайлар да дене мүшелерін табиғи жолмен құрастыратын қабілеттер сияқты71.

Ерік - адам қауымдастығына басқаша қарауға мүмкіндік беретін нәрсе. Әлеумет - әр түрлі еріктердің бірлестігі, сондықтан оның мүшелерінің алдында "бірлесіп өмір сүру" қажеттілігін жеке ерікті білдіру, көрсету бостандығымен ұштастыру және әлеуметтің "ойын ережелеріне" өз еркімен бағыну немесе бағынбау, қабылдау немесе қабылдамау міндеті тұрады.

Мемлекеттің әлеуметтік құрылымын аша отырып, әл - Фараби қала бірлестігінің мынадай "бөліктеріне" назар аударады: 1) неғұрлым лайықты адамдар, 2) шешендер, 3) өлшейтіндер, 4) әскерлер, 5) байлар.

"Неғұрлым лайықты адамдарға" парасатты, аса маңызды істерде беделді адамдар жатады, олар даналар. Қоғамның келесі бөлігіне әсерлі уағыздай алатын дін қызметкерлері, шешендік өнері барлар, ақындар, музыканттар мен хаткерлер жатады. Қоғамдық құрылымның үшінші бөлігі "өлшейтіндер" деп аталатын есепшілерден, дәрігерлерден, астрологтардан, геометрлерден тұрады. Қорғау функциясын атқаратын әскерилер тобына жауынгерлер, сақшылар және сол сияқтылар жатады. Қоғамның ауқатты бөлігі -байлардан, саудагерлерден, малшылар мен диқандардан және т.б. тұрады.

Қаладағы адамдардың әр түрлі белгілер бойынша жіктелуін әл - Фараби табиғи құбылыс деп қарастырады, сондай-ақ "қаланың бөліктері мен бұл бөлшектерінің қатарлары, - дейді әл - Фараби, - өзара сүйіспеншілік арқылы бірігіп, байланыста болады: олар әділеттілік пен одан туатын әрекеттер арқылы топтасып, сақталады72.

Орта ғасыр философы, әлеуметтік-саяси мәселелер туралы ой толғай отырып, өз заманындағы мемлекеттің толық суреттемесін бермейді. Осы тұрғыда бұл суреттеме тым кескінді болып келеді. Ол сондай-ақ оз ізашарлары Платон мен Аристотель қарастырған әлеуметтік-саяси мұрат қырларына да назар аудармайды. Оның әлеуметтік философиясы сол замандағы қоғамның адамгершілік мазмұнын рационалдық ұғыну болып табылады. Алайда, әл – Фарабидің теориялық ақыл-ойы дүниеге әкелген мұратында адамның ең игі ұмтылыстары көрініс тапқан.

Әл-Фарабидің әлеуметтік философиясында мемлекетті басқарудың маңызды қыры аталып өтеді. Ол нағыз мемлекет басшысы жақсылардың жақсысы, лайықтылардың лайықтысы ретінде өз орнын алып отырғанын көрсетеді. Адам организмінде, ең алдымен, барлық басқа органдардың тіршілік етуін қамтамасыз ететін жүректің болуы тиіс сияқты, қала басшысы да жүрек сияқты қала тұрғындарының ішінде бірінші болып қала мен оның тұрғындарына лайықты өмірді қамтамасыз етуі керек. "Адамгершілік сапалар мен әрекеттерде орташа шама мен аралықты белгілейтін адам қала бастығы мен әкім болады, бұл /орташа шаманы/ белгілегенде қолданылатын өнер - мемлекеттік басқару өнері мен әкімшілік өнері болады73.

Идеалды басшының он екі жоғарғы кісілік қасиеттерін атап көрсетіп, әл - Фараби, бар мен тиістіге назар аударып, адамгершілік жағынан жетілгендік, кемелділік мәселесіне терең талдау жасайды. Сондықтан қайырымды қала мен осындай қала басшысы - жетілген адам мұратын орнықтыра отырып, әл - Фараби адамзаттың гуманистік ой тарихында терең ұялаған гуманизм мұраттарын паш етеді. Оның әлеуметтік - саяси философиясының басты мақсаты да осында. Бұл адамдарға басшылық етіп, мемлекет пен адам игілігіне бағытталған саясатты іске асыруға қабілетті мемлекеттік басқару, оның лидері - жоғарғы адамгершілікті адал адам мәселелеріне де қызығушылықты арттырады, сондықтан оның бұл идеалдары бүгінде маңызды.

Сөз соңында, осы басылымда көрініс тапқан әл - Фараби шығармаларының мазмұндық жақтарын қарастыра отырып, "Диалектика" трактатының мәселелеріне де тоқталып өткенді жөн санаймыз.

Ортағасырлық заманда ақиқатты іздеу, негізінен, оймен тану саласында жүргізілгендіктен, логика ислам теологиясында да, философияда да, таным методологиясында да жетекші орын алды. Ежелгі грек, әсіресе, Аристотель жинақтаған логикалық білім ислам теологиясы мен философияның және құқықтанудың қалыптасуында гносеологиялық құрал қызметін атқарып, араб - мұсылман философтарына идеологияның дін мен философиядағы көрінісі ретіндегі білімді "силлогистикалық өнерлердің" әр түрлері ретінде бағалауға мүмкіндік берді. Мысалы, әл - Фараби бойынша, дін, негізінен, диалектикалық пікірлермен істес болды. Ал олардың әрекет ету мен таралу саласы, Шығыс перипатетиктеріне сай, дәлсіздіктер мен ауытқуларға баратын, қайшылықтар мен қателіктер кездескенде беделділердің пікіріне сүйенуге рұқсат етілетін ықтимал білім болды.

Философия білімнің дәлелдігін, алынған қорытындылар ақиқаттығының нанымдылығын талап етті, олардың ақиқаттығы жалпылама және қажетті түрде, логикалық құрылымдардың мінсіздігімен, логикалық дедукцияның қатаң сипатымен дәлелденуі керек болды. Нақты білімге осылай жетудің әдісі болып табылатын философиялық рационализм тәсілі, әл - Фарабиге, ал кейіннен басқада да Шығыс перипатетизмі өкілдеріне, ақиқатты іздеудің жемісті тәсілі болды, сондықтан ол діни дүниетаным өкілдерімен пікірталаста басқалардан гөрі басым тәсіл болып көрінді. Діни дүниетаным өкілдері, ойшылдың көзқарастарына сәйкес, "тобырдың", яғни, негізінен, діни сенімнің образдар мен "ертегілер" деңгейінде көрініс тапқан кәдуілгі деңгейін және теологтардың спекулятивті нәзік құрылымдарында көрініс тапқан пікірін білдіреді.

Орта ғасыр ғылымының пәні, көбінесе, метафизикалық сипаттағы мәселелер болды. Оларды эмпириялық шындықтан, кәдуілгі тәжірибесінен, жиі қайталанатын бақылаулардан шығару, тікелей практикалық мүдделерді іске асыруда оларды басшылыққа алу тым қиын болды. Ғалым үшін маңыздысы - ой өрбіту тәсілін бұзбау, ешқандай бұрмалаушылық, жалған мен қателік жібермей ойды логикалық реттілікпен жеткізу, айқын да тиянақты анықтамалар беру, ұғымдарды сұрыптау. Бұл туралы әл -Фараби жеткілікті дәрежеде айқын және толық жазады: "Егер логика саласында надан болсақ, онда біз сол нәрсенің дұрыстығына сеніміміз неліктен кәміл болатынын, қайсыбір мәселеде кімдікі жөн екенін, оның қалайша жөн екенін және соның пікірінің дұрыстығына (атап айтқанда) неліктен соның ғана дәлелдері растайтынын біз біле алмаймыз; осылардың ішінде адасушылардың да қатесін біле алмаймыз; ол қалайша және неліктен қателесті, оның келтірген дәлелдері пікірінің дұрыстығын неліктен растай алмайды?

Пікірлер осылай әр қилы болған жағдайда біз қобалжып қаламыз, өйткені бұлардың қайсысы дұрыс, қайсысы жалған екенін білмейміз; немесе бұлар біріне-бірі қарама-қарсы болса да, бәрінікі де ақиқат шығар деп ұйғарамыз; немесе бұларда және осылардың ешбір жерінде ақиқат ештеңе де жоқ деп есептейміз; немесе асығыстық жасап, біреулерін растаймыз да, басқа біреулерін жоққа шығарамыз; біз өзіміздің мақұлдап отырғанымызды мақұлдағымыз келеді, жоққа шығарғанымызды жоққа шығарғымыз келеді, өйткені қандай себеппен оның солай екені бізге бимағлұм74.

Білімнің логикасы, логикалық құрылымы және ғылыми шынайылығы, ғылыми теориялардың бастапқы тізбектері мен білім салаларының жіктелуі ғылымның түпкі бастауларын тиянақтап, оның тек қана қаңқасын емес, сонымен бірге барлық құрылысын қалыптастыруға мүмкіндік береді. Логика бағдар беретін жұлдыз қызметін атқарды, оның негізгі функциясы "ақылды түзету" болды. "Логика өнері, - деп жазды әл - Фараби, -интеллектіні жетілдіруге ықпал ететін және қателіктер жіберілуі мүмкін интеллекция объектілерін танудың барлық жағдайында адамды ақиқат жолына түсіретін заңдар жиынтығына үйретеді, бұл заңдар оны ақылмен түсінілетін интеллекцияға қатысты қателіктерден, дәлсіздіктер мен ауытқулардан сақтандырады...75.

Бұдан, логиканың міндеті ойлау іс-әрекетін және оның категориялық формаларын ақиқатты іздеуге, соған жетуге бағыттау екендігі келіп шығады. Әл-Фараби үшін ақиқатқа жету жолы жай ғана қызығушылық пәні емес, танымдық және дүниетанымдық маңызы бар мәселе. Өйткені ол адамның ойлау қабілетін жетілдіреді, шыңдайды, сөйтіп адам зердесінің қуатын арттырып, танымның жаңа көкжиектерін ашады. Дегенмен, ақиқатқа қарай қозғалу, әл - Фараби, сондай-ақ Шығыс перипатетизмінің барлық басқа өкілдері бойынша логика мен оның заңдылықтарын білмеуден, сол сияқты сезімдік қабылдаудан туындайтын қателіктер мен субъективті пікірден аулақ болуы тиіс. "Ойлау мен диалектикалық пікірталастарға дағдылану немесе математикаға (мысалы, геометрияға, арифметикаға) дағдылану, сол амалдарды қайталайды-мыс, сөйтіп логика заңдарын білуден босатады, оларды алмастырады, адамдарға кез келген пікірлерді, дәлелдер мен көзқарастарды тексеру күшін дарытып, оны ақиқатқа және барлық ғылымдардың мүлдем қатесіз шынайы біліміне бағыттайды дейтіндер, - деп жазады әл - Фараби, - өлеңдер мен қара сөздерді есте сақтауға дағдылану мен жаттығу және оларды көп қайталаулар тілді жетілдіруден, грамматикалық қателіктер мен грамматика ережелерінен босатады дейтіндер секілді76.

Әл-Фарабидің ғылымдар жіктелуіне сәйкес тілді, логика категорияларына тікелей қатысты грамматика категорияларын білу - логика мен оның заңдарын білуге: сөз – ұғымға, сөз бөлігі - пікірге, күрделі сөздер - ой қорытуға, бастауыш - субъектіге, баяндауыш -предикатқа бастама болады. Грамматикалық формаларды білу ойшылдың логикалық -гносеологиялық құралдарының ажырамас бөлігі болып табылады. Себебі логикалық -грамматикалық білімдер тұтастығы адамның танымдық әрекет саласын айтарлықтай кеңейтеді. Дұрыс және сауатты сөйлегісі келгендерге әл - Фараби "синтаксис мәніне терең бойлауға", ал дұрыс ойлаймын дегендерге "логика мәніне терең бойлауға" кеңес берді. Ойды оның материалдық қабығы - сөзден, сөзбен жеткізуден және т.т. тыс зерттеу мүмкін емес екені сияқты, логиканы да грамматикамен байланыстан тыс, ал логикалық ойды -ауызша және жазба сөзден тыс қарастыру мүмкін емес.

Өзінің ғылымдар жіктелімінде әл - Фараби бірінші орынға "тіл туралы ғылымды" қояды. Оның көзқарасын кайта жаңғыртсақ, "тіл туралы ғылым" ойды айқын жеткізуге, оны тиянақты баяндауға, сұрақтарды дұрыс қойып, оларға дәлелді жауап беруге үйрету тұрғысынан ғана емес, ол оқыту мен білім беру тұрғысында да бастапқы болып табылады. Грамматика сөздерді дұрыс реттеп, сөйлемдер құрастыруға үйретсе, логика жаңа, шынайы білім алу үшін логикалық формаларға сәйкес дұрыс ой қорытынды жасауға үйретеді. Логика грамматикалық өнермен тамырлас, өйткені "логика /өнерінің/ интеллект пен интеллекцияның ақылмен жететін объектілеріне қатынасы, грамматиканың тіл мен сөздерге қатынасы сияқты; грамматика сөздер туралы /өз/ заңдарында, интеллекцияның ақылмен жететін объектілеріне қатысты логиканың беретіндей үлгілерін береді77.

Грамматика қателіктері кетуі мүмкін тілдік формалардағы сөз дұрыстығының өлшемі болса, пікірлерде, белгілі бір қағидалардың ақиқаттығын дәлелдеу мен негіздеуде қателік кетуі мүмкін жағдайларда логика зерде өлшеміне айналады.

Гносеологиялық тұрғыда затты тану оның ұғымдық бейнесін беру болып табылады. Заттың анықтамасын беру дегеніміз, оның ұғымының қалыптасып, дамуын көрсете білу. Бұл, әл - Фараби бойынша, ізденісті ақылмен жеткізетін мәндер аймағында, ойлау аймағында жүргізуді білдіреді, өйткені танымдық тұрғыда заттың формасы "сезімдік қабылдауда берілмейді". "Сезімдік қабылдаудың" "бірліктегі қарама-қарсылықтардың болуына" алып келетінін, ал оның формальды логика шеңберінде мүмкін емес екендігін Аристотель айтып кеткен болатын. Әл-Фараби болса "бар заттардың қалпы туралы түйсіктің берері - бұл көптік"78 деп атап көрсетеді.

Сонымен, эмпириялық дерек ретінде заттың ұғымы индивидке тікелей сезімдік пайымдау барысында берілмейді. Логикалық анықтаманы талап ететін заттың ұғымдық табиғаты, заттың тікелей сезімдік қабылдануының нәтижесі ретіндегі түсінік табиғатынан өзгеше. Логикалық категория ретінде ұғым тілдік қабықша - сөзбен тікелей байланысты, ол заттың нақты мәнін және оның формасын, яғни белгілі бір кластағы заттарға жалпы, қажетті және әрқашан тән нәрсені білдіреді, екінші жағынан, ұғым бастауыш туралы баяндау түрі.

Ешқандай ұғымды сөзден басқа ештеңемен белгілеуге болмайды, алайда кез келген сөз ұғым емес. Ол сезімдік қабылдаудан абстракцияланғанда, тіл құралдарымен берілетін ой формасына айналғанда ғана ұғым бола алады.

Бұл әл - Фараби үшін түсінікті және айқын қағида болды. Мәселе зат ұғымының, біз айтатындай, жалпы формасының қайдан алынатынында жатты. Логика осы жалпы формаларды, олардың анықтамасын, логикалық формалар табиғатын іздеумен шұғылданды. Сондықтан әл - Фараби логиканың міндеті - "ақиқатты танудағы барлық қателіктерден сақтандыру" дегенімен, логиканың басты мақсаты - оның шығармасының ауқымынан", әсіресе, "Диалектикадан" көрінетіндей табиғатты, жалпылама категориялық формаларды, яғни жалпылама білімді зерттеу.

Ол ең алдымен, силлогизмді құру заңдылықтарын білуді қамтыды. Барлық ортағасырлық араб тілді ойшылдары сияқты, әл - Фарабидің ғылыми ойлауының негізгі "құрылымдық бірлігі" логикалық дедукция болды.

Білімнің негізгі мазмұны пайымдаушы пікірлер саласындағы айналымда болғандықтан, олардың арасында риторикалық, софистикалық, сезімдік қабылдау сияқты диалектикалық алғышарттар ғылымның іргетасы мәртебесіне үміткер бола алмайды, сондықтан философ танымның басты методологиялық принципі, аподиктік жолмен алынған жалпы негізгі қағидалардан жекеге қарай қозғалу болды. Бұған әр түрлі себептер, соның ішінде, көзқарастық, дүниетанымдық сипаттағы себептер ықпал етті.

Силлогизмдерді дұрыс құру үшін грамматикалық ережелерді білу қажет болды. Өйткені зат туралы грамматикалық дұрыс құрастырылған пікір, оң немесе теріс, я болмаса сұраулы пікір болсын ақиқатты дұрыс және тез іздестіру үшін көбірек мүмкіндіктер береді. Алайда грамматикалық сөйлемде логикалық реттілік болуы тиіс, мұндай реттіліксіз грамматикалық сөйлем пікір де, ой қорытындысы да бола алмай, сол қалпында қалып қояды.

Бірақ логика силлогизмдерді құру заңдылықтарын сақтаумен және олардың қызмет етуімен шектелмейді. Бұл, әл - Фараби бойынша, дәлелдеуші білімнің пәні болып табылады. Оны әл - Фараби диалектикалық білімнен жоғары қояды. Бірақ өз ішінде қайшылықтарға жол беретін болжамды білім ретінде диалектикалық білімнен бас тартқанда, ойшыл жиынтық білім ретіндегі диалектикалық білім мәселесінде қалып қойды. Яғни жалпылама формалардың туындау мәселесін нақты пайда болатын жерде шешуді іздестіреді. Сол арқылы ол логиканы "силлогистикалық өнердің" формальды жағымен ғана шектемейді, оны категориалдық формаларды нәрлендіретін мазмұндық, ішкі бастау позициясынан, адамның тарихи тәжірибесінде пайда болып, даму позициясынан зерттейді.

Әл-Фараби "Диалектикасында" ақиқатты жалпы адамзаттық тану жеке индивиттіктен айрықша. Ол әр түрлі адамдар әрекетінің жиынтық нәтижесі, бір-біріне қосылған түрлі көзқарастардың синтезі ретінде көрініс береді. Әл-Фараби синтетикалық білімнің "мынадай алғышарттарда... қалаларының алшақтығына, әдет-ғұрыптары мен тілдеріндегі айырмашылыққа қарамастан әр түрлі халықтар бір-бірімен тіл табатын,.. .және соның негізінде олар ортақ іс-қимылдар жасайтын, олардың қарым-қатынастарындағы лайықты нәрселер мақұлданатын алғышарттарда"79 көрініс табатынын жазады.

Сондай-ақ әл - Фараби жалпылама формалардағы білімді сезімдік қабылдау формасындағы білімнен ажыратады. "Сезімдік білімді жеткізуші алғышарттар, - деп жазады ол, - бастаулар ретінде қолданылмайды, өйткені олардың заттары /жалқылықтардың/ көрініс беруі болып табылады80.

Адамның танымдық іс-әрекеті бағынатын жалпылама формалар адам психологиясында, оның табиғи қабілеттерінде ұяланбаған. Индивид оларды өзі жасап шығармайды, ол оларды жиынтық теориялық білім арқылы басқа адамдардың тәжірибесінен қабылдайды. Оны игерген жеке зерде заттың тікелей өзімен, сезімдік қабылдануымен емес, идеалдандырылған шындықпен, өткен тәжірибеде берілген, коғамдық сана "өңдеген", тілдік формада бірнеше рет көрініс тапқан зат анықтамасымен істес болады. Сондықтан адам танымы шындықты адам тәжірибесі арқылы, басқа сөзбен айтқанда, өзіне қоғамдық -тарихи мазмұнды сіңіріп, осы игеруді жалпылама форма арқылы білдірген білім арқылы игереді. Индивид бұл білімді өзіне тікелей тәжірибе арқылы емес, жалпылама формалардың қоғамдық мазмұнымен жұмыс жасау нәтижесінде, логика арқылы және логиканың көмегімен дарытады.

Сондықтан әл - Фараби өзінің антикалық ізашарлары сияқты жалпылама категориялдық формалардың нақты - тарихи мазмұны мәселесін шешкенде олардың объективті анықтамасын сезімдік пен эмпириялық шындықтан емес, Екінші ұстаз өзі айтқандай, "Диалектиканың" пәні болған теориялық таным қозғалысының жиынтық үрдісінде сырттан қосылмаған өзіндік зердеден табады. Ол: "Сірә, олардың пәні /сөз диалектикалық алғышарттар туралы болып отыр - авт. /жалпы, әмбебапты/ болып табылатын сияқты, өйткені олардың пәндері - барлық уақыт бойы бірінен кейін бірі зерттелетін құбылыстар... Бұл алғышарттар мен көзқарастар олардың мазмұны /нақты/ бар заттарға сәйкес келсе де, келмесе де сынақтан өткізілмей-ақ, байқап көрмей - ақ, білмей-ақ қабылданады. Олар тек көзқарастар ретінде қабылданады.

Зерде категориялдық анықтамалармен сезімдік қабылдауларды тілдік бейнелеу формаларына жай орандырмай, категориялық формаларды ақиқаттың өлшеміне айналдырып, зерде принциптері ретінде қолданып жұмыс жасайды. Мұны әл - Фараби "Ғылымдардың жіктелуі туралы" трактатының "Логика" бөлімінде атап көрсетеді. "Логика заңдары, - дейді ол, - көптеген денелерде сезіміміз қателесуі немесе жеткіліксіз болуы мүмкін нәрселерді тексеру құралының қызметін атқаратын таразы мен өлшеуіш тәрізді81.

Сонымен, әл - Фараби үшін ақиқат білім ең шынайы және дәлелденетін білім. Оның ақиқаттығы, ең алдымен, бар заттарға сәйкестігіне, қателіктерден сақтандыратын логикалық заңдарға сәйкес құрылуына, диалектика, софистика немесе риторика сияқты дәлелдеу тәсілдері мен ойлау амалдарының бәрінен жоғары бағаланатын "аподейктикалық силлогистикалық өнер" деп аталатын дәлелдеу жүйесіне қатаң сәйкестігіне негізделеді.

Силлогистикалық өнер әл - Фарабидің терең сеніміне сай, зерттеу тәсілі болып табылады. Бұл тәсіл қарапайымнан күрделіге қарай біртіндеп қозғалады. Бұл зерттеу тәсілі пікірлерге қатысты "пікірталастар" барысында, егер айырмашылықтары бар болса, "қарсы әсер, "түзету" кездесетін пікірлер мен көзқарастарды салыстырып тексеру барысында, егер біріншісі "шынайы білім алу үшін жеткіліксіз" болса, "бір тәсілдерді айналымнан шығарып тастап басқасын қолданғанда" жетіледі. Аподейктикалық өнерге дейін болған барлық силлогистикалық өнерлер алғашқысының пайдасы үшін шығарылып тасталады. Әл-Фараби әмбебапты теориялық өнер ретіндегі философия тек зерттеу тәсілі ғана емес, сондай-ақ таным тәсілі деген қорытындыға келеді. Сонымен, араб - мұсылман перипатетикасының логикасы ойлаудың формальды жағын зерттеумен шектелмейді. Ол ойлаудың және оның формаларының мазмұндылығы мәселесін қозғап, белгілі бір дәрежеге көтереді.

Логика пайғамбарлық ойды да, философиялық немесе қарапайым сөздік формада көрініс тапқан жай ойды да түсінуге болатындығын көрсетеді. Логикалық құру мен негіздеу принципі бойынша ол олармен бірегейленеді, оны құру тәсілдерінде де көптеген ұқсастықтар бар. Діни білім диалектикалық, білім ретінде көрініс береді, диалектикалық білімде оның қағидалары жалпы қабылданған алғышарттар ретінде қарастырылады. Араб - мұсылман философтары дәлелденетін және диалектикалық білімді қалыптастыру шеңберінде, ақиқаттың шынайылығы мен оған жету тәсілдерін қалыптастыру жолында да көп еңбектенді. Олар өз пікірлерінде, әл - Фараби мысалынан көргеніміздей, бірінші орынға аподейктикалық білімді қояды. Оның ақиқаттығының кепілі ретіндегі сенімділік дәрежесі, діннің негізгі қағидаларын білуді де қамтитын диалектикалықтан да, жалпы қабылданғаннан да жоғары бағаланды. Дегенмен, ықтималды білім мәселесі де, біз көрсетуге талпынғанымыздай, логикалық мәселенің тарихи даму кезеңін, оның мазмұндық аппартының, зат облысының өзгеруін, ойлау мен оның формаларының трансформацияға ұшырауының тарихи жемісті екенін көрсетті.

Әл-Фарабидің энциклопедиялық философиясының барлық мәселесі сияқты оның логикасы мен грамматикасы әлі де талай рет ғылыми және философиялық ойдың жан-жақты зерттеу нысанына айналады. Ибн Сина, Бахманьяр, ибн Рушд және тағы басқа Шығыс перипатетизмі өкілдеріне, солар арқылы бүкіл әлемдік философияға зор әсер еткен әл - Фараби идеялары біздің замандастарымызды да ойлау өнеріне, адами іс-әрекеттің барлық саласында жетілгендікке жетуге, сөзге, оның терең мәні мен мағынасына жауапкершілікпен қарауға үйретеді.

Әл-Фарабидің көп қырлы, терең сырлы мұрасы қазіргі заманда да өзекті болып табылатын жалпы адамзаттық гуманистік құндылықтарды бейнелейді. Олар Батыс пен Шығыс арасындағы жемісті сұхбаттың орнығуына ықпал етіп, адамзаттың болашақта, әл - Фараби айтқандай, өзара түсіністік пен өзара көмекке, ынтымақтастыққа негізделген біртұтас қауымдастыққа қарай жылжуының кепілі болады. Сондықтан түркі халықтарының кемеңгер өкілінің философиялық идеялары казіргі танымды бірнеше дүркін өзіне қайта оралтып, бізді және болашақ ұрпақты әрқашан ашық, терең де тартымды философиялық ізденістер әлеміне жетелейді.

Ә. Нысанбаев

Ғ. Құрманғалиева





ФИЛОСОФИЯНЫ ҮЙРЕНУДЕН БҰРЫН НЕНІ БІЛУ КЕРЕКТІГІ ТУРАЛЫ /1/

ӘЛ-ФАРАБИ

(49-бет) Әбу Насыр әл - Фараби былай дейді: философияны зерттеуден бұрын тоғыз нәрсені зерттеп, біліп алу қажет және мұның өзі Аристотельден алынып отыр:

бірінші - философиялық мектептердің атын білу; екінші - [Аристотельдің] әрбір кітабының мақсатын білу; үшінші - философияны зерттеуге негіз етіп алынған ғылымды білу;

төртінші - философияны зерттеу мақсатының маңызы; бесінші - философияны ұғынғысы келген кісінің дұрыс жолды таңдап ала білуі;

алтыншы - Аристотельдің әрбір кітабының тіл ерекшеліктерін білу;

жетінші - өзінің кітаптарын Аристотельдің неліктен тұспалдап жазған себептерін білу;

сегізінші - философиядан білігі бар адамның қандай күйде болуға тиіс екенін білу;

тоғызыншы - Аристотельдің кітаптарын зерттегісі келетін адамға қажетті нәрселер.

I. Философиялық бағыттардың аттарына келетін болсақ, бұл өзі жеті нәрседен алынады:

─ философияның белгілі бір саласын уағыздаушы адамның есімінен;

─ философтың шыққан қаласының атынан;

─ ал [өз доктринасынан] дәріс берген жердің атынан;

─ оның тіршілік салтынан;

─ оның философия ғылымындағы ізбасарларының көзқарастарынан;

─ оның ізбасарларының философияны зерттеуде көздейтін мақсаты жөніндегі көзқарастарынан.

─ философияны зерттеумен қатар, жүргізілген іс-әрекеттерден;

Өз доктринасын уағыздаған адамның есімімен аталған бағытты айтар болсақ, бұл -Пифагорды /2/ жақтаушы топ.

Философ шыққан қаланың атымен аталған мектеп - (50-бет) Кирена /3/ тұрғындарының арасынан шыққан Аристипп бағыты.

Философиялық доктринасы оқытылған жердің атымен аталған бағыт - Хризипп бағыты, өйткені бұл бағыттық жолын ұстаушылар портик /4/ тобын жақтаушылар. Мұның былай аталған себебі, олар Афина [құдайы] храмының портигінде осы бағыттан дәріс алған.

Жақтаушыларының тіршілік салты мен әдет-ғұрыптары бойынша аталған бағыт - Диоген бағыты; бұл өзі иттің атымен аталған, өйткені бұл бағытты жақтаушылар қала тұрғындарына тән тәртіптерді теріске шығарып, туған-туысқандарды, жақын-жуықтарды қадір тұтпауға, бөгде адамдарды жек көруге шақырады, ал мұндай қылық; тек иттерде ғана кездеседі.

Жолын ұстаушылардың философиялық бағытымен аталған бағыт - Пиррондық және соның тобының бағыты, бұл өзі тыйым салушы бағыт болып есептеледі; өйткені олар адамдарды ғылымға жолатпауға тырысты /6/.

Жолын ұстаушылардың философияны зерттеу мақсаты жөніндегі көзқарастарына сәйкес аталған бағыт, - Эпикурдың және оның эпигондарының бағыты, ол рақатқа бату бағыты атанды, өйткені олар философияның мақсаты - сол философия білімінің рақатын көру деп білді\1\.

Жақтаушыларының іс-әрекет әдістеріне сәйкес аталған бағытқа келсек, бұл Аристотель мен Платонның соңынан жүріп, аяғынан сарсылушылар бағыты. Аристотель де, Платон да серуенге шыққан шақтарында уағыздап, әрі сонымен бірге дене қуаты мен жан дүниесін жаттықтыруды ұнатқан /8/.

II, Ал [Аристотельдің] кітаптарына келетін болсақ, онда бұл кітаптарда жеке, яғни бір пән, немесе жалпы, немесе жеке мен жалпының аралығындағы пән зерттеледі.

[Аристотельдің] жеке туындыларына оның трактаттары жатады. Ал жалпы шығармаларына келетін болсақ, олардың бір бөлігі - оның ілімін есте сақтап қалуға себін тигізетін өсиеттер: екінші бөлігінен жеке жақтарымен де, сондай-ақ жалпы мәселелері жағынан алып қарағанда да философия аңғарылады.

Оның кейбір жеке еңбектері философияның ақылмен пайымдалатын тарауынан мағлұмат береді, ал басқалары - философияға прагматикалық қосымшалар. Олардың кейбіреулері арқылы тәңірлік нәрселерді, ал басқа біреулерінен - жаратылыс ғылымдарын, ал тағы біреулері арқылы - сан ғылымдарын зерттеуге болады /9/.

Физикаға арналған кітаптардан күллі табиғат құбылыстарына ортақ жайларды (51-бет), ал басқаларынан - жеке пәндерге тән жайларды біледі.

Табиғат құбылыстары біткеннің бәрінің жиынтығын қамтитын кітап - оның "Табиғат үйлесімі" /10/ деген кітабы; бұл кітап осылай аталған, өйткені осы кітаптың көлемінде бірінші негіз сатысында тұрған барлық нәрсеге тән бірінші негіздер мен солардың туындылары аңғарылады.

Бірінші негіздерге келетін болсақ, олар элемент пен форма және осыған ұқсас нәрселер, соңғылары ақиқат болғандығынан емес, ақиқатқа жуықтығынан солай.

Бірінші негіздердің туындылары - уақыт және орын, ал туындыларға ұқсастар - бос кеңістік және шексіздік.

[Аристотельде] табиғаттың әрбір құбылысына тән мәселелер баяндалатын кітаптар [бар]; [мысалы] жаратылмаған нәрселерді баяндайтын кітаптары; сондай-ақ жаратылған нәрселердің жиынтығын тану туралы сөз қозғайтын кітаптары да бар. Жаратылмаған нәрселер не универсальды түрде, немесе партикулярлы түрде танылады. Сөйте тұрғанмен де жаратылған нәрселерде мәселен, белгілі бір қалыптың өзгеруі және қозғалыс сияқты -бүкіл жиынтық күйінде Аристотельдің "Пайда болу мен жоғалу /11/ деген кітабынан білуге болады. Қозғалыс проблемасы оның "Аспан туралы" /12/ деген кітабының соңғы екі бөлімінде қарастырылады. Ал осының [тараулардың] әрқайсысын жеке алып қарайтын болсақ, оның бірі жай мәселені, екіншісі - күрделі мәселені қарастырады.

Жаратылыс құбылыстарының ішіндегі ең бір жай құбылысқа қатысты нәрселер Аристотельдің "Аспан денелері туралы" /13/ деген кітабынан танылады; күрделі құбылысқа қатысты нәрселер жалпы және жеке заттар болып бөлінеді; жалпы заттар оның "Хайуанаттар туралы" және "Өсімдіктер туралы" /14/ деген кітаптарынан, ал жеке заттар "Жан туралы" және "Түйсік пен түйсінілетін заттар туралы" /15/ деген кітаптарынан танылады.

Ал сан қатынастарынан мағлұмат беретін кітаптарға келсек, олар - "Оптикалық аспаптар", "Сызықтар туралы" және "Айла - амалдар туралы" /16/ деген кітаптар.

Философияда қолданылатын нәрселерді танытатын кітаптардың біразы мінез-құлықтарды түзетуге [этика] қатысты, біразы қала салу ісіне және үй шаруасын жүргізуге арналған.

Философиялық аргументацияны білдіретін кітаптар жөнінде: олардың кейбіреуін осы ғылыммен танысқанға дейін, кейбіреуін осы ғылымды тану үрдісі кезінде оқу керек, басқаларына философияны меңгеріп алғаннан кейін ден қойған жөн.

Философиялық аргументациялармен танысқанға дейін оқылатын кітаптардан (52-бет) дәлелдемелерді растайтын, силлогизмнің қорытынды жеке бөлімдері жөнінде де, сондай-ақ дәлелдеме жасау үшін қолданылатын дәйектеме бөлімдер жөнінде де білім алуға болады. Дәлелдемелер қорытындысының бір бөлегін танытатын кітап, - оның "Бари [хар]минийас" /17/ деген кітабы, ал дәлелдемелердің алғы шарттарын түсіндіретін кітабы -"Силлогизмнің терминдері туралы", басқаша айтқанда, "Категориялар" деп аталатын кітабы.

[Аристотельдің] аргументацияны баяндайтын кітаптары оның "Дәлелдемелер туралы" деген кітаптары олар ішінара формаға, ал ішінара дәлелдемелерді тудыратын мәнге арналған. Дәлелдеу формасына "Аналитика" деп аталатын "Аподейктика" /18/ деген атпен белгілі силлогизм жайындағы кітабы арнайы бағытталған, оның мәні "Дәлелдеме туралы" кітабынан [бөлімінен] танылады.

Ал аргументацияны зерттегеннен кейін барып оқылуға тиісті кітаптарға келсек, бұлар ақиқат дәлелдеме мән түгелдей де, өтірік шыны аралас та болып келетін жалған дәлелдеменің арасындағы айырмашылықты анықтауда көмектесетін кітаптар. Түгелдей жалған дәлелдемелер оның "Өлең шығару өнері туралы" /19/ деген кітабында талданылады. Өтірік-шыны аралас дәлелдемеде өтірігі мен шыны тең болып келуі де, не шыны көп, не өтірігі көп болуы да мүмкін.

Жартылай ақиқат және жартылай жалған дәлелдеме оның "Ше- шендік өнері" /20/ деген кітабынан танылады; ал жалғанынан ақиқаты басым дәлелдемелерді оның "Диалектика мәселелері туралы" /21/ деген кітабынан білеміз, ал ақиқаттан көрі жалғаны басым дәлелдемелерді "Софистер өнері туралы" /22/ деген кітабынан білуге болады.

III. Ал философияны [өзін] өтуден бұрын ең алдымен қай ғылымнан бастау керек деген мәселеге келсек, платоншылдар оны геометрия деп біледі; олар [өзі] сабақ берген храмның есігіне: "Геометр еместер, табалдырығымыздан аттамасын" деп жазып қойған Платонның өз өнегесіне сүйенген. Оның себебі, геометрияда қолданылатын дәлелдемелер ең дұрыс дәлелдемелер болып табылады.

Дегенмен де Теофрастық /23/ жолын ұстағандар этикадан бастау керек деп санайды, өйткені мінез-құлқын түзей алмаған адамның ақиқат ғылымға да қолы жетпейді дейді. Бұған: "Тәні менен жаны лас - тазалыққа қам қылмас" деген Платон сөздері мен "Шынында да тән лас болған жерде, оны қолдап демегенің - жамандықты көбейткенің" -деген Гиппократ /24/ сөздері дәлел болады.

Боэт (53-бет) Сидонский /25/ физика ғылымынан бастау керек деп ұйғарды, өйткені ол өзі мұны жақсы білді, физика оған етене жақын.

Ал, оның шәкірті Андроник /26/- логикадан бастау керек, - деп есептейді, өйткені логика әрбір нәрседегі ақиқат пен жалғанды ажыратудың құралы болып табылады, - дейді.

Сондықтан да осы көзқарастардың бірде-бірін бекерге шығара алатындай адам жоқ, өйткені философияны зерттеуден бұрын сезімтал жанның қасиеттерін, мысалы, рақатқа бату мен мансапқорлық сияқты қиялдағы жақсылыққа емес, шын мәніндегі жақсылыққа талпынатындай етіп тәрбиелеу қажет, сөз жүзінде емес, мінез-құлықты іс жүзінде шыңдау арқылы іске асыруға болады. Қателесу мен адасудан аулақ ететін ақиқат жолды түсіне алатын парасатты жан тек осылайша шыңдалады. Бұған аргументация ғылымы саласындағы жаттығу арқылы қол жетеді, жаттығу - дәлелдемеге жеткізеді.

Бұл дәлелдемелердің екі түрі бар: геометриялық және логикалық.

Геометриялық дәлелдемелерге жаттығу үшін, алдымен, геометриялық ғылымнан бірнеше қажетті санды саралап алып, тек сонан кейін ғана логика саласында жаттығу керек.

IV. Философияны зерттеу мақсатына келетін болсақ, мұның өзі - барлық нәрсенің қозғаушысы, себебі болып табылатын, өзгермейтін және бірегей бәрінен жоғары Жаратушыны тану. Ал мұның осылай болатын себебі, Ол (Жаратушы) - өзінің кеңпейілімен, даналығымен, әділеттілігімен осы дүниені жасаушы және құрушы.

Ал философтың әрекеті барынша адам баласына тән жігер мен сол Жаратушының әрекетіне ұқсас болуға тиіс.

V. Философияны зерттегісі келетіндер әрекетке және мақсатқа жету жолында талпына беруге тиіс. Әрекетке талпыну білім арқылы жүзеге асады, өйткені білімнің түбі әрекет болып табылады. Ал табиғатты білмейінше білім арқылы мақсатқа жету мүмкін емес, өйткені табиғатты білу біздің түсінігімізге бір табан жақын.

Осыдан кейін геометрия келеді. Әрекет етудегі мақсатқа адам ең шынымен өзін-өзі жетілдіру, сонан кейін бір үйде немесе бір қалада тұратын басқаларды жетілдіру арқылы жетеді.

VI. Ал енді өзінің кітаптарында Аристотельдің қолданған стиліне келсек, ол - үш түрлі (54-бет). Жеке еңбектерінде ол неғұрлым дәл, бірақ сонымен бірге неғұрлым ұзақ баяндау стилін қолданады; комментарийлерде оның стилі көмескі, бұлдыр болып келеді; ал трактаттарында ол анық және қысқа жазуды тілейтін ережені ұстайды.

VII. Оның трактаттарында көмескі баяндаулардың кездесу себептері - үшеу. Біріншіден, ол осылайша үйренушілердің оқуға қабілеті бар, не жоғын тексереді; екіншіден, философияны кім көрінгенге емес, тек еңбек қайтатындарға ғана ашып береді; үшінші -ден, іздену қиыншылықтары арқылы ақыл-ойды машықтандыру керек деп біледі.

VIII. Аристотель ілімін таратушы адамның жай-күйі жоғарыда айтылғандай болуға тиіс, яғни ол, ең алдымен, өзінің сезімдік жан қасиеттері рақат тілемей ақиқатқа - тек қана ақиқатқа бағытталатындай етіп, өз табиғатын түзеуге тиісті.

Сонымен бірге, оның еркі шындыққа бағытталу үшін ол парасатты жанның күшін жақсартуы керек. Аристотельге еліктегенде, оған деген сүйіспеншілік оны (Аристотельді) ақиқаттан да артық, санауға [еш уақытта] дейін асқынып кетпейтін болсын, бұл оған өштік туғызып оны бекерге шығару қаупіне де ұшырамайтын болсын.

Ұстаздың мінез-құлық нормасы мынадай болуға тиіс: ол тым қатал да болмауға тиіс, тым ырыққа да жығыла бермеу керек, өйткені тым қаталдық шәкіртті өзінің ұстазына қарсы қояды, ал тым ырыққа көне беру ұстаздың қадірін кетіреді, оның берген сабағы мен оның ғылымына шәкірті селқос қарайтын болады. Ұстаз тарапынан барынша ынталылық пен табандылық қажет, өйткені бұлар, - жұрт айтқандай, тамшысымен тас тесетін бейнебір су тәрізді. Сондай-ақ ол өзінің сабақтарын бір ғана ғылымның шеңберінен асырмағаны дұрыс, өйткені түрлі пәндермен сабақты ауырлата беру тәртіпсіздікке және белгілі бір жүйеден айырылып қалуға апарып соқтырады. Осының бәрі шәкірт өмірін ұзартады, өйткені тәнді емдеу, Гиппократтың сөзімен айтқанда, - өмірді ұзартатын болса, жанды емдеу онан да жақсы нәтижеге жеткізуге тиіс.

IX. Мына нәрселерді біліп алу керек: бірінші - "Логика" /27/ деген кітаптың мақсаты; екінші - оны білудің пайдасы; үшінші - өзінің кітаптарын [Аристотельдің] осылай атау себептері; төртінші - бұлардың қаншалықты дұрыстығы; бесінші - осылардың бір ізділігі, тиянақтылығы; алтыншы - өзінің кітаптарында қолданған тілді білуі; жетінші - оның әрбір кітабының қандай бөлімдерден тұратынын [білуі] (.55-бет).

Ақырында, силлогизм. Ол екі бөлімнен тұрады: біріншіден - дәлелдемелерге тиянақтардан, дәйектемелерден, екіншіден, дәлелдемелерді қорытып шығаруға қолданылатын сөздер түрінен. Мұны оның "Аналитика" /28/ деген кітабынан білуге болады.

Ал дәйектемелерге келсек олар терминдерден құралады. Ал қолданылатын сөздер сөйлеудің негізгі бөлімшелері болып табылады.

Сөзді құрайтын барлық жай нәрселер он түрге [немесе категорияларға] бөлінеді; олар оның "Категориялар туралы" деген кітабы арқылы танылады. Силлогизмнің фигуралары "Бари [хар]минийас" /29/ деген кітабы арқылы, ал силлогизмнің дәйектемелері оның "Дәлелдемелер туралы" /30/ деген кітабы арқылы танылады.

Бұл кітаптарды "Логикадан" бұрын оқып шығу керек; бұлар осы кітаптарды жазуға не себеп болғанын білуге ынталандырады.

Ендігі қалатыны - барлық осы кітаптардағы тарауларды білу - бұл әрбір кітапты оқыған кезде қажет болады.

Әл-Фараби. Философиялық трактаттар.

Алматы: Ғылым, 1973. - 3-16 б.б.





ИНТЕЛЛЕКТ [СӨЗІНІҢ] МАҒЫНАСЫ ЖАЙЫНДАҒЫ ПАЙЫМДАМА /1/

(39-бет) Интеллект деген сөзді түрлі мағынада қолдануға болады. Бірінші - қарапайым сөзде, адам жөнінде, парасатты адам жөнінде айтқан кезде қолданылады. Екінші - әркім оны өзінше түсініп, мутакаллимдердің /2/ үнемі айтысқа түскенде айтатын мағынасында. Олар былай дейді: "Бұл өзі парасат растаған кезде айтылады" немесе: "Бұл парасат теріске шығарған кезде айтылады". Интеллект [сөзінің] үшінші [мағынасы] Аристотельдің "Дәлелдеме" /3/ деген трактатында айтылған. Төртінші мағынасы - тағы да сол Аристотельдің "Этика" деген еңбегінің алтыншы кітабында айтылған. Бесіншісі - "Жан туралы" трактатта. Алтыншысы - "Метафизикада" айтылған.

I. Ал енді қарапайым сөзде қолданылатын ол өзі парасатты адам дейтін кездегі [мағынасына] келсек, мұны интеллекция актысы деп түсінеді. Сонымен, - қосымша мысал - ретінде - кейде оны [адамды] парасатты деп атайды, ал кейде оны бұлай атаудан тартынып қалады. Олар былай дейді: "парасаттыға сенім керек", ал, олардың пікірінше, сенім дегеніміз қайырымдылық. Олар парасатты деп қайырымды адамды жақсылыққа асық, жамандықтан қашық адамды айтады.

Жұрт [былайша айтқанда] жамандық жасауға бейім адамдар жөнінде бұл эпитетті қолдана бермейді, мұндай адамды "зұлым", "қу", тағысын - тағы сондай атпен атайды. Өзі де сондай жақсылық, жасау үшін шынында да жақсылық дегеннің не екенін немесе жамандықтан қашу үшін жамандықтың не екенін біле білу, түсіну дегеніміз де - міне осы. Олар интеллект деп басқа ештеңені де емес, Аристотельдің интеллекция актысы /4/ деген түсінікке берген жалпы мағынасын ғана түсінеді. Демек, егер әлде біреу мысал үшін, басқа біреуді парасатты десе, онда оның айтайын дегені - нені қадір тұту керек екенін немесе неден аулақ болу керек екенін ажыратуға сол адам әбден қабілетті деген сөз.

Егер осы мысалға әлгі адамдардың назарын аударып, олардың ойынша, парасатты деп кімді айтуға болатынын тексеріп көрсек, - өзінің тапқырлығын өз ойынша жамандық болып табылатын нәрсеге пайдаланатын адамды да парасатты адам деп атай ма екен деп тексерсек - олар бұл арада тоқталып қалады және мұндай адамды парасатты деп атаудан бас тартады. Ал егер олардан өзінің тапқырлығын жамандық жасау үшін қолданатын адам "қу", "зұлым" деген, тағысын - тағы сондай атпен атала ма деп сұраса (40-бет), онда олар бұлай деп атаудан тартынбайды.

Сонымен, олардың пайымдауларынан шығатын қорытынды, қайырымды адам болудың үстіне, ақылды және тапқыр адам өзінің бұл сапаларын мадақтауға тұрарлық істер жасау үшін, немесе бұзақы істерден аулақ болу үшін қолданатын адам ғана парасатты адам деп саналады. Парасатты адам осындай.

Осыны қалай түсінетіндігіне қарай, адамдар екі топқа бөлінеді: оның бірі нанымы жоқ адам парасатты бола алмайды, ал жаман адам, егер ол өзінің тапқырлығымен жамандықты ойлап шығару қабілетіне жеткен болса, онда ол парасатты деп аталуға лайықты бола алмайды деген пікірге өзінен-өзі келіп отыр. Екінші топтағылар тегі не істесе де тапқырлық көрсетсе болғаны, оны парасатты адам деп атайды.

Бірақ, егер олардан: жамандық жасау жағынан тапқырлық көрсеткен жаман адамды парасатты деп атамай ма деп сұраса, онда олар [жауап қатудан] не тартынып қалады немесе жоқ деп жауап береді. Сондықтан да олардың бәрі қарапайым сөзде "интеллектісі бар" деген сөзді парасатты деген мағынада қолдана бастады, ал Аристотельдің түсінігінше ұғыну дегеніміз қажет кезінде және ыңғайы келгенде лайықты іс істеуге тапқырлық жасау деген сөз. Демек, парасатты адам сонымен бірге қайырымды адам болып табылады.

II. Әрқайсысы өзінше түсініп, үнемі айтысуға құмар мутакаллимдер интеллект жөнінде былай дейді: "Мұның өзі парасат нені құптаса, сол"; немесе Парасат нені қабылдаса сол", немесе "нені қабылдамаса сол" дейді; бұлай дегенде олар әуел бастан-ақ барша жұртта қалыптасқан пікірді айтады. Сөйтіп, барша жұрт қабылдаған немесе көпшілік қабылдаған пікірді бұлар интеллект деп атайды. Сіз мұны олардың нені мақұлдайтынын және осы сөзді пайдалана отырып, оз кітаптарында олардың не жазатынын біртіндеп ұғына келе түсінесіз.

III. "Дәлелдеме" деген кітабында Аристотель айтатын интеллектке келетін болсақ, ол мұны жанның қабілеті ғана, - өзіне қалай және қайдан келіп қалғанын білмесе де, -аналогия жасау немесе ой толғау арқылы емес, туа біткен - жаратылысынан немесе жастайынан біткен - қасиеті арқылы универсалды, ақиқат және қажетті посылкалар жөнінде анық мағлұмат алу үшін адамға жағдай жасайтын жан қабілеті деп қана түсінеді (41-бет). Бұл қабілет ешбір ойланбай-ақ, ой талқысына салмай-ақ алғашқы мағлұматты қабылдайтын жанның бір тарабы. Ал [осы бірінші посылкаларды] жете білу қабілет арқылы келеді, мұның қасиеттері туралы біз жоғарыда айтып өткенбіз. Міне осы посылкалар ақыл зердесімен келетін білімдердің негіздері болып табылады.

IV. "Этика" деген шығармасының алтыншы кітабында Аристотель интеллект деп өзіне сәйкес келетін тектегі объектілерге ұдайы қолданудан келіп туатын сол жанның бір бөлегін айтады. Бұл өзі жүре келе тәжірибеден туады, жан бұл тәжірибені объект тегінің ішіндегі әрбір дара нәрседен алады. Пікірлер мен посылкалардың анықтығы ерік істерінен туады; оның қабылданылатыны немесе қабылданылмайтыны ерік істерінің жаратылысында болады. Жанның нақ осы бөлігін [Аристотель] "Этиканың" алтыншы кітабында интеллект деп атаған. Сондықтан адамның осы арқылы жасайтын пікірлері интеллектісі бар адамдар үшін және ерік нәрселерінің ішінен [ерікте осылар әуел бастан бар] қайсысын қабылдау немесе қабылдамау жөнінде ақылға салып кесіп-пішетіндер үшін жанның бұл бөлігінде принциптер болып табылады.

Бұл пікірлер де "Дәлелдеме" деген кітапта айтылған алғашқы ой қорытындыларының зерттеу құралы болатыны сияқты, интеллекция актысы арқылы зерттелетіндер қатарына жатады. Және осылардың көмегімен теоретиктер елеусіз қалдырмайтын және үйренетін ақыл-ой зерттейтін нәрселері сияқты, дәл бұл принциптер де заттардың, еріктердің және практиканың жәрдемімен танып-білуге тиіс нәрселерді зерттеуде интеллектілі және парасатты адамға [қызмет] етеді.

"Этиканың" алтыншы кітабында Аристотель айтатын интеллект адамның бүкіл өмірі бойына көбейе береді; ал ілгеріде сөз болған ой қорытындысы шыңдала түседі және бұған бұрын болмаған жаңа ой қорытындылары үнемі қосыла береді. Аристотель интеллект деп атаған жанның осы бөлшегі жөнінде адамдар бірінен бірі озуға тырысады - адамдардың бірінен бірінің айырмасы жанның осы бөлшегінде. Сондықтан нәрселердің әлдебір саласы жөнінде осы ой қорытындысы әбден жетілген адамдар, істердің сол саласында беделге ие болады. Беделді [адам] дегеніміз, егер ол бір мәселе хақында пікір айтса да, оның пікірі даусыз қабылданады және тексеруді қажет етпейді. Тіпті ешқандай дәлелдемемен негізделмесе де, оның айтқаны қабылданады.

(42-бет) Адам бұл қасиетке тек ұлғая келе ие болады, өйткені жанның бұл бөлшегі ұзақ тәжірибені керек етеді, ал тәжірибе тек ұзақ уақыт бойына жинақталады және ол адамда [ілгеріде айтылған] /5/ ой қорытындыларымен нығая түседі.

Интеллект ұғымын осы жөнінде өзара айтыс құмар мутакаллимдер Аристотельдің "Дәлелдеме" деген кітабында айтқан интеллектісі деп, немесе [қандай болған күнде де] сол тәрізді бірдеңе деп ойлаған. Ал егер мутакаллимдер келтіретін алғашқы посылкаларды алып қарасақ, онда бұлардың бәрі де жалпы жұрт қабылдаған посылкалар болып шығады. Сондықтан олар өздерінің пікірін айтқанда бір нәрсеге сүйенген де, ал іс жүзінде басқаша істеген.

V. "Жан туралы" трактатында Аристотель айтатын интеллектов келетін болсақ, ол мұны төрт түрге бөледі: а) потенциалды; б) актуальды; в) жүре келе дарыған және г) әрекетшіл интеллект.

а) Потенциалды интеллект /6/

Потенциалды интеллект - бұл өзі әлдебір жан, жанның бір бөлшегі, жан қабілеттерінің бірі немесе материядан дүниеде бар заттардың парқы мен формасын абстракциялай алатын немесе соған даяр әлде бірдеңе. Материялық емес бұл формалар потенциалды интеллектіде формаға айналу үшін ғана өздерінің өмір сүруі тәуелді болып отырған субстанциядан абстракцияланады. Солардың субстанцияларынан абстракцияланған және осы парықтық формаларына айналған бұл формалар интеллекцияның танып білетін объектілері [ноумендер] болып табылады. Бұлардың аты интеллект деген сөзден шыққан, өйткені дүниеде бар заттардың формаларын абстракциялағанда, олардың өздері сол заттардың формаларына айналған(7). Сөйтіп, потенциалды интеллект дегеніміздің өзі, сонымен, формаларды жүзеге асыратын субстанция болып табылады. Егерде сіз әлдебір денелі материяны, мысалы, бір кесек балауыз алсаңыз, оған таңба түсірілсе, түсірілгенде ол таңба оның сырт жағы мен тереңдігін алып жатқан болса, және форма субстанцияны қамтып жатса, қамтығанда, субстанция формаға тарап, түгелдей сол формаға айналатын болса және сонда бұл парықта заттардың формаларының қалай пайда болғанын түсінуге жақындайсыз, өйткені парық форма үшін бейнебір субстанция және соны өз бойына сыйдырушы болып табылады, бірақ денелі материядан айырмасы, ол форманы өзінің тереңімен емес, тек бір беткейімен қабылдайды.

Бұл парықтың, қашан өзі абстракцияланған парық қалпында тұрғанда, интеллекцияның пайымдалған объектілері формасынан айырмасы болмайды (43-бет), және бұл өзі, - бұл парық, - нақ осылай; ол ол ма, осы парықтың өзі сол формаларға айналады. Мысалы, егер - текшелі немесе сфералы бір кесек балауыз талшығына тән беткейлік немесе тереңдік /8/ формасын есіңізге түсірсеңіз, онда бұл форма сол талшықтан өтіп, ұзыны мен енін және тереңдігін толық қамтып, оның бойына тарайды (9). Сонда осы бір кесек балауыз өзі формаға айналады. Сол кезде әлгі бір кесек өзі мен форма парқының арасы қабыспай жатып-ақ, сол формаға айналады.

Бұл мысал Аристотель өзінің "Жан туралы" трактатында потенциалды интеллект деп атаған парқында бар нәрселер арқылы формалардың жүзеге асқандығын түсіндіреді: дүниеде бар нәрселердің формасына әлі ие болмай тұрған кезде, ол потенциалды интеллект болып табылады, - ал бірақ әлгі формалар сонда - ілгеріде көрсеткеніміздей, жүзеге асты дегенше, ол актуальды интеллектіге айналады.

б) Актуальды интеллект /10/

Егер субстанциядан абстракцияланған интеллекцияныц пайымдалғыш объектілері осы парықта жүзеге асатын болса, онда бұл объектілері интеллекцияның актуальды объектілеріне айналады. Субстанциядан абстракцияланудан бұрын бұлар интеллекцияның потенциалды объектілері болып еді ғой, ал субстанциясынан айырылып, олар актуальды объектілерге айналады, өйткені сол парықтық формаларында жүзеге асты. Сонымен, бұл парық интеллекцияның актуальды объектілері арқылы актуальды интеллектіге айналады. Демек, интеллекцияның пайымдалғыш актуальды объектілері мен актуальды интеллект сайып келгенде бір нәрсе. Сөйтіп, біздің сөздеріміз тек мынаны ғана: танушы [парық] интеллекцияның пайымдалғыш объектілерінің өзі соның формаларына айналғандығын, өйткені бұл объектілер формамен бара - бар болғанын білдіреді. Демек, актуальды танушы [парық] пен актуальды интеллект және интеллекцияның актуальды зерде жетерлік объектісі - бұлар бір нәрсе.

Интеллекцияның актуальды объектілеріне айналғанға дейін тек потенцияда ғана пайымдаларлық интеллекцияның объектілері жаннан тыс жатқан материалдық субстанциядағы формалар болды; бұлар интеллекцияның пайымдалғыш актуальды объектілері ретінде жүзеге асқанда, олардың болмысының өзі, актуальды пайымдаларлық объектілер болғандықтан, материядағы қалпында қалмайды. Интеллекцияның пайымдалғыш объектілеріне айналғаннан кейін болмыс өздігінен бұларға тән емес; болмыс өзі немен байланысты болса соның бәрінің ізімен кетеді (44-бет), яғни кейде бұл өзі "қайда?", кейде "қашан?", кейде "Ситуацияның паркы [қандай]?", кейде - "қанша?", кейде - "денелік сапалардың көмегімен алған сапасы [қандай]?", кейде - "пәрменді әрекеттік". (42-бет) Адам бұл қасиетке тек ұлғая келе ие болады, өйткені жанның бұл бөлшегі ұзақ тәжірибені керек етеді, ал тәжірибе тек ұзақ уақыт бойына жинақталады және ол адамда [ілгеріде айтылған] (5) ой қорытындыларымен нығая түседі.

Интеллект ұғымын осы жөнінде өзара айтыс құмар мутакаллимдер Аристотельдің "Дәлелдеме" деген кітабында айтқан интеллектісі деп, немесе [қандай болған күнде де] сол тәрізді бірдеңе деп ойлаған. Ал егер мутакаллимдер келтіретін алғашқы посылкаларды алып қарасақ, онда бұлардың бәрі де жалпы жұрт қабылдаған посылкалар болып шығады. Сондықтан олар өздерінің пікірін айтқанда бір нәрсеге сүйенген де, ал іс жүзінде басқаша істеген.

V. "Жан туралы" трактатында Аристотель айтатын интеллектов келетін болсақ, ол мұны төрт түрге бөледі: а) потенциалды; б) актуальды; в) жүре келе дарыған және г) әрекетшіл интеллект.

Бұған мысал "Қайда?" деген предикаменттің қалай түсінілетіндігі. "Егер сен "Қайда?" деген ұғымды қалай түсіну керек екенін ой сарабына салсақ, онда сен не категориялардың ішінен бұған қатысы болғандай ештеңе таппайсың, не оған басқа мағына беріп, өзіңше түсінесің".

Интеллекцияның пайымдалғыш объектілері актуальды жүзеге асқанда, олар дереу дүниедегі бар заттардың бірі болып шыға келеді де, - интеллекцияның объектісі болғандықтан, — өмірде бар нәрселердің жиынтығына жатқызылады.

Ал барлық дүниеде бар нәрселердің жаратылысында олардың интеллекті арқылы танылуы мен сол парықтық формалары ретінде жүзеге асуы сол нәрселердің бойында әуел бастан бар қасиет. Ал олай болса, демек, интеллекцияның пайымдарлық объектілерін интеллектінің пайымдауында [тануына] да ештеңе бөгет бола алмайды, өйткені олар актуальды объектілер болып табылады, ал бұл [ілгеріде көргеніміздей] актуальды интеллект. Ал енді қазіргі пайымдалғыш нәрсе актуальды интеллекттен басқа ештеңе де емес.

Алайда, интеллекцияның қайсыбір пайымдалғыш объектісі оның формасы болғандықтан актуальды деп саналатын интеллект тек осы форма жөнінде ғана актуальды болады және әлі актуальды жүзеге аспаған интеллекцияның басқа пайымдалғыш объектісінің қандайы жөнінде болсын потенциялды интеллект болады. Ал егер ол интеллекцияның пайымдалғыш бірінші объектісінде де, екінші объектісінде де актуальды интеллект болады. Егер ол интеллекцияның барлық пайымдалғыш объектілері жөнінде де актуальды интеллект ретінде жүзеге асса және интеллекцияның пайымдалғыш актуальды объектісі болу үшін нақты бар нәрселердің біріне айналса, онда актуальды интеллект болып табылатынды пайымдағанда, ол бар нәрседен тыс емес, оның өзін пайымдайды.

Сөйтіп, егер интеллект - оның парқы актуальды интеллект болғандықтан, - өз парқын актуальды интеллект болғандықтан, онда ол сол парықты пайымдай отырып, сол парықта өмір сүретін өз болмысынан басқа ештеңеге де ие болмайды, өйткені өз болмысы актуальды пайымдалғыш объект болып табылады. Былай деу дұрысырақ: интеллект өз парқынан әрі интеллекцияның пайымдалғыш объектісі болып табылатын, әрі сол парықтағы өз болмысы болып айтылатын қайсыбір болмысты.

Демек, бұл парық, пайымдалудан бұрын интеллекцияныц потенциалды емес, актуальды объектісі бола тұрса да, интеллекцияның пайымдалғыш актуальды объектісіне айналады. Ол ол ма, актуальды танылып, оның болмысы осы нәрселердің бұрын танылғанындай емес, өзінен өзі оған қарама-қарсы актуальды және интеллекцияның пайымдалғыш объектісіне айналды. Алғашында бұлар өздерінің субстанциясынан абстракциялану үшін, потенциясында интеллекциялық пайымдалғыш объектілеріне айналу үшін және екінші қайтара пайымдалу үшін танылады; бұлардың болмысы бұрынғысынан өзгеше болмысқа айналды, өйткені материядан абстракцияланды да, өз формаларында болмағандықтан, бұлар интеллекцияның пайымдалғыш актуальды объектілеріне айналды.

в) Жүре келе дарыған интеллект /12/

Актуальды интеллект, бұлар актуальды пайымдалғыш болғандықтан интеллектінің формалары болып табылатын интеллекцияның пайымдалғыш объектілерін пайымдағанда, бұған дейін актуальды деп саналып келген интеллект жүре келе дарыған интеллектіге айналады.

Ал егер осы арада материялық форма емес және ешқашан да ондай форма болмаған парықтар пайда болатын болса, онда осы парықтар пайымдалғанда өзгеріске ұшырайды, басқа сөзбен айтқанда бұл парықтар болмыста пайымдалғыш парықтарға айналады, бұл болмыс оларда интеллекция барысында пайымдалғанға дейін де болған.

Мұның өзі де алғашында пайымдаларлық зат болған деуіміздің мәнісі - материялық формалар өзінің субстанциясынан абстракцияланған, бұрынғысынан басқаша болмысқа ие болған деген сөз.

Ал егер осы арада нәрселер, - шынына келгенде материялық емес формалар - пайда болса, онда бұл парық, тіпті де, субстанциядан абстракциялануды қажет етпейді; ол ол ма, осы нәрселерді пайымдай отырып, парық оларға абстракцияланған күйінде кез болады, өйткені парық сол заттардың парқын пайымдайды; парық актуальды интеллект болғандықтан, ол интеллекцияның материалдық емес пайымдалғыш объектілерін пайымдау үшін соларға кез болады. Бұлар интеллекцияның объектілері болғандықтан, ол объектілердің болмысы да екінші интеллектіге айналады. Ал мұның өзі оларда осы интеллект пайымдағанға дейін де бар болмыс. Мұны былай түсіну керек: материялық емес формалардан тұратындар интеллекция арқылы пайымдалған кезде, өзіндік болмыс болып табылады және бұл болмыс біз үшін пайымдалғыш болмыс. Ал осы бізден тарайтын және бізде болатын актуальды интеллект дегеніміз не нәрсе деп ой толғау да сонымен бірге ешуақытта субстанциясы да болып көрмеген материялық емес формалар туралы ой толғаумен бірдей нәрсе.Сондықтан актуальды интеллект біздің өзімізде болады дейтініміз сияқты, нақ сол сияқты бұл формалар туралы бұл айтқанда да олар дүниеде бар формалар деу керек.

Бұл формалар (46-бет) осы формалардың бәрі немесе олардың көпшілігі интеллекцияның пайымдалғыш актуальды объектілері ретінде жүзеге асып, жүре келе дарыған интеллект пайда болғаннан кейін ғана интеллекция актысында толық пайымдалмақ. Ол кезде бұл формалар интеллекцияның, пайымдалғыш объектілері ретінде жүзеге асады, және бәрі де интеллектінің формасына айналады, өйткені бұл интеллект жүре келе дарыған интеллект бейнебір осы формалар үшін бейне бір субстрат болып және жүре келе дарыған интеллект үшін бейне бір субстанция болып табылады. Сөйтіп, актуальды интеллект дегеніміз - осы парықтың формасы, ал парықтың өзі бейнебір актуальды интеллекттің субстанциясы.

Осы арада формалар денелік, материялық формаларға қарай төмендей бастайды, ал бұрын бұлар, қашан аз-аздап материялық емес [күйге] өтіп, субстанциядан абстракцияланбаған кезінде, бірте-бірте көтеріле берген еді. Осы мүлдем материялық емес формалар, тіпті еш уақытта да материялық болмаған және болмайтын формалар, иерархияға әбден жетілген және [материядан] бөлектенген күйінде бағынышты болады, олай болса, демек, бұлардың болмысында қандай да бір тәртіп бар және, сөйтіп, бұл иерархияда ең жетілмеген интеллектінің ең аяқталған формасы жүре келе дарыған интеллект болып табылады. Сонан кейін бұл иерархия, қашан осы парыққа және неғұрлым төмен сатыда тұратын жан қабілеттеріне жеткенше, бұрынғыша төмендей береді. Сонан соң жаратылыс келеді. Осыдан кейін иерархия болмыстың ең төменгі формалары, ең темен субстраты - бірінші материя - болып табылатын элементтер формаларына қарай төмендейді.

Ал бірінші материядан бірте-бірте өрлеп, бұлар [осы формалар] бірінші материяның денелік формалары болып табылатын жаратылысқа жетеді де, сонан ары қашан осы парыққа барып жеткенше тоқтамайды. Ал сонан соң онан да жоғары өрлеп [иерархияны] жүре келе дарыған интеллектімен, яғни жұлдыздар тәріздес бірдеңелермен аяқтайды. Нәрселердің [иерархиясы] аяқталатын шегі бірінші материя және материя болып табылады. Одан әрі дүниеде бар абстракцияланған нәрселердің бірінші сатысына өрлейді және бұлардың бірінші басқышы әрекетшіл интеллектінің сатысы болып табылады.

г) Әрекетшіл интеллект /13/

"Жан туралы" трактатының, үшінші кітабында Аристотель айтқан әрекетшіл интеллект дегеніміз - еш уақытта да материяда болмаған және онымен мүлдем байланысы жоқ абстракцияланған форма. Бұл интеллект қайсыбір жағынан қарағанда актуальды интеллект болып табылады және жүре келе дарыған интеллектіге өте жақын. Потенцияда болатын парықты актуальды интеллектіге айналдыратын (47-бет) және интеллекцияның пайымдалғыш потенциалды объектілерін тиісті актуальды объектілерге айналдыратын да осы.

Актуальды интеллектінің потенциалды интеллектіге қатынасы күннің көзге, қараңғы уақытта тек потенциалды жанары болатын көзге қатынасы сияқты. Қараңғылық дегеннің өзі әрі потенциадағы мөлдірлік те, әрі сонымен бірге актуальды мөлдір еместік қой; ал мөлдірлік дегеніміз қарама-қарсы тұрған жарық көзінен түскен жарық. Жарық көз жанарында, ауада, сол сияқты бір нәрседе жүзеге асқан кезде, сол кезде көз жарықты қабылдаған бойда ол актуальды көрген жанарға айналады, сондай-ақ түстер де актуальды көрінгіш түстерге айналады. Ол ол ма, біз көздің актуальды көреген болуы жарық пен мөлдірлік көз жанарында актуальды жүзеге асқандықтан емес, көз актуальды мөлдірлікті қабылдап, көздің өзі де көрінетін нәрселердің формаларына ие болды және тек осының нәтижесінде ғана актуальды көргіш болды.

Көзге бұған дейін де күн сәулелері және басқа да сәулелер түскендіктен және де ол актуальды мөлдір болғандықтан, сондай - ақ көзге ескен ауа да шындығында мөлдір болғандықтан, бұл жағдайда потенциалды көрінгіш нәрсе актуальды көрінгіш нәрсеге айналады.

Бұрын потенциалды жанары ғана болып келген көздің актуальды көреген көзге айналу, ал потенциалды көрінгіш нәрсенің актуальды көрінгіш нәрсеге айналу принципі - көзде күннің көмегімен пайда болатын мөлдірлік /14/.

Осылайша потенциалды интеллектіге тиесілі парықта да актуальды мөлдір нәрсенің көзге көрінгіш нәрсеге айналған дәрежесіндегідей дәрежеде [актуальды] жүзеге асатын бір нәрсе бар.

Атап айтқанда оған осы қасиетті беріп отырған әрекетшіл интеллект; ал осы әрекетшіл интеллект интеллекциясының пайымдалғыш потенциалды объектілерін актуальды объектілерге айналдыратын принципке айналады. Және сәулесімен көзге жарық түсіріп, оны актуальды көреген ететін және осының арқасында көрінетін нәрсені актуальды көрінетін нәрсеге айналдыратын күн сияқты, нақ осы сияқты әрекетшіл интеллект те оған осы принципті беріп, потенциалды интеллектіні актуальды интеллектіге айналдырады.

Нақ, осындай себептен интеллекцияның пайымдалғыш объектілері актуальды пайымдалғыш объектілерге айналады. Әрекетшіл интеллект жүре келе дарыған интеллектінің бір түрі болып табылады және онда бар нәрселердің формалары жоғалған жоқ және жоғалмайды. Алайда онда бұлардың болмысы актуальды интеллектідегідей емес, басқаша түрде болады. Ал мұның өзі актуальды интеллектіде болған төменгі дәрежедегі нәрсе (48-бет), "Дәлелдеме" кітабынан айқын көрініп отырғанындай, біз ең кемелді болмыс нәрселеріне қарай бірте-бірте көтерілместен бұрын, бұл нәрселер екінің бірінде ең кемелсіз болмыстың нәрселері болып шығарылғандығына қарамастан көбінесе тәртіпке келтіріліп, жоғары дәрежедегі нәрседен ілгері тұрады деген сөз.

Біз белгіліден белгісізге қарай жүретін болғандықтан, ал өзіндік кемелді болмыс біз үшін белгісіздеу болмыс болғандықтан, басқаша айтқанда ол туралы біліміміз мейлінше мардымсыз болғандықтан, - актуальды интеллектіде бар нәрселердің тәртібі осы нәрселер үшін әрекетшіл интеллектіде белгіленген тәртіпке қарама-қарсы болуы қажет. Әрекетшіл интеллект дүниеде бар нәрселердің ішінен алдымен ең жетілгендерін таниды, ал материялық формалар әрекетшіл интеллектіде материядан абстракцияланған формалар болып табылады. Мұның себебі олардың бұрын субстанцияда болып, кейін абстракцияланғандығынан емес, олардың әрқашан да осы күйде болып келгендігі. Бұл формаларды бірінші материямен және басқа да субстанциялармен біріктіретін тек қана ол формалардың әрекетшіл интеллектіге де берілгендігі. Дүниеде бар заттардағы, оларды өмірге келтіру біздің бірінші мақсатымыз болып табылатын заттардағы, формалар субстанциядан, формалардың пайда болуы үшін қызмет ететін субстанциядан басқаша болмайды; ал әрекетшіл интеллектіде бұл формалар [өздерінің субстанцияларынан] бөлінбейді, ал материяда бұлар бөлінеді.

Әрекетшіл интеллекттің бөлінбейтіні және оның бөлінбейтін нәрселерден тұратыны күмәнсіз. Материяға ол өзінің парқында бар сол бөлінбейтін нәрселерге ұқсас қасиет береді, бірақ материя оларды тек түрліше қабылдайды. Аристотель мұны да "Жан туралы" трактатында түсіндірген.

Бұл кітап осымен тамам, сол үшін де игілікке жеткізіп, алжас жолдан сақтандырушы Алла тағалаға нұр жаусын.

Әл-Фараби.

Философиялық трактаттар.

Алматы: Ғылым, 1973. 19-40-66.





ҚАЙЫРЫМДЫ ҚАЛА (ЕЛ) ТҰРҒЫНДАРЫНЫҢ КӨЗҚАРАСТАРЫ /1/

Мейірімді, рақымды

Алланың атымен бастаймын!

I тарау

БІРІНШІ БӨЛІМ

АЛҒАШҚЫ БОЛМЫС ТУР АЛЫ СӨЗ (1)

Алғашқы болмыс /3/ басқа барлық болмыстардың бар болуының бірінші себебі болып табылады. Ол барлық кемшіліктерден ада. Керісінше одан басқа барлық нәрседе бір немесе бірнеше қандай да бір кемшіліктің болуы міндетті. Бірақ Бір болып табылатын Ол, осы кемшіліктердің барлығынан да арылған. Сондықтан оның болмысы Ең Кемел Болмыс және басқа бүкіл болмыстардан бұрын бар болған. Оның болмысынан да жоғары тұратын және одан да бұрын келетін қандай да бір болмыстың болуы мүмкін емес. Демек Ол болмыстық мәртебесі тұрғысынан дәрежесі ең жоғары және болмыстық кемелдік тұрғысынан да ең жоғары мәртебеге ие. Сол себепті де Оның болмысы мен жауһарына (субстанция), жоқтықтың (адам - нечто) араласуы ешқандай да мүмкін емес. Оның қандай да бір түрде идеялық болмысқа ие болуы мүмкін болмағанындай, қандай да бір түрде бар болмауы да мүмкін емес. Сондықтан да Ол Алла - азали (ежелгі). Азали болуы үшін ешқандай да бір нәрсеге мұқтаж емес, мазмұндық және формалық тұрғыдан әрдайым бар. Оның бақи болуы және әрдайым болмысқа ие болуы үшін мазмұнының өзі жеткілікті, Одан басқа еш нәрсенің қажеті жоқ. Ешқандай болмыс Оның болмысына ұқсас бола алмайтындығы секілді, Ол иеленген немесе ие болмаған болмыс дәрежесіне жеткен ешқандай болмыс жоқ. Ол болмыстың өзімен, нақ, осындай себептен интеллекцияның пайымдалғыш объектілері актуальды пайымдалғыш объектілерге айналады. Әрекетшіл интеллект жүре келе дарыған интеллектінің бір түрі болып табылады және онда бар нәрселердің формалары жоғалған жоқ және жоғалмайды. Алайда онда бұлардың болмысы актуальды интеллектідегідей емес, басқаша түрде болады. Ал мұның өзі актуальды интеллектіде болған төменгі дәрежедегі нәрсе (48-бет), "Дәлелдеме" кітабынан айқын көрініп отырғанындай, біз ең кемелді болмыс нәрселеріне қарай бірте-бірте көтерілместен бұрын, бұл нәрселер екінің бірінде ең кемелсіз болмыстың нәрселері болып шығарылғандығына қарамастан, көбінесе тәртіпке келтіріліп, жоғары дәрежедегі нәрседен ілгері тұрады деген сөз.

Біз белгіліден белгісізге қарай жүретін болғандықтан, ал өзіндік кемелді болмыс біз үшін белгісіздеу болмыс болғандықтан, басқаша айтқанда ол туралы біліміміз мейлінше мардымсыз болғандықтан, - актуальды интеллектіде бар нәрселердің тәртібі осы нәрселер үшін әрекетшіл интеллектіде белгіленген тәртіпке қарама-қарсы болуы қажет. Әрекетшіл интеллект дүниеде бар нәрселердің ішінен алдымен ең жетілгендерін таниды, ал материялық формалар әрекетшіл интеллектіде материядан абстракцияланған формалар болып табылады. Мұның себебі олардың бұрын субстанцияда болып, кейін абстракцияланғандығынан емес, олардың әрқашан да осы күйде болып келгендігі. Бұл формаларды бірінші материямен және басқа да субстанциялармен біріктіретін тек қана ол формалардың әрекетшіл интеллектіге де берілгендігі. Дүниеде бар заттардағы, оларды өмірге келтіру біздің бірінші мақсатымыз болып табылатын заттардағы, формалар субстанциядан, формалардың пайда болуы үшін қызмет ететін субстанциядан басқаша болмайды; ал әрекетшіл интеллектіде бұл формалар [өздерінің субстанцияларынан] бөлінбейді, ал материяда бұлар бөлінеді.

Әрекетшіл интеллекттің бөлінбейтіні және оның бөлінбейтін нәрселерден тұратыны күмәнсіз. Материяға ол өзінің парқында бар сол бөлінбейтін нәрселерге ұқсас қасиет береді, бірақ материя оларды тек түрліше қабылдайды. Аристотель мұны да "Жан туралы" трактатында түсіндірген.

Бұл кітап осымен тамам, сол үшін де игілікке жеткізіп, алжас жолдан сақтандырушы Алла тағалаға нұр жаусын.

Әл-Фараби.

Философиялық трактаттар.

Алматы: Ғылым, 1973. 19-40-66.

Екінші бөлім

АЛЛАНЫҢ ОРТАҒЫНЫҢ

БОЛМАЙТЫНДЫҒЫ ТУРАЛЫ СӨЗ

Алғашқы Болмыс мазмұны жағынан өзінен басқа барлық нәрседен өзгеше және басқа қандай да бір болмыстың оның болмысына ие болуы мүмкін емес. Өйткені болмысы осындай нәрсе мен дәл сондай болмысқа ие басқа болмыс арасында ешқандай айырмашылық пен өзгешеліктің болуы мүмкін емес. Олай болса бұл жерде екі нәрсе емес, тек қана бір форма болуы керек. Өйткені егер араларында бір өзгешелік бар болса оларды бір-бірінен өзгеше қылатын нәрсе ортақ нәрсенің дәл өзі емес. Бұл жағдайда олардың әрқайсысын екіншісінен айырып тұрған ерекшелік екеуінің болмысын құрайтын нәрсенің бір бөлігі болады, олардың ортақ ерекшелігі болса оның екінші бөлігі болады. Бұл кезде де олардың әрқайсысы танымдық тұрғыдан бөлінуі мүмкін болады және Алғашқы Болмыстың екі бөлігінің әрқайсысы оның формасының бар болуының себебі болған болар еді. Бұл жағдайда Оның "алғашқы" еместігін, керісінше бұл жерде Одан да бұрын келген және Оның бар болуының себебі болған бір болмыс бар деген мағынаны беретіндіктен бұл да мүмкін емес.

Егер осы басқа болмыс Алғашқы Болмыстан өзін ажыратып тұрған ерекшелікті қамтитын болса және Алғашқы Болмыс осы басқа болмыстан тек қана өзін ажыратып тұрған нәрсе өзінде болмағандықтан одан ажырайтын болса, бұдан осы басқа болмысты алғашқы болмыстан ажыратып тұратын нәрсенің осы басқа болмыстың өзіне ғана тән болғандығы, Алғашқы Бардың болмысы екеуіне де ортақ деген нәтижеге келіп тірелеміз. Бұл жағдайда осы екінші болмыс екі нәрседен а) жеке өзіне тән нәрсе мен б) Алғашқы Болмысқа да ортақ нәрседен пайда болған болар еді. Бұлай болған жағдайда осы екінші Бардың болмысы Алғашқы Бардың болмысымен бірдей болмайды. Өйткені бұл кезде Алғашқы Бардың формасы қарапайым әрі бөлінбейтін болғандығына қарамастан, екінші Бардың формасы бөлінуі мүмкін. Олай болған жағдайда осы екінші Бардың болмысы екі бөліктен тұрады. Бұл оның болмысының бір себебі бар деген сөз. Бұл жағдайда оның болмысы Алғашқы Бардың болмысынан да төмен дәрежедегі және кемшілігі бар болмыс деген мағынаға келеді. Бұл оның бірінші дәрежедегі болмыс еместігін білдіреді.

Сонымен қатар Алғашқы Бардан басқа түр жағынан оған ұқсас бір нәрсе бар болса, Алғашқы Бардың болмысы толық болмайды. Өйткені кемел болмыс, өз түрінен оған тең келетін одан басқа болмыстың болуы мүмкін емес болмыс. Бұл барлық нәрселер үшін бірдей. Өйткені: ұлылық тұрғысынан Кемел Болмыс, бір түрдің ішінде оған тең келетін одан басқа ұлылықтың болуы мүмкін емес болмыс. Дәл сол секілді жауһар (субстанция) тұрғысынан Кемел болмыс, оған тең келетін өзінен басқа жауһар жоқ болмыс болып табылады. Сондай-ақ кемел болған әрбір дене күн, ай және басқа да планеталардағыдай оған тең келетін өз түрінен одан басқа нәрсенің болуы мүмкін болмаған дене. Егер Алғашқы Бар, болмыстық тұрғыдан кемел болса, бұл болмыс одан басқа нәрсеге де тән болуы мүмкін емес. Олай болса тек қана Алғашқы Бар ғана осы болмысқа ие және ол осы тұрғыдан Бір деп есептеледі.

Үшінші бөлім

АЛЛАНЫҢ ҚАРАМА-ҚАЙШЫСЫ

БОЛМАЙТЫНДЫҒЫ ТУРАЛЫ СӨЗ

Дәл сол секілді Алғашқы Бардың қарама - қайшысы болуы да мүмкін емес. Қарама-қайшы сөзінің мағынасы анықталар болса, бұл толығымен түсінікті болар еді. Өйткені қарама-қайшы, бір нәрседен айырмашылығы бар нәрсе және бір нәрсенің қарама - қайшысы оның дәл өзі болуы мүмкін емес. Алайда бір нәрседен болған барлық нәрсе оған қарама-қайшы болмайтындығы, осы нәрсенің өзі болуы мүмкін болмаған барлық нәрсе оның қарама -қайшысы емес. Бұған қоса тек бір араға келген кезінде бір-біріне қарсы және бірін-бірі жоятын екі нәрсе бір-біріне қарама-қайшы болып табылады. Қарама-қайшылықтардың әрқайсысының табиғаты мынандай: бірдей шарттық негізде болғандықтан, олардың бірі өзі болған жердің барлығында басқасының да болуын қажет етеді. Қарама-қайшылығы бар болуы мүмкін барлық нәрселерде жағдай осындай.

Себебі егер бір нәрсе басқа бір нәрсеге барлық жағынан емес тек қана әрекеттері тұрғысынан қарама-қайшы болса, онда олар тек осы әрекеттері тұрғысынан ғана бір-біріне қарама-қайшы болады. Егер олар сапалық тұрғыдан бір-біріне қарама-қайшы болса, тек сапалық тұрғыдан ғана қарама-қайшы болады. Егер мазмұндық тұрғыдан бір-біріне қайшы болса, онда олар тек қана мәндік тұрғыдан қарама-қайшы болады.

Егер Алғашқы Бардың бір қарама - қайшысы болса, бұл Оның қарама - қайшысымен бір байланысы бар деген мағынаны білдіреді. Бұлай болса олардың әрқайсысы екіншісін жоюға тырысуы тиіс және алғашқы бардың қарама-қайшылығы және мазмұндық тұрғыдан жойылуы керек. Жойылуы мүмкін болған нәрсе өз мазмұнымен бақи және бар бола алмайды. Керісінше оның мазмұны өздігінен пайда болуы және мәңгі болуы тұрғысынан жеткіліксіз. Ол тек қана басқасы арқылы кемелдікке ұласа алады. Бар болмауы мүмкін болған нәрсе ежелден бері бар бола алмайды. Бар болуы және бақи болуы үшін мазмұны жеткіліксіз болған нәрсеге басқа да себептер керек. Мұндай нәрсе "алғашқы" бола алмайды.

Негізінде ондай нәрсенің бар болуының шарты тек қана қарама - қайшылығының жоқтығынан туындайды. Бұл дегеніміз қарама - қайшылығының жоқтығы, өзінің бар болуының себебі деген сөз. Мұндай нәрсе ешқашан да Алғашқы Себеп бола алмайды.

Бұған қоса екі қарама-қайшылықтың өздерін қабылдайтын зат немесе түр я болмаса екеуінен де өзгеше басқа қандай да бір нәрсе болуы ықтимал ортақ қасиетке ие болуы ,мүмкін деген нәтижені көрсетеді. Бұл жерде бір-бірімен әрекеттесуі арқылы олардың әрқайсысының екіншісін терістеу немесе жоққа шығаруын мүмкін қылады. Олай болса бұл қасиет мәңгілік қалады және екеуі кезекпен осы қасиетті иеленеді. Бұлай болған жағдайда осы қасиет болмыстық тұрғыдан олардың әрқайсысынан да бұрын тұрады.

Кім де кім осындай қасиеті болмаған нәрсені басқа бір нәрсенің қарама - қайшысы ретінде көрсетер болса, ол нәрсе басқа нәрсенің қарама - қайшысы болмай, мүлдем басқа нәрсе болады. Біз Алғашқы Бардың өзінен өзгеше айырмашылығы бар басқа нәрселерге ие болғанын жоққа шығармаймыз. Алайда Оның болмысымен бірдей болмысқа ие бір қарама - қайшысының немесе басқа бір нәрсенің болғанын қабылдамаймыз. Олай болса ешбір бар нәрсе, алғашқы Бармен бірдей болмыс дәрежесінде бола алмайды. Өйткені екі қарама-қайшы нәрсе әрдайым бір және бірдей болмыстық мәртебеде болады. Демек Алғашқы Бар, бар болу тұрғысынан біреу ғана және оның бар болу түрін бөлісетін басқа ешқандай болмыс жоқ. Олай болса Ол Бір және бұған қоса дәреже жағынан да біреу ғана. Ол осы тұрғыдан да Бір (серігі жоқ).

Төртінші бөлім

АЛЛАНЫҢ ЕШҚАНДАЙ АНЫҚТАМАҒА

СЫЙМАЙТЫНДЫҒЫ ТУРАЛЫ СӨЗ

Сондай-ақ Алғашқы Болмыс, (Алла) сапалық тұрғыдан болмыстары Оған (Алла) тәуелді болып табылатын нәрселерге бөлінбейді. Өйткені Алғашқы Болмыстың (Алла) мағынасын анықтайтын бөліктердің әрқайсысы Оның мазмұнын құрайтын бөліктердің біріне сүйенуі керек. Олай болса бір нәрсенің танымының бөліктерінің (элемент) көрсеткен мағыналары, анықтамасы берілген нәрсенің бар болуының себептері болуы және материя мен форманың өздерінен пайда болған нәрсенің бар болуының себептері болуы мағынасында, Алғашқы Болмыстың мазмұнын қалыптастырған бөлшектер Оның бар болуының себептері болады. Алайда бұл мүмкін емес; өйткені Ол Алғашқы және Оның ешқандай себебі жоқ.

Демек осындай бөлшектер бөліне алмайтындығы секілді Оның сандық бөлшектерге немесе басқа түрдегі бөлшектерге бөлінуі де мүмкін емес. Бұдан сондай-ақ Оның міндетті түрде ешқандай да көлемі болмаған және толық мағынада материядан тәуелсіз нәтиже шығаруға болады. Олай болса Ол осы тұрғыдан да Бір болғанның көп мағыналарының бірі "бөлінбейтіндігі". Қай тұрғыдан болмасын бөлінбейтін нәрсе, бөлінбейтіндіктен. Ол әрекет тұрғысынан бөлінбейтін болса, сапалық тұрғыдан да Бір. Мазмұндық жағынан бөлінбейтінге келсек, ол да мазмұндық тұрғыдан бір.

Бесінші бөлім

БІРЛІГІ МЕН ЗАТЫНЫҢ ТЕҢ ЖӘНЕ

ҰЛЫ АЛЛАНЫҢ ҒАЛЫМ, ХАКІМ, ХАҚ,

ТІРІ ӘРІ ТІРШІЛІКТІҢ ӨЗІ ЕКЕНДІГІ ТУРАЛЫ СӨЗ

Егер мазмұны жағынан бөлінбейтін болса, Алғашқы Болмыстың басқа барлық бар нәрселерден ажырататын болмысының,өзінің арқасында формасы үшін бар болған болмыстан басқа нәрсе болуы мүмкін емес. Осыған байланысты оның өзінен басқа нәрселерден айырмашылығының болуына формасын берген бірлік себеп болуы тиіс. Өйткені Бір болудың мағыналарының бірі әрбір болмыстың өзін басқалардан ажыратып тұрған ерекше болмысы. Бірліктің осы мағынасына сүйене отырып, әрбір болмыстың өзінің жеке болмысына ие болуы тұрғысынан бір екендігі айтылады. "Бірдің" бұл мағынасы міндетті түрде "бармен" (болмыс) бірге жүреді. Бұл жағдайда алғашқы болмыс осы мағынада да "Бір" болған болмыс "Бір" аты мен мағынасына басқа барлық нәрседен де көбірек лайықты.

Алғашқы Болмыс (бар) материя болмағандығы және ешқандай материясы болмағандықтан мазмұны жағынан іс жүзінде әрекетшіл сана болып табылады. Өйткені суреттің (форманың) саналы болуына және әрекетті түрде ойлауына кедергі келтіретін сол нәрсенің ішіндегі материя. Бір нәрсе болмысында материяны керек етпесе, мазмұны жағынан әрекетшіл сана болады. Міне Алғашқы Болмыстың жағдайы осындай. Олай болса Ол, шын мәнінде әрекетшіл сана болып табылады. Ол, сондай-ақ мазмұны жағынан рационалды болып табылады. Өйткені қандайда бір нәрсенің іс жүзінде рационалды болуына және мазмұндық тұрғыдан рационалды болуына материя кедергі болады. Осының негізінде Ол ойлай алуы тұрғысынан да рационалды. Ол рационалды болуы үшін өзінен тыс, өзін ойлайтын басқа бір формаға мұқтаж емес. Керісінше Ол тек қана өзінің формасын ойлайды. Осылайша өз формасын ойлауына байланысты Ол әрекетшіл саналы және әрекетшіл сана болады. Сондай-ақ формасының өзін ойлауының нәтижесінде әрекетшіл рационалды болады. Дәл сол секілді әрекетшіл сана және әрекетшіл саналы болуы үшін Оның өзінен басқа форманы ойлауға мұқтаж емес. Керісінше өзінің формасын ойлау арқылы Ол ақыл және сана болады. Өйткені ойланылған форма, ойлайтын форма болып табылады және осылайша Ол рационалдық болуы тұрғысынан да ақыл болып табылады. Демек ол ақыл, рационалдық және ақылдылық болып табылады. Осылардың барлығы тек бір ғана форма мен тек бір ғана бөлінбейтін мазмұн болып табылады. Ал мысалы адам болса рационалды болып табылады, бірақ ондағы рационалды әрекетшіл сана емес, белсенді сана болып табылады. Ол тек ақыл өзін ойлағаннан кейін ғана әрекетшіл санаға айналады. Бұл жағдайда адамдағы сана әрқашан ойлайтын субъективті болғаны секілді ақыл да ешқашан сана емес. Сондай-ақ біздің ақылымыз, ақыл болу тұрғысынан рационалды емес. Біз мазмұнымыз ақыл болғаны үшін ойламаймыз, мазмұнымызды құрамайтын ақылға байланысты ойлаймыз. Бірақ Алғашқы Болмыс мұндай емес. Керісінше Ондағы ақыл, ақылды және рационалды бір нәрсені және бірдей мағынаны білдіреді. Олардың барлығы бөлінбейтін тек бір ғана форма және мазмұн болып табылады.

Алғашқы Бардың білуші болуы да осындай. Өйткені Ол білу үшін және танылу үшін басқа бір форманы қажет етпейді. Керісінше білу мен біліну үшін Оның өз мазмұны жеткілікті. Оның өзін білуі өз мазмұнынан басқа нәрсе емес. Сол себепті Ол әрі біледі, әрі танылады, әрі білім болады, сондықтан да Ол бір мазмұн мен форма болып табылады.

Оның хикмет иесі болуы да дәл осындай. Өйткені даналық ең кемел нәрсенің ең кемел даналықпен білінуі болып табылады. Біліммен ең кемел нәрсені білуге болады. Ең кемел хикмет мәңгі және жойылуы мүмкін емес нәрсенің жойылуы мүмкін емес мәңгі бір хикметпен білінуі болып табылады. Бұл дегеніміз Оның өзінің формасының хикмет болып табылуы деген сөз.

Оның дұрыс және ақиқат болуы да дәл осылайша. Өйткені дұрыс және ақиқат - Бар болған нәрсе. Дұрыстық пен ақиқат та кейде барлықпен бірдей болады. Өйткені бір нәрсенің дұрыстығы мен ақиқаттығы оның жеке өзіне тән болмыс болып табылады. Ең Кемел Болмыс, ақиқаттан үлесін алған болмыс болып табылады. Кейін дұрыс пен ақиқат деп кейде ақылдың өзі арқылы қол жеткізілген рационалдық айтылады. Ондай болмысқа рационалды дұрыс және бар болғаны үшін де ақиқат делінеді; формасына байланысты және өзін қамтыған нәрсеге қарамастан оған бар делінеді. Енді алғашқы Болмыстың осы екі тұрғыдан да яғни а) болмысының Ең Кемел Болмыс болғаны үшін және б) болмысты қандай нәрсе болса дәл сол күйінде білетін Сана болуы тұрғысынан ақиқат болып табылады. Ол дұрыс және ақиқат болуы үшін Өзін ойлайтын Өзінен басқа бір формаға мұқтаж емес. Және де ол осы екі мағынада да ақиқат деп аталуға лайықты. Оның дұрыстық және ақиқаттығы, дұрыс және ақиқат болуынан басқа нәрсе емес.

Оның тірі және өмірдің дәл өзі болуы да осындай. Осы екі сөзінен екі түрлі форма емес тек бір форма меңзеледі. Өйткені алғашқы Болмысқа байланысты тірі сөзінің мағынасы оның ең кемел рационалды ең кемел ақылмен білуі немесе ең кемел білінген нәрселердің кемел біліммен білу деген сөз. Сондықтан ең алдымен ең төменгі дәрежедегі білінетін нәрселерді ең төменгі сезіммен қабылдағанымыз үшін біздің тірі болғандығымыз айтылады. Өйткені белгілі болған нәрселердің ішіндегі ең төменгі дәрежедегі сезімділік нәрселерді ең төменгі дәрежедегі қабылдау түрі болған сезім арқылы білгендігіміз және ең төменгі дәрежедегі қабылдау қабілеттерін, яғни, сезімдік мүшелерді қолданғанымыз үшін бізге тірі деп айтылады. Енді ең кемел рационалды нәрселерді ең кемел біліммен қабылдайтын және білетін ең кемел ақыл, тірі деп айтылуға көбірек лайықты; өйткені ол ақыл болғаны үшін ойлайды. Оның саналы және ақыл болуы, білуші және хикмет болуы бір ғана мағынаны білдіреді. Сондай-ақ оның тірі және өмір болуы да бір және бірдей мағынаны білдіреді.

Сондай-ақ тірі сөзі кейде жансыз заттар туралы да ауыспалы мағынада қолданылады және ең соңғы кемелділікке жеткен барлық бар нәрсемен бар болу және кемелділік тұрғысынан табиғаты өзінен туындайтын болмысты дүниеге келтіру дәрежесіне жеткен барлық нәрселер үшін қолданылады. Алғашқы Болмыс ең кемел болмысқа ие болғандығына байланысты, осы мағынада да бір нәрсе туралы ауыспалы мағынада қолданылатын "тірі" сөзіне аса лайықты болған болмыс болып табылады.

Болмысы ең кемел болған нәрсе, Ол туралы ойлаған және белгілі болған кезінде, санамызда пайда болатын және осы нәрсенің бар екендігін көрсететін ойлау үрдісінің нәтижесі, оның санамыздан тыс болмысына сай болады. Егер Ол нәрсенің болмысында кемшілік бар болса ол рухымызда қате түсінікке жол ашады. Осылайша әрекет, уақыт, шексіздік, жоқтық пен осыларға ұқсас болмыстардың әрқайсысының рухымыздағы рационалдылығы осылардың әрқайсысының болмыс тұрғысынан толық емес нәрселер болуына байланысты толық түсінбейміз. Сан, үшбұрыш, төртбұрыш пен осылар секілділерге келер болсақ, бұлар болмыс тұрғысынан өте кемел нәрселер болғандықтан оларды көбірек түсінеміз. Бұл жағдайда ең кемел дәрежедегі болмысқа ие болғандықтан Алғашқы Болмыстың санамыздағы түсінігі де өте кемел болуы керек. Алайда біз жағдайдың мұндай емес екендігін көреміз. Кемелдік біз түсінбейтін нәрсе емес. Өйткені Ол кемелділіктің ен соңғы дәрежесінде. Бірақ ақыл күшіміздің әлсіздігі және материя мен жоқтықпен араласып кетулеріне байланысты қалай болса сол күйінде біздің Оны қабылдауымыз және ойлауымыз өте қиын. Біз Оны қандай болса сол күйінде ойлай алмайтындай әлсізбіз. Өйткені Оның шектен тыс кемелділігі бізді таң қалдырып, Оны толық ойлауымызға кедергі болады. Сәуле (жарық, нұр) де көзге көрінетін нәрселердің ең кемелі, ең әдемісі және ең жоғарғысы болып табылады. Басқа көрінетін нәрселер сол арқылы көрінеді. Жарық болмыстардың көзге көрінуіне себеп болады. Сондықтан да бір нәрсе қаншалықты кемел және қаншалықты үлкен болса оған орай көру сезімі де соншалықты кемел және толық қабылдауы керек. Алайда жағдайдың керісінше болғанын көреміз. Көрінетін бір нәрсе қаншалықты кемел және күшті болса көру сезіміміз де соншалықты әлсіз. Мұның себебі көрінетін нәрсенің (жарықтың) көптігі немесе аздығынан емес. Керісінше ол өзіндік тұрғыдан ең жоғарғы жарық пен айқындыққа ие; көзді шағылыстыратын сәуле болғандықтан көруді әлсіретеді.

Алғашқы Себеп, алғашқы ақыл және алғашқы тірі болмыспен салыстырғанда біздің ақылымыздың жағдайы осындай. Оны ойлауымыздағы кемшіліктердің себебі, Оның өзінде қандай да бір кемшіліктің болуынан емес. Оны қабылдауымыздағы кемшілік Оның болмысын қабылдаудың қиындығынан туындамайды. Біздің қабылдау күшіміздің әлсіздігі Оны ойлауымызды қиындатады. Негізінде біздің санамыз толық емес және ойлауымыз әлсіз. Бұл екі түрлі болады: біріншісі болмысы әлсіз және мазмұнында нұқсан болғаны үшін адам санасының қабылдауы немесе толық түсінуі мүмкін емес рационалды; Екіншісі болса өзіндік тұрғыдан толық әрі мүмкін болған рационалды. Алайда санамыз әлсіз және бұл нәрсенің мазмұнынан ұзақ болғандықтан, оны толық түсіну мүмкін емес. Осы екі нәрсенің бірі кемелдіктің ең жоғарғы нүктесі, екіншісі болса кемшіліктің ең соңғы нүктесінде болғандықтан екеуі де толық бір-біріне қарама қайшы. Біз материямен араласып кеткенбіз және материяның өзі де біздің Алғашқы мазмұннан ұзақ болуымыздың себебі болып табылады. Сондықтан да мазмұнымыз Оған қаншалықты жақын болса, Ол туралы түсінігіміз де міндетті түрде өте нақты, әрі дұрыс болады. Өйткені біз материядан қаншалықты ажырайтын болсақ, Алғашқы Мазмұнға байланысты түсініктеріміз де соншалықты толық болады. Біз Оған тек белсенді сана арқылы ғана жақындаймыз. Материядан толығымен ажыраған кезімізде, санамыз алғашқы болмысты толық қабылдай алады.

Алтыншы бөлім

ҰЛЫ АЛЛАНЫҢ АСҚАҚТЫҒЫ, ҰЛЫЛЫҒЫ, ҮЛКЕНДІГІ ТУРАЛЫ СӨЗ

Оның үлкендігі, ұлылығы және мәртебесі де дәл осындай. Өйткені бір нәрсенің ұлылығы, заңғарлығы мен мәртебесі оның мазмұны немесе сипаттарындағы кемелдікпен бір деңгейде болады. Бұлар біз туралы айтылғанда байлық, біліктілік немесе қандай да бір тәндік қасиет секілді біз ие болған кейбір уақытша қасиеттеріміз айтылады. Енді Алғашқы Болмыстың кемелділігі барлық кемелділіктерден жоғары болғандықтан Оның үлкендік, ұлылық пен мәртебесі де үлкендік пен мәртебеге ие барлық нәрселерден жоғары тұрады. Оның кемелділігі барлық кемелділіктен өзгеше болғандықтан, Оның үлкендігі мен ұлылығы барлық ұлы және үлкен нәрселерден жоғары. Ол, бірі өзін ұлық қылсын немесе ұлық қылмасын, үлкендігін мақтан етсін немесе етпесін, мәртебесін жоғарылатсын немесе жоғарылатпасын, формасы тұрғысынан үлкендік пен мәртебеге онсыз да ие болмыс.

Әрбір болмыстың сұлулығы, сәуле шашуы мен әсемдігі оның болмысының ең кемел жағдайда болуы, ең соңғы кемелділікке жетуі мағынасын білдіреді. Енді Алғашқы Бардың болмысы ең кемел болмыс болғандықтан Ол барлық көркемдіктен де сұлу. Әсемдігі мен көздің жауын аларлығы да дәл осындай. Кейін осылардың барлығы Оның мазмұны мен формасында яғни Оның болмысы мен ойлайтын формасында болады. Бізге келер болсақ, біздің ұлылығымыз, әсемдігімізбен көздің жауын аларлық нәрселеріміз формамызда емес өткінші қасиеттерімізде. Мазмұнымызда емес біздің сыртымыздағы нәрселерде. Оның кемелдігі, сұлулығы мен тағы басқа ерекшеліктері болса тек қана Оның формасынан басқа еш нәрсе де емес. Осы жағдай басқа сипаттарда да дәл осындай.

Ләззат, қуаныш мен бақыттың көптігі тек қана ең кемел және ең толық түсінікпен ең сұлу, ең жарық және ең кемел нәрсені түсінгеннен кейін пайда болады. Енді Алғашқы Болмыс абсолюттік мағынада ен сұлу, ең жарық және ең үлкен нәрсе болғандықтан, өз формасын сезінуі толық мағынада ең кемел түсінік болғандықтан және өз формасы туралы танымы абсолютті мағынада ең кемел таным болғандықтан, Ол татқан ләззат біз мүлде түсіне алмайтын, ұлылығын мүлдем қабылдай алмайтын ләззат болып табылады. Оны тек салыстырмалы түрде сезім, ойлау, түсінік, ақылмен біз үшін ең кемел, ең жарық нәрсені өте толық және өте кемел түрде қабылдаған кезімізде татқан ләззатпен салыстыру арқылы түсіне аламыз. Өйткені бұл жағдайда бізде үлкендік жағынан басқа барлық ләззаттардан да жоғары ләззат пайда болады және біз қол жеткізген танымның нәтижесінде үлкен бақыттылық сезіміне бөленеміз. Бірақ бұл жағдай біздің басымызда ұзақ уақыт тұрмайды, тез келіп тез кетеді. Бұл жағдайда Алғашқы Болмыстың формасының ең кемел, ең сұлу және ең жарық нәрсе туралы танымы мен түсінігі, біз үшін ең кемел және ең жарық нәрсе болып табылатын нәрсе туралы таным мен түсінігімізбен салыстырылар болса, біздің қол жеткізген аз ғана ләззат, қуаныш пен бақытымыздың қасында оның ләззаты, қуанышы мен бақыты да сондай болады. Енді біздің түсінігіміз бен Оның түсінігі арасында, біздің танымымыз бен Оның танымы арасында ешқандай өлшем болмағандықтан (мұндай өлшем болса да ешқандай маңызы жоқ) біз татқан ләззат, қуаныш және бақыттылық пен Алғашқы Болмыс татқан ләззат, қуаныш пен бақыттылық арасында ешқандай өлшем жоқ. Араларында өлшем болған күннің өзінде өте қарапайым, аз болады, өйткені тек қана кішкентай бір бөлік пен уақыт ішінде саны шексіз бір нәрсе арасында қандай өлшем болуы мүмкін және кемшілігі өте көп нәрсе мен ең жоғарғы кемелдік дәрежесіндегі нәрсе арасында қандай өлшем болуы мүмкін?

Бір нәрсе өз формасын қаншалықты ұнатып, одан ләззат алып, бақытты сезінсе, оны соншалықты сүйіп, одан соншалықты мақтанышқа кенеледі. Енді жағдай осылай болғандықтан Алғашқы болмыстың өз формасына да ғашық болуы, оны жақсы көруі, оны мақтаныш етуі мен біздің формамызды сүйген кезімізде пайда болған махаббатымыз арасындағы өлшем, оның формасының жоғарылығы және кемелділігі мен біз мақтаныш ететін өзіміздің жоғарылық пен кемелдігіміз арасындағы өлшем секілді. Алғашқы болмыста сүйетін және сүйілетін, мақтанушы мен және мақталушы, ғашық болушы мен екіншісі бірдей. Бізде (адамда), бұл керісінше. Біз үстемдік пен сұлулықты жақсы көреміз. Алайда үстемдік, сұлулық бізге ғашық емес. Бізде ғашық пен ол жақсы көрген (нәрсе) екеуі бірдей емес. Алғашқы Болмыста, ғашық пен ғашық болатын нәрсе, сүюші мен сүйілуші бірдей. Қандай да бірінің оны сүйіп - сүймеуі, оған ғашық болып болмауының ешқандай маңызы жоқ. Ол алғашқы, сүйілген және оған ғашық болған болмыс.

II тарау

ЖЕТІНШІ БӨЛІМ

БАРЛЫҚ БОЛМЫСТАРДЫҢ АЛЛАДАН

ҚАЛАЙ ПАЙДА БОЛҒАНДЫҒЫ ТУРАЛЫ СӨЗ /5/

Барлық нәрсе Алғашқы Болмыстан пайда болған. Алғашқы болмыстың жеке болмысымен бар болуынан міндетті түрде адам еркі мен таңдауы нәтижесінде пайда болмайтын, кейбірі сезімдер арқылы білінетін, кейбірі болса ақылдылық дәлелдермен білінетін әр түрлі болмыс түрлері пайда болады. Одан пайда болған нәрсенің болмысы, тек қана басқа бір нәрсенің болмысына борыштар болатын бөлінудің нәтижесі болып табылады. Барлық нәрсенің болмысы Алғашқы Болмыстан пайда болды /6/. Осы тұрғыдан алғанда болған нәрсенің болмысы, оның ешқандай да себебі болмайды. Ұлдың ұл ретінде бар болуының әке-шешенің ата-ана ішінде бар болуының себебі мен мақсаты болмайды. Бұл одан пайда болған болмыс оған кемелдік береді; Мысалы біз басқа адамдарға ақша берген кезде, мәртебе, ләззат немесе бұдан басқа да жақсы нәрселерге қол жеткіземіз. Тіпті біз белгілі бір кемелдікке қол жеткіземіз. Алайда Алғашқы Болмыстың бар болуы басқа қандай да бір нәрсенің пайда болуы үшін, басқа бір нәрсенің болмысының Өзінен пайда болуы үшін емес. Сондықтан да Оның бар болуының мақсаты басқаларды бар қылу үшін емес. Өйткені егер бұлай болған болса Оның болмысының өзінен басқа бір себебі болар еді және Ол Алғашқы Болмыс еді...

Сондай-ақ Алғашқы Бар басқаларын бар қылып, иелігіндегі малы мен басқа да дүниесін жомарттықпен таратып, есесіне ләззат, мәртебе немесе маңызды бедел немесе басқа да жақсылықтарға ұмтылатын адам секілді, өзінде бар кемелдіктен басқа, өзінде жоқ кемелдікке ұмтылмайды. Осы нәрселердің Онда болуы мүмкін емес. Өйткені олар Оның алғашқы болғандығын және бірінші болғандығын жоққа шығарады және басқа бір нәрсені алдыңғы орынға қойып, Оның бар болуының себебі етеді. Керісінше Оның бар болуы, өзінің формасы үшін Бір басқа нәрсенің Одан пайда болуы Оның мазмұны мен формасының нәтижесі болып табылады.

Оның мазмұны мен формасына мазмұн берген өз болмысы басқасының болмысын дүниеге келтірген болмыстың дәл өзі болып табылады. Бұл болмыс өзінен басқаларының болмысы пайда болған болмыспен бірдей. Алғашқы Бар, бірімен формасының мазмұндауы пайда болатын, екіншісімен де басқа бір нәрсе пайда болатын екі нәрсеге бөлінбейді. Бізде болса екі нәрсе бар: бірі сөйлеу, екіншісі жазу қасиеті. Алайда Ол (Алғашқы Болмыс) тек бір ғана форма болып табылады және Өзімен мазмұндасатын, әрі өзінен басқа нәрселер жарататын бір ғана мазмұн болып табылады.

Сондай-ақ болмысынан басқа бір нәрсенің болмысы шығу үшін, Ол өз формасынан басқа ештеңеге мұқтаж емес. Бұған қоса өзінде болуы керек қасиетке, бұдан бұрын болмаған хәлге қол жеткізетін әрекетке, не болмаса формасынан басқа ешқандай құралға мұқтаж емес. Мысалы от пен судан будың пайда болуы үшін, суды ысытатындай температура қажет. Сондай-ақ күн жерімізге жылу беру үшін, әрекет етуі керек. Өйткені ол әрекет арқылы бұрын өзінде болмаған күйге қол жеткізеді және әрекет арқылы қол жеткізген күйдің арқасында дүниемізді ысытатын жылу пайда болады. Сондай-ақ ағаш ұстасына тақтаны бөлу, кесіп - жону үшін ара мен егеу секілді құралдар керек. Алайда Алғашқы Бардың болмысы, өзінен басқасының болмысы шығуы арқылы өзін мазмұндастырған болмыстан да кемел болмағандығы секілді, өзін мазмұндастырған болмысы да өзінен басқасының болмысы шыққан нәрседен де кемел емес. Керісінше бұлардың екеуі де тек бір ғана форма болып табылады.

Бұған қоса не Оның өзінде, не болмаса Одан тыс өзінен басқасының болмысының шығуына кедергі болатын бір нәрсенің болуы да мүмкін емес.

СЕГІЗІНШІ БӨЛІМ

БОЛМЫСТАРДЫҢ МӘРТЕБЕЛЕРІ ТУРАЛЫ СӨЗ

Жаратылған болмыстардың саны өте көп. Олар коп болуымен катар кемелдік тұрғысынан да әр түрлі. Кемел болсын немесе кемшілікке толы болсын барлық болмыс Алғашқы Бардың мазмұнынан шыққан. Оның мазмұнының ерекшелігі мынада, барлық болмыстар Одан пайда болған кезде иерархиялық ретпен және әрбір болмыс өзінің үлесін ала отырып және Алғашқы Барға алыс ақындық дәрежесіне қарай пайда болады. Ең алдымен бұлардың кемелі пайда болады; одан кейін өзінен біраз төмендеу бірі пайда болады; оны тағы да көбірек кемшілігі бар болғандар жалғастырады. Ең соңында бар болу тұрғысынан сондай бір басқа сатыға ұласатындығы соншалықты, оның арғы жағында бар болуы мүлде мүмкін емес нәрселерге өту керек болады. Осылайша болмыстардың тізбегі, еш нәрсе болмайтын, ең дұрысы бар болуы мүмкін болмыс дәрежесімен бітеді.

Барлық болмыстар тек қана оз денесіне тән мазмұннан шыққандықтан, ол өте жомарт. Бұл жомарттық оның мазмұнынан шығады. Сондай-ақ барлық болмыстар дәрежелеріне және өзіне қарай оның мазмұнынан өз үлестерін алып дүниеге келеді.Сондықтан да ол - әділ болып табылады. Оның әділдігі мазмұнынан, оның әділдігі мазмұнынан басқа нәрседен пайда болмайды. Мазмұннан болмыстар дәрежелеріне қарай пайда болған кезде, бір-бірімен белгілі бір ретпен байланысқаны соншалықты көптеген топ - тобымен пайда болады.

Алғашқы Бардың мазмұны, болмыстар өзінен дәрежелеріне сай болған кезде, міндетті түрде бір-бірімен бірлесетін, байланысатын және бір тұтастық құрап, тек бір нәрсе ғана сияқты пайда болатын мазмұн болып табылады. Осы нәрселерді бір-бірімен байланыстыратын нәрсе, олардың кейбірінің мазмұнына байланысты. Бұлай болғаны соншалықты болмыстардың мазмұндарының табиғи ерекшеліктері оларды бір-бірімен біріктіріп, байланыстырады. Ал кейбірі болса адамзат болмысын бір-бірімен байланыстыратын махаббат секілді, олардың мазмұндарына тән хәлдерден пайда болады. Өйткені махаббат адамдарда болған хәлден және адамдардың тәні одан құралмайды. Олардың осы хәлдері де, Алғашқы Болмыстан шыққан. Өйткені көптеген болмыстар мазмұндарымен қатар, бір-бірін бірлестіретін, байланыстыратын және тәртіпке келтіретін хәлдерін Алғашқы Болмыстың (Алла) мазмұнынан алған.

Тоғызыншы бөлім

АСА ҰЛЫ АЛҒАШҚЫ БОЛМЫСТЫ БІЛДІРЕТІН

ЕСІМДЕР ТУРАЛЫ СӨЗ

Алғашқы Бардың тиісті есімдері, біз ең кемел болмыс ретінде көретін болмыстардың үстемдігі мен кемелділігін білдіретін есімдер. Алайда бұл есімдердің ешқайсысы Алғашқы Барға қатысты біздің дүниеміздегі болмыстар - (тіпті олардың ең кемелі) - үшін қолданылған кезде, жалпы айтылған үстемдік пен кемелдікті көрсетпейді. Олар тек қана Алғашқы Бардың мазмұнына тән кемелділікті көрсетеді. Көбіне әртүрлі есімдермен берілетін кемелдіктің түрлері өте көп. Бірақ Алғашқы Барда есімдер арқылы көрсетілген әр түрлі кемелдік түрлерінің бар екендігін де ойлауымыз керек. Өйткені Ол, осы әр түрлі кемелдік түрлеріне бөлінбейді және Оның мазмұны олардың жиынтығынан пайда болмаған. Керісінше осы көптеген есім ешқандай да бөлінбейтін тек бір ғана мазмұн мен бір болмысты көрсетеді.

Дүниедегі бар нәрселердің ұлылығы мен кемелдігін білдіретін есімдердің арасында "бар болған", "бір болған" және "тірі" есімдеріндегі секілді бір нәрсеге, басқа бір нәрсеге байланысты емес, тек қана өз формасы тұрғысынан Оған тиісті болғандары да бар; "әділ", "жомарт" есімдеріндегі секілді бір нәрсемен, сол нәрседен тыс басқа бір нәрсе арасындағы өлшемге байланысты болғандары да бар. Дүниемізге қатысты бұл есімдер сондай бір үстемдік пен кемелдікті көрсететіні соншалықты, осы кемелділіктің өзінен тыс бір нәрсемен өлшемі, оның бір бөлігін ғана құрайды. Бұл өлшем есімінің меңзейтін бүтіннің бір бөлігін ғана құрайды немесе (басқаша айтар болсақ) осы үстемдік пен кемелділік бір басқа нәрсемен салыстырмалы түрде ғана бар. Енді осы секілді есімдер алғашқы Бар үшін айтылғанда және ол осы есімдермен айтылған кезде, олар мен Алғашқы Бардың өзінен шыққан болмысқа байланысты, басқа нәрселер арасындағы өлшемін көрсетуді мақсат етеміз. Сонымен катар бұл өлшемді, Алғашқы Бардың кемелдігінің бір бөлігі деп есептемеуіміз керек және аты аталған есім білдіретін кемелдіктің, осы өлшем арқылы бар болғанын ойламауымыз керек. Керісінше онымен, міндетті түрдегі нәтижесі өлшем болып табылатын мазмұнды және кемелділікті көрсетуіміз керек және бұл өлшемнің осы мазмұннан тұратынын және оның осы есіммен көрсетуіміз мазмұнның міндетті бір нәтижесі болатынын көрсетуіміз қажет.

III тарау

Оныншы бөлім

ЕКІНШІ БОЛМЫСТАР ЖӘНЕ

"КӨПТІКТІҢ" ЖАРАТЫЛУЫ ТУРАЛЫ СӨЗ \1\

Алғашқы Бардан (Алла) Екінші Бардың болмысы пайда болады. Осы Екінші Бар да ешқандай да денелік мазмұн емес және ол материя да емес. Ол әрі оз формасын әрі Алғашқы Барды ойлайды. Оз формасындағы ойлаған нәрсесі, формасынан басқа нәрсе емес. Алғашқы Барды ойлауына байланысты өзінен міндетті түрде Үшінші Бар келіп шығады. Өзіне тән формасымен мазмұндасуына байланысты одан міндетті түрде Алғашқы Көктің болмысы шығады.

Үшінші Бардың болмысында да материя болмайды. Ол, мазмұнына байланысты ақыл болып табылады. Ол да әрі оз формасын әрі Алғашқы Барды ойлайды. Өзіне тән формасымен мазмұнға ие болуының нәтижесі ретінде, өзінен міндетті түрде қозғалмайтын жұлдыздардың болмысы пайда болады. Алғашқы Барды ойлауының нәтижесінде одан міндетті түрде Төртінші болмыс пайда болады.

Бұл болмыстың да материясы болмайды. Ол оз формасын ойлайды және Алғашқы Барды ойлайды. Өзіне тән формасымен мазмұнға ие болғандықтан одан міндетті түрде Сатурн планетасының болмысы пайда болады. Алғашқы Барды ойлауының нәтижесі ретінде өзінен міндетті түрде Бесінші болмыс пайда болады.

Бұл бесінші болмыстың да материясы болмайды. Ол өзінің формасы мен Алғашқы Барды ойлайды. Өзіне тән формасымен мазмұнға ие болғандықтан одан міндетті түрде Юпитер планетасының болмысы пайда болады. Алғашқы Барды ойлауының нәтижесі ретінде одан міндетті түрде Алтыншы болмыс пайда болады.

Оның да болмысының материясы болмайды. Ол өз формасы мен Алғашқы Барды ойлайды. Формасында мазмұнға ие болғандықтан, одан міндетті түрде Марс планетасының болмысы пайда болады. Алғашқы Барды ойлауының нәтижесі ретінде одан міндетті түрде Жетінші болмыс пайда болады.

Мұның да болмысының материясы болмайды. Ол өз формасы мен Алғашқы Барды ойлайды. Ол мазмұнға ие болғандықтан, одан міндетті түрде Күн планетасының болмысы пайда болуы керек. Алғашқы Барды ойлауының нәтижесі ретінде де Сегізінші болмыс пайда болады.

Оның да болмысының материясы болмайды. Ол да өзінің формасы мен Алғашқы Барды ойлайды. Өзіне тән жеке формасы мазмұнға ие болғандықтан, одан міндетті түрде Венус (Венера) планетасының болмысы пайда болады. Алғашқы Барды ойлауының нәтижесінде одан міндетті түрде Тоғызыншы болмыс пайда болады.

Мұның да болмысының материясы болмайды. Ол өз формасы мен Алғашқы Барды ойлайды. Мазмұнға ие болғандықтан, одан міндетті түрде Меркурий планетасының болмысы пайда болады. Алғашқы Барды ойлауының нәтижесі ретінде одан міндетті түрде Оныншы болмыс пайда болды.

Мұның да болмысының материясы болмайды. Сондықтан да ол өзінің формасы мен Алғашқы Барды ойлайды. Мазмұнға ие болғандықтан, одан міндетті түрде Ай планетасының болмысы пайда болды. Алғашқы Барды ойлауының нәтижесінде одан міндетті түрде Он бірінші болмыс пайда болады.

Он бірінші Бардың да болмысының материясы болмайды. Ол да формасын ойлайды және Алғашқы Барды ойлайды. Бірақ оның болмысын жарату үшін мазмұнды керек етпейтін нәрселер жойылады. Олар материядан тыс, мазмұндары жағынан әрі ақылдылық, әрі саналық болып табылады. Ай мен көктегі денелер, яғни айналып жүру үшін жаратылған денелер жойылады.

Он бірінші бөлім

АЙ АСТЫНДАҒЫ ДЕНЕЛЕР ЖӘНЕ БОЛМЫСТАР ТУРАЛЫ СӨЗ

Аты аталған осы болмыстар формаларында ең жоғарғы кемелдікке әу бастан ие болған болмыстар болып табылады және мына екі нәрсемен, олар жойылады.

Осылардан кейінгі болмыстар формаларында ең жоғарғы кемелдікке әу бастан табиғаттары бойынша ие болмаған. Керісінше олардың табиғаттары, болмыстары әу бастан мүлдем толық емес түрде болады; Олар осы болмыстан бастап түр, мазмұн, кейінірек басқа да қасиеттері тұрғысынан ең жоғарғы кемелдікке жеткенге дейін, бірте-бірте жоғары сатыға көтеріледі. Бұл жағдай осы (болмыс) түрінің табиғатынан туындайды, одан тыс бөтен бір нәрсенің нәтижесі емес. Осы ай астындағы болмыстардың бір бөлігі табиғи, бір бөлігі ерікті болып табылады; бір бөлігі әрі табиғи, әрі ерікті нәрселердің бірігуінен пайда болады. Табиғи болмыстар ерікті болмыстардың алғышарты болып табылады. Олардың болмысы уақыт тұрғысынан ерікті болмыстардан бірінші тұрады. Алдымен табиғи ай астындағы болмыстар бар болмай тұрып ерікті болмыстардың бар болуы мүмкін емес.

Табиғи ай астындағы денелер болса, ол от, ауа, су, топырақ сияқты элементтер мен бу, от және басқалары секілді элементтермен бірдей түрге жататын нәрселер, тастар және олармен бірдей түрге жататын минералдық заттар, өсімдіктер, сөйлей алмайтын жануарлар мен сөйлей алатын жануарлар (адам).

ОН ЕКІНШІ БӨЛІМ

МАТЕРИЯ МЕН ФОРМА ТУРАЛЫ СӨЗ

Осы болмыстардың әрқайсысы екі нәрседен тұрады: бұлардың бірі, болмыспен салыстырғанда төсектің тақтасы секілді. Екіншісі болса төсектің өзі секілді. Төсектің тақтасы - материя және алғашқы материя болып табылады. Ал төсектің өзі болса - форма, көрініс және осы түрге жататын нәрселер. Бұл жағдайда материя формаға негіз болып табылады және форма материясыз бар бола алмайды, материясыз болмысқа ие бола алмайды. Материя форма үшін бар. Егер ешқандай форма болмаған болса, материя да болмас еді. Форманың бар болуы материяны бар қылу үшін емес. Керісінше денеге айналатын мазмұнның әрекетшіл мазмұнға айналуы үшін бар. Өйткені әрбір түр тек қана форма пайда болған кезде екі болмыс түрінің ең кемелі, ең әрекетшілі арқылы бар болады. Ол түрдің материясы болып, формасы болса, ол тек қана потенциялды бір түр болып табылады. Себебі төсектің тақтасы, төсектің формасына ие болғанға дейін, ол потенциалды төсек болып табылады және тек формасы материясымен біріккен кезінде ғана, нағыз төсек болады. Бір нәрсенің материялдық болмысы ең нұқсан болғаны, ал ең кемел болмысы оның формасы болып табылады.

Бұл ай астындағы денелердің формалары бір-біріне қарама - қайшы болып келеді. Олардың әрқайсысының бар болуы да бар болмауы да мүмкін. Әрқайсысының материясы формасын немесе қарама-қайшы форманы қабылдауы мүмкін және онда бір нәрсенің формасы болуы мүмкін, керісінше болмауы да мүмкін. Тіпті материя басқа формада да болуы мүмкін.

Элементтердің саны төртеу және олардың формалары бір-біріне қарама-қайшы. Әрқайсысының материясы, осы элементтің формасын қабылдауы мүмкін болғанындай, қарама - қайшысын да қабылдауы мүмкін. Әрқайсысының материясы, бәріне ортақ. Бұл материя - олардың және көктегі денелерден төмен барлық басқа да денелердің материясы. Өйткені барлық ай астындағы денелер элементтерден пайда болады. Элементтердің әрқайсысының өзіне тән материясы жоқ. Сол себепті олар, ай астындағы әлемге тән денелердің бәріне ортақ алғашқы материялар болып табылады. Осы денелердің ешқайсысы формасын бастапқыда алмаған; керісінше олардың әрқайсысына ең алдымен олардың материялары беріледі. Олардың болмысы осы материя мен потенциалды хәлге ие болады. Бұдан кейін ол өзімен әрекетшіл болмысын алатын формасына қол жеткізгенге дейін, бірте-бірте жоғарыға қарай көтеріледі.

Он үшінші бөлім

ҚҰДАЙЛЫҚ БОЛМЫСТАРДЫҢ МӘРТЕБЕЛЕРІ

ЖӘНЕ МАТЕРИАЛДЫҚ ДЕНЕЛЕРДІҢ

БӨЛІМДЕРІ ТУРАЛЫ СӨЗ

Бұл болмыстардың реті мынадай: ең алдымен олардың ең дәрежесі төмені келеді. Кейін, өзінен де кемел еместен ең кемел болмысқа жеткенге дейін, ең аз кемелденгеннен ең кемелге дейін жалғаса береді. Олардың ең қарапайымы - алғашқы ортақ материя. Элементтер болса осы алғашқы материядан да жоғары тұрады. Олардан кейін минералды денелер, тіл мен ойлауға ие болмаған жануарлар, соңында тіл мен ойлауға ие жануарлар келеді. Тіл мен ойы бар жануардан да кемел ешқандай болмыс жоқ.

Біраз бұрын айтылған болмыстар өзгеше ретпен былайша тізіледі: Ең алдымен ең кемел болмыс келеді. Кейін аздаған кемшілігі бар, осылайша ең кемелден ең азына дейін кете береді. Олардың ішінде ең жоғары және ең кемелі Алғашқы Болмыс. Алғашқы Болмыстан пайда болған болмыстар арасында дене болмағандары, яки денеде пайда болғандары жалпы алғанда кемел емес. Олардан кейін көктегі денелер келеді. Материядан тәуелсіз трансцендентал болмыстардың ішіндегі ең кемелі Екінші болмыс болып табылады. Кейін Он Бірінші болмысқа жеткенге дейін, рет - ретімен басқалары келеді. Көктегі (атмосфералық) денелердің ішіндегі ең кемелі Алғашқы Көк болып табылады. Кейін Ай планетасына ұласқанға дейін, кезекпен басқалары келеді. Алғашқы Болмыстан кейін келетін трансцендентал болмыстардың саны - он. Көктегі денелердің жалпы саны - тоғыз. Айдан жоғары болмыстардың жалпы саны (осылайша) он.

Он трансцендентал болмыстың әрқайсысы болмыстық және мәртебе тұрғысынан жалғыз және ешбір болмыстың онымен тең болмыс болуы мүмкін емес. Өйткені егер басқа бір болмыс оның болмысын бөліскен болса, онымен бірдей болмауы үшін міндетті түрде өзін басқа болмыстан айыратын бір нәрсенің болуы керек. Осы басқа болмысты өзінен ажыратып тұратын нәрсе, оның (басқа болмыстың) жеке өзіне тән болмысы болады. Бұл жағдайда осы басқа болмыстың жеке болмысы, оның (бірінші болмыстың) болмысымен бір және бірдей болмайды. Бұл жағдайда олардың екеуінің болмысының бір және бірдей болмыс болмағаны, керісінше әрқайсысының өзіне тән бір нәрсесі бар деген мағынаға келеді.

Сондай-ақ осы он трансцендентальды болмыстың ешқайсысының қарама - қайшысы да болмайды; өйткені қарама - қайшылығы бар болмыс, қарама - қайшысы мен оған ортақ материясы бар болмыс болып табылады. Алайда осы трансцендентальды болмыстардың ешқайсысының материясы болуы мүмкін емес.

Кейін бір түрге жататын мүшелердің коп болуының себебі, тек қана осы түрдің формасын алғандардың санының коп болуынан. Бірақ материясы жоқ бір нәрсенің өз түрі ішінде, өзінен басқа бір болмыс болмайды.

Кейін қарама-қайшылықтар тек қана я субстанциялары бір - біріне қарама-қарсы нәрселерден немесе, күйлері мен өлшемдері бір-біріне қарама-қарсы болған нәрселерден пайда болады. Мысалы ыстық пен суық осындай. Екеуі де күннен пайда болады. Бірақ күннің екі басқа хәлі бар. Ол кейде (жерге) жақындайды, кейде ұзақтайды және осылайша оның осы екі хәлінен бір-біріне қарама - қайшы хәлдер мен өлшемдер шығады. Алғашқы Болмыстың қарама - қайшысы жоқ, оның хәлдері Екінші болмысқа да қарама - қайшы емес. Екінші болмыста да ешқандай қарама-қайшылық болмайды. Дәл сол секілді Оныншы болмысқа дейін жағдай дәл осындай.

Он болмыстың әрқайсысы өз субстанциясы мен Алғашқы Болмысты ойлайды. Бірақ олардың ешқайсысы да тек қана өз субстанциясын ойлау арқылы кемел болмысқа қол жеткізе алмайды. Керісінше ол кемел болмысқа тек қана өзінің формасы мен Алғашқы Себептің мазмұнын ойлау арқылы ғана қол жеткізеді.

Алғашқы Болмыстың кемелділігі олардың кез келгенінің кемелділігінен қаншалықты коп болса, олардың әрбірі алғашқы Болмысты ойлаған кезде алған ләззаты, өз субстанциясын ойлаған кезінде алған ләззатынан соншалықты коп болады. Олардың кез келгенінің Алғашқы Барды ойлауының нәтижесі мен өз субстанциясын ойлау нәтижесінде алған ләззатының өлшемі, Алғашқы Бардың кемелділігінің оның өзінің кемелділігінің өлшемімен бірдей. Оның Алғашқы Барды ойлаған кезде өзінің субстанциясымен мақтануы және оны сүюіне деген өлшемі, Алғашқы Бардың көркемдік пен сұлулығының оның өзінің субстанциясының көркемдік пен сұлулығының өлшемімен бірдей. Бұл жағдайда оның ғашықтығының және мақтанышының тақырыбы біріншіден өзі тұрғысынан ойлауы жағынан Алғашқы Болмыс, екіншіден өзі тұрғысынан ойлауы жағынан өз субстанциясы болып табылады. Осы он трансцендентальды болмысқа қарағанда Алғашқы Болмыс - алғашқы сүйілген және алғашқы оған ғашық болған (болмыс) болып табылады.

Он төртінші бөлім

АСПАН ДЕНЕЛЕРІНІҢ (ОРТАҚ) ҰҚСАСТЫҚТАРЫ ТУРАЛЫ СӨЗ

Аспан денелері тоғыз дәрежелі тоғыз топтан тұрады. Барлық топ тек бір ғана шеңбердің айналасында айналып тұрады. Олардың біріншісінде өте жылдам айналатын тек бір ғана дене болады. Екіншісі ортақ әрекет ететін бірнеше денені қамтитын дене. Бұл денелердің тек екі ғана ортақ әрекеті бар және олардың барлығы осы екі әрекетті орындайды. Үшіншісі мен оның соңына ерген тоғызыншы жұлдызға дейінгілердің әрқайсысы тек бір ғана денеден тұрады. Бұл денелердің әрқайсысының өздерінің жеке әрекеттерімен қатар басқаларымен ортақтасып жасайтын әрекеттер де бар.

Бұл денелердің барлығы біртекті болып, түр жағынан әр түрлі болып келеді. Әрбір түрде тек қана бір дене болады. Әрбір түр ішінде одан басқа бір түрге жататын басқа еш нәрсе болмайды. Өйткені күннен басқа оның болмысын бөлісетін басқа нәрсе жоқ. Ол өз түрінде біреу ғана. Ай мен басқа планеталардың жағдайы да дәл осындай.

Бұл көктегі денелер, материясы бар болмыстар түріне жатады. Өйткені олардың, форманы алып жүруші қызметін атқаратын материяларға ұқсас тасымалдаушылары бар; Сондай-ақ олар да субстанцияланған формалар қызметін атқаратын нәрселер бар және бұл нәрселер аталған тасымалдаушылардан тұрады. Алайда бұл формалардың қарама - қайшысы болуы мүмкін емес. Және де осы көктегі денелердің формаларының тасымалдаушылары өздеріндегі формадан басқа форманы қабылдауы да қабылдамауы да мүмкін. Олардың формаларын тасымалдаушыларда қандай да бір кемшілік болмағандықтан бұл тасымалдаушылар формаларының ойлануына және субстанцияларының ақыл болуына кедергі бола алмайды.

Сол себепті де осы көк денелерінің әрқайсысының формасы - әрекетшіл сана болып табылады.

Сондай-ақ материясы бар дене осы форманың арқасында, өзіне болмыс берген трансцендентальды ақылдың субстанциясы мен Алғашқы Болмысты ойлайды. Бірақ ол сондай-ақ ақыл болмаған тасымалдаушы тұлғасын да ойлағаны үшін, субстанциясында ойлаған нәрсенің барлығы ақыл емес. Өйткені ол тасымалдаушысымен емес тек формасымен ғана ойлайды. Олай болса өзін ойлайтын формасы ақыл болумен қатар көктегі денеде ақыл болмаған бір рационал нәрсе бар. Демек ол толық субстанциясын құрамайтын ақылмен ойлайды. Сондықтан да ол материя мен барлық тасымалдаушыдан тәуелсіз болған Алғашқы Болмыс пен он трансцендентальды ақылдан өзгеше және материалдық тұрғыдан адаммен ортақ.

Аспан денесі форма жағынан қуанышқа кенеледі. Бұл қуаныш тек қана өзінің формасына байланысты ол ойлаған нәрседен емес, Алғашқы Болмыс пен болмысын өзінен алған трансцендентальды ақылдың формасына байланысты ойланған нәрседен туады. Сондай-ақ ол трансцендентальды ақылдардың Алғашқы Болмысқа деген махаббатын бөліседі және Алғашқы Болмыстың көркемдігі мен сұлулығынан алған үлесіне байланысты өзін-өзі мақтаныш етеді. Алайда осылардың барлығында оның үлесі он ақылдың үлесінен де өте аз болмайды.

Аспан денесі материалдық болмыстармен ортақтасып бөліскен нәрсенің ең үстемі мен ең кемеліне ие. Өйткені ол пішіндердің ең кемеліне, яғни шеңберге, көрінетін қасиеттердің ішіндегі ең кемел қасиетке, яғни сәулеге ие. Себебі көктегі денелердің кейбір бөліктері сәуле шығарады, бұлар - жұлдыздар. Кейбір бөліктері болса өте мөлдір (жарық өткізеді); өйткені оларда әрдайым өз сәулелері болады немесе олар жұлдыздардан алған сәулелермен толы болады. Оларда әрекеттердің ішіндегі ең кемел әрекет - айналу әрекеті бар. Олар әу бастан бастап ең кемел субстанцияларға, өз үлкендіктеріне, пішіндеріне және өздеріне тән көрінетін қасиеттеріне ие болу тұрғысынан он болмыспен бірігеді.

Он бесінші бөлім

АСПАН ДЕНЕЛЕРІНІҢ ҚАЙДА, ҚАЙ ЖЕРДЕ

ЖӘНЕ НЕ ҮШІН ҚОЗҒАЛАТЫНДЫҒЫ

ТУРАЛЫ СӨЗ

(Жұлдыздардың) қалай қарай айналатындығын олар әу бастан білмейді. Өзіне қарай әрекет ететін нәрсе, бір .денеден пайда болған ең қарапайым нәрселер тобына жатады. Өйткені әр дененің бір "орны" бар. Бұл дене орналасқан жер бір денені айналып тұратын (шеңбер) сияқты болуы керек. Осындай жерге орналасқан дене сыртқа шыға алмайды. Бірақ жердің бөліктері бар және бұл жерде дененің де бөліктері орналасқан. Енді осы дене бөліктерінің әрқайсысы оны қоршап тұратын кеңістіктің басқа бөліктерінде де болады. Яғни осы дененің әрбір бөлігін қоршап тұрған жердің әрбір бөлігіне кезекпен орналасуы керек. Сондай-ақ оның осы бөлшегі ерте ме кеш пе осы орынды тартып алады. Демек дененің әрбір бөлігі әрдайым үздіксіз өзін айналып тұрған кеңістіктің бір бөлігін тартып алуы керек. Демек осы дененің кез келген бір бөлігі, қоршап тұрған жердің белгілі бір бөлігін тартып алған сайын, қоршап тұрған жердің өзінің алдында тұрған басқа бір бөлігін де тартып алуға мәжбүр болады. Бірақ қоршап тұрған жердің екі бөлігін бір уақытта дененің осы бөлігінің тартып алуы мүмкін емес. Оның (дененің бөлігі) барлық бөліктерден өткенге дейін қоршап тұрған жердегі бөлікті тастап, алдында тұрған бөлікке қарай жылжуы керек. Енді қоршап тұрған жердің ішіндегі бөлігі ешбір уақытта басқа бір бөліктің ішінде болуы тағы да жақсы болмағандықтан дененің аталған бөлігі әрдайым осы бөліктен кейінгі басқа бөлікке өтуі керек. Дененің осы бөлігі әрдайым сол қалпында қалмай, сандық тұрғыдан бір болып, түрі жағынан да бір болса, кейін түр тұрғысынан өзіне ұқсасына қайта оралып, белгілі бір уақыт өткеннен кейін ол жерді тастап, үшінші бір езіне ұқсасына кетсе, ол жерден де белгілі бір уақыт өткеннен кейін төртінші ұқсасына қайта оралса және бұл осылайша жалғаса берсе, әрекет ететін нүктесі, өзгеретін және оған қарай қайтатын нәрсе оның айналасында және көктегі денемен байланысы бар деген сөз.

Бұл жағдайда дененің бөлігінің ішінде әрекет етіп, орын ауыстырып және өздеріне қарай бағытталған, қоршап айналып тұрған, бөліктерінің, оның (дененің) өзін қоршап тұрған көктегі денемен байланысы бары анық. Қатыстылық - "мынау мынаған тиісті, мынау мынадан шыққан" және тағы сол сияқты деген сөз. Бұл мағынада дәреженің мағынасы, бір дене мен өзімен сәйкес дене арасындағы өлшем. Объективті бір шеңбердің орбитасындағы кез келген көктегі дене бөліктерінің, сол дененің төмен жағындағы беткі шегінің бөліктеріне тәуелділігі әрдайым өзгеріп отырады. Алайда белгілі бір уақыттан кейін олардың әрқайсысы бұрынғы тәуелділіктерінің ұқсасына қайта оралады. Бір нәрсенің басқа бір нәрсеге тәуелділігі, оның ең төменгі түрдегі бір қасиеті болып, осы нәрсенің субстанциясынан ең ұзақ кездейсоқ акциденция болып табылады.

Аспан денелері және олардағы объективті шеңберлердің әрқайсысының басқаларының әрекетінен өте жылдам немесе өте жай секілді өзіне тән тәуелсіз әрекеті бар: Мысалы Сатурн планетасы немесе Айдың қозғалысы сияқты. Өйткені Ай планетасы Сатурн планетасынан да жылдам айналады.

Он алтыншы бөлім

АЙНАЛУ ҚОЗҒАЛЫСТАРЫ ЖӘНЕ ҰҚСАС

ТАБИҒАТЫНДАҒЫ ХӘЛДЕР ТУРАЛЫ СӨЗ

Олардың қозғалыстарындағы бұл айырмашылық, олардың басқа денелерге тәуелділіктерінің нәтижесі емес. Керісінше бұл әрекеттер өздеріне ғана тән және өз формаларынан туындайды. Егер олар жай әрекет етсе, әрдайым жай әрекет етеді. Жылдам әрекет етсе әрқашан жылдам әрекет етеді. Айрықша көптеген денелердің жағдайы ортақ және өздерінің төмен жақтарындағы денелерден өзгеше болады. Осы айырмашылыққа байланысты олардың әрқайсысы уақытша ерекшелікке ие; яғни олар кейде жердің айналасында жылдам әрекет етеді, кейде ақырын. Бұл Айдың әрекетімен салыстырылған кезде Сатурнның әрекетінде болғанындай олардың бір бөлігінің өзгермейтін формасына байланысты жылдамдығы немесе кейбірінің өзгермейтін формасына байланысты баяулығынан толығымен өзгеше бір жылдамдық пен баяу қозғалыс болып табылады. Кейін өзара әсердің нәтижесі ретінде олардың кейде бірігуі, кейде айырылуы және бір-біріне қарсы болуы мүмкін. Кейін олар кейде өздерінен төмендегі денелерге жақындап, кейде олардан алыстайды. Бұл қарама-қайшылықтар олардың субстанцияларынан, я болмаса субстанцияларына жақын кездейсоқтықтан пайда болмайды. Олар (қарама-қайшылықтар) олардың бір-біріне қарама-қайшы жағдайларының нәтижесі болып табылады. Мысалы күннің шығуы мен батуы аспан денелерінің төменгі жақтарындағы нәрселерге байланысты қарама-қайшылық болып табылады.

Аспан денелері қарама-қайшылыққа ұшыраған алғашқы Болмыс болып табылады. Өздерінде қарама-қайшылықтар пайда болған алғашқы нәрселер болса, осы дененің төменгі жағындағы денемен және аспан денелерінің бір-бірімен байланысы болып табылады. Бұл қарама қайшылықтар шын мәнінде ең маңызы жоқ қарама-қайшылықтар. Алайда қарама-қайшылық болмыстың кемшілігі болып табылады. Бұл жағдайда аспандағы денеде болмыстық тұрғыдан ең қарапайым бір кемшілік пайда болады.

Бұған қоса барлық аспан денелерінің ортақ қасиеттері бар. Онымен барлық аспан денелері, алғашқы аспан денесінің әрекетімен бір тәулікте шеңбер бойынша әрекет етеді. Бірақ алғашқы кектің төмен жағындағы нәрселердің бұл әрекеті күшпен жасалмайды; өйткені көкте зорлықпен пайда болған бір нәрсенің болуы мүмкін емес.

Сондай-ақ аспан денелерінің субстанциялары арасында Марс пен Юпитер, қандай да бір жұлдыз бен басқасы, кез келген бір планета мен басқа планета арасында болғандай бір қарама-қайшылық емес, айырмашылық бар. Кейін бұлардан бұрын айтып өткеніміздей өлшемдері тұрғысынан бір қарама-қайшылық пайда болады. Бұл өлшемдер айрықша көптеген қарама-қайшылықтарға қарай өзгереді. Аспан денелері бір өлшемді тастап, оның қарама - қайшысына кетеді. Кейін бұлардан бұрын тастап кеткен өлшеммен сан жағынан емес, түр жағынан бірдей өлшемге қайта оралады. Осылайша олар кейбірі ұзақ, кейбірі қысқа уақыт ішінде қайталанатын және кері кайтатын өлшемдерге ие. Олардың ешқандай қайталанбайтын хәлдері мен өлшемдері де бар. Олардың ішіндегі кейбір топтардың, бір бөлігінің бір нәрсеге жақын болуы, басқаларының болса дәл сол нәрседен ұзақ болуы секілді тек бір нәрсеге қарама-қайшы өлшемдері де бар.

Он жетінші бөлім

АЛҒАШҚЫ ФОРМА МЕН МАТЕРИЯНЫҢ

ПАЙДА БОЛУЫНДАҒЫ СЕБЕПТЕР ТУРАЛЫ СӨЗ

а) Аспан денелерінің ортақ табиғаттарынан міндетті түрде олардың төменгі жақтарында орналасқан барлық нәрселерге ортақ алғашқы материяның болмысы, ә) аспан денелерінің мазмұндары әр түрлі болуына байланысты міндетті түрде мазмұндары әр түрлі көптеген денелердің болмысы, б) аспан денелерінің өлшемдері мен байланыстарының қарама-қайшылығынан міндетті түрде қарама - қайшы формалардың болмысы, в) аспан денелерінде пайда болған қарама-қайшылықтардың өзгеруі мен олардың қайталануынан міндетті түрде алғашқы материядағы қарама-қайшы формалардың өзгеруі және қайталануы, г) аспан денелері жиынтығының бір уақытта белгілі бір нәрсеге деген қарама-қайшылықтарынан және бір-бірімен үйлеспейтін байланыстарынан міндетті түрде қарама-қайшы формалардың өзгеруі және қайталануы, д) аспан денелері жиынтығының бірдей уақытта белгілі бір нәрсеге деген қарама-қайшы өлшемдері мен бір-бірімен келіспейтін қарама - қайшыларынан міндетті түрде қарама-қайшы формалары бар нәрселердің бір-бірімен қосылуы мен синтезі пайда болады. Сондай-ақ а) осы әр түрлі синтездерден міндетті түрде әр түрлі денелер, ә) олардың қайталанатын және кері оралатын өлшемдерінен кейбірі қысқа, кейбірі ұзақ уақыт ішінде болмыстары қайталанатын және кері қайтатын нәрселер; олардың қайталанбайтын, бірақ белгілі бір уақытта бір-ақ рет пайда болатын, бұрын мүлдем пайда болмағандығы секілді бұдан кейін де ешқашан пайда болмайтын өлшемдері мен хәлдерінен тек бір-ақ рет пайда болатын және ешқашан қайталанбайтын нәрселер пайда болады.

Он сегізінші бөлім

ЖАРАТЫЛУДАҒЫ МАТЕРИАЛДЫҚ

ДЕНЕЛЕРДІҢ МӘРТЕБЕЛЕРІ ТУРАЛЫ СӨЗ

Ең алдымен элементтер, кейін олармен бір түрге жататын және оларға ең жақын буға ұқсас денелер мен бұлттар, желдер мен ауада болатын барлық нәрселер секілді бұлардың түрлері пайда болады. Жер үстінде және жер астында, су мен отта пайда болатын осы түрге жататын денелер де осылардың арасынан орын алады. Элементтерде және барлық нәрселерде а) оларды, сыртқы бір әрекет еттіруші болмаса да өздігінен пайда бола алатын қасиеттері бар нәрселерге қарай жаппай әрекет еттіретін қуаттар, ә) бір-бірімен әрекеттестіретін қуаттар, б) бір-бірінің әрекеттері мен әсерлерін қабылдайтын қуаттар пайда болады. Кейін аспан денелері осыларға және әрбір элемент басқа элементке әсер етеді. Осындай әрекеттердің бір жерде болуынан кейбірі бір-біріне қарама-қайшы болмай тек айырмашылығы бар, кейбірі де бір-біріне қарама-қайшы көптеген синтездер мен топтасулар пайда болады.

Осылардан міндетті түрде барлық басқа денелердің болмысы пайда болады. Ең алдымен элементтер бір-бірімен араласып, бұдан көптеген қарама-қарсы денелер пайда болады. Кейін бұл қарама-қарсы денелер бір-бірімен араласады және осы бірінші синтезден кейін екінші бір синтез пайда болатындай бір-бірімен және элементтермен араласады. Бұдан да формалары бір-біріне қарама-қайшы көптеген дене пайда болады. Олардың әрқайсысында қайтадан бір-біріне әсер ететін немесе бір-бірінің әсерін қабылдайтын немесе сыртқы әрекет еттіруші болмаса да жаппай әрекет ететін қуаттар пайда болады. Кейін аспан денелері оларға әсер етіп, элементтер де осыларға әсер етеді. Бұлар да өз үлестерінше элементтерге әсер етеді. Әр түрлі формамен пайда болған бұл әсерлердің бір жерге жиналуынан басқа көптеген синтез пайда болады және бұл синтездер осы денелерді элементтер мен алғашқы материядан алыстатады. Бұл синтездер тоқтамай жалғаса береді; бірақ бұл үрдісте кейінгі синтез әрдайым алғашқы синтезден де күрделі болады. Бұдан кейін араласуы мүмкін емес денелерге дейін жалғаса береді. Бұл енді денелердің бір-бірімен араласуы, элементтерге аты аталған денелерден де алыс жаңа бір дене пайда болуы мүмкін болмаған нүкте болып табылады. Бұл нүктеде араласу тоқтайды.

Кейбір денелер бірінші, кейбірі екінші, кейбіреулері үшінші және кейбірі де соңғы синтезден пайда болады. Минералдар элементтерге өте жақын және онша күрделі емес синтездің нәтижесінде пайда болады. Олардың элементтерге алыстығы дәреже жағынан өте аз. Өсімдіктер минералдардікінен де күрделірек синтездің нәтижесінде пайда болады және олар дәреже жағынан элементтерден алыстау болады. Сөйлей және ойлай алмайтын жануарлар өсімдіктердікінен де күрделірек синтездің нәтижесінде пайда болады. Тек қана адам соңғы синтездің жемісі ретінде пайда болады.

Осы болмыс түрлерінің әрқайсысында а) оларды өздігінен қозғалтатын күштер, ә) өздері арқылы бір-біріне әсер ететін күштер және б) өздері арқылы бір-бірінің әсерін қабылдайтын күштер пайда болады. Бұлардың арасында басқа бір нәрсеге әсер ететін әрекет етушілердің немесе күштердің әрекеттерінің нәрселері жалпы үшеу: а) оларға өте жиі эсер ететін нәрселер, ә) оларға сирек әсер ететін нәрселер және б) оларға тең дәрежеде әсер ететін нәрселер. Дәл сол секілді олардың арасында басқа нәрсенің әсерін қабылдайтын болмыстар үш түрлі күштің әрекетінің объектісі болып табылады: а) өздеріне өте жиі әсер ететін күштердің, ә) өздеріне өте сирек әрекет ететін күштердің, б) өздеріне тең дәрежеде әсер ететін күштердің. Олардың бір-біріне ететін әсері я оған жәрдемдесу үшін немесе оған қарама-қарсы болу үшін. Кейін көктегі денелер де олардың бір-біріне әсерлерімен бірдей уақытта кейбіріне көмек көрсету, кейбіріне де қарама-қарсы болу үшін оларға да әсер етеді. Көктегі денелер көмек көрсеткен кезде белгілі бір уақытта көмек көрсетіп, басқа бір уақытта оған қарсы болуы мүмкін немесе қарама-қарсы болған кезде де белгілі бір уақытта қарсы болып, басқа бір уақытта да көмекші болады. Осылайша көктегі денелердің оларға еткен әр түрлі әсерлері олардың бір-біріне еткен эсерімен бірігеді. Осы бірігуден де басқа көптеген аралас нәрселер мен синтез пайда болып, бұлар да өздері үшін барлық түрдегі алуан текті сансыз жекелеген болмыстарды дүниеге әкеледі.

Бұл жағдайда көктегі денелердің төменгі жағындағы табиғи нәрселердің болмыстарының себептері осылар болып табылады.

Он тоғызыншы бөлім

МАТЕРИАЛДЫҚ ДЕНЕЛЕРДІҢ ФОРМАЛАРЫ ТУРАЛЫ СӨЗ

Ай астындағы әлемге жататын нәрселер, ең бірінші осы түрде пайда болады. Бірақ пайда болғаннан кейін олардың ерекшеліктері болмыстарын қорғау және өмір сүруін жалғастыру болып табылады. Алайда мұндай түрдегі болмыстар материя мен формадан пайда болғандықтан, формалары болса бір-біріне қарама-қайшы болғандықтан және әрбір материяның ерекшелігі бір форма мен оның қарама - қайшысын қабылдау болғандықтан, осы денелердің әрқайсысы материя және формалық тұрғыдан болсын бір құқ пен лайықтылыққа ие. Формасы тұрғысынан оған тиесілі нәрсе ие болған болмысын жалғастыру болып табылады. Материялық тұрғыдан оған тиесілі (нәрсе) өзінің болмысына қарама-қайшы болмысты дүниеге келтіру. Алайда осы екі болмыс түрін бір мезетте жүзеге асыруы мүмкін болмағандықтан, бұдан міндетті түрде олардың бірін белгілі бір уақытта, ал екіншісін болса басқа бір уақытта жүзеге асыруы керек екендігі туралы қорытынды шығады; мұндай болатындығы соншалықты ол пайда болғаннан кейін осы болмысын қорғап белгілі бір уақыт ішінде өз болмысын жалғастырады. Одан кейін жоғалып, оның қарама - қайшысы пайда болады және бұл осылайша мәңгі бақи жалғасады. Өйткені ол екеуінің ешбірінің болмысқа ие болуға басқасынан да коп ақысы жоқ және олардың ешқайсысының болмысын сақтауы және жалғастыруы басқасынан да артық емес. Себебі олардың әрбірінің болмысын жалғастырудан белгілі бір үлесі бар.

Сондай-ақ бір және бірдей материя екі қарама-қайшылықта ортақ болғандықтан, әрбір екі қарама-қайшылықтың да болмысы содан тұратындықтан және бұған қоса осы материяның екі қарама-қайшылықтың бірін қабылдауы, екіншісін қабылдауынан да жақсы болмағандықтан, екеуін де бірге және бір уақытта қабылдауы мүмкін болмағандықтан оның кейде бірінші қарама-қайшылықты, кейде екінші қарама-қайшылықты қабылдауы және бұлардың кезекпен бірінен кейін бірі келіп отыруы керек. Нәтиже мынадай, олардың әрқайсысының екіншісінде тиесілі үлесі бар; онда екіншісіне тиісті нәрсе, екіншісінде де өзіне тиісті бір нәрсе бар. Осылайша олардың әрқайсысында екіншісіне тиісті ақылары бар.

Демек осы жерде әділет, материяның олардың бірінен алынуы, екіншісіне берілуі немесе екіншісінен алынуы, біріншісіне берілуі мұның кезекпен жүзеге асуы. Бірақ осы болмыстарда әділеттің толық жүзеге асуы керек болғандықтан, бір немесе бірдей болмыстың сандық тұрғыдан бір болуы мүмкін емес; керісінше оның мәңгі бақилығы форма тұрғысынан бір болуы арқылы жүзеге асуы керек. Бір нәрсенің түр тұрғысынан, бір ретінде жалғасуы үшін сол түр мүшелерінің белгілі бір уақытта бар болуы және жалғасын табулары, кейін жойылып, орындарын дәл сол түрдегі басқа мүшелердің алуы, олардың да белгілі бір уақытта бар болуы керек. Кейін бұл мүшелер де жойылып, олардың орнын дәл сол түрдегі басқа мүшелер алады және бұл осылайша мәңгі бақи жалғаса береді.

Бұл мүшелердің кейбірі элементтер болып табылады, кейбірі болса осы элементтердің синтезінен пайда болады. Элементтердің араласуының нәтижесінде пайда болғандардың ішінде кейбірі өте күрделі синтездің ал кейбірі өте қарапайым синтездің жемісі болып табылады. Элементтерде олардың әрқайсысын жоқ қылатын қарама-қайшы нәрсе тек қана оларға сырттан келеді. Өйткені элементтің өз ішінде қарама-қайшылығы жоқ. Қарапайым синтездің нәтижесі болып табылатын денеге келер болсақ, оның ішіндегі қарама-қайшылықтар өте аз; олардың күші де өте әлсіз және маңызы өте аз. Бұл, оның ішіндегі қарама-қайшы күштер әлсіз және оны тек қана сырттағы біреуінің көмегі арқылы жояды деген сөз. Бұл жағдайда оған қарама-қайшы және оны жоятын нәрсе де сырттан келеді. Өте қарапайым синтездің нәтижесі болып табылатын денеде оны жоятын күштер, тек қана оның сыртынан келеді. Өте күрделі синтездің нәтижесі болып табылатын денеде болса, осы дененің ішінде бір-бірімен араласып кеткен нәрселердің қарама-қайшылығы, осы нәрселердің ішіндегі қарама-қарсы күштердің көктегі мен олардың бір-бірімен араласуының нәтижесі ретінде өте айқын. Бұлардың ішіндегі қарама-қарсы күштер қуатты және өзара бір-біріне әсер етеді. Бұған қоса бірі - біріне ұқсамайтын бөліктерден пайда болғандықтан олардың ішінде бұл қарама-қайшылықтың болуы мүмкін. Осылайша осы түрдегі бір денеде оны жоятын қарама-қарсы күштер оның сыртынан да ішінен де келеді.

Сыртынан келген бір қарама-қарсы күш арқылы жойылған денелер әрдайым өздігінен ажырамайды. Мысалы тас пен құм тек қана сыртқы күштердің әсерімен ажырайды. Алайда өсімдіктер мен жануарлар секілді басқа денелер мұнымен қатар өз іштеріндегі қарама-қарсы күштердің әсерімен жойылады. Сондықтан да егер бұл денелердің бірінің формасы белгілі бір уақытта жалғасын табуы қажет деп табылса міндетті түрде осы дененің бөлінген бөлігінің орнын басатын немесе бөлінген бөліктің орнын толтыратын бір нәрсенің болуы керек. Алайда бұл нәрсенің бөлінген дененің бөлігінің орнын толтыратын бір нәрсе болуы, осы денемен бірге болуы арқылы мүмкін. Бұл жағдайда бұрынғы формаға ие болған бұл нәрсе, сол формасын жоғалтады және аты аталған дененің формасын алады. Қоректену арқылы айтылмақ болған нәрсе де осындай. Демек осы денелерде бір қоректендіруші күш пен осы қоректендіруші күшке көмек беретін барлық нәрсе бар. Соның нәтижесінде осы денелердің әрқайсысы өздеріне қарама-қарсы бір нәрсені өзіне тартып, оның осы қарама-қайшы формасынан ажыратып, оған өзінің формасын береді. Алайда бұл күш уақыт өте келе әлсірейді. Нәтижесінде осы әлсіреген күштің орнына жаңасын қоя алмайтын дененің сол бөлігі ажырайды және осылайша бұл дене жойылады. Міне әрбір дене өз ішіндегі ажыраулардан осылайша қорғанады. Сыртындағы жоюшы күштерге келер болсақ, олардың да кейбірі өз ішіндегі, кейбірі де сырттан келген құралдармен қорғанады.

Түр тұрғысынан бір болып, өмір сүруін жалғастырған бір нәрсенің жалғасы үшін жойылған нәрсенің орнын басатын басқа мүшелер керек. Бұл мүшелер пайда болып, жойылған нәрсенің орнын басады. Бұл екі жолмен жүзеге асады: Я алғашқы мүшемен бірге жақын уақытта пайда болған басқа индивидтер бар; бұл алғашқы индивидтер жойылған кезде олар осылардың орнын алады. Осылайша осы жерде немесе басқа жерде осы түрге жататын индивидтердің бірі болмағанның ешқашан да бөлігі болмаған болады немесе ол бірінші индивидтің орнын басатын (индивид), біріншісі жойылғаннан белгілі бір уақыт өткеннен кейін пайда болады; бұл жағдайда осы түрге жататын бір индивидтің ішінде болмаған кезде бөлік пайда болу мүмкін. Демек осы денелердің кейбірінде түр тұрғысынан өзіне ұқсас бір нәрсені пайда қылу қуаты бар. Кейбірінде болса бұл қуат жоқ. Осындай қуаттарға ие болғандарға қатысты жойылатын нәрселерге ұқсас нәрселерді жалғыз өзі немесе элементтердің көмегі арқылы көктегі денелер дүниеге келтіреді. Түр тұрғысынан өздеріне ұқсас индивидтерді дүниеге келтіру күшіне ие индивидтерге келер болсақ, оларда осы күштердің әсері көктегі денелер мен барлық басқа денелердің әсерімен бірігеді. Соңғысының әсері я көмек беруші, я болмаса қарама-қарсы ықпал болып табылады. Алайда ол, осы индивидтегі пайда қылушы ықпалды жоятын ықпал емес. Керісінше олар, аты аталған қуат жаратқан ықпалды қалыпты деңгейде ұстайтын немесе ықпалын жоймайтындай мөлшерде деңгейден аз немесе көп алыстататын бір синтезді дүниеге келтіреді. Міне осы үрдістің соңында осы түрде жойылған нәрсенің орнын басатын басқа нәрсе пайда болады. Осылардың барлығы не өте жиі немесе өте сирек, яки орташа деңгейде пайда болады. Осылайша осы болмыс түрінің өмір сүруіне жағдай жасалынады.

Осы денелердің әрқайсысының формасы тұрғысынан құқы болуы және лайықты болғандығы секілді материясы тұрғысынан құқы мен лайықтылығы бар. Осы формасы тұрғысынан құқы өз болмысын одан әрі жалғастыруы болып табылады. Материясы тұрғысынан құқы болса, өз болмысына қарама-қайшы немесе қарсы басқа бір болмысқа ие болу болып табылады. Әділет, денелердің осы лайық болған нәрселерінің орындалуы. Алайда бір және бірдей уақытта ол екеуінің орындалуы мүмкін емес. Бұдан олардың бірінің белгілі бір уақытта екіншісінің басқа бір уақытта орындалуы керектігі туралы қорытынды шығады. Осылайша дене пайда болады және бұл осылайша жалғаса береді. Түрдің болмысын жойылудан сақтайтын нәрсе формасы бар денедегі бір қуат немесе өзіне болмысын сақтауда көмектесетін құрал ретінде өзімен бірге басқа бір денедегі қуат немесе көктегі дене немесе одан өзгеше басқа бір дене немесе бұл қорғау барлық факторлардың бір жерде болуының нәтижесі болып табылады.

Кейін осы болмыстар бір-біріне қарама-қарсы нәрселер болғандықтан, олардың ішіндегі екі қарама-қайшылықтың материясы ортақ болып табылады. Бұл жағдайда бір денедегі материя оған қарама-қайшы дененің де материясы және теріс дененің материясы бірнеше дененің материясымен бірдей. Олай болса осы болмыстардың әрқайсысында өзіне тән бір нәрсе, басқасында да оған тән бір нәрсе бар; бұлай болғаны соншалықты олардың әрқайсысының екіншісінен алуы керек бір ақысы бар. Енді бір нәрсеге жататын бірақ басқа біріндегі материя немесе басқа бір дене арқылы қоректенетін денедегі секілді бұл басқасының формасын өзіне жамылу секілді ерекшелігіне ие немесе өлген адамдардың орнын басқан адамдарда болғанындай оның индивидуалды формасына емес, түрлік формасын алу ерекшелігіне ие. Олай болса бұл жағдайда әділет, бірінші дененің басқа дененің материясынан иеленген нәрсені және басқа дененің бірінші дененің материясынан иеленген нәрсені алу және оны бірінші денеге беру болып табылады. Өзіне бір нәрсенің қарама - қайшысы болған бір нәрседен материясын қопарып алған қуат а) я осы нәрсенің ішінде болған, бір және бірдей денеде оның формасымен біріккені соншалықты оның бөлінбес бір құралы болып табылатын қуат немесе б) басқа бір дененің ішіндегі бір қуат болып табылады. Осы екінші жағдайда болса ол дене бірінші дененің құралы болады. Бұл құрал тек қана оның материясын қарама-қайшылықтан алу ісі үшін қызмет етеді және бұл денеде немесе басқа бір денеде болған басқа бір қуат оған я өз формасын немесе түрінің формасын береді. Немесе в) бұл әрбір екі әрекетті қатар жасайтын тек бір ғана қуат болып табылады немесе г) осы денеге өз ақысын жолын берген қуат аспан денелері мен басқа түрден болсын оған иелік ететін басқа бір қуат болып табылады немесе д) бұл нәтиже барлық формалардың бір жерге жиналуының нәтижесі болып табылады. Бұл дене басқа бір дененің, я болмаса осы басқа бір дененің оған толығымен өз формасын беруінің нәтижесі, материясы болады немесе өз формасының бір бөлігін пида етіп тастауы және осылайша өз күшін азайтудың нәтижесінде оның материясы болады. Басқа бір денеге құрал ретінде қызмет еткен дене екі түрлі жолмен оның құралы болады: а) формасын толық және ә) формасының күшінің аз бір бөлігін пида ету арқылы. Алайда бұл оның өз мәніне мақұрым қалатындай мөлшерде болмайды. Мұның мысалы өзіне бағынып қызмет етулері үшін тілазар құлдарының күштерін біле отырып белгілі бір мөлшерде азайтатын адам болып табылады.

IV ТАРАУ

Жиырмасыншы бөлім

АДАМ ЖАНЫНЫҢ БӨЛІМДЕРІ МЕН

ҚУАТТАРЫ ТУРАЛЫ СӨЗ /8/

Адам пайда болған кезде онда алғашқы пайда болатын нәрсе - қоректендіруші қуат. Бұдан кейін езі арқылы ыстық, суық және сол сияқты сипап сезуге байланысты нәрселерді сезетін қуат, өзі арқылы дауыстарды еститін қуат, өзі арқылы түстер мен жарықтар секілді барлық көрінетін нәрселерді көретін қуат пайда болады. Сезімдермен қатар естілетін нәрселерге қатысты оларды қалау немесе одан қашуға байланысты онда бір талпыныс, құлшыныс оятатын басқа бір қуат та пайда болады. Оның арқасында адам бұдан кейін түсінбеген бір жағдайда сезімдік нәрселердің әсерін рухында сақтайды. Бұл - қиялдау қуаты. Бұл қуатпен адам осы сезілетін нәрселерді әр түрлі топтастыру мен ажырату арқылы бір-бірімен топтастырады және ажыратады. Осы топтастыру мен ажыратулардың кейбірі қате кейбірі дұрыс болады. Осы елестетілген нәрселерге байланысты бір құлшыныс (немесе ерік) те осы қуатқа келіп қосылады. Кейінірек адамда ақыл қуаты пайда болып, ол арқылы адам рационалды нәрселерді білу мүмкіндігіне ие болады және ол арқылы көркемдік пен жамандықты бір-бірінен айырып өнер мен ғылымды жаратады. Рационалды нәрселерге байланысты бір құлшыныс та осы қуатқа келіп қосылады.

Азықтандырушы қуат - ең басты қуат пен оның көмекшілері, қызметшілері болып табылатын бірнеше қуаттан тұрады. Басты негізгі қуат тәннің органдары ішінде жүректе болады. Бұған керісінше көмекші және қызметші қуаттар басқа органдарда орналасқан. Олардың әрқайсысы белгілі бір органда болады. Осы қуаттар ішінде басты негізгі қуат жаратылысы бойынша басқа қуаттарды басқарады. Бұған керісінше басқа қуаттар іс әрекеттерінде орталығы жүрек болып табылатын осы басшыларының табиғи мақсатына сай әрекет етеді: Асқазан, бауыр, көк бауыр және осыларға қызмет ететін органдар, осы кызмет ететін органдарға қызмет ететін органдар және осы органдардың қызметшілері болған басқа органдар осы түрге жатады. Өйткені бауыр әрі қызметші, әрі басшы орган. Ол жүректің қызметшісі, бірақ от, бүйрек және осы секілді басқа органдардың басшысы. Керісінше қуық бүйрекке, бүйрек бауырға, бауыр жүрекке қызмет етеді. Басқа органдардың да жағдайы осындай.

Сезім қуатының да бір басшысы мен оның көмекшілері бар. Көмекшілері де барлығына белгілі көздер, құлақтар мен басқа да сезім мүшелеріне таралған бес сезім және осы бес сезімнің әрбірі өзіне тән нәрсені қабылдайды. Бас қуат болса бес сезім қабылдаған барлық нәрсе өзінде жиналатын қуат болып табылады. Осы бес сезім осы қуатқа ескертетіні сияқты және олардың әрқайсысы арнайы бір хабармен немесе мемлекеттің бір аймағынан өзіне жеке арнайы бір хабар жеткізу тапсырылған хабаршылар сияқты. Бас қуат болса сарайында мемлекеттің әр түрлі аймақтарынан хабар¬шылар тарапынан жеткізілген хабарларды бір жерге жинап шешім қабылдайтын билеуші сияқты.

Қиялдау қуатының басқа органдарға орналасқан көмекшілері жоқ. Ол біреу ғана және оның орналасқан жері - жүрек. Ол сезімдер болмаған кезде сезімдік нәрселерді бақылауда ұстайды, оларды басқарады. Өйткені ол бұларды бір-бірінен айырып, ойланған нәрселердің кейбіреуінің сезімдер арқылы қабылданған нәрселерге сай болатынын, кейбірінің де оларға қарама-қайшы болатындай әр түрлі формада оларды бірі - бірімен біріктіреді.

Ақылдық (рационалды) қуаттың басқа органдарда орналасқан өз түріне жататын көмекшілері мен қызметшілері жоқ. Оның билігі - тек қана басқа қуаттар әсіресе ойлау қуаты мен өзінде бір басшы және бір қызметшісі бар түрлерде жүруі. Олай болса, ол ойлау қуатына, сезім қуатындағы әмірші қуатқа және азықтандырушы қуаттағы әмірші қуатқа билігін жүргізеді.

Өзі арқылы бір нәрсені қалайтын немесе бір нәрсені қаламайтын қалау қуатына келер болсақ, оның да бір әмір беруші қуаты мен қызметшілері бар. Бұл қуат - ерік-жігерді туғызатын қуат. Өйткені: ерік, сезімдік қабылдау немесе ойлау, немесе ақылдылық қуат арқылы қабылданған бір нәрсені қалау немесе одан қашу талабы мен бұл нәрсенің қабылдануы керектігі немесе қабылданбауы керектігі туралы шешім қабылдау болып табылады. Ерік бір нәрсені білуге немесе я дененің толықтай немесе оның бір органы арқылы бір нәрсені істеуге беттеуі мүмкін. Осы беталысты жүзеге асыратын тек қана әмірші ерік қуаты болып табылады. Тәндік іс-әрекеттер осы әмірші ерік күшінің қызметшілері болып табылатын қуаттар тарапынан жүзеге асады.

Бұл қуаттар тәннің осы іс-әрекеттерді орындау үшін тағайындалған бөліктерге бөлінеді. Олардың кейбірі нервтер, кейбірі бұлшық еттер және бұлар адамдар мен жануарлардың өздері арқылы қалаған іс-әрекеттерді жүзеге асыратын органдардың ішіне орналасқан. Бұл органдар болса қолдар, аяқтар мен тәннің ерік арқылы әрекет ететін басқа да бөліктері. Олай болса тәннің осындай бөліктеріне жайылған осы қуаттардың барлығы жүректе орналасқан әмірші ерік қуатының тәндік құралдары мен қызметкерлері болып табылады.

Бір нәрсе туралы мәліметті ақыл күшімен (қуатымен) немесе ойлау қуатымен немесе сезімдік қабылдау арқылы алуға болады. Ақылдық қуатпен қабылдану ерекшелігіне ие бір нәрсенің білінуін қалаған кезде, қаланған нәрсені жүзеге асыратын іс-әрекет рационалдық қуат ішіндегі басқа қуаттан туады. Бұл - идеялық қуат. Идеялық қуат ойлауды, таразылауды, мұқият зерттеуді және нәтиже шығаруды қамтамасыз ететін қуат. Сезімдік қабылдану ерекшелігі бар бір нәрсенің білінуі қаланған кезде оны жүзеге асыратын іс-әрекет тәннің бір іс-әрекетімен рухтың бір іс-әрекетінің бірігуінен пайда болады. Көруін қалаған бір нәрседегі болып жатқандар осыған мысал: өйткені көру құбылысы қабақтарымызды көтеріп назарымызды көргіміз келген нәрсеге аудару арқылы жүзеге асады. Егер ол нәрсе ұзақ болса оған қарай жақындаймыз және алдында бір бөгет болса оны алып тастаймыз. Олай болса сезімдік қабылдау құбылысы рухтың әрекеті болуымен катар осылардың барлығы тәннің әрекеттері болады. Басқа сезімдерде де жағдай осындай. Бір нәрсені ойлағысы келген кезде бұл басқа жолдар арқылы жүзеге асырылады: Олардың бірі жорамалданған және күткен нәрсе туралы ойлау немесе бұрынғы болған бір нәрсе туралы ойлау немесе ойлау қуаты біріктірген нәрсенің болады деп күтілуінде болғанындай ойлау қуатының тікелей әрекетінің нәтижесі болып табылады. Екіншісі, ойлау қуатына сезімдік қабылдаудан бір нәрсенің келуі және бұл нәрсенің өзінен қорқатын немесе өзіне сенуге болатын бір нәрсе ретінде ойлауға болатын басқа бір нәрсеге айналдыруы немесе ойлау қуатына рационалды қуаттан келген бір нәрсенің қосылуы арқылы жүзеге асырылады.

Жиырма бірінші бөлім

БҰЛ ҚУАТТАР МЕН БӨЛШЕКТЕРДІҢ ҚАЛАЙ

ТҰТАС ЖАН БОЛҒАНДЫҚТАРЫ ТУРАЛЫ СӨЗ

Рухтың қуаттары мыналар: әмірші азықтандырушы қуат әмірші сезім қуаттың материясы, ал сезім қуаты, азықтандырушы қуаттың формасы сияқты. Әмірші сезім қуаты ойлау қуатының материясы, ал ойлау қуаты, әмірші сезім қуатының формасы болып табылады. Ойлау қуаты рационалдық қуаттың материясы, ал рационалдық қуат, басқа бір қуаттың материясы болмай, (ол) ойлау қуатының формасы болып табылады. Ақыл қуаты бүкіл формалардың ең соңғы формасы болып табылады. Қалау (ерік) қуатына келер болсақ, ол ыстықтың отта болуы мен оттың өзімен субстанцияланған нәрсеге тәуелді болуы секілді әмірші билеуші сезім қуатына ойлау қуатына және рационалды қуатқа тәуелді болып табылады.

Жүрек, өзіне басқа бір мүше әмір жүргізе алмайтын ең басты орган. Одан кейін ми келеді. Ми да басшы мүше болып табылады; бірақ оның басшылығы бірінші емес екінші орында: ол жүректің әмірін орындайды және басқа барлық мүшелерге әмірін жүргізеді. Өйткені оның өзі жүрекке қызмет етеді. Басқа барлық мүшелер болса жүректің табиғи мақсатына сай оған қызмет етеді. Оны үйдің қарауылымен салыстыруға болады: Өйткені қарауылдың өзі үй иесінің қызметінде болады. Сол секілді үйдің басқа мүшелері үй иесінің екі мәселедегі мақсатына сай қарауылдың әмірін тыңдайды. Ол үй иесінің уәкілі секілді оның орнын басады, оның орынбасары және үй иесі айналысуы мүмкін болмаған (қолы тимеген) нәрселермен шұғылданады. Сондықтан жүректің кызметінде ең жоғары қызметтерді атқару ісі миға жүктелген.

Осы қызметтердің бірі мынау: Жүрек - табиғи жылудың қайнар көзі. Осы жылу басқа барлық мүшелерге жүректен тарайды және үздіксіз одан қолдау тауып, қамтамасыз етіледі. Бұл, табиғи тіршіліктің артерия арқылы жүректен мүшелерге жіберілуі арқылы болады. Жүректің үздіксіз берген жылуы мен табиғи жылуы мүшелердің ішінде сақталына береді. Алайда мүшелерге жүректен жіберілген жылуды реттеп қалыпты жағдайда ұстайтын мүшесі. Мұның нәтижесінде әрбір мүшеге енген жылудың мөлшері, реттелініп осы мүшенің қажетіне орай реттеліп беріледі. Мидың бірінші жұмысы және ағза мүшелеріне жасаған алғашқы және жалпы қызметі осы.

Осы істердің бірі де мынадай: нервтер екі түрлі болады. Олардың бірі, жүректегі әмірші сезім күшінің көмекшілерінің құралы болып табылады. Бұл нервтер әрбір сезімге осы сезімге тән жұмысты орындауда құрал қызметін атқарады. Нервтің екінші түрі болса жүректегі қалау қуатына қызмет ететін мүшелердің құралдары болып табылады. Бұлар да мүшелерге осы мүшелердің ерікті түрде әрекет етуінде құрал қызметін атқарады. Алайда жүрекке, сезім нервтерін осы нервтердің өздерінің арқасында қуаттарын сақтайтын нәрсені іске асыру тұрғысынан ми қызмет етеді. Сондай-ақ жүрекке, іс-әрекет нервтеріне осы нервтердің өздері арқылы қуаттарын сақтаған нәрсені іске асыру тұрғысынан қызмет ететін ми болып табылады. Бұл нервтердің қуаттарын сақтайтын тамырларының бір бөлігі мида орналасқан. Бір бөлігінің тамырлары омыртқамен созылып жатқан жұлында орналасқан және осы жұлынның үстіңгі жақ бөлігі мимен қосылып жатыр. Ми жұлынмен қатар түбі жұлынмен орналасқан осы нервтерге қуаттарын беріп отырады.

Бұл істердің тағы бірі мынандай: Ойлау қуаты тек қана жүректің жылуы белгілі бір дәрежеде болғанда ғана оз функциясын атқара алады. Сол секілді ақыл қуаты да тек қана жүрек белгілі бір жылуға ие болғанда ғана ойлай алады. Оның бір нәрсені өзінде сақтауы мен еске түсіруі да осы секілді (жүзеге асады). Енді ойлау (қуатының) жақсы жұмыс істеуін, ақыл жүгірту мен ойлаудың жақсы болуын, есте сақтау мен еске түсірудің жақсы болуын қамтамасыз ететін қажетті және дұрыс жылуды өзіне беруі тұрғысынан ми жүрекке қызмет етеді. Мидың бір бөлігімен қиялдаудың басқа бір ойлаудың, үшінші бір бөлігімен де есте сақтау мен еске түсірудің жақсы жүзеге асатындай болып жүректің жылуы деңгейлестіріп реттелінеді. Өйткені жүрек табиғи жылудың қайнар көзі болғандықтан, оның жылуы ағзаның басқа бөліктеріне мол қарайтындай күшті әрі көп болуы керек, әлсіз және аз болмауы керек. Мүшелердің өздері жүрек тарапынан жіберілген жылуды реттеуге шамалары жетпейді. Бұған қоса жүректің жылуының өзі де, оның өзіне тән іс-әрекеттердің толық жүзеге асуы үшін қажетті дұрыс мөлшерде емес. Бұл үшін ми, жаратылысы бойынша басқа мүшелермен салыстырып, оған тиген кезде де сезілетін суық әрі дымқыл құрылымда дүниеге келген және өзімен жүректің жылуының белгілі және дәл реттестірілген рухани бір күшпен қамтамасыз етілген.

Сезім мен іс-әрекет нервтерінің табиғаттары тұрғысынан топырақ секілді және тез құрғай алатын ерекшелігі бар. Алайда олар әрдайым дымқыл және ұзарып қысқаруға бейім, жұмсақ болуы шарт. Сондай-ақ сезім нервтері ешқандай да түтіндік емес табиғи рухқа мұқтаж. Тағы да жүректің от секілді өте жоғары ыстық болуына қарама-қарсы, ми бөліктерінің ішіне енген табиғи рухтың жағдайы осындай. Сондықтан да тез құрғамауы, сынып қалмаулары және қуатпен іс-әрекеттерінің жойылмауы үшін осы нервтердің түйіндері жүректің ішіне орналастырылмай, ми мен жұлынның ішіне орналастырылған. Өйткені олардың екеуі де өте дымқыл Осылайша нервтерге олардан сұйықтық (ылғал) келіп тұрады және осы ылғалдық нервтердің жұмсақ болуына жағдай жасайды. Осылайша нервтермен байланысты болып рухани қуаттар осы ылғалдың арқасында сақталады. Кейбір нервтерде осы нервтерге келетін ылғалдың ешқандай да қою болмай су секілді сұйық болуы керек. Ал басқа біреулерінде, белгілі бір қоюлану болуы міндетті. Қою емес сұйық және су сияқты ылғалға мұқтаж нервтердің түптері мида болады. Бұған қосымша ылғал қою болуы керек болған нервтердің тамыры болса жұлында орналасқан. ЬІлғалы аз болуы керек нервтерге келер болсақ, олардың түйіндері де жұлынның ең төменгі бөлігінде және құйымшақта болады.

Мидан кейін дәреже жағынан бауыр, одан кейін көк бауыр және одан кейін көбею мүшелері келеді. Өйткені бір дененің бір мүшеден бөлінуі және басқа бір мүшеге ауысуын қамтамасыз ететін материалдық әрекетті жүзеге асыру үшін қажет болған немесе осындай бір әрекетті жасау ерекшелігіне ие мүшелер ішіндегі әрбір қуатқа көптеген нервтің мимен және көбінің жұлынмен біртүтас болуында көрінгеніндей осы басқа мүшенің бірінші мүшемен біртұтас болуы немесе ауыз, өкпе, бүйректер, бауыр, көк бауыр мен басқаларында болғаны секілді, бұл қуат қызметші, әмірші болсын, осы мүшемен біртүтас болған осы дененің ішінде ағатын жолдың немесе каналдың болуы міндетті. Бұл қуаттың басқа бір нәрседе рухани бір әрекет жасауға мұқтаж болғаны немесе осындай бір ерекшелікке ие болуы мүмкін жағдайларда мидың жүректегі іс-әрекетінде болғандай, екеуінің арасында заттық бір каналдың болуы міндетті емес.

Өкпе жүрекке, жүректегі табиғи рухқа көмек көрсету және оған араластыру мақсатымен сырттан ауа жеткізу арқылы қызмет етеді. Егер оның (жүректің) қандай да бір бөлігінде түтіндік нәрсе пайда болса; бұл түтіндік нәрсе сыртқа шығарылуы арқылы реттеліп, жақсартылады. Осылайша жүректен күретамырлары арқылы мүшелерге кеткен табиғи рухтың мөлшері реттелініп отырады. Өкпенің әрекеті мен мидың арасындағы айырмашылық мынау: Ми салқындығы және дымқылдылығымен табиғи рухтағы өте ыстық пен құрғақтықтың нәтижесі болып табылатын түтіндік нәрсені сөндіреді. Осылайша табиғи рух бұдан бұрын ыстық әрі құрғақ болса, енді ыстық әрі дымқыл болып, толық жетілген әрі толыққанды болады. Осы жетілгендік пен толыққандылықтың нәтижесінде сезім мен қалау еркі қуаттарына қолдау көрсетеді. Өкпеге келер болсақ ол табиғи рухқа онда бұдан бұрын болмаған "жетілмеген, шикі" ауаны беріп, ондағы одан бұрын болған нәрсені алып сыртқа шығарады.

Ең бірінші болмысқа ие болған мүше - жүрек. Кейін ми, бауыр, көк бауыр келеді. Бұлардан кейін басқа органдар келеді. Көбею мүшелерінің әрекеті, барлық басқалардың әрекеттерінен кейін келеді. Жұмыртқалары бар еркек жануарларда жүректен келетін еркектік жылумен еркектік "рухты" сақтайтын жұмыртқалардың жұмысында байқалғанындай оның ағза ішіндегі билігі де аз.

Көбеюдің өзі арқылы жүзеге асатын қуатта бір басшы және бір қызмет ететін бөлік бар. Басшы бөлік жүректе, қызметші бөлік болса көбею мүшелерінде болады. Көбеюдің өзі арқылы жүзеге асатын қуат екі түрлі болады. Біріншісі осы қуатқа ие болған жануардың (жаны бар нәрсенің) өзінен пайда болатын затты дайындайтын қуат, екіншісі болса осы жануар түрінің формасын беретін және материяны осы форманы алуға қарай әрекет еттіретін қуат. Материяны дайындайтын қуат әйелдік қуаты, форманы беретін қуат болса еркектік қуаты. Өйткені әйел материяны дайындайтын қуатпен әйел, еркек болса осы материяға осы қуатқа ие осы түрдің формасын беретін қуатпен еркек болып табылады.

Жүрекке жануардың материясын беру тұрғысынан қызмет ететін мүше, адам туралы айтылар болса, сперманы жасап шығаратын мүше. Өйткені ұрғашының жатырына келген кезде және ол жерде жатырдың адам формасын алу үшін дайындаған қанмен жолыққан кезде, сперма бұл қанға қуат беріп, осы қуатпен ол өзінен адамның мүшелерін әрбір мүшенің формасы және ең ақырында бір бүтін ретінде адам формасы пайда болатын бір әрекет жасайды. Демек жатырдағы дайындатып қойған қан адамның материясы, сперма болса осы материяның онда форманың пайда болуына қарай әрекет еттіретін нәрсе. Сперманың жатырдағы дайындалған қанмен салыстырғандағы өлшемі сүтті ұйытатын ашытқы мен сүт арасындағы өлшемі секілді. Қалайша ашытқы ашытылатын сүттің бір бөлігі әрі материясы болмай ашытылудың бір әрекет ететін нәрсесі болса, дәл сол секілді сперма да жатырда пайда болған нәрсенің бір бөлігі не болмаса материясы емес. Ұйытылған сүт ашытқыдан қалай пайда болса ұрық (зигота) спермадан солай пайда болады. Бірақ оның жатырдағы қаннан пайда болуы, ұйытылатын сүттің сауылған сүттен, құмыраның бақырдан жасалатындығы секілді.

Адамда сперманы жасайтын нәрсе, сперма сақталынған қалталар. Олар ұма терісінің астындағы тамырлар. Жұмыртқалар да бұл жерде белгілі бір мөлшерде қызмет атқарады. Бұл тамырлар пенистегі каналдарға ашылады және осы тамырлардан сперма пенис каналына ағады, ол жерден өтіп, жатырға құйылады және жатырдағы қанға бір қуат бастамасын береді. Бұл бастама қаны мүшелерді, әрбір мүшенің формасы мен адамның тұтас денесінің формасының пайда болуына итермелейді.

Сперма еркектің құралы. Құралдар я біріккен не болмаса бөлек болады. Бұған мысал ретінде емшінің құралдарын беруге болады: Өйткені қол, пышақ (скальпель) мен дәрінің үшеуі де емшінің ауруларды емдеуде қолданатын құралдары. Бірақ дәрі, емшіден бөлек бір құрал болып табылады. Емші дәрісімен тек қана осы дәріні жасап жатқан кезде, дайындаған кезде және оған (дәріге) аурудың ағзасын сауықтыратын қуатты берген кезде бірігеді. Дәрі осы қуатты алар алмас емші дәріні аурудың денесіне қояды және осы дәріні берген емші болмаса немесе өліп қалса да дәрі ауруды сауықтырады. Сперманың жағдайы да осындай. Пышақ болса әрекетін тек қана оны қолданған емшімен бірге болған кезде істейтін құрал Қолға келер болсақ ол пышаққа қарағанда емшімен бірге болатын нәрсе. Дәрі болса емшімен бірге болмай-ақ өзіндегі қуатты әрекетін жасайды. Сперма да осындай; өйткені ол еркектің көбею қуатының өз алдына жеке бір құралы болып табылады. Ұрық қабы мен аталық бездер болса оның денемен бірігіп жатқан көбею құралдары болып табылады. Жүректегі басшы қуаттың өмірі бойынша сперманы дүниеге келтіретін тамырлар, емшінің өзімен дәрі істеген және осы дәріге, аурудың ағзасын сауықтыратын қуатты қоятын қолға ұқсайды. Өйткені жүректің табиғатына сай қолданған бұл тамырлар, спермаға оны жатырда дайындалған қанды, аты аталған жануарлар түрінің формасын алуға апаратын бір қуатты алуда құрал қызметін атқарады.

Қан спермадан өзін формаға қарай әрекет етуге мүмкін қылған қуатты алған кезде пайда болған алғашқы нәрсе - жүрек. Басқа мүшелердің қалыптасуы жүректе пайда болған басқа қуаттардың пайда болуымен тығыз байланысты. Онда азықтандырушы қуатпен қатар егер материяны дайындайтын қуат пайда болса, айрықша аналық мүшелер, форманы беретін қуат пайда болса, айрықша аталық мүшелер пайда болады. Бұдан кейін біріншілерінде арнайы аналық көбею қуаты, екіншілерінде болса аталық көбею қуаты пайда болады. Артынша да еркек пен ұрғашыда бірдей қалған рухани қуаттар пайда болады.

Бұл екі қуат, яғни аталық пен аналық қуаты адамда жеке-жеке тұлғаларда (ауд. әйел-еркек) болады. Өсімдіктердің көпшілігінде болса олар тұқымнан (дәннен) пайда болатын біразында өсімдіктерде болғанындай тек бір ғана тұлғада (бір ғана өсімдікте) толық біріккен түрде болады. Өйткені өсімдікте материя болғаны секілді осы материяны формаға қарай әрекет еттіретін бір қуат та бар. Өйткені тұқымда форманы қабылдауға байланысты бір икемділікпен қатар оны осы форманы қабылдауға қарай итермелейтін бір қуат бар. Міне оған форманы қабыл ету икемділігін беретін аналық қуат, осы формаға қарай әрекет еттіретін бастаманы беретін де аталық қуат. Жануарлар арасында да осындай ерекшелікке ие болғандары да бар. Оларда айрықша аналық қуаттары толық болғандар да бар; бірақ бұл қуат, функциясын белгілі бір жерге дейін атқаратын толық емес бір аталық қуатпен бірге болады. Осы аталық қуат кейінірек әлсіреп, сырттан келетін бір көмекшіге мұқтаж болады. Жұмыртқасын желмен шашатын жануарлар мен көптеген балық түрі де осыған жатады. Бұлар жұмыртқалағаннан кейін оларды шашады; кейін еркектері келіп осы жұмыртқаларға сұйықтық төгеді. Сұйықтық тиген жұмыртқалардан жануарлар шығады, тимегендері болса бұзылады.

Бірақ адам мұндай емес. Бұл екі қуат онда екі бөлек тұлғада (әйел мен еркекте) болады. Олардың әрқайсысының өзіне тән, барлығына белгілі мүшелері бар. Бұған керісінше барлық басқа мүшелер әрбір екі түрде бірге болады. Дәл сол секілді әрбір екі түр мына екі жағдайда ортақ: а) Екі түрге ортақ мүшелер еркекте ыстығырақ, ә) Әрекет ету мен әрекет еттіру функциясы бар мүшелер еркекте күштірек болады. Рухани кемшіліктерге келсек, олардың арасында реніш пен зорлық секілді қуаттарға байланысты нәрселер әйелдерде өте әлсіз, ал еркектерде өте күшті болады. Рақымшылық пен шапағат секілді әлсіздікке тән нәрселер, әйелдерде өте күшті болады. Бірақ еркектер арасында сезімдері әйелдердікіне немесе әйелдер арасында сезімдері еркектердікіне ұқсайтындардың болуы мүмкін. Адамда еркек пен әйел осылайша бір-бірінен ажырайды.

Сезім қуаты, қиялдау қуаты мен ақыл қуатына келер болсақ, еркек пен әйел арасында бұл жағынан ешқандай айырмашылық жоқ. Сыртқы әлемдегі нәрселерден көмекші сезім қуаттарында сезімдік белгілер пайда болады. Кейін бес сезім (мүшесі) тарапынан қабылдаған әр түрлі сезімдік нәрселер, басты сезім қуатында бір-бірімен біріктіріледі. Бұл қуатта пайда болған сезімдік нәрселерден қиялдау қуатында қиялдаудың мазмұнын құрайтын бейнелер пайда болады. Бұл бейнелер, сезімдермен ешқандай тікелей бір байланыс болмаған жағдайда да қиялдау қуатында болмыстарын жоғалтпайды. Қиялдау қуаты кейде оларды бір-бірінен алу, кейде біріктіру арқылы осы бейнелеулерге байланысты қалағанын істейді. Бұл біріккен нәрселер түр тұрғысынан өте көп және шексіз болады. Олардың кейбірі дұрыс, кейбірі болса бұрыс болады.

Жиырма екінші бөлім

ОЙЛАУ ҚУАТЫНЫҢ ҚАЛАЙ ОЙЛАНҒАНЫ

ЖӘНЕ ОЙЛАУДЫҢ СЕБЕБІ ТУРАЛЫ СӨЗ

Енді рационалдық қуатта әр түрлі түрге жататын рационалдық нәрселердің суреттерінің бейнеленуі мәселесі қалды. Рационалдық қуатпен суреттелу ерекшелігіне не рационалдық жаратылыстар ішінде а) субстанциялары тұрғысынан әрекетшіл сана мен әрекетшіл рационалдық болғандары да бар. Бұлар материядан толық ажыраған болмыстар болып табылады; ә) олардың арасында мазмұндары тұрғысынан әрекетшіл рационал еместері де бар. Бұлар болса тастар, өсімдіктер секілді нәрселер мен жалпы дене болып табылатын немесе бір дененің ішінде болатын немесе материяның өзі және болмысы материяға тәуелді (борыштар) болған барлық нәрселер. Өйткені бұлар әрекетшіл сана да, әрекетшіл рационалдық та емес. Адам да әу бастан оның жаратылысын берілген ақылға келсек, ол рационалдардың суреттеулерін қабылдау үшін дайындалған материалдық қабілет болып табылады. Ол потенциалды сана - материалдық ақыл; ол сондай-ақ потенциалды рационалдар болып табылады. Бір материядағы немесе материя болған немесе материалдық нәрселерге келсек, олар әрекетшіл де потенциалдық сана емес. Олар потенциалды рационалдар болуы мүмкін. Бірақ олардың мазмұндары өздігінен потенциалды рационалдар болуы үшін жеткіліксіз. Дәл сол секілді рационалдық қуат пен адамға табиғат берген басқа нәрселерде өздігінен әрекетшіл болу күші жоқ. Керісінше әрекетшіл сана болу үшін рационалдық қуат өзін потенциалдан әрекетшілдікке жеткізетін басқа бір нәрсеге мұқтаж. Ол тек қана өзінде рационалдық (нәрселер) пайда болған кезде әрекетшіл сана болады.

Потенциалды рационалдар, белсенді сана тарапынан ойланылған кезде, белсенді рационалдар болады. Бірақ олар өздерін потенциалдан әрекет жағдайына өткізетін басқа бір нәрсеге мұқтаж. Олардың потенциалдан әрекетке өткізетін фактор мазмұны әрекетшіл сана болған және материядан "тыс" бір болмыс болып табылады. Потенциалды сана болған материалдық ақылға, күннің көздің көруі үшін берген сәулеге ұқсас қызмет ететін -ақыл. Өйткені оның материалдық ақылға деген өлшемі, күн мен көздің көру арасындағы шама секілді. Себебі көру белгілі бір материядағы қуат, қабілет болып табылады. Және ол көрместен бұрынғы потенциалды көру болып табылады. Түстер де көрілетін, потенциалды көрінетін, көруге болатын нәрселер. Көздегі көру қуатының мазмұнында әрекетшіл көру мүмкіндігі жеткілікті болмағандығы секілді, түстердің өздері де әрекетшіл көрінуі үшін жеткіліксіз. Көздің көруіне жарық берген, екеуін біріктірген - күн. Осылайша көру, күннен алған жарықпен әрекетшіл көруші, әрекетшіл көру, түстер бұдан бұрын потенциалды көрінетін әрекетшіл көріне алатын нәрселер болғанымен осы әлеммен әрекетшіл көрінетін әрекетшіл көріне алатын нәрселерге айналады.

Дәл сол секілді әрекетшіл сана материалдық ақылға әсер ететін бір нәрсе беретіндігі соншалықты, ол нәрсенің материалдық ақылға деген өлшемі жарықтың көруге деген өлшемі секілді. Қалайша көру, көру қабілетінің себебі болып табылатын жарықты, жарықтың себебі болған күнді және дәл сол жарықпен потенциалды көріне алатын нәрселерді көрсе және осылайша осы нәрселер оның тарапынан әрекетшіл көрінетін нәрселер болса, материалдық ақылдың жағдайы да дәл сондай. Өйткені ол да өзіне деген өлшемі жарықтың көруге деген өлшемі секілді болған әсермен, бұл нәрсенің өзін және бұл нәрсенің өзіндегі бейнесінің себебі болып табылатын әрекетшіл сананы қабылдайды (қамтиды). Сондай-ақ ол арқылы бұрын потенциалды рационал болған нәрселер, әрекетшіл рационалдарға айналады.

Міне осы материядан ажыраған ақылдың материясы бар ақылға әсері, күннің көзге еткен әсеріне ұқсайтындықтан оған белсенді сана деп те айтылады. Оның аты аталған материядан ажыраған нәрселер арасында (Алғашқы Себепті есептемегенде) оныншы орынды иеленеді. Осыған байланысты материясы бар ақылға жүзеге асырылған сана деп те айтылады.

Сондықтан да көзбен салыстырғанда күн орнындағы нәрсе, белсенді сана арқылы сөйлеу қуатында пайда болған кезде, сезімдеріміз (қиялда қалай болса дәл сол күйінде) қабылданған нәрселер ретінде дүниеге келеді. "Бүтін - бөліктерден үлкен, бір нәрсеге тең болған сандар бір-бірімен де тең болады" деген сөз осыған жатады.

Алғашқы ортақ қабылданған қағидалар үш топқа бөлінеді: 1) геометрияның алғашқы қағидалары 2) адамның жақсы және жаман істерін көрсететін алғашқы қағидалар 3) іс-әрекет байланысты емес, болмыстардың хәлдерін үйретуге жарайды. Мұндай тағы топ болмыстардың қағидаларын, Алғашқы Себепті аспан денелерінің дәрежелерін, басқа да принциптерді және осы принциптерден туындаған нәтижелерді үйретеді.

Жиырма үшінші бөлім

ЕРІК ПЕН ҚАЛАУ (ТАҢДАУ) АРАСЫНДАҒЫ

АЙЫРМАШЫЛЫҚ ЖӘНЕ БАҚЫТ ТУРАЛЫ СӨЗ

Адамда осы секілді ортақ қабылданған нәрселер пайда болған кезде, онда жақсы ойлар, пікірлер, есте сақтау мен мағына шығаруы талабы; және ойлаған, қалаған және қорытқан нәрселерді сүю немесе оны ұнатпай жек көру сезімдері пайда болады. Ерік - адамның барлық таныған нәрселерге ұстанымы болып табылады. Бұл ұстаным сезім мен қиялдау арқылы болса, ерік деп аталатын жалпы атаумен аталады. Бірақ қорыту мен ойлау арқылы болса оған ықтияр (таңдау) дейді. Бұл (хәл) тек адамдарға ғана тән. Алайда сезім мен қиялдау арқылы пайда болатын икемділік басқа жануарларда да болады. Адамда алғашқы қабылданған нәрселердің пайда болуы, онда алғашқы кемелдікке жету талабын білдіреді. Адам бұл қабылдаған нәрселерді кемелдіктің ең соңғы сатысына жету үшін қолданады. Бұл сатыны - бақыт деп те атайды.

Бақыт, адам рухының денеде материяны қажет етпейтін кемелдік дәрежесіне ұласуы болып табылады. Бұл да дене болмаған нәрселердің және материя болмаған субстанциялардың қатарына қосылуы арқылы (әрдайым осы хәлде болу арқылы) мүмкін болады. Бақыт дәреже жағынан белсенді ақылдан төмен тұрады. Нәпсі бақытқа ұласу үшін ерікті іс-әрекеттерді қажет етеді. Бұл әрекеттердің бір бөлігі идеялық, бір бөлігі тәндік. Бұл әрекеттер кез келген әрекеттер емес, белгілі бір көзге көрінетін қимылдар мен дағдылар арқылы қол жеткізетін көзге көрінетін, таңдалған әрекеттер болып табылады. Ерікті әрекеттер арасында бақытқа кедергі келтіретін әрекеттер де бар. Бақыт парасатты нәрсе үшін істелінетін қайырлы іс. Ол ешқашан да қайырлы емес нәрселер үшін тіленбейді. Расында адамның бақыттан басқа қол жеткізетін үлкен байлығы жоқ. Бұл істерден туындаған әрекеттер мен дағдылар ізгілікті нәрселер болып табылады.

Бақытқа кедергі болатын әрекеттер жамандықтар, яғни жиіркенішті әрекеттер болып табылады. Бұл істерден пайда болатын әрекеттер мен дағдылар да жамандық, жек көрініштілік пен сараңдық. Адамдағы азықтандырушы қуат тәнге қызмет етуге міндетті. Бірақ сезім, қиялдау қуаттары әрі тәнге, әрі тіл қуатына кызмет етуге міндетті. Нәтижеде үш қуаттың мақсаты (тәннен тұратын) сөйлеу қуатына қызмет ету болып табылады.

Сөйлеу қуаты да практикалық және теориялық болып келеді. Практикалық қуат теориялық қуатқа қызмет етеді. Теориялық қуат болса еш нәрсеге қызмет етпейді. Ол тек қана бақытқа жету үшін қызмет етеді.

Осы қуаттардың барлығы ерік қуатымен байланысы бар. Қалау қуаты, сезу мен қиялдау қуатына, әрі сөйлеу қуатына қызмет етеді. Қабылдау қуаттарының барлығы да қызмет пен жауапкершіліктерін тек қана ерік қуаты арқылы жүзеге асырады. Сезілген, қиялдаған, ойланылған немесе үйренген нәрселерге байланысты қалау пайда болмайынша сезу, қиялдау және ойлау қуаттары (өздігінен) жеткілікті дәрежеде белсенді болмайды. Өйткені ерік қабылданған нәрсені қалау қуаты арқылы таңдау болып табылады.

Бақытты теориялық қуатпен танығаннан кейін, оны мақсат етіп оған ұласу үшін, ойлау мен сезімдік қуаттарының көмегімен, не істейтініңді ойлау қуаты арқылы қорытындыласаң, кейін бұл әрекеттерді қалау қуатының құралдарымен жүзеге асыратын болсаң, сол кезде барлық іс-әрекетің жақсылық пен әсемдік болады. Жоқ егер бақытты танымасаң немесе танығанмен оны қалайтындай Егер мақсат деп білмесең немесе одан басқа нәрсені мақсат етпей, омы жүзеге асыруға талпынбасаң (ойлаумен сезімдерің арқылы осы екінші мақсатқа жету үшін керекті іс-әрекеттерді ойда қорытқаннан кейін оны жүзеге асыру үшін қалау (қуатының) құралдарын пайдалансаң) онда істерің жақсы болмайды.

Жиырма төртінші бөлім

ТҮС КӨРУДІҢ СЕБЕПТЕРІ ЖАЙЛЫ СӨЗ

Қиялдау қуаты, сезу мен сөйлеу қуаттарының екі арасына орналасқан. Сезімдік қуаттың көмекшілері іс жүзінде өз функцияларын атқарып, сезімдік нәрселерді қабылдаған кезде, қиялдау қуатына бұл хәл әсер етіп, мүшелер оған жеткізген сезімдік нәрселерді сақтап, оны бейнелеумен айналысады. Сонымен қатар сөйлеу қуатының қызметін де атқарып, ерік қуатын іске қосады. Сезу, қалау және ойлау қуаттары алғашқы кемелдіктеріне (ұйқы кезіндегі сияқты) ұласып, бұдан кейін міндеттерін атқара аламайтындай дәрежеге жеткен кезде, қиялдау қуаты толық еркіндікке қауышады, сезімдер (біз ояу кезде) толассыз жеткізіп жатқан сезім арқылы қабылданған нәрселерді сақтау мен бейнелеуден босайды, сөйлеу мен қалау қуаттарының қызметін тастап, жанында сақтаулы сезім арқылы қабылданғандарға қайта оралады және олармен шұғылданып, кейбірін бір-біріне қосып, кейбірін бір-бірінен ажыратады.

Сезім арқылы қабылданатын нәрселердің (махсуса) бейнелерін сақтау мен бұларды бір-бірімен қосып, біріктіруден басқа қиялдау қуатының тағы да бір үшінші функциясы бар. Ол ұқсату немесе еліктеу деп те айтылады. Бұл хәл барлық жан қуаттарының арасында тек қана жанға тән ерекшелік болып табылады. Ол қиялдау қуатының жанындағы сезім арқылы қабылданатын нәрселерге еліктеу арқылы көрінеді. Кейде жадында сақтаулы сезім арқылы қабылданған нәрселерді бес сезімге ұқсатады, кейде қабылданған нәрселерді, кейде, азықтандырушы қуатты, кейде қалау қуатын қайталайды; кей кездері тәніміздің ықпалында болған табиғатты қайталайды: тәніміздің табиғатын ылғал деп тапса, су немесе жүзу секілді ылғалмен байланысты сезімдік нәрселерді қайталайды; тәніміздің табиғатын құрғақ деп тапса, құрғақшылықпен байланысты нәрселерді қайталайды. Сол секілді суық немесе ыстық деп тапқан тәніміздің суықтығы мен ыстықтығын қайталайды.





Бұл қуат тәніміздің құрылымы мен формасын да қайталайды. Денеміз көзге көрінетін бір жаратылыста болған кезде, жаратылысын сол қуатқа араластырады. Бұл қуат рухани болғандықтан араластыру жұмысы сол қуаттың қабілет пен икемділігінің мүмкіндіктеріне орай пайда болады, материалдық денелерге бірдей жаратылыстардың ықпал етуінен емес. Өйткені ылғал дене өз ылғалын басқа денеге берген кезінде, оны да өзі секілді ылғал етеді. Алайда бұл (ұқсаушы қуат, ылғалмен ұшырасқан кезде немесе ылғалға жақындаған кезде, ылғал оған (бірдеңе сияқты) әсер етпейді. Ылғалдығын тек қана ылғалдықты білдіретін сезімдік нәрселермен қайталайды. Сөйлеу қуаты да ылғалдықпен байланысқа түскен кезде, дымқылды тек қана тану арқылы оның ықпалына түседі, бірақ ылғал оған (тікелей) әсер етпейді. Міне осы (еліктеуші) қуат бір нәрсенің ықпалында қалған кезде, өз мазмұны мен қабілеттерінің мүмкіндігіне орай ол нәрсенің ықпалына тек қана осы жолмен ғана түсе алады.

Енді бұл қуатқа әсер етуі мүмкін нәрселер, екі түрмен жүзеге асады: 1) ол нәрсені дәл сол қалпында және өзіне қалай көрінген болса сол күйінде қабылдау арқылы әсер алады. Ол бір нәрсені дәл сол қалпында қабылдаса да, ол нәрсені жанында ұшырасқан сезімдермен бейнелеу арқылы еліктейді. Ол тек ойлауға қатысты нәрселерді (мақұл), дәл сол күйінде қабылдайды. Сөйлеу қуаты, өзі тудырған рационалдарды осы қуатқа ақтарған кезде, бұл қуат рационалдарды сөйлеу қуатындағы түр мен формаларымен қабылдамай, оларды естіген нәрселеріне ұқсату арқылы қабылдайды.

Денеміз оған өз табиғатын берген кезде (еліктеу қуаты) өзінде бар ұқсас сезімдермен осы болмысты қабылдайды. Бұл қуатқа сезімдік бір нәрсе берілген кезде, оны дәл сол қалпында қабылдайды не болмаса сол түрге жататын басқа сезімдік нәрселермен бейнелейді. (Аты аталған қуат) қалау қуатын, мәнінің ерекшелігін білдіруге қабілетті, яғни реніш, жыныстық құмарлық пен көптеген әрекеттерге қабілетті деп тапса, тек қана ерік қуатына еліктеп, оның әмірімен әрекет етуге дайын әрекеттерге көңіл аудармайды. Осындай жағдайларда ағзаның әрекеттерін жүзеге асыратын екінші дәрежедегі қуаттардың кейде оянып, қалау қуатының әмірін орындайтындай болып әрекет еткендігін көреміз. Бұл жағдаймен ұшырасқан кезде біз қиялдау қуатының кейде біздің айтқанымызға көнбей жатыр немесе өлген болып ойын ойнап жатыр деп ойлаймыз. Мұнымен де шектелмей тәніміздің болмысы қалау қуатында ашуды қоздыратындай жағдайда болса, осы ашудан туатын әрекеттер де жаратылысқа еліктеуге тырысады. Бұл үшін ашудың пайда болуының да қажеті жоқ. Осылайша қалау қуатына қарсы қуатты қамтитын дене мүшелері, сол әрекетті жүзеге асыруды шын мәнінде қолға алады. Дененің табиғаты қалау қуатында некеге ұмтылысты әрекетке түсіретіндей жағдайда болса, ол табиғатқа некелік әрекеттер арқылы еліктеп, осы әрекетті жүзеге асыру үшін дайындалады. Бұл әрекет, сол сәтте оянған жыныстық құмарлықтың әсерінен пайда болмайды. Бірақ қиялдау қуатының жыныстық құмарлыққа жыныстық әрекеттер арқылы еліктеуінен пайда болған. Басқа ашулану оқиғаларында да жағдай дәл осындай болады: ұйықтап жатқан адамның оянып, басқа адамды ұруы немесе (ешқандай да себеп болмаса да) бір адамның оянып қашуы осыған жатады. Бұл кезде қиялдау қуаты шын әсер етушілердің орнын алады. Бұл қуат сонымен бірге сөйлеу қуатына және сөйлеу қуатында пайда болған рационалдарға тән нәрселермен көрсету арқылы еліктейді. Кемелдіктің соңғы шегіндегі рационалдарды, мысалы алғашқы себепті, материяға қатысы жоқ нәрселерді және көктерді, сезімдік нәрселердің ең жоғарғы және ең кемелі болған жақсы нәрселермен береді; жаман рационалдарды болса, сезімдік нәрселердің ең төмені, ең толық емес жаман нәрселермен береді. Қалған басқа да жақсы сезімдік нәрселерге де осылайша еліктейді.

Белсенді сана потенциалды рационал нәрселердің әрекетшіл рационал болуына және потенциалды сананың белсенді сана болуына себепкер болады. Сөйлеу қуаты да белсенді сана болуға талпынатын қуат болып табылады. Сөйлеу қуаты екі түрлі болады: теориялық және практикалық. Практикалық қазіргі және келешектегі (маңызы жоқ) нәрселерді ойлайды. Теориялық таныммен байланысты рационалдарды ойлайды. Қиялдау қуаты болса, сөйлеу қуатының екі түрімен де байланысы бар. Оның белсенді санадан қиялдау қуатына тасиды. Осылайша белсенді сананың қиялдау қуатына әсері кейде біз теориялық деп айтатын сөйлеу қуаты тудырған рационалдар түрінде болады; кейде біз практикалық деп айтатын сөйлеу қуаты туғызған қарапайым сезімдік нәрселер түрінен болып, рационалдық нәрселерді жинайтын өздеріне ұқсастардан құралып, оларды қабылдайды. Міне практикалық сөйлеу қуатының саналы түрде жасап өңдеген сезімдік нәрселер осы топқа кіреді және бұлардың бір бөлігі бүгінге және бір бөлігі келешекке қатысты. Сонымен қатар қиялдау қуаты (сананың араласуын керек етпей) қол жеткізген барлық сезімдік нәрселер, бұдан да бұрын санада қорытылған болып табылады.

Міне осылайша белсенді сананың қиялдау қуатына ұсынған қарапайым нәрселер мәнсіз немесе дұрыс түстер арқылы пайда болады; (және осылайша белсенді сананың) қуатына ұсынған және бұл қуат қабылдаған рационалдарды түстермен қайталайтын жерде, құдайлық нәрселермен байланысты жорамалдар ретінде бейнелейді.

Осы нәрселердің барлығы ұйқы кезінде пайда болатындығы секілді ояу кезде де пайда болады. Ояу кезде пайда болған нәрселер сирек болуымен қатар аз ғана адамға нәсіп болады.

ЖИЫРМА БЕСІНШІБӨЛІМ

У АХИ (ҚҰДАЙЛЫҚ АЯН) ЖӘНЕ ПЕРІШТЕЛЕРДІ

(ҚИЯЛМЕН) КӨРУ ТУРАЛЫ СӨЗ

Бұл былай болады: бір адамда қиялдау қуаты өте ұшқыр және кемел болса және сырттан келген сезімдік нәрселер оның бар бойын жайлап алмаса және оны сөйлеу қуатына құрал етпесе, осы секілді нәрселермен шұғылданған кезде (қиялында) өзінің жеке істерімен айналысуына лайықты үлесі көп болса және ояу кездегі хәлінің ұйқы кезіндегі хәлінен айырмашылығы болмаса және белсенді сана берген нәрселерді көзге көрінетін сезімдік нәрселермен қайталап айтар болса, сол кезде қиялдау қуаты қиялдаған нәрселерге қайта оралып, сезім қуатында жанданады. Қиялдың бұл көріністері ортақ қуаттарға өткен кезде, олар әсер еткен көру қуатына береді. Көру қуаты да бұл суреттерді көз нұры арқылы алынған жарық ауаға өткізеді. Ауаға шағылысқан бұл суреттер енді керісінше көздегі көру қуатында қайтадан жанданады. Осылайша белсенді сана берген нәрселер адамға көрінеді.

Қиялдау қуаты топтастырған нәрселер ең көркем және кемел сезімдік нәрселер болса, бұларды көрген адам: "Алла неткен ұлы", - дейді және осы көрген таңғажайып нәрселерінің басқа болмыстар арасындағы ұқсасын мүлдем кездестірмегендігін көреді.

Сол себепті, қиялдау қуаты кемелдіктің соңғы шегіне жеткен адам ояу кезде де белсенді санадан қазіргі және келешектегі нәрселер туралы мәліметті алса немесе оларды сезімдік нәрселер арқылы жеткізе алса және материядан ажыратылған рационалдар мен басқа киелі болмыстардың синтездерін қабылдап, оларды көретін болса, онда оған рационалдардың әсер етуінің арқасында ол пайғамбарлар секілді құдайлық нәрселер туралы сөз қозғай алады. Бұл хәл қиялдау қуаты ұласа алатын ең жоғарғы дәреже болғаны секілді, адам қиялдау арқылы жете алатын ең жоғары дәреже болып табылады. Мұның төменгі дәрежелерінде адам осы нәрселердің бір бөлігін түсінде көреді, бір бөлігін ояу кезде көреді. Кейде бұл нәрселерді қиялдайды, бірақ көздерімен көрмейді. Бұдан да төмен мәртебеде, адам бұл нәрселерді тек қана түсінде көреді және бұлардың аллегориялық мәні болуымен қатар, адам оларды символдармен, ауыспалы немесе теріс мағыналармен ұқсату және жұмбақтау арқылы береді.

Басқа ашулану оқиғаларында да жағдай дәл осындай болады: ұйықтап жатқан адамның оянып, басқа адамды ұруы немесе (ешқандай да себеп болмаса да) бір адамның оянып қашуы осыған жатады. Бұл кезде қиялдау қуаты шын эсер етушілердің орнын алады. Бұл қуат сонымен бірге сөйлеу қуатына және сөйлеу қуатында пайда болған рационалдарға тән нәрселермен көрсету арқылы еліктейді. Кемелдіктің соңғы шегіндегі рационалдарды, мысалы алғашқы себепті, материяға қатысы жоқ нәрселерді және көктерді, сезімдік нәрселердің ең жоғарғы және ең кемелі болған жақсы нәрселермен береді; жаман рационалдарды болса, сезімдік нәрселердің ең төмені, ең толық емес жаман нәрселермен береді. Қалған басқа да жақсы сезімдік нәрселерге де осылайша еліктейді.

Белсенді сана потенциалды рационал нәрселердің әрекетшіл рационал болуына және потенциалды сананың белсенді сана болуына себепкер болады. Сөйлеу қуаты да белсенді сана болуға талпынатын қуат болып табылады. Сөйлеу қуаты екі түрлі болады: теориялық және практикалық. Практикалық қазіргі және келешектегі (маңызы жоқ) нәрселерді ойлайды. Теориялық таныммен байланысты рационалдарды ойлайды. Қиялдау қуаты болса, сөйлеу қуатының екі түрімен де байланысы бар. Оның белсенді санадан қиялдау қуатына тасиды. Осылайша белсенді сананың қиялдау қуатына әсері кейде біз теориялық деп айтатын сөйлеу қуаты тудырған рационалдар түрінде болады; кейде біз практикалық деп айтатын сөйлеу қуаты туғызған қарапайым сезімдік нәрселер түрінен болып, рационалдық нәрселерді жинайтын өздеріне ұқсастардан құралып, оларды қабылдайды. Міне практикалық сөйлеу қуатының саналы түрде жасап өңдеген сезімдік нәрселер осы топқа кіреді және бұлардың бір бөлігі бүгінге және бір бөлігі келешекке қатысты. Сонымен қатар қиялдау қуаты (сананың араласуын керек етпей) қол жеткізген барлық сезімдік нәрселер, бұдан да бұрын санада қорытылған болып табылады.

Міне осылайша белсенді сананың қиялдау қуатына ұсынған қарапайым нәрселер мәнсіз немесе дұрыс түстер арқылы пайда болады; (және осылайша белсенді сананың) қуатына ұсынған және бұл қуат қабылдаған рационалдарды түстермен қайталайтын жерде, құдайлық нәрселермен байланысты жорамалдар ретінде бейнелейді.

Осы нәрселердің барлығы ұйқы кезінде пайда болатындығы секілді ояу кезде де пайда болады. Ояу кезде пайда болған нәрселер сирек болуымен қатар аз ғана адамға нәсіп болады.

V тарау

ЖИЫРМА АЛТЫНШЫ БӨЛІМ

АДАМНЫҢ ҚОҒАМДАСУ ЖӘНЕ ӨЗАРА

КӨМЕККЕ МҰҚТАЖ ЕКЕНДІГІ ТУРАЛЫ СӨЗ

Әр адам тіршілікте ең жоғарғы кемелдігіне қол жеткізу үшін бірнеше нәрсеге мұқтаж жаратылыспен дүниеге келген. Осы нәрселердің барлығын жеке өзі жүзеге асыруы мүмкін емес. Керісінше бұл үшін оның әрқайсысы өзінің жеке қажеттілігін қанағаттандыратын бірнеше адамға қажеттілігі бар. Барлық адамның жағдайы осындай. Сол себепті адам ие болған табиғи жаратылысының өзіне берілуінің мақсаты болып табылатын кемелдікке тек қана бір-біріне көмек беретін бірнеше адамның бір жерде болуымен ғана қол жеткізе алады. Осы адамдардың әрқайсысы, аты аталған адамның қажеттілігін қамтамасыз етеді. Қоғамның бірігуінің нәтижесінде баршаның өмір сүруі және кемелдікке ұласуы үшін қажетті нәрселерге мүмкіндік туады. Адамдардың көп болып өмір сүруінің және кейбірі кемел, кейбірі нұқсан кемел емес /9/ адамзат қоғамдарын құрып, дүниенің өмір сүруге болатын бөлігінде топтасуының себебі осы.

Дамыған қоғамдар - үлкен, орта және шағын болып үшке бөлінеді. Үлкен қоғамдар, дүниенің өмір сүруге болатын барлық жерінде, барлық ұлттардың бірігуінен пайда болады. Орташа қоғамдар - дүниенің өмір сүруге болатын бір бөлігінде тек қана бір ұлттың жиналуынан пайда болады. Шағын қоғам - қандай да бір ұлт өмір сүріп жатқан аймақта бір қала халқының бірігуінен пайда болады. Бір ауыл тұрғындарының, шағын аудан халқының (квартал), бір көше тұрғындарының, ең соңында бір әулеттің бірігуінен (бұл соңғысы ең кішкентай топ болып саналады) кемел емес, нұқсан қоғам пайда болады. Квартал мен ауылдың екеуі де қауым - елге қарайды. Ауыл елге қызмет ету үшін бар. Керісінше квартал елдің бір бөлігі ретінде онымен байланыс ішінде болады. Көше кварталдың, үй көшенің бір бөлігі ғана. Қауым - ел - бір ұлттың өмір сүріп жатқан жердің бір бөлігі, ал ұлт - дүниедегі барлық қоғамдардың бір бөлігі болып табылады.

Ең жоғары парасат пен ең жоғары кемелдікке ең алдымен тек қана қоғамда қол жеткізуге болады, бұған қаладан да төмен, аз кемелденген бір қауымдастықта жету мүмкін емес. Алайда шын мәнінде жақсылықтар, таңдау мен ерік арқылы қол жеткізуге болатын ерекшелігі болғандықтан, жамандықтар да тек қана таңдау мен еріктің жемісі болғандықтан, бір қауым - елдің кейбір жаман мүдделерге қол жеткізу үшін, адамдардың бір-біріне жәрдем беретін болмыс ретінде құрылуы да мүмкін. Сол себепті де бақытқа барлық қоғамда қол жеткізе алмауы да мүмкін. Олай болса шын мағынада бақытқа қол жеткізетін ізгі нәрселер үшін адамдардың бір-біріне көмектесуін мақсат еткен ел, ізгі, кемелденген ел болып табылады (абзал қауым); адамдары бақытқа жету үшін бір-біріне көмек берген қоғам, ізгі, қайырымды қоғам болып табылады. Барлық елді өзара бақытқа жеткізетін нәрселер үшін бір-біріне көмек беретін бір ұлт - ізгі, қайырымды ұлт болып табылады. Дәл сол секілді ізгі, қайырымды әлемдік мемлекет те, тек қана ішінде өмір сүріп жатқан барлық ұлттары бақытқа қол жеткізу үшін бір - біріне көмек еткен кезде ғана мүмкін болады.

Ізгі, қайырымды елдің барлық мүшелері жанды болмыстық өмірін толық қылу және оны осы қалыпта сақтап түру үшін, бір - біріне көмек беретін толық және сау бір тәнге ұқсайды. Ағза мүшелерінің бір-бірінен айырмашылығы бар және бұл мүшелердің табиғи жаратылыстары да бір-бірінен жоғары. Олардың арасында басшы бір мүше (жүрек) пен дәреже тұрғысынан басшы мүшеге жақын (басқа) мүшелер де бар. Бұлардың әрқайсысы табиғаты тұрғысынан өзі мен осы басшы мүшенің мақсатына сай әрекет ететін бір қуатпен қамтамасыз етілген. Бұлардың басқа да жаратылыстары бойынша өздері мен соңғыларының, яғни өздері мен басшы орган арасында олардың мақсаттарына сай іс-әрекеттерін жүзеге асыратын қуаттармен қамтамасыз етілген мүшелер де бар. Бұлар дәреже жағынан екінші орында тұрады. Өз үлестері үшін басқа мүшелер де осы екінші орындағы мүшелердің мақсаттарына сай әрекет етіп, осылайша тек қана басқаларына қызмет ететін, ешқандай да басшылық жасамайтын мүшелерге дейін жалғаса береді. Міне ел үшін де осыны айтуға болады. Оның да бөліктері табиғаты тұрғысынан бір-бірінен өзгеше және осы бөліктердің табиғи қабілеттері бір-бірінен жоғары. Елде де билеуші бір адам мен мәртебелері осы адамға жақын басқа адамдар бар. Бұл адамдардың әрқайсысы өздері мен билеушінің мақсатына сай әрекет жасайтын қабілеттері мен дағдылары бар. Бұл адамдар дәреже жағынан алдыңғы қатарда. Бұл адамдардың төменгі жағында олардың мақсаттарына сай іс-әрекет ететін басқа адамдар да бар. Олар екінші орында тұрады. Олардан кейінгі орында, екінші қатардағы адамдардың мақсаттарына сай іс-әрекет жасайтын адамдар бар және елдің бөліктері, басқаларының мақсаттарына сай іс-әрекет жасайтын топтарға жеткенге дейін бұл рет жалғасып, төменге түсе береді. Ең соңғылары, демек басқалары оларға қызмет етпей, басқаларға қызмет ететіндер. Сондықтан да олар ең төменгі саптағы ең қарапайым адамдар. Бірақ бұл жерде айта кететін нәрсе, дене мүшелері табиғи және олардағы қабілеттер табиғи қуаттар болып табылады. Бұған керісінше қаланың бөліктері табиғи болумен қатар, бұл бөліктердің қаладағы іс-әрекетті туғызатын қабілет пен дағдысы табиғи емес, ерікті нәрселер. Бірақ елдің бөліктері, табиғи тұрғыдан адамдардың бірі нәрсені емес, мына нәрсені істеуі үшін өте ыңғайлы болған бір - бірінен өзгеше әр түрлі ерекшеліктермен пайда болған. Сонымен қатар жалпы олар тек не болған табиғи жаратылыстарымен ғана емес, көбінесе өнер және тағы сол сияқты ие болған ерікті дағдылармен қоғам бөліктері болып табылады. Дене мүшелеріндегі табиғи қуаттарға, қоғамның бөліктеріндегі ерікті дағды мен қабілеттер сай болады.

ЖИЫРМА ЖЕТІНШІ БӨЛІМ

ЕҢ БАСТЫ ДЕНЕ МҮШЕСІ ТУР АЛЫ СӨЗ

Қалайша денедегі әмірші мүше (орган) өзі мен жеке қасиеттері тұрғысынан бүкіл мүшелердің ең кемелі, ең толығы болса, сондай - ақ ол басқа бір мүшемен ортақтаса отырып иеленген нәрсенің де ең жақсысына ие болған болса, оның төменгі жағында өз үлестеріне орай өздерінен де төмен мүшелерді басқаратын басқа мүшелер бар болса, бірақ олардың биліктері біріншісінен дәреже жағынан төменірек және біріншінің билігіне бағынатын болса және олар біз мезгілде, әрі әмір етуші және әмірге бағынушы болса; сол секілді ел билеушісі де жеке қасиеттері тұрғысынан оның ең көрнекті мысалы болып табылады. Басқа бірімен ортақ бөліскен нәрсенің де ең жақсысы соның қолында. Оның қол астында оған бағынатын және өздері де басқаларды басқаратын адамдар да бар.

Қалайша жүрек алғаш пайда болған болса, кейінірек тәннің басқа мүшелерінің болмысының, олардың қуаттарының пайда болуының, олардың өздеріне тән болмыс ретінде пайда болуының себебі болса және осы мүшелердің бірі бұзылған кезде, оны жөндейтін де жүректің өзі болса; дәл сол секілді ел басшысының да алғашқы болып бар болуы, кейін ел бөліктерінің, осы бөліктердің ерікті дағдыларының пайда болуының, олардың өздеріне тән болмыс реті ішінде пайда болуының себебі болуы керек. Қоғамның қандай да бір бөлігі бұзылған кезде, осы кемшілікті жою жолдарын жүзеге асыратын да -ел басшысы.

Қалайша тәнде билеуші мүшеге жақын болған мүшелер, осы әмірші мүшенің мақсатына сай әрекеттер арасында, жаратылысы бойынша олардың ең жоғары абыройлысын орындайтын болса, олардың төменгі жағындағы мүшелер болса азырақ мәртебедегі әрекеттерді жасаса және осылайша ең төменгі түрдегі әрекеттерді жасайтын мүшелерге дейін жалғасар болса; сол секілді елде билік жүргізу жағынан ел басшысына жақын топтар (бөліктер) ең жоғары ерікті әрекеттерді, олардан кейінгілер сәл төменгі әрекеттерді орындайды және осылайша ең төменгі ерікті әрекеттерді жасайтын бөліктерге дейін жалғаса береді. Осындай іс-әрекеттердің төмендігі, тұрпайылығы, кейде өте пайдалы болуымен қатар (мысалы - қуық пен тоқ ішектің жұмысы) олардың қарастыратын мәселесінен туындайды. Бұл кейде олардың пайдасыз болуынан немесе орындалуының өте оңай болуынан болуы мүмкін. Дәл осы жағдай, ел мен оның бөліктері, жаратылысы бойынша өзара ретпен байланысқан жүйеге түсірілген барлық тұтастық үшін айтуға болады.

Өйткені бұлардың басқа бөліктерге қарағанда жағдайы жоғарыда атап өткендей, бір әміршісі, билеушісі бар.

Барлық болмыстардың да жағдайы осындай. Өйткені Алғашқы Себептің басқа болмыстармен ара салмағы, ізгі ел басшысының оның басқа бөліктермен арасындағы ара салмағы секілді. Себебі материядан ажыраған болмыстардың мәртебелері Алғашқы Себепке жақын. Олардың төменгі жағында аспан денелері, аспан денелерінің төменгі жағында да материалдық денелер болады. Осы болмыстардың барлығы Алғашқы Себептің ізімен жүреді, оның соңынан еріп отырады, оны басшы ретінде қабылдап, оған еліктейді. Алайда әр болмыс мұны өз мүмкіндігіне қарай, әлемде белгіленген өз мәртебесіне орай, мақсатын таңдау арқылы жасайды. Мысалы: олардың ішіндегі ең соңғысы, дәреже жағынан өзінен сәл жоғары тұратын мақсатын жалғастырады. Екіншісі де өзіне тиесілі болғандай дәреже жағынан өзінен жоғары болғанның мақсатын, үшіншісі де дәреже жағынан өзінен жоғарының мақсатын жалғастырады және өздері мен Алғашқы Себеп арасында басқа бір болмыс болмаған болмыстарға жеткенге дейін бұл осылайша жалғаса береді. Барлық болмыстар жүйеге сай Алғашқы Болмыстың ізімен жүреді. Болмысқа о бастан ие болғандар Алғашқы Себепті және оның мақсатын әу бастан қайталайды. Сондықтан да олар мәңгілік бақыттың дәмін татады және ең жоғарғы мәртебелерден орын алады. Болмыстарын құрайтын нәрсеге әу бастан ие болмағандар, қол жеткізуді ойлаған нәрсеге өздерін жетелейтін бір қуатқа ие. Олар осылайша Алғашқы Себептің мақсатын қайталай алады. Қайырымды қауым да осындай болуы керек. Өйткені оның да барлық бөліктері әрекеті мен дәрежелеріне қарай Алғашқы басқарушыларының мақсатын қайталауы керек.

Кез келген адам қайырымды қауымның басшысы бола алмайды. Себебі басшылық екі нәрседен тұрады: а) Ол адамның жаратылысынан басшылық қабілеті болуы керек; ә) Ол адамның басшылыққа байланысты ерікті дағдылары мен ұстанымдары болуы тиіс. Ал бұлар, жаратылысынан басқаруға қабілетті адамда дамып, пайда болады. Бұған қоса кез келген өнер басшылық үшін лайықты емес; керісінше, қалайша адамдардың көбі жаратылысынан қызмет етуге бейім болса, өнерлердің көбі де елде қызмет етуге лайықты қызметтер болып табылады. Өнерлер арасында кейбірі кейбір өнерге қызмет еткен кезде, кейбірі басқаларын басқарады. Кейбірі болса, қандай да бір нәрсені басқармай тек қана қызмет етеді. Сондықтан да ізгі қоғамды басқаратын ешқандай да бір өнер болмайтындығы секілді, ешқандай да дағдының нәтижесі бола алмайды. Себебі қалайша бір түр ішіндегі алғашқы басшы осы түр ішіндегі қандай да бір нәрсе тарапынан басқарылмаса (мысалы мүшелердің басшысы басқа қандай да бір мүшенің оның басшысы болуы мүмкін болмаған мүше болып табылады. Бөліктерден пайда болған барлық бүтін де осындай), дәл сол секілді ізгі елдің алғашқы басшысының өнерінің де қызметкер өнер болуы және басқа қандай да бір өнер тарапынан басқарылуы мүмкін емес. Керісінше оның өнері, барлық басқа өнерлер оның мақсатын орындау үшін әрекет ететін және ірі елдің барлық істерінде ең басты өнер болуы шарт.

Бұл адам басқа бір адамның үкімі, басшылығына кіруі мүмкін емес адам. Ол кемелдікке ұласқан, белсенді сана мен түсінікке не болған адам. Оның қиялдау қуаты бұрын атап өткеніміздей жаратылысынан кемелдіктің ең жоғарғы сатысына ұласқан және осылайша жаратылысынан ояу немесе ұйқыда болсын белсенді санадан жалқы нәрселерді (дәл сол күйінде немесе символикалық түрде) және танымдарды (шартты түрде) қабылдауға дайын. Оның қол жеткізген санасы барлық рационалдық нәрселерді игергендіктен, кемелдікке ұласып, белсенді санаға, белсенді танымға айналған. Өйткені қол жеткізілген сана барлық рационалдық нәрселерді игеру нәтижесінде кемелденген және осылайша белсенді сана мен танымға айналған. Рационалды санасы мен танымы тең қандай да бір адам, дәреже жағынан қол жеткізілген санадан да, қол жеткізілген ақылдан да жоғары одан да кемел, материядан да көбірек тәуелсіз белсенді санаға ие болады. Бұл ақылға "қол жеткізілген ақыл" деп те айтылады немесе ол қол жеткізілген сана мен белсенді сана арасындағы орта бір жерде болады. Белсенді сана мен екеуінің арасында басқа еш нәрсе жоқ. Бұл жерде белсенді сана "жүзеге асырылған" сананың материясы және тасымалдаушысы секілді. Табиғи қабілет болып табылатын сана күші де белсенді сана болып табылатын "қол жеткізілген" санаға оны тасымалдайтын материя қызметін атқарады.

Адамды адам еткен алғашқы мәртебе осы белсенді сана болуға дайын, белсенді болуындағы табиғи қабілеті мен бейімділігі болып табылады. Бұл қабілет барлық адамдар үшін ортақ. Онымен белсенді сана арасында екі мәртебе бар: потенциалды сананың белсенді сана болуы және "қол жеткізілген" ақылдың пайда болуы. Олай болса адам болудың алғашқы мәртебелері мен белсенді сана арасында екі мәртебе бар. Кемел "жүзеге асырылған" сана мен табиғи қабілет, материя мен өзара бірігуімен пайда болған бүтінде болған сияқты тек тұтас нәрсе болған кездерінде және бұл адамның адамдық формасы потенциалды санаға айналған "жүзеге асырылған санамен" бір нәрсе секілді қарастырылған кезде, осы адам мен белсенді сана арасында тек бір ғана мәртебе қалар еді. Табиғи қабілет потенциалды сана болып табылатын жүзеге асырылған сананың материясы, жүзеге асырылған сана қол жеткізілген сананың материясы, қол жеткізілген сана белсенді сананың материясына айналғанда және осылардың барлығы бір және бірдей нәрсе секілді қарастырылар болса, бұл адам өзіне белсенді сана берілген адам болады.

Бұл хәл оның рационалдық қуатының екі бөлігінде де, яғни теориялық және практикалық бөліктерінде, және қиялдау қуатында пайда болған кезде, бұл адам өзіне "уахи-аян" келген адам болады және ұлы Тәңірі, белсенді сана арқылы оған "уахи-аян" жібереді. Осылайша ұлы Тәңірі тарапынан белсенді санаға, бөлінген нәрсені ол "қол жеткізген сана" арқылы "жүзеге асырылған санаға", кейін қиялдау қуатына өткізеді. Бұл адам белсенді санадан жүзеге асырылған санаға өткен, нәрсемен дана адам, философ, құдайлық қасиеттегі ақылды қолданатын кемел ойшыл, белсенді санадан қиялдау қуатына тасыған, дамыған нәрсемен бір пайғамбар, келешектен хабар беретін ескертуші, қазіргі нәрселер туралы мәлімет беретін хабаршы болады.

Бұл адам адамдардың ең кемел және ең бақыттысы. Оның рухы тіпті, жоғарыда айтып кеткеніміздей, белсенді санамен бірігеді. Ол бақытқа қол жеткізуге болатын барлық әрекетке ие болады. Ал бұл, басшы болудың бірінші шарты. Сондай-ақ оның тілі, білгендерін басқалардың қиялында ең жақсы түрде суреттей алатындай құдіретті болуы керек. Ол адамдарды бақытқа және оларды осы бақытқа жеткізетін әрекеттерге өте дәл бағыттайтындай қабілетке ие болуы керек. Бұған қоса, соғыспен байланысты әрекеттерді жүзеге асыруы үшін, оның тәні де сау болу керек.

ЖИЫРМА СЕГІЗІНШІ БӨЛІМ

ҚАЙЫРЫМДЫ ҚАЛА (ЕЛ) БАСШЫСЫНЫҢ

ҚАСИЕТТЕРІ ТУРАЛЫ СӨЗ

Бірінші басшының қасиеттері

Мұндай адам өзіне ешкім билік жүргізбейтін билік иесі. Міне бұл адам имам, ізгі елдің бірінші басшысы, ізгі ұлттың билеушісі, әлемнің билеушісі болады.

Мұндай жағдайға тек бойында жаратылысынан 12 табиғи қасиеті бар адам ғана жете алады: а) осы қасиеттердің бірі, оның мүшелері кемшіліксіз және сау болуы, бұл мүшелердің оны және өздеріне қатысты әрекеттерді жасауға қабілетті болуы. Ол осы мүшелердің кез келген біріне қатысты әрекет жасағысы келген кезде, оны өте оңай жасауы тиіс. ә) Ол өзіне айтылған бар нәрсені жақсы түсініп, қабылдау қабілетіне жаратылысынан ие болуы керек. Айтып жатқан кісінің мақсатына немесе айтылып жатқан нәрсенің логикасына сай оны түсінуі керек. б) Түсінген, көрген, естіген, қабылдаған нәрсесін есте сақтау қабілеті болуы керек. Ешбір нәрсені ұмытпауы керек. в) Көкірек көзі ояу, өте ақылды болуы керек. Бір нәрсеге байланысты ең кішкентай бір дәлел көрген кезде, осы дәлел меңзейтін бағытта сол нәрсені жетік меңгеруі керек. г) Осындағы нәрсені толық жеткізе алатын көркем сөйлеу қабілеті болуы керек. д) Үйренуді, ізденуді сүюі керек, оған езін арнауы керек, үйренудің қиыншылықтарын жеңіп, қиындықтарға сабыр етуі керек. Бұларды шаршататын, қиындық туғызатын нәрсе деп қабылдамауы керек. е) Дұрыстықты, дұрыс адамдарды сүюі керек, жалғанды және өтірікшілерді жек көруі керек. ж) Жеу, ішу мен жыныстық ләззатқа ұмтылмайтын, оларды қаламайтын адам болуы керек. Құмардан бойын аулақ салып, ондай нәрселерден туындайтын ләззатты жек көруі керек. з) Рухы биік болуы керек, намысты, жомарттықты сүюі керек, рухы жаман және төмен нәрселерден жоғары болуы керек, ең жоғары нәрселерге қарай ұмтылуы керек. и) Күміс, алтын және сол секілді дүниелік мұраттар, нәрселер оның назарында маңызы жоқ нәрселер болуы керек. к) Әділетті және әділ адамдарды сүюі керек, қысым мен зұлымдықты және осыларды істейтіндерді жек көруі керек, өзі мен басқаларына байланысты ынсап иесі болуы керек, адамдарды ынсапты болуға шақыруы керек, қысым көрген жандарға жаны ашуы керек, жақсы, дұрыс деп тапқан барлық нәрселерге қолдау көрсетуі керек, әділ болуға, әділетті жүзеге асыруға шақырылған кезде, оны істеуде жүзеге асыруда құлықсыз болып, қыңырлық көрсетпеуі керек, керісінше әділетсіздік пен жамандықты істеуін талап еткенде оған қарсы табанды, ұстамды және жігерлі болуы керек. л) Істелуі міндетті деп тапқан нәрсеге байланысты жігерлі, шешімге берік болып, қорқу мен әлсіздік танытпай, батылдықпен оны жүзеге асыруы керек.

Екінші басшының (орынбасар) қасиеттері

Осы ерекшеліктердің барлығы бір адамның бойында жиналуы өте қиын. Сондықтан да мұндай табиғи жаратылысы бар адамдар әр дәуірде тек бір-ақ рет кездеседі. Егер ізгі елде осындай адам болып, ол адам есейгеннен кейін, жоғарыда аталған шарттардың алтауын орындаса (немесе қиялдау қуаты арқылы адамдарды ескерту қабілетінен басқа бесеуін орындаса), бұл адам басшы болады. Мұндай адам кездеспесе, бірақ бұрын бұл елде бір-бірінің ізін басқан осындай басшылар буыны болған болса, олардың шығарған заңдары, ережелері мен әдеттері қабылданып, сақталады.

Бірінші басшыдан кейін келген басшының бойына туылғаннан кейін және балалық шағынан бастап осы он екі ерекшелік жиналуы керек және есейгеннен кейін де оның төмендегі алты қасиетке ие болуы керек: а) Ол - философ болуы тиіс. ә) Алғашқы басшылардың ел үшін айтып кеткен өсиеттерін, елді басқарудағы заңдарды, қағидаларды, методтарды біліп, оны сақтауы керек, барлық істе осы басшылардың жолымен жүріп отыруы керек. б) Бұрынғылардың заңдарында көрсетілмеген мәселелерде, олардың жолымен жүре отырып, жаңа заң шығару, атқару мәселесінде жоғары деңгейде болуы тиісті. в) Алғашқы басшылардың кезінде пайда болмаған олардан кейінгі дәуірлерде пайда болған оқиғалар мен нәрселерге байланысты дұрыс үкім беру үшін ақыл жүгірту күші мен жоғары тәжірибелік ақылға ие болулары керек. г) Алғашқы басқарушылардың заңдары мен олардың жолымен жүре отырып, өзі шығарған жаңа заңдарға байланысты халықтың сөз арқылы көзін ашуда, оларға жол көрсетуде жоғары деңгейде болуы тиіс. д) Қызмет етуде болсын, соғыс өнерінде болсын, басқарушы екеуінде де білгір болып, соғыс әрекеттерін жүзеге асыру үшін тәні де сау болуы керек.

Егер осы шарттардың бәрін бойына жинаған адам да табылмай, бірі философ, екіншісі қалған шарттарды бойына жинаған екінші кісі табылса, олардың екеуі де осы елдің басшысы болады.

Егер осы шарттар, бірінде пәлсапа, екінші ерекшелік екінші бір адамда, үшінші қасиет үшінші адамда, төртінші қасиет төртінші адамда, бесінші қасиет бесінші адамда, алтыншы қасиет алтыншы адамда болып, осы қасиеттер әр түрлі адамдарда болса, осы адамдардың барлығы бір-бірімен келіссе, олардың барлығы бірге ең жоғары басқарушылар болады.

Бірақ әйтеуір бір уақытта егер философия, басшылықтың бір бөлігі болудан қалса, қалған басқа шарттардың барлығы осы басшылықта болған күннің өзінде, ізгі ел басшысыз қалады, елдің басшылығымен айналысып жүрген кісі басқарушы болмайды, қауым халқы жойылып кету қаупіне ұшырайды. Егер осы елдің басшысының қол астында бір философ болмаса, белгілі бір уақыттан кейін ол ел жойылып кетуі мүмкін.

VI тарау

ЖИЫРМА ТОҒЫЗЫНШЫ БӨЛІМ

ҚАЙЫРЫМДЫ ЕЛГЕ ҚАРАМА-ҚАРСЫ ЕЛДЕР ТУРАЛЫ СӨЗ

Ізгі, кемел елге қарама-қайшы қауымдар мыналар: надан ел, бұзылған ел, айныған ел, тура жолдан адасқан ел. Бұл өзгеше елдердің халқы да ізгі елдің халқына қарама-қайшы болып келеді.

Надан ел /10/

Надан ел, халқы бақыттылықтың не екенін білмейтін, одан хабарсыз ел. Олар бақыттылық туралы бір нәрсе естісе де оны түсінбейді, оған сенбейді де. Олардың ең жақсы деп білетін нәрселері, тәннің саулығы, байлық, жыныстық ләззаттар, адамның өз мақсаты үшін бостандығы, құрметке, беделге ие болу сияқты өмірде мақсат болып саналатын, сыртқы көзге жақсы болып көрінетін нәрселер. Надан қоғамның түсінігі бойынша аты аталғандардың әрбірі бақыттылықтың бір түрі және ең үлкен бақыт та осылардың барлығының бір жерде болуы. Бұлардың қарама - қарсысы болып табылатын нәрселер, яғни ауру, жоқшылық, ләззатты таптау, ләззат алу үшін бостандықтың болмауы, құрмет көрмеу, абыройсыз болу да жаманшылыққа жатады.

Надан ел басқа көптеген елдерге бөлінеді: Олардың бірі - қайыршы ел. Бұл халық өлмеу үшін өздеріне қажетті тамақ, сусын, киім, үй мен жыныстық қатынаспен шектелетін және осы мақсаттарына жету үшін, бір-біріне көмек көрсететін ел Енді бірі бай ел Бұл ел, халқы қазына мен байлыққа ие болу үшін, өзара көмек көрсететін ел. Бірақ олар мұны осы байлықтың арқасында бір басқа нәрсеге қол жеткізу үшін жұмыс істемейді. Байлықты өмірдің бірден бір мақсаты ретінде көреді. Енді басқа бірі қарапайым және құлдыраушы ел бұл халқы тамақ, сусын, жыныстық қатынас, әсіресе сезім мен қиялға байланысты нәрселерден ләззат алу, қалай болған күнде де, қандай да бір жолмен ойын-сауықпен күн кешетін қала. Енді бірі атаққұмар ел бұл, халқы ел арасында атаққа ие болуды, мақтан мен мақтау сөз естуді, мақтау қағазын алуды, беделге ие болуды, басқалардың алдында болсын, өз араларында болсын, даңқ пен беделге ие болу үшін, өзара көмектесуді мақсат еткен ел бұл елде әркім бөленген сүйіспеншілігі немесе қол жеткізген беделінің мөлшерінде құрметке ие болғысы келеді. Басқа бірі де зорлықшыл ел бұл ел халқының мүддесі - басқаларына ез биліктерін жүргізу, басқалардың өздерін басқаруына кедергі болу. Олардың мақсаты, тек осы биліктен алатын ләззатқа жету. Басқа бірі де ұйымшыл ел. Бұл ел - халқы мақсаты жағынан еркіндікті сүйетін, кез келген нәрседе өз еріктерін шектемейтін, қалаған нәрсесін еркін істей алатын адамдардың елі.

Надан елдің түрлері мен оған мөлшерлес надан ел билеушілері де бар. Олардың әрқайсысы өз қалаулары мен мақсаттарына қол жеткізетіндей етіп ел басқарады. Міне осы атап көрсеткендеріміз надан елдің мүдделері болып табылады.

Бұзылған ел, пікірлері ізгі елдің пікірлерімен бірдей болған қала. Ол, бақыттылықты, Ұлы Тәңірді, екінші дәрежедегі киелі болмыстарды, белсенді ғана және ізгі елдің білуі және сенуі тиіс болған барлық нәрсені біледі. Бірақ бұл елдің адамдарының іс-әрекеттері надан ел адамдарының іс-әрекеттерімен бірдей болады.

Айныған ел пікірлері мен іс-әрекеттері бұрын ізгі елдің пікірлері және іс-әрекеттерімен бірдей болған, бірақ қазір өзгеріп, әр түрлі пікірлер мен іс-әрекеттер орын алған қала. Тура жолды таба алмаған, қате көзқарасты ұстанған ел о дүниедегі бақытты мақсат ететін, бірақ Ұлы Тәңірді, екінші дәрежедегі киелі болмыстарды, белсенді сананы шын бақыттың символдары мен көріністері ретінде қабылдаса да, қате және пайдасыз көзқарастары да бар ел. Бұл елдің бірінші билеушісі шын мәнінде уахи аян келмесе де, өзіне уахи келгендігін айтатын адам. Ондай адам алдаудан, жалған айтудан, сендіруден тайынбайды.

Бұл елдердің басшылары ізгі елдердің басқарушыларының қарама - қарсысы. Бұл елдерде өмір сүріп жатқан адамдар туралы да осыны айтуға болады.

Әр түрлі дәуірлерде бірінен кейін бірі ізгі елдерге билеуші болған адамдар, тек бір pyx, әрдайым өзгермейтін билеуші сияқты. Сондай-ақ бір елде немесе бірнеше елде билік жүргізетін көптеген билеуші болған кезде де, олардың барлығы тек бір билеуші, рухтары да тек бір pyx сияқты. Осындай елде әр тапқа жататын және әр түрлі дәуірлерде бірінен кейін бірі өмір сүретін адамдар да, әрқашан өзгеріссіз қалатын бір рух сияқты. Сол секілді бір елде болсын, бірнеше елде болсын, бір уақытта өмір сүретін, бір топқа жататын адамдардың рухтары, билеуші немесе қызметші болсын бір рух сияқты.

Ізгі ел халқының барлығы білетін және істейтін ортақ нәрселер бар болғаны секілді әрбір топ қана білетін және істейтін басқа нәрселер де бар. Бұл адамдардың әрқайсысы тек қана мына екі нәрсе арқылы, яғни өзі мен басқасы үшін ортақ нәрсе арқылы және мүшесі болып табылатын топтың жеке нәрсесі арқылы бақыт сатысына ұласады. Әркім осылай әрекет еткен кезде, осы әрекеттері оған жоғары, ізгі рухани қабілет береді және ол бұл әрекеттерді қаншалықты жалғастырар болса, бұл қабілет соншалықты күшті әрі кемел болады. Осылайша оның қуаты мен кемелдігі белгілі болады. Көркем жазуға байланысты әрекеттердің жүйелі түрдегі жалғастырылуы, адамның жазу өнеріне күш қосады және бұл адам осы әрекеттерді қаншалықты өте көп жалғастырар болса, осы әрекеттерді дүниеге әкелген өнер де соншалықты күшті, соншалықты кемел болып, үздіксіз қайталаудың арқасында оның қуаты мен кемелдігі үздіксіз артады. Осылайша рухтың осы қабілетінен пайда болған ләззат өте мол, адамның осы қабілетінен алған ризашылық сезімі де өте коп, оған деген сүйіспеншілігі де толассыз артады. Бақытқа жеткізетін әрекеттердің де жағдайы осындай. Бұл әрекеттер қаншалықты артып, қайталанар болса, адам оларды қаншалықты үздіксіз және әрдайым орындайтын болса, мақсаты бақытқа ұласуды мақсат ететін рух та, соншалықты жоғары және кемел болады. Бұл оның кемелдік тұрғыдан материядан тәуелсіз бола алатын бір сатыға көтерілгенге дейін жалғаса береді. Бұл нүктеде рух материядан толық тәуелсіз болады және материя жойылса да ол жойылмайды, өмір сүру үшін бұдан кейін материяны керек етпейді.

Рух материядан ажыраған кезде және бұдан кейін онымен болмаған кезде, денелерге дене болу тұрғысынан өткінші болған нәрселерді тастайды. Бұл кезде оның әрекет ететіндігін не болмаса тоқтап тұрғанын айту қиын және бұл жағдайда ол туралы тек қана дене болмаған нәрселерге лайықты сөздерді қолданып, денелерге дене болу тұрғысынан қатысты бұл материядан басқа рухтарға байланысты барлық нәрсені жоққа шығару керек. Рухтардың бұл хәлін түсініп, көз алдына елестету қиын және үйреншікті нәрселерге қарама-қайшы. Сол секілді тәнмен бірге болуына байланысты рухтарда пайда болатын, оларға келетін барлық нәрселер жойылады. Тәуелсіз рухқа айналған бұл рухтар бұрын әр түрлі материяларда болатын. Бұған қоса рухтың қабілеттерінің кейбірі көп, кейбірі аз да болса тәннің табиғатына тәуелді болғандығы да белгілі болған. Өйткені әрбір рухани қабілет керек еткен пішінде болады. Міне бұлардан міндетті түрде шығатын қорытынды, рух тәннің ішінде болады, тәннен бөлек рухтардың қабілеттері тәндерінің өзгешелігіне байланысты әр түрлі болуы керек екендігі. Тәндердің бір-бірінен айырмашылықтары шексіз болғандықтан, рухтардың да бір-бірінен айырмашылығы шексіз болады.

ОТЫЗЫНШЫ БӨЛІМ

ЖАНДАРДЫҢ ӨЗАРА ҚОСЫЛУЫ ТУРАЛЫ СӨЗ

Бір тайпа ел қайтыс болған кезде, олардың денелері жойылады, рухтары бостандық алып, бақытқа қол жеткізеді. Бұл топтың артынан дәл сондай мәртебедегі басқалары келген кезде, олар бірінші топтың орнын басып, олардың істерін жалғастырады. Бұл топ та өліп, материядан ажыраған кезде, олар да өз үлестерінше бұрын келіп-кеткендерімен де бақыттылық жағынан бірдей дәрежеге ұласады және олардың әрқайсысы өзіне түр, сан мен сапа жағынан ұқсас болғандармен қауышады. Олар дене болмағандықтан саны қанша көп болса да, бір жерге жиналған кезде, орын жағынан ешқандай қиындық көрмейді. Өйткені олар бір мекенде болмағандықтан және бір-бірімен кездесулері және қауышулары денелердегі (заттардағы) сияқты емес. Материядан ажыраған өзара ұқсайтын рухтар қаншалықты көбейіп, бір рационалдың басқа бір рационалмен қосылғаны секілді бір-бірімен қосылар болса, онда олардың әрқайсысы татқан ләззат та соншалықты көбейіп артады. Оларға кейінгілердің де бірі келіп қосылған сайын, одан кейінгілердің де олармен кездесуіне байланысты ләззаты артқаны секілді, бұрынғылардың да кейінгілердің өздеріне қосылуына байланысты ләззаттары артады. Себебі мұндай жағдайда осы рухтардың әрқайсысы, әрі өз мазмұны әрі өзінің мазмұнына ұқсас рухты бірнеше мәрте ойлаған болады. Мұның нәтижесінде де ойлаған нәрсенің сапасы артып, көбейеді. Тәннен ажыраған рухтардың бір-бірімен бірігуінен пайда болған осу, жазу, жазумен шұғылданатын бірінің, жазумен әрдайым шұғылдануының нәтижесінде жазу өнеріне қатысты қабілетінің артуына ұқсайды. Рухтардың бір-бірімен кездесуі және мұның әрқайсысының сапасындағы арту, жазумен айналысатын бірі жұмыстарын үздіксіз жалғастырар болса, оның жазу күші мен ләззатының артатындығына ұқсайды. Алайда бір-бірімен табысқан рухтардың саны шексіз болғандықтан, шексіз уақыт ішінде олардың әрқайсысында пайда болған күш пен ләззат та шексіз артады. Келіп кеткен әр буынның жағдайы осындай.

ОТЫЗ БІРІНШІ БӨЛІМ

ӨНЕР ЖӘНЕ БАҚЫТ ТУРАЛЫ СӨЗ

Бұл дүниедегі Өнерлердің бір-бірінен жоғары болатындығы секілді бақыттылық, түр, сандық және сапалық сияқты, үш тұрғыдан бір-бірінен жоғары секілді.

Өнерлердің түрі жағынан бір-бірінен жоғарылығы, әр түрлі өнерлердің бар болуы, және олардың кейбірі басқаларынан да кемелірек болуында. Мысалы, тоқыма өнері мен мата сату, иіс су сату мен көше сыпыру; би мен құқық өнері; философия мен (шешендік) риторика өнері секілді. Міне түр жағынан әр түрлі болатын өнерлер осылайша бір-бірінен жоғары болады. Бұдан басқа бірдей және бір түрге жататын өнер иелері, өз араларында білгендерінің азды-көптігі жағынан да, бір-бірінен жоғары тұрады. Мысалы, жазу өнерімен айналысатын екі кісінің бірі осы өнердің қыр-сырынан хабары мол, екіншісінің хабары азырақ болуы мүмкін. Мысалы, бұл өнер аздап тіл, мәнерлеп сөйлеу, көркем жазу және арифметикадан хабарының болуынан дүниеге келеді. Жазу өнерімен айналысатындардың бірі, мысалы көркем жазудан, аздап мәнерлеп сөйлеуден хабары болуы мүмкін. Енді бірі тіл, аздап мәнерлеп сөйлеу мен көркем жазудан хабары болуы мүмкін, енді бірі болса осылардың төртеуін де игерген болуы мүмкін.

Сапалық жағынан жоғары болу дегеніміз, екі кісінің жазу өнерінің қыр-сырын жетік меңгеруде бірдей болып, бірақ олардың бірінің меңгерген нәрсесі жағынан екіншісінен де көбірек болып, тәжірибелі және маманы болуында. Сапалық тұрғыдан жоғары болу деген осы. Бақыттылық дәрежесі де міне осы айтылғандар секілді бір-бірінен жоғары тұрады.

Басқа елдердің халқына келер болсақ, олардың әрекеттері жаман болғандықтан бұл әрекеттер оларды жаман әдеттерге итермелейді. Қалайша жазу жұмыстарында қателіктер кездесіп, дұрыс бағытта жүрмесе, жаман, жиіркенішті және толық емес, қате жазуларға жол ашады. Осы әрекеттер қайталанған сайын, сол мөлшерде осы жазу өнері де қаншалықты бұзылса, дәл сол секілді басқа қалалардың халықтарының жаман іс-әрекеттерінен олардың рухтары да жаман және дұрыс емес қабілетке ие болады. Бір адам осы әрекеттерді жасауда қаншалықты табанды болса, оның рухани қабілеті де соншалықты бұзылады. Мұның нәтижесінде осы елдің адамдарының рухы кеселге шалдығады. Осылайша олар, осы әрекеттері арқылы қол жеткізген қабілеттерден ләззат ала бастайды. Мысалы қалайша безгекпен ауырған адамдардың көпшілігі тәндік тұрғыдан ауруға шалдыққан адамдар сезім мүшелерінің бұзылуына байланысты, әдетте жағымсыз болып келетін дәмдерді ұнатып, әдетте ләззат беретін нәрселерден мазасызданса немесе шын мәнінде тәтті болған нәрселердің дәмін сезбесе, рухани ауру адамдар да ерік пен дағдының нәтижесінде ойлау қуаттары бұзылады, жаман әдеттер мен жаман қылықтардан ләззат алады, жақсы

ОТЫЗ ЕКІНШІ БӨЛІМ

МҰНДАЙ (НАДАН) ЕЛДЕРДІҢ ХАЛҚЫ ТУРАЛЫ СӨЗ

Мұндай (надан) елдердің халқына келер болсақ: надан елдердің халқының рухтары толық емес және өмір сүру үшін міндетті түрде материяға мұқтаж жағдайда болады. Өйткені: оларда алғашқы санадан басқа ешқандай ақиқаттың белгісі жоқ. Сондықтан да болмыстары оған тәуелді болып табылатын материя жойылған кезде, материяға мұқтаж рухани қуаттар да жойылады. Бірақ болмысы рухтың осы жойылған қуаттарына тәуелді болатын дененің формасы мен осы формаға тәуелді қуаттар жойылмайды. Бұл нәрсе де жойылып, басқа бір нәрсеге бөлінген кезде, бөлінген нәрсенің формасы ғана қалады. Кейін бұл бөліну жалғасқан сайын, жойылмай қалған нәрсе әрдайым бұрынғы бөлінген нәрсенің формасы болады. Осылайша ол ең соңында элементтерге бөлінеді. Ең соңында элементтер бөлінген кезде олардың формалары қалады. Бұдан кейін жағдай мынадай болады: олардың өздеріне бөлінген элементтердің бөлшектерінен әр түрлі нәрселер пайда болады. Бұл бөліктердің бір-бірімен араласуынан адамдар пайда болуы мүмкін бір синтез пайда болған кезде, ол адамның формасы болады. Өзінен басқа бір жануар немесе жануар емес басқа бір нәрсе пайда болатындай араласу (синтез) болған кезде, бұл жолы ол осы болмыс (түрінің) формасы болады. Бұлар жыртқыш жануарлар мен жыландар секілді, өлетін және жоқ болатын адами болмыстар болып табылады.

Бұзылған ел халқына келер болсақ: олардың ізгі іс-әрекеттер арқылы қол жеткізген рухани қабілеттері, рухтарын материядан құтқарады; бірақ жаман іс-әрекеттер арқылы қол жеткізген рухани қабілеттер біріншілермен бірігіп, олармен араласып, бұзады. Жаман қабілеттердің жақсы қабілеттермен араласуынан рух үлкен азап шегеді. Жақсы қабілеттер де жаман қабілеттермен қақтығысып, жаман қабілеттер де жақсы қабілеттерден азап шегеді. Нәтижеде рухта осы екі қиыншылықтан үлкен қиыншылық туындайды. Надан елдің іс-әрекеттері секілді іс-әрекеттердің нәтижесі болып табылатын бұл дағдылар, шын мәнінде жаман болғандықтан, рухтың рационалдық бөлігінде міндетті түрде үлкен қиыншылыққа, азапқа жол ашады. Алайда рухтың рационалдық бөлігі сезімдер тарапынан өзіне жеткізілген нәрселерден қолы босамағандықтан, мұны жете түсінбейді. Ол тек қана жеке қалған кезінде, осы дағдылардан туындаған азапты немесе өзінің материядан, сезімдерден және сырттан келетін барлық нәрседен өзгеше екендігін түсінеді. Қалайша мұңайған адам өзіне сезімдер арқылы қабылдаған нәрселерден қолы бос болмаған кезде, өзін ренжіткен нәрсені сезбесе немесе оны байқамай, тек сезімдерінің әсерінен айыққан кезде ғана реніш қайта басталса, немесе жаны ауырған ауру адам, кейбір нәрселермен алданып, қолы босамаса, жанына батқан ауру азаяды немесе ауруын мүлдем сезбейді, бірақ айналысып жатқан нәрселердің әсерінен босаған кезде ғана ауырғанын сезер болса немесе ауруы қайта басталса, рухтың рационалдық бөлігінде де жағдай дәл сондай болады. Ол сезімдер арқылы өзіне қабылдаған нәрселерден қолы босамаған кезде, жаман дағдылардың өзіне беріп жатқан азабын сезбейді. Бірақ қашан осы сезімдерден толық арылып, өзімен-өзі жалғыз қалғанда ғана, осы қабілеттер берген азапты сезіне алады. Мәңгі бақи осы азапты көреді. Егер бұл елдің екі бірдей тең дәрежедегі адамы, бірігер болса, онда әрқайсысы көрген ауыртпашылық, екінші адаммен бірге болуына байланысты тағы да артады. Осылайша бір жерге жиналған адамдардың саны шексіз болатындықтан, уақыттың өтуіне байланысты олардың қиыншылықтары да шексіз артады. Міне бақытқа қарама - қарсы бақытсыздық деген осы.

Тура жолды таба алмаған, қате көзқарастағы елдің халқына келер болсақ, бақыттылықтың не екенін біле тұра, надан елдің халқының мақсаттарының кез келген бірінің соңына түсіп, адамдарды қате жолға түсірген және бақыттан адастырған адам бұзылған елдің халқының бір мүшесі болып табылады. Сондықтан да ол елдің халқы емес, тек қана өзі бақытсыз болады. Қалғандары болса надан елдің халқы секілді жойылып, тарап кетеді.

Айныған елдің халқына келер болсақ, егер осы өзгерісті істеген және оларды адастырған кісі, бұзылған ел халқының бірі болса, онда тек қана сол адамның өзі бақытсыз болады. Қалғандары надан қала халқының адамдары секілді жойылып, тарап кетеді. Білмей және қаламай бақыттан адастырған кісілердің де жағдайы осындай.

Надан елдің адамдары сияқты іс-әрекеттерді жасауға мәжбүр болған ізгі ел адамдарына келер болсақ, мұны жасауға мәжбүр болған адам жасаған нәрселерінен азап шегетіндіктен, жасауға қиналған нәрсені істеуді жалғастыруы оған ізгі қабілеттерге қайшы рухани қабілет әкелмейді. Сондықтан да бұл жағдай оны бұзылған ел халқының бірі қылатындай оның мазасын алмайды, оны бұзбайды. Сол себепті де өз ерік-жігеріне теріс істеген іс-әрекеттерінен зарар көрмейді. Ізгі адам, тек қол астында өмір сүрген кісінің ізгі елге қарама қарсы елдердің халқының бірі болған кезінде немесе ізгі емес елдердің халқы өмір сүрген жерде өмір сүруге мәжбүр болған кезде ғана осындай жағдайға ұшырауы мүмкін.

ОТЫЗ ҮШІНШІ БӨЛІМ

ІЗГІ ЕЛ ХАЛҚЫНЫҢ БАРЛЫҒЫ ДА БІЛУІ

ТИІС ОРТАҚ НӘРСЕЛЕР ТУРАЛЫ СӨЗ

Ізгі ел халқының барлығы да білуі тиіс ортақ нәрселерге келсек: Олардың а) біріншісі Алғашқы Себепті және оның сипаттарын білу. Бұдан кейін олардың білуі керек нәрселер мыналар: ә) материядан тәуелсіз нәрселер, олардың әрқайсысының сипаттары мен мәртебелері (белсенді санаға дейінгі) және олардың әрқайсысына тән әрекеттері, б) космостық субстанциялар мен олардың әрқайсысының өзіне тән ерекшеліктері, в) олардың астындағы табиғи денелер, олардың қалай пайда болатындығы мен жойылатындығы, олардағы барлық нәрсенің тәртіп, кемелдік, жақсылық, әділет пен даналыққа сай пайда болғандығы, кемшіліктің, әділетсіздіктің еш болмағандығы, г) адамның пайда болуы, рухтың қуаттарының қалай пайда болғандығы, белсенді сананың оларға алғашқы рационалдар, ерік пен таңдау қабілеті пайда болатындай етіп қалайша жарық бергендігі, көзін ашқандығы, д) алғашқы басшы мен аянның қалай пайда болғандығы, е) кейін ол жоқ болса, оның орнын басатын басшылар, ё) ізгі елді, оның халқын, осы адамдардың рухтары қол жеткізетін бақытты, ізгі елге қарама-қарсы елдерді, олардың рухтарының өлімнен кейінгі жағдайлары (кейбірін ол жерде - азап, бақытсыздық, ал кейбірін - жоқшылық күтіп түр, ізгі елге қарама-қарсы ұлттарды білу.

Бұл нәрселерді екі жолмен білуге болады: а) шын мәнінде қалай болған болса адамдардың рухтарында дәл солай көрініс табуы арқылы, б) немесе байланыс құру мен символикалық жолмен ойлануы арқылы. Бұл екіншісі адамдардың рухында олардың ұқсас мысалдарымен көрініс табады. Қоғамдағы философтар бұларды нақты дәлелдермен, көкірек көзімен білетін адамдар. Философтардан кейінгілер, философтардың ізімен жүріп, оларды дұрыс деп қабылдап, оларға сенім артып олардың айтқан нәрселері арқылы осыларды біледі. Қалғандары болса оларды мысалдар, символдар арқылы біле алады. Өйткені оларға табиғат пен дағды жағынан осы нәрселерді дәл сол қалпында түсіну үшін қабілет берілмеген. Бұлардың екеуі де таным; бірақ философтардың танымы өте кемел болғаны күмәнсіз. Бұл нәрселерді символикалық мысалдар арқылы білетіндердің кейбірі оларды өте ұқсас символдармен, кейбір аздаған ұқсас символдармен, кейбірі онша ұқсамайтын символдармен, кейбірі болса мүлдем ұқсамайтын символдармен біле алады. Бұл нәрселер әрбір ұлт пен әрбір ел халқы үшін, олар үшін ең таныс, ең жақын мысалдармен беріледі. Алайда ең жақсы танымал нәрселердің өзі, көбінесе ұлтқа қарай аз немесе коп болып өзгеріп отырады. Сол себепті бұл нәрселер әр ұлтта басқа бір ұлт қолданатын мысалдардан басқаша мысалдармен көрсетіледі. Керісінше де барлығы мақсат ретінде бір және бірдей бақытты бөліскен, бір мүддені мақсат еткен, сонымен қатар діндері әр түрлі көптеген ізгі ұлт пен ізгі елдердің болуы да мүмкін.

Осы ортақ нәрселер нақты дәлелдермен айқындалған кезде шатастыру арқылы және қандай да бір адамның түсінігіндегі кемшіліктің нәтижесі ретінде ешбір жерде дәлелдермен оларға қарсы шығу мүмкін емес. Өйткені бұл жағдайда қарсы шығатын нәрсе мәселенің өзі емес, ол туралы қате түсінік болады. Алайда бұл нәрселерді мысалдармен білген кезде қарсылық кейбір мысалдарға азырақ, ал кейбір мысалдарға көбірек болуы мүмкін. Келіспейтін жерлер кейбірінде өте оңай көрінуі мүмкін, ал кейбірінде қарсы келетін тұстар көрінбеуі де (жасырын болуы) мүмкін. Бұл нәрселерді ұқсас мысалдар арқылы білетін адамдардың арасында осы қарсы шығуға болатын тұстарды байқап олардың дұрыс емес екендігін айтатын кісілердің болуы да мүмкін.

Бұл адамдар әр түрлі болады: олардың бір бөлігі дұрыс жолдың не екенін білгісі келеді. Егер олардың бірі қандай да бір нәрсені қате деп тауып, оған қарсы шығатын болса, ақиқатқа жанасатын, жалған қарсылыққа жол бермейтін одан да жақсырақ мысалмен түсіндіруі керек. Егер ол осы мысалға көңілі толса, сол жерде қоя қойып, ілгеріге кетпеу керек. Егер ол осы мысалды да қате деп жоққа шығаратын болса, мысалды одан да жоғары бір мәртебеге көтеру керек. Осы мәртебеге жеткен кезде барлығын қоя қою керек. Яғни, ол өзіне көрсетілген қандай да бір мысалды қате деп тауып, қарсы шыққан сайын, одан да жоғары мысалға көтерілу қажет. Егер ол барлық мысалдарды жоққа шығарса және бұған қоса ақиқатты түсіне алатындай қуаты мен ерекшелігі болса, оған ақиқат айтылуы тиіс және ол адам философтарға еліктейтін адамдар қатарына алынуы керек. Егер ол мұнымен де шектелмей хикметке қол жеткізгісі келсе және бұл үшін қажетті қуат пен ерекше қасиетке ие болса (онда) оған хикмет үйретілуі керек.

Екінші бір бөлігі болса, даңқ, байлық, ләззат пен басқа да нәрселер секілді надан елге қатысты мүдделерге ұмтылатын адамдар болып табылады. Олар ізгі ел заңдарының бұған кедергі болатынын көрген кезде, ізгі елдің көзқарастарына қарсы шығып, ақиқаттың мысалы болсын, немесе ақиқаттың нақ өзі болсын, олардың барлығын дұрыс емес деп жоққа шығаруға тырысады. Мысалдар екі жолмен жоққа шығарылады: 1) олардағы өздеріне қарсы шығуға болатын жерлерді көрсету арқылы, 2) жаңылтып, қасақана алдау арқылы. Ақиқатты тек қана жаңылтумен және әдейі алдату арқылы жоққа шығаруға болады. Осылардың барлығы, тек қана олардың надан әрі жиіркенішті мүдделеріне кедергі келтіретін барлық нәрсені жою мақсатымен ғана жасалынады. Бұл жағдайда бұл адамдардың ізгі ел халқына қосылуы керек.

Үшінші бір топты барлық мысалдарда қарсы шығуға болатын жерлердің болғаны үшін, оларды қате деп есептейтін кісілер құрайды. Әсіресе бұл адамдар әсіресе ақиқат мысалдар, символдар арқылы берілген кезде түсіне алмайтын, тани алмайтын әлсіз адам болғандықтан, қарсы шығатын жерлері болмаған мысалдарды да жоққа шығарады. Бұлар ақиқатты тану үшін оның дәрежесіне көтерілсе де, түсінудегі кемшіліктеріне байланысты аң-таң күйге түсіп, осылайша оны шын мәнінде болғанындай емес, басқаша ойлап, сол ойлаған нәрселерінің ақиқатын, шын мәнінде білетін кісі ақиқат деп айтқан нәрсенің дәл өзі, деп ойлайды. Бұл да оларға қате болып көрінген кезде, қате деп жоққа шығарған нәрселерінің, өздерінің қателесіп дұрыс деп айтқан нәрселері болмай, барлық адам дұрыс деп айтатын дұрыс нәрсе деп ойлайды. Осылайша олар осы себепке байланысты ақиқаттың жоқ екендігін, ақиқатты табуға апаратын жолмен келе жатырмын деп ойлайтын адамның қателесетіндігін, адамдарды дұрыс жолға салдым деп айтқан адамның осындай сөздер арқылы тек қана мәртебе немесе тағы басқа сол сияқты нәрселерге ұмтылған айлакер деген пікірге тоқтайды. Осы адамдардың бір бөлігін осындай ойлар күдікшілдікке алып барады. Кейбіреулері болса бір нәрсенің адамға ұзақтан көрінгендей немесе түске енгені секілді бұлыңғыр болса да, ақиқаттың бар екендігі, бірақ кейбір себептерге байланысты танылмағандығы және танылмайтындығына сенеді. Осылайша олар ақиқатты білетін немесе білемін деп ойлайтын адамдарға деген қызғанышқа байланысты олардың білген нәрселерінің қате және мәні жоқ екенін көрсетуге тырысады.

ОТЫЗ ТӨРТІНШІ БӨЛІМ

НАДАН ЖӘНЕ АДАСҚАН ЕЛ ХАЛҚЫНЫҢ

КӨЗҚАРАСТАРЫ ТУРАЛЫ СӨЗ

Надан және адасушылықтағы ел, олардың діндері бұрынғылардың қате пікірлерінен пайда болған қауым болып табылады.

Бұлардың кейбірі мысалы мына көзқарасты айтады: айналамыздағы көрінетін болмыстардың әрқайсысының әрдайым өзгерісте болатын әр түрлі мазмұны болғандығын көреміз. Сондықтан да олардың әрқайсысының қандай мазмұны бар екенін білуіміз мүмкін емес сияқты болып көрінеді. Өйткені санамызда олардың кез келгенінің мазмұнын көргіміз келген сайын, ол болмыстың өзгергендігін, ол туралы айтқан нәрсеміздің олай болмай, басқа нәрсе болғандығын көреміз.

Бұдан басқа көрінетін нәрселердің бір-біріне қарама-қайшы болғандығын және әрбірінің басқаларды жоюға тырысқандығын көреміз. Олардың әрқайсысы пайда бола салысымен болмысы мен өзін жойылудан сақтайтын, қарама-қарсы жақтың өзіне жасайтын әсеріне кедергі болатын, өзін қарама - қайшысынан қорғайтын, қарама - қайшысын жоятын және оны формалық тұрғыдан өзіне ұқсас денеге айналдыратын құралдармен жабдықталғанын көреміз. Сондай-ақ оған ең жоғары болмысына ие болуы және осы болмысын ары қарай жалғастыруы үшін өзіне керекті нәрселерді қолдануына мүмкіндік тудыратын кейбір қуаттар бергендігін көреміз.

Осы нәрселердің көбісі, өзіне кедергі келтіретін барлық нәрседен өтуін қамтамасыз ететін қуаттарға не болуы арқылы пайда болған. Барлық нәрселердің қарама - қайшысы мен өзінен басқа барлық нәрсемен болған байланысы да осындай. Олардың кез келген адамда, ең жоғары болмыс басқа біреуге емес тек қана арнайы және мақсатты түрде пайда болған деген сезім оятады. Сол себепті де оған, өзіне зиянды, пайдасыз барлық нәрсені жоятын, ең жоғарғы болмыс болғандықтан өзіне пайдасы бар барлық нәрсеге әмірін жүргізіп, қызмет еттіре алуын қамтамасыз ететін қуаттар берілген. Міне сондықтан да, ішінде өмір сүріп жатқан дүниеде көрген нәрселеріміз мыналар, көптеген жануарлар басқа жануарларға шабуыл жасауда, бұл жерде қандай да бір пайдасы болмаса да оларды жоюда. Оны табиғат барлық әлемде одан басқа жануар болмасын, тек сол ғана өмір сүрсін деп жаратқандай.

Немесе басқа қандай да жануардың бар болуы ол үшін зиянды болғандықтан, оны жою үшін жаратылғандай. Әйткенмен басқа жануарлардың тек қана бар болғандықтарынан басқа оған ешбір зияны жоқ. Кейін басқа жануарлардың өзіне зиян келтіру секілді, пиғылдары болмаса да, ол өзіне пайдасы болатындай етіп, басқа жануарларды құлға айналдырғысы келеді. Түрлер (особьтар) арасындағы қарым-қатынастар осылайша жаратылған. Көп жағдайда бір топқа және бір түрге жататын жануарлар арасындағы қарым қатынастар да осындай болып келеді. Олай болса осы болмыстар бір-бірімен күресу, бірін-бірі жеңу үшін күш жұмсайтын табиғи ерекшелікпен, бостандықпен жаратылған. Олардың арасында басқаларын ең көп басып-жаншығаны да ең кемел болмысқа не болады. Бұл күресте жеңетін әрдайым я басқасын жоюға тырысады (Себебі басқасының табиғаты өзінің болмысы үшін зиянды немесе өзінің болмысына бір кемшілік беруі мүмкін) немесе оны өзінің қызметіне жегуді және құлына айналдыруды көздейді. Себебі басқаны тек өзі үшін бар деп ойлайды.

Бұдан басқа да біз бұл әлемде ретсіз, жүйесіз пайда болатын нәрселерді, болмыстардың мәртебелерінің сақталмайтындығын, нәрселердің лайықты болмаса да болмысқа ие болғанын немесе жоқ болғандығын көреміз. Олар былай дейді: көрген білген нәрселерімізде осындай және осыған ұқсас жағдайлардың болғандығы анық.

Бұдан кейін кейбірі былай дейді: бұл жағдай болмыстар үшін табиғи нәрсе. Олардың табиғи жаратылыстары осындай. Табиғи денелердің табиғаттарымен істегендерін, ерік бостандығына (ықтияр) ие жанды болмыстар осы таңдау еріктері мен жігерлерімен, ойлау қабілетіне не ақылды болмыстар да осы қабілеттері арқылы істеулері керек. Бұл адамдар осы себепке байланысты мына пікірді жақтайды: өздерінде мәртебе, тәртіп, біреуіне қатысты қандай да бір даңқ - дәреже немесе соған ұқсас еш нәрсе болмағандықтан, қауымдар бірімен-бірі соғысып, бірін-бірі жеңуге тырысуы керек. Әрбір адам қолдағы бар жақсылықты, нығметті тек қана өзіне айыруы керек, басқаларының қолында бар нығметтерді де күшпен олардан алуы керек. Өзіне қарсы шыққандарды жеңуде көп жетістікке жеткен адам, ең бақытты адам.

Бұл пікірлерден надан қауымдардың бірнеше жеке пікірлері шығады. Осылайша кейбірі былай дейді: адамдар арасында табиғи да ерікті де ешқандай өзара сүйіспеншілік пен байланыс жоқ. Адамның адамды жек көруі, ешкімді ұнатпауы керек. Екі адам тек қана керек кезінде ғана бір-бірімен араласып, қажет жағдайда ғана бірігеді. Олардың бірігуі де тек қана бірінің әмір етуі, басқасының болса әмірге мойынсұнуға келісім беруіне негізделеді. Қандай да бір сыртқы құбылыс оларды бірігуге және бірігуге мәжбүр еткен кезде және осы сырттан келген қауіп оларды қинап тұрған кезінде, бұл бірлік жалғасуы керек. Алайда бұл қауіп сейілер сейілмес, олар қайтадан бір-бірін жек көріп, бөлінуі керек. Адамдар жақтайтын пікірлер арасындағы айуандық пікір деген пікір осы.

Кейбіреулері, әрқайсысы белгілі бір қажеттілігін өтейтін көмекшілері болмаған жағдайда бір адамның жеке өзі басы барлық қажеттіліктерін өтей алуы мүмкін емес екендігін көргендіктен, адамдардың ынтымақтасуын қабылдайды.

Бұлардың арасында кейбіреулері зорлықпен жасалынуы керектігін айтады. Көмекшілерді керек еткен адам бір топ адамды зорлықпен тізе бүктіріп, оларды қызметке жегеді. Кейін олармен басқа адамдарды тізе бүктіріп, оларды да құл ретінде қолданады. Бұл көмекшілердің өзімен тең болмауы, өзінен жеңілген адамдар болуы керек. Мысалы адамдар арасында физикалық күш пен қару жағынан ең күшті адам, басқа адамды жеңеді. Кейін жеңілген адамның көмегімен басқа бір адамды немесе бір топ адамды өзіне қаратады. Осылардың көмегімен де басқа адамдарды өзіне қаратады. Бұлай болғаны соншалықты оның төңірегінде дәрежелері әр түрлі көптеген көмекшілері болады. Ол бір жерге жинағаннан кейін, мақсатына жетуі үшін оларды қолданады.

Кейбіреулері болса дүниеде қарым-қатынас, өзара сүйіспеншілік пен бірліктің болуы керектігі туралы пікірде. Бірақ олардың адамдарды бір-бірімен байланыстыратын көпірдің мәніне қатысты пікірлері әр түрлі. Кейбірінің пікірінше, бір атадан тараудан туындаған ортақтық осындай байланыстырушы көпір секілді және бірлесу, ынтымақ, өзара сүйіспеншілік, басқаларды жеңу, басқаларының өздерін жеңуіне қарсы шығу секілді өзара жәрдемдесу де осы байланыстың нәтижесі. Өйткені бір-бірімен жеке келісе алмау мен бірін-бірі жек көрудің себебі күмәнсіз әр түрлі атадан тарағандықтан. Жақын және бір атадан тарау міндетті түрде өте күшті туыстық байланысты тудырады. Тараған аталары қаншалықты жалпы және ұзақ болса, арадағы байланыс та соншалықты әлсіз болады. Соңында бұл, жалпылық және алыстық тұрғыдан шегіне жеткен кезде, ол жерде бұл байланыс (туыстық) толық қирап, өзара сүйіспеншілік өз орнын өзара жек көрінішке береді. Қажеттілік оларды тек қана сыртқы қауіпті сейілту үшін үлкен жамағат болып жиналуға алып келеді. Кейбірі үйлену арқылы болатын, яғни бір тайпаның ер балаларының басқа бір тайпаның қыздарымен, екінші тайпадағы ер балалардың бірінші тайпаның қыз балаларымен үйленуінің нәтижесінде пайда болған туысқандықтың осындай байланыс болғандығы туралы пікірде. Бұны туысқандық дейді.

Кейбірінің пікірінше, осы байланысты тудырған нәрсе, адамдардың басын қосқан және оларға басшылық еткен алғашқы басшының ортақ болуы. Олар осы басшыларының арқасында күшейіп, байыған немесе надан ел халқы жақсы деп есептейтін нығметке қол жеткізген болатын.

Кейбіреулерінің пікірінше, осы байланыстың негізі, ант ішу мен уағдаласу болып табылады. Бұлармен әрбір адам басқа адамдарды жек көрмейтіндіктерін және оларды төмен санамайтындықтарын айтып, ант ішеді. Осылайша осы топқа кіретін адамдардың күші, өздерінен басқа адамдарды жеңу үшін өздерін басқалардан қорғау үшін бірігеді.

Кейбіреулері бұл байланысты мінез, келбет ұқсастығы, ортақ тіл мен диалектіден пайда болған бірлікке сүйенетіндігін және осы үш ерекшелік ұлттар арасындағы өзгешелікті қалыптастырған деп ойлайды. Әрбірімен қарым-қатынасқа түседі. Сондықтан да олар бірін-бірі сүюі, өзге ұлт өкілдерін жек көруі керек.

Кейбіреулері де мұндай бірлік ортақ жерде өмір сүруден туындаған деген көзқарасты ұстанады. Мұның пайда болған ең ерекше түрі де бір үйде өмір сүру. Бұдан кейін бір көшеде тұру, бір шағын аулада тұру келеді. Сондықтан да адамды көршісімен тату болуға шақырады. Өйткені көрші бір көшеде немесе бір кварталда өмір сүретін адам. Бұдан кейін бір елде немесе ел ішіндегі ауданда бірлесіп өмір сүру келеді.

Кішігірім топтың мүшелері арасында, бірнеше кісінің арасында, тіпті екі кісінің арасындағы жақындықты тудыратын кейбір факторлар да бар. Бұларға мысалы ұзақ уақыт бір жерде болу немесе ас-суды бөлісу, қызметтес болу, қиыншылықты бірге көтерісуді жатқызуға болады. Бұдан басқа бұған талғамы бір болу, ойын сауық пен қатерлі саяхатта, теңіздерді шарлаған кезде серік болуды да айтуға болады.

VII тарау

ОТЫЗ БЕСІНШІ БӨЛІМ

ӘДІЛЕТ ТУРАЛЫ СӨЗ

Олар былай дейді: тайпаның - тайпадан, елдің - елден, топтың басқа топтан, ұлттың -ұлттан, кез келген тайпаның басқа тайпадан бөлінуі бір кісінің басқа кісіден бөлініп кетуіне ұқсайды. Өйткені бір адамның басқа адамнан бөлініп кетуі мен бір қоғамның басқа қоғамнан бөлінуі арасында ешқандай айырмашылық жоқ. Олай болса бұл топтар бірін-бірі жеңуге, жоюға тырысуы керек. Бір - бірін жеңуге тырысқан кезде қол жеткізгілері келген нәрселер болса қауіпсіздік, атақ-даңқ, байлық, ләззат пен адамдарды осындай нәрселерге ұластыратын нәрселер болып табылады. Әрбір топ басқа топтағы осындай нәрселерді одан күштеп тартып алуға және өзі иемденуге тырысуы керек. Әрбір топ басқа бір топқа қарсы осылай әрекет етуі керек. Осылайша қайсысы басқа топты басып жаншыса жеңімпаз, қанаушы, бақыттысы сол болады. Бұлар әрбір адам мен қоғам үшін табиғи нәрселер болып табылады және табиғи болмыстардың жаратылыстарының міндетті түрдегі нәтижесі. Әрбір табиғи нәрсе әділетке сай болғандықтан соғыс әділеттің нақ өзі. Әділет дегеніміз - басқаны басып жаншу. Әділет кім болса ол болсын, адамның жолында тұрған болмыстың басып жаншылуы. Жеңілген (адам) жеңілістен я физикалық бүтіндігін жоғалтады, тәнінен айырылады, өледі, жойылады; осылайша басып-жаншушы тек жалғыз өзі қалады немесе жеңілген жеңіліс тапқан кезде, беделден айырылады немесе өте аянышты шарттарда өмір сүреді немесе жеңген адамның құлы болады; осылайша жеңген адамның игілігі үшін қызмет етуге мәжбүр болады. Бұл тұрғыдан жеңген адамның жеңілген адамды құл етуі әділетті болғаны секілді, жеңілген адамның да жеңген адамның игілігі үшін ең қажетті нәрселерді істеуі әділетті болып саналады. Осылардың барлығы табиғи әділетке сай және ізгіліктің нақ өзі және бұл істелінген нәрселер ізгілікті іс-әрекет болып табылады. Жеңімпаз топ жеңілгеннен нығметтерін алған кезде, оларды жеңу үшін көп еңбек еткендерге үлкен үлес, аз еңбек еткендерге де аз үлес берілуі керек. Егер күшпен алынғандар тек қана атақ-даңқтан тұратын болса, жақсы соғысқандарға үлкен атақ, малдан тұратын болса көбірек мал берілуі керек. Басқа қолға түскен олжалар да осындай болуы керек. Олардың пікірінше бұл да табиғи әділетке сай.

Олар былай дейді: алып-сату, аманаттың иесіне кері қайтарылуы, бір нәрсені зорлықпен алмау, әділетсіздік жасамау және т.с.с. нәрселерде "әділет" сөзі негізінде қорқыныш пен әлсіздіктен туатын іс-әрекеттер және сырттан келген қатер "әділетті" болуға мәжбүр еткен жағдайларда қолданылады. Өйткені бұл жерде екі адам болсын, екі топ болсын олардың әрқайсысы, я күш жағынан басқасымен тең болып, бір-біріне қиыншылық тудырған кезде күрес жалғасып, әрқайсысының үлкен зардап шегуіне тура келеді. Сол кезде екі жақ келісімге келіп, өзара бітімге келеді. Әрқайсысы шайқас барысында қолға түскен нәрселердің бір бөлігін кері қайтарады. Осылайша, ол нәрседен үлес алған болып саналады. Осылайша олардың әрқайсысы басқасының қарамағындағы нәрсені оның келісімінсіз, күшпен алмауға ант етеді және осының негізінде келісімге келеді. Бұдан алу, сату, атақтарды өзара бөлісу, бір-біріне сыпайы іс-әрекет жасау және тағы сол сияқты нәрселерге қатысты заңдар шығады. Бірақ бұл тек қана біреу біреуден әлсіз болған кезде және бір-бірінен қорыққан кезде ғана болады. Әрбірі осындай жағдайға ұшырасар болса, олар өзара тату болуы керек. Алайда екі жақтың бірі екіншісінен күші басымырақ болса, ол келісімді бұзып екінші жақты езіп-жаншуы керек. Немесе екі тарапқа да сырттан келген қауіп төнуі мүмкін. Сондықтан бұл қауіпті тек қана бірігіп, өзара қырқысуды доғарғанда ғана тоқтатудың мүмкін екенін түсініп, бірігіп әрекет етеді. Міне сол кезде қауіп сейілмейінше екі тарап та бірігіп әрекет етеді. Немесе екі тараптың да қол жеткізгісі келетін бір нәрсе бар. Бірақ олардың әрқайсысы бұл нәрсеге тек қана екіншісінің көмегімен немесе онымен бірігу арқылы қол жеткізетіндігін ұғады. Сол кезде жағдай дәл осылай жалғасар болса, олар өзара қырқысудан бас тартады. Кейін бірі - бірімен қайта қырқысады.

Енді осы аты аталған себептерге байланысты тараптар арасында күш деңгейі қалыптасқан кезде және бұл ұзақ уақыт жалғасқан кезде, осы шарттар астында жаңа буын, яғни оның қалай пайда болғанын білмейтін адамдар шыққан кезде, олар әділетті өздері өмір сүрген заманда болған нәрсе деп ойлайды. Оның түбінде қорқыныш пен әлсіздіктен басқа еш нәрсе жатпайтындығын пайымдай алмайды. Осылайша "әділет" терминін өздерінше түсініп, қолдану арқылы қателесіп, алданады. Олай болса әділет деген нәрсеге сай әрекет еткен, оның қағидаларын сақтаған адам я өзінің басқаға істегісі келген нәрсені басқаның өзіне істеуінен қорқатын әлсіз адам немесе бұлардың шын мәнінде қалай болғанын білмейтін алданған адам болып табылады.

ОТЫЗ АЛТЫНШЫ БӨЛІМ

ДІНДАРЛЫҚ ТУРАЛЫ СӨЗ

Енді діндарлыққа келейік. Әлемді жаратқан бір Тәңірдің бар екенін, барлық істерді басқаратын, бақылайтын құдайлық болмыстардың бар екендігін айту, Тәңірді және құдайлық болмыстарды ұлықтау, оларға құлшылық ету, оларды ардақтау, киелі түту, адамның жаман нәрселер мен бұл дүниеде ұмтылған нығметтерді тәрік етіп, бұл жолмен жүрер болса, өлімнен кейін үлкен нығметтермен марапатталатындығына, егер осы нәрселерді істемей, бұл дүниенің нығметтерін таңдар болса, онда өлгеннен кейін жазаланатындығына, басына үлкен бәле келетіндігіне сену, осылардың барлығы адамдар тарапынан адамдар үшін қолданылған айла мен алдаудан, екі жүзділіктен басқа ештеңе де емес. Өйткені бұлар осы нығметтерді қорықпай ашық соғысып күшпен алуға әлі жетпейтін әлсіз адамдар ойлап тапқан айла, физикалық күшпен және қарумен ашық түрде ешкімнен көмек сұрамай күресуге дәрменсіз адамдар тарапынан қолданылған тұзақ. Олардың бұл пікірлері мен тұзақтары басқаларды қорқыту, тізе бүктіру үшін шығарылған. Бұл жердегі мақсат басқаларының осы нығметтердің барлығын немесе бір бөлігін оларға қалдыруы, оларды ашық айқасқа түсіп күшпен алу үшін жеткілікті күші жоқ олардың осылайша қол жеткізуі. Шын мәнінде адамдар қателесіп осы нәрселерді қалайтын адамның негізінде оларға ұмтылмайтындығы туралы жақсы пікір қалыптасады. Оған қарсы дайын тұруды ешкім ойламайды, ешкім оны кінәламайды. Керісінше оның мақсаты белгісіз күйінде қалады және тұрмыс құдайлық тұрмысы ретінде бағаланады. Оның сыртқы көрінісі осы нығметтердің барлығын өзі үшін қаламайтын адамның көрінісіндей болады. Бұл оның құрметке ие болуына және басқа барлық нығметтерді пайдалануына себеп болады және барлық адам оған мойынсұнады, оны сүйеді, кез келген нәрседе оның нәпсісіне құл болғанын кешіреді, істеген жамандықтарына жақсы көзбен қарайды. Осылайша ол бедел, билік, байлық, ләззат пен қалаған нәрсесін жүзеге асыру еркіндігіне байланысты барлығынан жоғары болады. Оның осы (сыртқы) көріністерінің барлығы осы нығметтерге қол жеткізу үшін ғана. Қалайша жыртқыш жануарлар кейде күшпен, кейде алдаумен, тұзақ құрумен аң ауласа, осы секілді нәрселерге қол жеткізу де кейде күшпен, қаталдықпен, кейде айла мен қулықпен болады. Яғни адам (сыртқы) көрінісінде мақсаты шын мақсатынан мүлдем басқа секілді көрінеді. Осылайша ешкім одан күдіктенбейді, қауіптенбейді, одан қорықпайды, онымен күреспейді. Ол болса қалаған нәрсесін оңай алады. Осы нәрселер үшін өзін атаған, нақты шешіммен осы жолда жүрген адам, міне тек қана осы аты аталғандарға жету үшін істелінген нәрселерді, яғни осы нығметтердің бірін немесе барлығын алу үшін істеген кезде, адамдар қызығатындай, жетістікке жеткен, ақылды, даналық пен білімнің иесі, білікті адам ретінде көрінеді, үлкен құрмет көріп, мақтау естиді. Бірақ бұларды жоғарыда айтылған нығметтерге қол жеткізу үшін емес, тек өздері үшін істеген болса адамдардан алданған, адасқан, бақытсыз, ақымақ, оз пайдасын ойлай алмайтын әлсіз, төмендетуге лайықты, құны жоқ, қорлануға лайықты адам ретінде көрінеді. Сонымен қатар адамдардың көбі өтірік мазақтап, мақтап тұрғандай көрінеді. Кейбірі өздерін мазаламауы, қолдарында бар нығметтерден ажырамауы, оларды өздеріне қалдыруы үшін және осылайша ортада өздері мен басқаларына жететіндей мол нығметтің болуы үшін, оны осы жолға салып, қолдау көрсетеді. Кейбіреулері қолдарындағыны оның өмір сүру салтын ұстанбайтындар алмасын деген қауіппен, оның өмір сүру салты мен іс-әрекетін мақтайды. Кейбіреулері болса өздері де ол секілді алданғандықтан, оны мақтайды және бақытты деп есептейді.

Осы және осыған ұқсас пікірлер болмыстарда көрінетін нәрселерге байланысты адамдардың көбінің санасында туындаған надан көзқарастар болып табылады.

Адамдар бір рет қиыншылықпен қол жеткізген байлыққа ие болған болса осы нығметтер сақталып, көбейтілуі керек. Себебі бұл істелінбеген жағдайда олар жоқ болды.

Осылайша бұрынғылардың кейбірі әрдайым басқаларды жеңу керектігін және жеңер жеңбес басқа топқа шабуыл жасауға әрекет жасау керек деген тоқтамға келген.

Керісінше кейбіреулері де әрі өздерінен, әрі басқаларынан алып, оны сақтап көбейткілері келген. Өздерінен мұны ерікті алып - сату, сауда жұмыстары (алу, сату, қарыз беру, қарыз алу және т.б.) арқылы, ал басқаларынан болса зорлықпен тартып алу арқылы істегілері келген. Кейбірі оларды (нығметтерді) осы екі жолмен басқалардан алу арқылы көбейту керек деген.

Енді басқалары болса өздерін екі топқа бөлу арқылы дәл осы нәрсені істей аламыз деп ойлайды. Осылардың бірінші тобы қолдағы бар нәрсені сауда-саттық жолымен көбейтіп, жаңалайды. Екінші топ болса оларды басқалардан күштеп тартып алады. Осылайша әрқайсысы өз мүдделеріне сай, яғни күшпен алу және ерікті сауда-саттық қызметтерімен айналысатын екі топ пайда болады. Олардың бір бөлігі саудамен айналысатын топтың әйелдерден, соғысушы топтың болса еркектерден құралуы керек деген пікірде. Ер адам соғыса алмайтындай әлсіз болса, саудагер тобына қосылуы керек. Егер не соғысқа не саудаға жарамаса, онда қажетсіз адам деп есептелінуі керек. Бірақ кейбіреулері саудамен айналысатын топ басқа адамдардан, жеңіліп қолға түскен және құл ретінде қолданылатын адамдардан құрылуы керек деген пікірде. Осылайша бұл адамдар жеңген адамдардың материалдық қажеттіліктерін қамтамасыз етіп, өздерінен күштеп тартып алынған малды, байлықты қорғап, оны көбейтумен айналысады.

Кейбіреулері былай дейді: болмыстар арасындағы күрес тек қана әр түрлі түрлер арасында болады. Бір түрге жататын болмыстарға келсек, бұлардағы қандастық оларды байланыстырушы қызметін атқарады. Сондықтан да олар бейбіт өмір сүруі керек. Ал адамдарға келсек, адам болудың өзі олардың байланыстырушы нәрсесі болып табылады. Сондықтан да олар адам санатына кіретіндіктен өзара бейбіт өмір сүрулері керек. Сонымен қатар олар өздері пайдалана алатын жануарлармен шайқаса алады, арасында пайдасыздары бар болса оларға тиіспесе де болады. Өздеріне пайдасыз болуымен қатар, керісінше зиянды жануарлар бар болса, олар жойылуы керек. Зияны жоқтарына тимесе де болады.

Дәл сол адамдар былай дейді: егер жағдай осындай болса, адамдар басқа адамдардан күрес жолымен алуға дағдыланған нәрселерге сауда-саттық жолы арқылы қол жеткізуі керек. Басқа жануар түрлерінен алынатын нәрселерге күрес арқылы қол жеткізілуі тиіс. Өйткені соңғы айтылғандар жануарлар сөйлей алмайды. Сондықтан да олармен сауда-саттық жасау мүмкін емес.

(Сол кезде) олар былай деді: бұл әрекет адам үшін табиғи нәрсе. Бұған керісінше, басқа адамдармен күресіп жатқан адам, мұны істеген кезде табиғатқа қарсы әрекет етуде. Алайда дүниеде адам үшін табиғи болып табылатын нәрсені тастап, бір басқа топтан өзінікі емес нәрсені күштеп тартып алмақшы болған бір ұлт немесе топ өз ішінен кейбір адамдарды арнайы бөліп шығаруына тура келеді. Бұл адамдардың міндеті өздеріне шабуыл жасағандардан топтарын, тайпаларын қорғау немесе өздерінен күштеп тартып алған құқтарын кері қайтару үшін олармен соғысу. Онда әрбір топта бірі соғыс пен қорғаныш үшін, екіншісі де сауда-саттықпен айналысу үшін бөлінген екі күш болады. Алайда қорғаныш күштерінің міндеті, өз қалауы бойынша емес, басқа бір сыртқы шабуыл оны мәжбүр еткенде ғана әрекет ету болып табылады.

Осылай ойлайтындар бұдан бұрынғылардікіне мүлдем қарама-қарсы пікірде. Алғашқылары бейбітшіліктің сыртқы факторға байланысты туындағанын айтатын болса, кейінгілер соғыстың сыртқы фактордан туындайтынын жақтайды.

Осы пікірге байланысты надан қауымдар арасында бейбіт қауымдар пайда болады.

ОТЫЗ ЖЕТІНШІ БӨЛІМ

НАДАН ЕЛДЕР ТУРАЛЫ СӨЗ

Надан қауымдардың кейбірі кедей ел, кейбірі пиғылы өзгерген қауым, кейбірі азғындаған қауым, кейбірі мансапқұмар қауым, кейбірі де демократиялық қауым болып табылады. Демократиялық қауымнан басқа қалалардың халқының мақсаты жоғарыда айтылған мақсаттардың біреуі болады. Демократиялық ел де барлық қалалардың мақсаттарын қамтитын көптеген мақсат бар. Бейбіт қауымдардағы істелінуі керек соғыс және қорғаныс істерін я елдің барлық азаматтары немесе бір ғана топ өз мойнына алады. Бұл жағдайда қауымның халқы бірі соғыс және қорғаныс күшіне ие басқасы болса, мұндай күші жоқ екі топтан құралады. Осылайша олар қауымдағы бар нығметтерін қорғауға тырысады. Надан елдің адамдарының бір бөлігінің рухтары өте таза. Екінші бөлігінің болса, (§ 1-14) рухтары жаман. Өйткені олар соғыс пен шайқастың ең жақсы нәрсе екендігіне сенеді. Шабуылды да ашық түрде немесе жасырын түрде ұйымдастырады. Олардың пікірінше, ашық түрде соғыс жариялауға шамасы жететіндер соғысады. Ал күші жетпейтіндер болса, айлакерлік, екіжүзділік, алдау, арбауды пайдаланады.

(Бейбіт елдің халқы) адамның өлгеннен кейін және ақыретте бақытқа және кемелдікке жететіндігіне және өздерінде өлімнен кейінгі бақытқа қол жеткізетін ізгіліктер мен ізгі іс әрекеттердің болғандығына сенеді. Олар айналасына қарап, табиғи болмыстармен байланысты көрінетін нәрселердің солай болу тұрғысынан (жаратылысына байланысты) жоққа шығарылмайтындығын көрген. Осылардың барлығын қалай көрінсе дәл солай табиғи екендіктерін қабылдау, адамды міндетті түрде надан қауым халқының күмәндарын қабылдауға апарады деп ойлаған. Сондықтан да олар сол кезде көрінетін табиғи болмыстардың, бүгін (яғни қазіргі кезеңде) көрінетін болмыстардан басқа екендігін, бұл дүниедегі болмыстардың олар үшін табиғи болмағандығын керісінше олардың табиғи болмыстарына қайшы екендігін, сондықтан адамның табиғи кемелдігін құрайтын болмысының көрінуі үшін ерікті түрде өз болмысын жоюы керек екендігі, себебі бұл болмыстың кемелдікке кедергі келтіретіндігі, осы болмыс жойылған кезде кемелдіктің өзі көрінетіндігі туралы айтудың дұрыс екендігі туралы тоқтамға келген.

Кейбіреулері жаратылыстардың бүгінгі болмыстарының шын болмыс болғандығын, бірақ оларға басқа нәрселер араласып қосылғандығын, (қосылған нәрселердің) оларды бұзғандығын, шынайы іс-әрекеттерін орындауға кедергі болғандығын және олардың көбісін қате көрсететіндігін айтады. Бұл соншалықты мысалы, адам емес нәрсе адам, адам болса адам емес нәрсе ретінде көрінуде. Адамға тән іс-әрекет адамдікі емес, адамның іс-әрекеті болмаған нәрсе, адамның іс-әрекеті секілді көрінеді. Нәтижеде адам бүгін істеуі керек нәрсені істей алмай, істемеуі керек нәрсені істеуде, дұрыс емес нәрсені дұрыс, дұрыс нәрсені бұрыс деп санауда.

Осы екі көзқарасқа сай адамдар, басқа болмыс пайда болуы үшін бұл дүниеде көзге көрінетін болмыстың жойылуы керек деп ойлайды. Олардың пікірінше адам - табиғи болмыстардың бірі. Алайда оның бүгінгі болмысы оның табиғи болмысы емес. Табиғи болмысы қазіргіден басқаша болмыс болып табылады. Бүгінгі болмысы басқа (табиғи) болмысының қарама - қайшысы және ол адамның шынайы болмысына ұласуына кедергі келтіруде. Адамның қазіргі болмысы табиғи болмыс емес.

Сондықтан да кейбір адамдар рухтың тәнмен қосылуының адам үшін табиғи еместігін, шын адамның рух болғандығын, тәннің рухпен бірлесуі оны бұзатындығын, іс-әрекеттерін өзгертетіндігін, жамандықтардың рухта пайда болуының себебі тәннің рухпен бірігуінен болғандығын, рухтың кемелдік пен ізгілігі тәннен ажырауында жатқандығын, рухтың бақытқа жету үшін тән, байлық, көрші-қолаң, жора-жолдас, жерлестер секілді сыртқы факторларға мұқтаж еместігін, қаладағы қоғамдар мен басқа нәрселерді керек ететін адамның тек қана тәнінің болмысы екендігін алға тартқан. Сондықтан да осы адамдар адамның тәндік болмысы толығымен жойылуы керек деп ойлайды.

Кейбірі былай деп ойлайды: тән адамның табиғи болмысы, ондағы шын мәнінде табиғи болмаған нәрсе, рухтың өткінші (нәрселері) болып табылады. Ал бақытқа алып баратын толық ізгілік болса, осы (рухани) өткінші нәрселерді өлтіріп жоқ қылады, кейбір адамдар бұл хәлді реніш, нәпсіқұмарлық (жыныстық ләззат) және тағы басқа секілді өткінші нәрселерге ұқсатады. Өйткені, олардың пікірінше осы өткінші нәрселер қайырлы деп есептелінетін (болашақ, байлық пен ләззат секілді) нәрселерге деген ұмтылыстың себептері болып табылады. Жеңіске ұмтылуды, бөлектеу мен жек көру сезімдерін де реніш пен азаптау (қинау) күштерінің нәтижесі есептегендіктен, оларды жоюды жақтайды. Кейбіреулері болса осы пікірді тек қана реніш пен жыныстық ләззатқа жатқызып, ізгілік пен кемелдікті бұларға қарама-қарсы қояды. Кейбір қызғаныш пен сараңдық секілді өткінші нәрселер туралы да осындай пікірде.

Сол себепті кейбіреулері былай дейді: табиғи болмысқа пайдалы нәрселер бүгінгі болмысымызға пайдалы нәрселерден басқаша болады. Жыныстық құмарлықты, ренішті тағы басқа нәпсіге байланысты өткінші нәрселерді тудыратын себептер сөйлей алатын бөлікке пайдалы себептердің қарама - қарсысы. Мұның себебін Эмпедокл сияқтылар субъектілердің қарама-қайшылығынан деп есептейді. Бұл пікір Парменид пен басқа да табиғи көзқарастағылардың шығармаларынан анық байқалады. Осы пікірдің бірін ескі ойшылдардың көпшілігі қабылдаған. Оны қысқаша былайша көрсетуге болады: "өз еркіңмен өл, сонда табиғатпен бірге өмір сүресің". Себебі олар екі түрлі өлімді қабылдайды. Табиғи өлім және ерікті өлім. Ерікті өлімнің мақсаты - жыныстық құмарлық пен реніш секілді нәпсіге тән нәрселерді жою. Табиғи өлімнің мақсаты:

─ нәпсінің денеден айырылуы. Табиғи өмірдің мақсаты - кемелдік пен бақыт. Осы пікірді ұстанатындар адамда жыныстық құмарлық пен реніш сияқты нәпсінің кемшіліктері күмәнсіз ерікке қарсы біріккен деген ойда.

Бұрынғылардың көзқарастары туралы біз айтып өткен көптеген жаман пікірлер, тура жолдан адасқан қалаларда мәзхаб түрінде орныққан.

Кейбірі біраз бұрын біз айтып өткен табиғи болмыстардың жағдайын кезбен көріп, болмыстардың әр түрлі және өзгешеліктерге толы болғандығын және болмыстардың кейде бар, кейде жоқ болғандығын (және сол сияқты басқа пікірлерді) талдаған кезде, сезілетін және ойлауға болатын болмыстар белгілі бір мазмұнға (әрқайсысы өзгеше және жеке табиғатқа) ие емес екендігін, өйткені мазмұндары тек қана табиғаттан пен басқа еш нәрседен тұрмайтындығын көрді. Керісінше сол болмыстардың әрқайсысы (мысалы адамның мазмұны) шексіз нәрселерден құралған. Бұл сөзден мазмұнның шексіз екендігін және оның шексіз нәрселерден тұратындығын көруге болады. Адамның мазмұнынан бізге сезілетін нәрсе, біз үшін сезілетін нәрсе; ойлаған нәрсеміз де түсінген нәрсеміз болып табылады. Оның осы сезген және ойлаған нәрседен басқа нәрсе болуы да мүмкін, қалайша қазір бар нәрсенің бар болмауы да мүмкін екендігі секілді. Оның мазмұны тек қана осы ойланылған сөзден тұрмайды, бірақ біз сезбеген және ойымызға кірмеген басқа нәрседен де тұруы мүмкін. Егер ол қазір бар нәрсенің орнында болса, біз оны сезуіміз, түсінуіміз керек еді. Амал бар ма? Қолымызда бар нәрсе осы ғана. Бұған қоса бірі: табиғат:

─ әрбір сөздің берген мағынасының табиғаты болып табылады; қазір түсінген нәрсеміз емес. Бірақ шексіздік басқа нәрселерден тұрады! - деудің орнына ол осы, бірақ біз ойлай алмайтын басқа нәрсе де болуы мүмкін десе (осы екі сез арасында) ешқандай айырмашылық болмайды. Өйткені болуы мүмкін нәрсе мен болған нәрсенің мүмкін болмауы шарт емес. Біздің пікірімізше "одан басқасы мүмкін емес" деу мен "одан басқа бірі мүмкін" деу бізді бір нәтижеге алып барады. Алайда ол басқа нәрсе болуы мүмкін. Сондай-ақ бұл нәрсенің міндетті түрде өзімен көбейтілген сананың түрінен, яғни "үшті үшке көбейтсек тоғыз болады" секілді болуы шарт емес. Бұл оның мазмұны болмауымен қатар, бұдан шыққан нәрсенің саннан басқа нәрсе болуы немесе біз сезбейтін, ойлана алмайтын нәрсе болуы; немесе әлі сезбеген және ойламаған шексіз сезімдік нәрселер мен ақылдылық нәрселердің бірі болуы немесе жоқ болғандықтан сезілмейтін, ойға келмейтін бір нәрсе болуы мүмкін; қалайша қандай да бір нәрсе өзіне керекті нәрсені (мазмұндық бірлік тұрғысынан) қажет болады деп керек етпесе; бірақ оған осылайша ұшырасуы мүмкін; немесе сыртқы бір фактор оны немесе оның күйлерінің бірін дүниеге келтірген кезде, екінші бірін де дүниеге келтіруі мүмкін. Осы шарттар ішінде әрбір болмыс сол күйінше пайда болады. Барлығы да я кездейсоқ пайда болады немесе екеуіне де сыртқы фактор болмыс беруі мүмкін.

Біз айтқан нәрсенің орнында бүгін ақылымызға кірмейтін басқа бір нәрсенің болуы мүмкін. Сыртқы фактор істей алатын істердің бірі, ол осы ақылдылық нәрсенің кейпіне енгізу болса, оның формасын алған басқа бірін көру және ақылға сыйдыру мүмкін емес.

Бұл пікір мына бағытта ойлайтындардың пікірі: бүгін біз ойлаған барлық нәрсенің қарама-қайшылығы мен жоққа шығарылуы дұрыс болуы мүмкін. Осы көрген нәрсеміздің ақиқат пен дұрыс болғандығын, я кездейсоқ немесе осыған ұқсас жағдайларда (хәл) ойланып көрейік; немесе адамның айтқандарынан түсінген нәрсенің бүгін біз түсінетін нәрседен басқа нәрсе болғандығын немесе шексіз нәрселерден тұратындығын ойланып көрейік, негізінде осы нәрселердің әрқайсысы біз түсінген заттың табиғаты болып табылады. Егер ол нәрселер мен бүгінгі рационал сандық тұрғыдан тек бір ғана нәрсе болса және олар бір болмай көп болса және шегі әр түрлі болса адам есімі барлығына беріледі. Сонымен қатар олардың егер өмірде бір жерде көрінуі мүмкін болса, бүгін олар өздеріне берілген бөлек қасиеттерімен ерекшеленеді. Осылайша шексіз нәрселер де сандық тұрғыдан бір болады. Бірақ бір жерде болмай бірінен кейін бірі тізбектелген болса, барлығы қарама-қайшы немесе ұқсас болады. Егер олар ұқсас болумен қатар шексіз немесе шегі бар болса, біздің пікірімізше "өзінен басқасы немесе жоққа ұқсас шығарушысы болмаған нәрселердің барлығының терістеушісі, қарама - қайшысы немесе ұқсасы болады" деу ең дұрыс шешім болады. Бірақ (бір нәрсенің) ұқсасы немесе қарама - қайшысына келер болсақ, ол туралы ешқандай сөз дұрыс болмауы мүмкін болғанындай, айтылған әрбір сөздің де дұрыс болуы және әлемде барлық нәрсе мүмкін болуы мүмкін. Себебі бір нәрсе басқа бір нәрсенің табиғатын алған кезде, бүгін оның сөзіндегі мақсат еткен нәрседен басқа нәрсе бола алмайды.

Бір нәрсенің табиғаты деген кезде не болғандығын біз білмейтін бір нәрсенің табиғаты бар ма? Сезуі үшін, ойлауы немесе ол туралы ойлау үшін оның болмысы бар ма? Бүгін біз үшін ақылға сыймайтын нәрсе болса, не болатындығын біз білмейтін бұл нәрсенің жалпы алғанда қарама - қайшысы немесе оған ұқсас нәрсе бар ма? - деп ойлана аламыз және осылайша біз үшін мүмкін болған нәрсенің мүмкін болмауы да мүмкін.

Осы және осы секілді пікірлер хикметті жоққа шығарады. Рухтарда көрінетін нәрселерді мүмкін қылады. Өйткені олар шындық және мазмұндық тұрғыдан бар бола алады. Болмыстары мазмұн мен өткінші нәрселерден құралып, өзара әрекеттесетін шексіз денелерден құралып, ешбір нәрсенің мүмкін болмай қалуына ешқандай жол бермейді.

Әл-Фараби. Қайырымды қала (ел) тұрғындарының көзқарастары.

Бейрут-Любнан: Дар-уль-ад-Дамаск, 1986. 23-173-66.





ДИАЛЕКТИКА

(190-бет) Әділеттілік пен ақиқат жолында "Диалектика" /1/ кітабына кірісіп отырмын.

Диалектика /2/ өнері /3/ - адамның жалпылама қабылданған алғышарттардан силлогизм жасап шығару қабілетіне ие бола алатын өнер. Ол қабілет адамның жалпы тезистің қай жағдайын болмасын теріске шығару үшін керек. Жалпы тезис жауап берушіден сауал арқылы алынады. Жауап беруші жан өз жауабында (жалпы тезисте) өзінде сәйкестене кездесіп қалған екі қайшылықтың бір жағын танытады. Демек, жауап беруші жалпы тезистің сұраушыға беретін жауабындағы кез келген күйін қорғап шығуға тырысады. Ал сұраушы бұл жалпы тезистің осы күйін (қайшылықтың осынау қос жағының біреуін білдіруші күйін) терістеуге тырысады.

Осы өнерді анықтауда Аристотель бұны пайдалану нәтижесінде жалпыға мәлім алғышарттардан /4/ біздің кез келген сұраққа силлогизмдер жасап шығара алатын тәсіл екендігін нұсқайды. Әрі оған берген біздің сол жауабымызда қайшылықты ештеңе болмайды, өйткені біздің жауабымызға қайшы келетін және оған қарама - қарсы пікір қайшылықтың \5\ өзіне нұсқайды. "Қайшылықты ештеңе болмайды" деп айту [жауап барысында] жауап берушінің қорғап тұрған /6/ жалпы тезисінің жай-күйіне қайшылық танытар ештеңе берілмейді деген сөз. "Кез келген қойылған сұраққа" деп айту сұрақ арқылы алынатын [жалпы тезистің] кез келген жай-күйі ескеріледі деген сөз. Осындай сұрақ беру арқылы сұраушының жауап берушіден алатын қайшылығының (кереғарлығының) қос бөлігінің кез келгенін зерттеуге болады.

Адамды біртіндеп қандай да бір мақсатқа апарар әрбір әдеттегі "мәләка" (іштен туа пайда болған қабілет) \1\ ескілердің түсінігінде тәсіл, жетекшілік, құрал деп есептелетін (190-бет). Ол арғы тек болып табылатын және өз бойына барлық бес силлогистік өнерді сыйғызатын. Осы қарастырылып отырған өнер жалпылама қабылданған сөйлемдерді пайдалана отыра жүргізілетін пікірталастар, дау-дамайлар, айтыс-тартыстар, әңгіме -сұхбаттарда қолданылады.

Егер адам осы ой-пікірлерді ұстана отырып сұрайтын болса, онда ол өзінде кездейсоқ қалып қойған және оны қорғайтын жауап берушіге қойылған сұрақ арқылы қайшылықтың (екі) кез келген жағын терістей алады. Ал егер ол жауап беретін болса, онда ол [жалпылама қабылданған сөйлемдер] арқылы өзінде кездейсоқ қалған қайшылықтың кез келген екі жағын қорғауға тырысады. Демек, жауап беруші оны жоққа шығарғысы келгенді сұрақ қоюшыға бере отыра солай істейді. Сонымен, сұраушының мақсаты жауап берушінің қорғауға тырысқанын терістеу болып табылады. Соған қол жеткізу - оның жауап беруші алдындағы жеңісі. Ал сұраушының терістегісі келгенді қорғау - жауап берушінің мақсаты. Соған қол жеткізуден жауап берушінің сауал қоюшы алдындағы жеңісі көрінеді.

Аристотель диалектиканың бірінші мақсаты пікірлерді теріске шығару деп есептеген, өйткені теріске шығару терістеуге тырысып отырған пікірге қарама-қарсы тұжырыммен ғана жүзеге асады. Алайда, оның бірінші мақсаты - терістеу болса, дәлелдеу - екінші мақсаты болмақ /8/.

Әдетте [диалектикалық] әңгіме - сұхбат сауал қоюшы мен жауап берушінің өзара /9/ тандап алған жалпы тезистің жай-күйі туралы болмақ. Бұндай әңгіме - сұхбатта екі адамнан артық ешкімнің керегі жоқ. Бұнда жағдай шешендік /риторикалық/ әңгімелесудегідей емес, себебі шешендік /риторикалық/ әңгіме-дүкенде осының бәріне қоса төреші әділ қазының болғаны да қажет. Мұнда, керісінше, бір ғана сұрақ қоюшы мен бір ғана жауап берушінің қатысуы жеткілікті; олардың (екеуінің) ішінде сұрақ беруші жалпы қабылданған алғышарттардан силлогизм шығару мен қайшылықтар табу арқылы [тезистің жай-күйін] терістеуге мүдделенсе, жауап беруші сол жай-күйді, сұрақ қоюшыға [осы күйге] қайшылықты шығара алатындай ештеңе бермеу арқылы қорғайды.

Ал егер сауал берушінің өзі бірдеңеге қол жеткізіп, сол арқылы әлгі жай-күйді терістеуге тырысса, онда ол [жауап беруші] сол бір нәрсені (191-бет) терістейтіндей пікірді жауабында көрсетуі керек. Бұл, әдетте, сұрақ қоюшының жауап берушіден ең алдымен сұрақ арқылы (тезистің) жай-күйін білуінде, ал мүмкін болса, тезистің ойлағандай, діттегендей жай-күйін алуында көрінетін.

Ендеше, бұдан кейінгі оның ең пәрменді әрекеті - жауап берушіден тағы да сол сұрақтар арқылы (сол аталған әлде басқа) алғышарттың жай-күйін терістеу үшін пайдалы деп есептелетінге қол жеткізу. Сондықтан егер ол жауап берушінің жауаптарынан (айтқандарынан) алғышарттарға ие бола алса және оларды оның келтіруі [тезистің] жай-күйіне қайшылық танытса, онда ол оларды сұрыптап алатын болған, сөйтіп, олардан қайшылық силлогизмін құрастырған. Әрі оны жауап берушіге сұрақ қою жолымен емес, хабарлау арқылы айтатын болған. Оның қолынан жауап берушіге қатысты осылай жасау келсе, онда бұл әшкерелеу /10/ болып табылатын. Бұл - әшкерелеу силлогизмі.

Ол силлогизмнен сұраушы жауап берушінің қорғауға /бекітуге/ тырысқан [тезисінің] жай-күйіне немесе жауап берушінің көзқарасына қайшылықты шығаратын. Бірақ сұраушы жауап берушіге (диалектикке) қарсы әшкерелеуді, жауап берушінің өз жауаптарында алғышарттарды бермеген жағдайында шығара алмайтын болған. Сондықтан да егер жауап беруші өзіне таңдап алған тезис жай-күйін орнықтырса, онда бұдан кейін ол сұрақ берушіге ол сол күйді терістеуі үшін пайдаға асырарлықтай алғышарттар беруден аулақ болғаны жөн. Керісінше, ол [жауап беруші] әрбір сұрақ барысында қайшылықтың екі жағынан да алғанының барлықтарының арасынан сұрақ қоюшының сол жаққа қайшылық шығаратындайына көмектеспейтінді айтқаны дұрыс.

Егер де жауап беруші, оның өзінің ойынша, сұраушыға пайдасы тимейтіндей алғышарттар берер болса, ал сұрақ қоюшы дегенмен де сол айтқан пікірлерден (алғышарттардан) оған қарсы қояр бірдеңелерді тауып, олардың басын біріктіріп, олардан силлогизм құрастырса және оны оған айтса, әрі одан [тезис] күйіне қайшылық шығарылса, онда жауап берушіге бұл жағдайда, сол силлогизмнің (айтушының оған қарсы құрастырғанының) формасын қарастыру керек. Сол фигура қорытынды беретін әлде бермейтін фигура екендігін анықтау керек. Немесе ол қайсы бір алғышарттың осы силлогизмнің құрамына кірер -кірмесін анықтауы үшін тексеруі керек еді.

Ал оған [жауап берушіге] осы алғышарттардың әрқайсысын ертерек беруге тура келгенде және одан бұрынырақ олардың жалпылай қабылданғандығы белгілі болғанда онда оған бұл [сұрақ қоюшының алға шығарған] силлогизмінің алғышарттарын оның алдында берілмегендерін шығарып тастау үшін қарастыру керек болар еді. Бұл жағдайда оның бұрындары бермегені [ал сұрақ қоюшы оны алға шығарған], сұрақ қоюшының жауап берушіге қарсы құрастырған силлогизмінің формасы болатын. Егер де бұл форма (191-бет) силлогистік форма болмағанда, онда одан жауап берушіні әшкерелеу шықпайтын еді. Ал егер ол силлогистік форма болып табылса, онда ол [тезистің] жауап беруші қорғаған күйін терістейтін, сөйтіп, одан әшкерелеу шығарылатын.

Бірақ жауап берушінің берген алғышарттары, оларды жауап берушінің айтқан уақытындағы жағдайында алып қарастырғанда, шындығында ақиқат емес әлде жалпы қабылданбаған алғышарттар болуы да мүмкін. Немесе олардан жауап берушінің қорғайтын [тезисінің] күйіне қайшылық танытатын силлогизм құрастырылмайтындай болған. Ал сұраушы бұл алғышарттар дұрыс және олардан силлогизм құрастырылады деп ойлаған, сондықтан да ол оларды біріктірген және жауап берушіге айтқан. Әрі ол соларды жауап берушінің қорғайтын [тезисінің] жай-күйіне қайшылық келтіретіндей деп елестеткен.

Немесе сұрақ қоюшы жауап берушінің берген жауабын бұрмалаған, соның нәтижесінде сұрақ қоюшы жауап берушінің тезисінің жай-күйіне қайшылық тудыратын силлогизм құрастырған. Сондықтан да жауап беруші бұндай жағдайларда алғышарттарды тексеріп шығуы тиіс еді, сөйтіп, олар өздері бергендей болса және оны сұрақ қоюшы пайдасына жарата алмайтындай болса, немесе одан шындығында силлогизм құрастыра алмайтындай болса, [ал сұрақ қоюшы сол мезетте олардан жауап берушіге қарсы силлогизм құрастырылады деп ойлап отырса], онда жауап беруші сауал қоюшыны сол пікірді терістейтіндей күйде қарсы алғаны жөн, яғни бұл алғышарттар келтірілген кезде сұрақ қоюшыға еш көмегін тигізбейтіндей және олардан силлогизм (сұрақ қоюшы құрастырылады деп ойлағанмен) құрастырылмайтындай жағдайлар жасалыну керек.

Егер де сұрақ қоюшы жауап берушінің айтқанын бұрмалаған болса, онда жауап беруші оны біле қойғаны жөн. Сауал беруші алғышарттарды сұрақ қою арқылы, [сұрақ райындағы] қайсы бір алғышарт арқылы жеткізбеуі де мүмкін, өз сұрағына жауап болған [тезистің] жай-күйін біліп алғаннан кейін оның ойлағанындай [сол тезистің] жай-күйін терістейтіндей қандай да бір алғышарттарды қолдана алмайтын, сонда сауал беруші оларды езі қоятын әлде айтатын әрі солардан хабарлау арқылы болсын, сұрақ қою жолымен болсын тұжырым жасайды. Ол соны жасауға тырысады, өйткені, оның қиялында оларды [алғышарттарды] оған жауап беруші ұстатып отырғандай көрінеді.

Сұрақтардың бірінші түрі алғышарттар /11/ туралы сұрақтар, ол алғышарттар қорытынды тұжырымды ескермейтін қандай да бір алғышарттар болмақ; екінші түрі - алғышарттар мен қорытынды тұжырымның екеуінің бірге алынған /12/ сұрағы.

Сонымен, егер екінші түрдегі сұрақ пайдаланылатын болса, онда жауап беруші сұрақ қоюшының өзі іздеп тауып алған (192-бет) пайымдау алғышарттары мен сұрақ қоюшының құрастырған силлогизм формасын тексереді. Егер де жауап беруші сұрақ қоюшының пайымдауының алғышарттарының ішіндегі қандай да бір алғышартты жоққа шығарғысы келсе немесе сол пайымдаудың формасын терістегісі келсе, онда ол терістегісі келген осы бір екі [заттың] қай-қайсысын болмасын терістейтіндей силлогизм жасап шығаруы керек. Жауап беруші оны сұрақ қою арқылы емес, хабарлау жолымен жасай алады. Сондықтан жауап беруші осы екі [заттардың] қайсысын болмасын терістесе де, ол [тезистің] жай-күйін сақтайды және өзінен әшкерлеу мүмкіншілігін алыстатады. Ол қарсы пікір даярлайды /13/, ал қарсы пікірдің өзі де силлогизм. Ол силлогизмнен жауап беруші сұрақ қоюшының одан алуға тырысқан алғышартына қарама-қарсы қорытынды шығарады.

Диалектикада сұрақ қоюшының жауап берушіден оның сұрақ қоюшының қолына тигенін қаламайтынды алу үшін әрекеттенуі де мүмкін тұстар /14/ кездеседі әрі сондай болған жағдайда жауап беруші қарсылық көрсете алады және диалектикада жауап берушіден оның айтқысы келмегенді алуға тырысатындай жағдай да болады және ондайлар кездескенінде жауап берушіге қарсы шығудың қажеті жоқ (бұдан кейініректе біз олардың қандай жерлер екендігін түсіндіреміз).

Алғышарттар мен қорытынды тұжырымдарды бірге қарастыру мәселесі диалектикада аса табысты пайдаланылатын сұрақтар қатарына жатпайды, керісінше, диалектикада [бірінші түрдегі] сұрақты қолдану ең табысты болып табылады. Сол арқылы сұрақ қоюшы қайсы бір алғышарттардың әрқайсысын өз алдына жеке-жеке қарастыра алады. Содан кейін ол олардан кейінірек жауап берушінің айтқанына қарама-қарсы келетіннің және қайшылықты шығаратын алғышарттардың басын қосады. Тіпті сұрақ қою барысында ол қарама-қарсылық күйін жасыратын болса және оны жауап беруші сезбесін деп көз бүкпелейтін болса да қайшылықты табады.

Диалектикалық алғышарттар /15/ - жалпылама қабылданған алғышарттар. Олардың зерттейтін пәндерінің жалпы [әмбебап] екендігі анық, өйткені олардың зерттейтін пәндері - барлық уақытта бірінен соң бірі зерделенетін құбылыстар және [бірінен соң бірі] жойылатын құбылыстар. Сондықтан да олардың сезімдік қабылдаудан жоғалғаннан кейінгі күйі қандай болатындығы белгісіз; сонымен қатар, барлық адамдардың сезіммен қабылдайтын дүниелерінің сан жағынан бірдей болуы екіталай, ал барлық [адамдардың] жалпылама қабылданған алғышарттары сан жағынан алғанда бірдей болуы тиіс ұғымдар болуы керек (192-бет).

Бұл алғышарттар мен көзқарастар алдын ала сынақтан өткізілмей-ақ, тәжірибелік тезге түспей жатып-ақ, олардың мазмұны [шындығында] бар дүниелерге сай келе ме әлде келмей ме дегенді білмей жатып-ақ қабылданады. Олар тек көзқарастар ретінде ғана қабылданады. Онда адамдардың олар туралы олар осындай немесе ондай емес деп ойлағанынан артық ештеңе берілмеген. Дәп сол сияқты, біз көрген затымыз туралы нық сеніммен айта аламыз, сонымен келісеміз және оны ұстанамыз, дегенмен, бұл күй біз оны көзбен көргендей болмайтындығы анық. Сол сияқты, дәп осылайша біз басқа адамдардың көзқарастарымен олар туралы жақсы пікірде болғандықтан да келісе саламыз, сөйтіп, олардың өздері білетін және айтып беретін ұғымдары мен түсініктеріне (олар туралы басқа еш қатынаста хабардар болмасақ та) толық сенеміз.

Хабарлаушылар және олардың сол бір көзқарасына мойынсұнғандар көпшілік болған жағдайлардың барлығында біз оларға толығырақ сенеміз. Сөйтіп, олардың хабарлаған куәгерліктері мен көзқарастарына деген біздің сеніміміз көбірек, біздің олармен келісуіміз мықты болады және оларға біздің жан дүниемізде орнаған сенім мен олардың ақиқаттығына деген мүлтіксіз айналу арта түседі. Біздің олармен келісіміміз бізге олардың өздері көзімен көргені және ол туралы көзқарас қалыптастырғаны туралы хабарлайтын жеке тұлғалардың санының өсуіне пропорционалды түрде сай жүріп отырады.

Көзқарасқа біз, ол көзқарас [дұрыс] көзқарас болғандықтан, яғни ол барлық адамдар көзқарасына айналғандықтан толығымен сенеміз /16/. Сезіммен қабылданатын заттарды біз басқалар қалай сезсе солай сезетіндігіміз сияқты, сөйтіп біз заттарды басқалардың оларды сезінуіне иек арта отырып қабылдай алатындығымыз сияқты және өзіміз аңғармай, сезіммен қабылдамай жатып-ақ олар туралы бізге айтқандармен ғана қанағаттанатындығымыздай, заттарды да біз солай қабылдаймыз. Сөйтіп оларды [нақ] бір сезіммен қабылданатын және бақыланатын заттардай қолданамыз.

Сондай-ақ, бұл ақылмен танылатын саладағы өзіміз танитын және өз зердемізбен қабыл алатын заттар жағдайына да ұқсас, яғни олардың біздің танымымызға қатысты ақиқат екендігіне өзімізден - өзіміз (193-бет) сенетін заттарымыз бен оларға білім ретінде сенетін заттарға және басқалардың солар туралы көзқарасына дәп бір өзіміз сол заттарды таныған, білгендей-ақ пайдаланатынымызға ұқсайды.

Біз сол бір заттарға қатысты басқалардың көзқарастары мен білімі тұрғысынан әрекеттенеміз. Олардың әлгі заттар туралы бізге жеткізген біліміне арқа сүйеп, біздің өзіміз олар туралы одан басқа ештеңені де білмеуіміз мүмкін. Ақылмен танылатын дүниелердегі біздер сенетін көзқарастар бір ғана адамның немесе тек қана [адамдар] тобының көзқарасы болуы мүмкін. Бұндай [көзқарас] дегеніміз құптауға лайық, құптауға тұрарлық [яғни онымен біздер келісетін] көзқарас. Әрі бұндай көзқарас барлық адамдарға ортақ көзқарас болуы да мүмкін. Бұндай көзқарас дегеніміз - жалпылама қабылданған көзқарас.

Сонымен, жалпы қорытындылай келе шығатыны мынау - диалектика өнерінде бірінші бастау болып табылатын жалпылама қабылданған алғышарттар дегеніміз тексерілмейтін жалпы білімдер. Бұл білімдер қабыл алынатын, [онымен солай деп келісілетін] және олар шындығында сондай еді деп қабылдап отырғанымызға сенімділік танытатын жалпы білімдер болып табылады және олар одан артық басқа ешқандай білімді керек етпестен, өз алдына қолданыла береді.

Ал расында, дәйекті білімнен /17/ тұратын алғышарттар - теоретикалық ғылымдардың алғашқы бастаулары. Олар - тіршіліктегі бар заттарға сәйкес келетін, біз олармен келісетін және оған біздер сенетін жалпы алғышарттар.

Біздің әрқайсысымыз оның растығы, дәйекті білім деген мағынасына қарап-ақ, оның бар заттармен сәйкестілігі негізінде пайдаланамыз. Сондықтан да ойда жоқта сол бір алғышарттарға катысты басқа [адамдардың] бірдей көзқарасы бар болса, сол көзқарастар олардың дұрыстығы мен ақиқаттығын куәландыратын болса, онда ол біздің оған деген сенімімізді күшейте қоймайды, сөйтіп, соның нәтижесінде ондағы бар растығы, дәйекті білім күштірек болып шыға келмейді. Біз олар туралы басқалардың ұқсас көзқарастары бар екен деп және осының барлығы сол көзқарастардың дұрыстығының куәсі екен деп олармен бірден келісе салмауымыз керек және сондай екен деп пайдалана салмауымыз керек, керісінше, біз өзіміздің зердемізбен бәрін сарапқа салуға тиіспіз (193-бет).

Жалпылама қабылданған [алғышарттарға] келер болсақ, онда олар тек қана бізден басқаларының барлықтарында, яғни басқа [адамдарда] өздері жайында бірдей пікір тудыратындықтан ғана қабыл алынады. Бұл [адамдар] сол бір [алғышарттардың] дәл сондай әлде басқаша екендігін куәландырады. Ал егер көптеген немесе барлық жалпылама қабылданған алғышарттар [дүниедегі бар] заттарға сәйкес болса, әрі біз оның сондайлығына өзіміздің жеке біліміміздің арқасында көз жеткізсек, олардың ақиқаттылығы мен жалпылама қабылданғандығына да көз жеткізсек, онда оның берері мынау ғана - олардан біздің жан дүниемізде сапа немесе сан [мәселесі] туралы пайымдау құрастырылады. Одан асып бара жатқан ештеңе жоқ. Бұдан кейін өзіміз біздің жанымыздан [тысқары] жатқан сан мен сапаға олардың қалай қатыстылығы жайлы аңдай аламыз. Оларды біз өз жанымыздан кездестірдік. Оны бізге олар жалпылама қабылданғандықтан әкелетін немесе берілетін дүниелер арқылы тұжырымдадық дегенде жатқан жоқ мәселе. Ендеше, бірінші орында, біз олардың біздің жанымыздан тысқарылығынан шегініп отырмыз.

Ал құрамында ғылыми білім мен растығы, дәйекті білімі бар алғышарттарға келер болсақ, олар туралы жеткілікті білім әрбір [мәселе] пікірі бойынша олардың өзінен толығымен немесе қажеттілікпен туындап жатады. Бұл қажеттілік неден көрінеді? Ол әлгі [алғышарттардың] біздің жан дүниемізде бірдеңенің саны мен сапасы жайында қалыптасатындығынан көрінеді. Бұдан олардың әлгі аталған сан мен сапаға қатысты жаннан тысқары жатқандығы шығады, сөйтіп, олардан сан мен сапа [мәселесі] туралы пікірлер құрастырылады. Құрамында ғылыми білім бар алғышарттар олар туралы білімнің акциденция арқылы емес, субстанционалды түрде алынғандығынан да ақиқат болмақ. Жалпыға ортақ білім құрамында бар алғышарттар олар жалпылама қабылданған алғышарттар болғандықтан да ақиқатты. Ал ондағы ақиқаттылыққа субстанционалды түрде емес, акциденталды түрде қол жеткізілген.

Бастаулар /18/ ретінде қолданылатын алғышарттар мыналар:

1) қабыл алынатын [онымен келісетін] білім әкелетін алғышарттар; 2) жалпылама қабылданған білім әкелетін алғышарттар; 3) сезімдік білім әкелетін алғышарттар; 4) растығы, дәйекті /19/ білім әкелетін алғышарттар.

Алайда, алдында біз өзіміз құрамында жалпылама қабылданған белгілі, мәлім білімі бар алғышарттарды құрамында растығы, дәйекті білімі бар алғышарттардан ажырата алмаймыз, сөйтіп, тіпті, олардың барлығын бірдей пайдаланамыз да (194-бет). Сірә, бастапқыда алғышарттардың және көзқарастардың дұрыстығын тексеретін құрал біздің оларға дәлме-дәл келетін жалпылама қабылданған алғышарттар мен көзқарастарды табуымызда жатқан болар.

Осылайша, құрамында растығы, дәйекті білім тұрған бірінші алғышарттар өзінің пәнінің көрінісі ретінде сезімдік білімді алады. Олар бірінші жалпылама қабылданған алғышарттар болып табылады. Сондықтан да біздер жалпылама қабылданған білім құрамында бар алғышарттарды қайнар көздер, бастаулар қылып алуымыз керек және растығы, дәйекті білім бойында бар алғышарттарды, жалпы алғанда, бүкіл адамдарға ортақ ету керек. Осыдан біздер алғышарттардың ішіндегі бастаулар /20/ ретінде пайдаланылатын алғышарттардың түріне ие боламыз. Олар, әу бастан-ақ бір бірімен өзара қатынаста үшке бөлінеді:

1) құрамында сезімдік білімі бар алғышарттар;

2) құрамында қабыл алынатын [онымен келісетін] білімі бар /21/ алғышарттар;

3) жалпылама қабылданған білімі бар алғышарттар.

Адамдар қашанда басымдылығы мен орналасуына қатысты қабыл алынатын білімі бар алғышарттардан гөрі сезімдік білім мен жалпылама қабылданған білімі бар алғышарттарды дұрыс деп таниды. Олар қабыл алынатын білімі бар алғышарттар, әдетте, сезімдік білім жинақтайтын алғышарттар мен жалпылама қабылданған білім тарататын алғышарттар арқылы сыналады және түзетіледі деп есептеген. Ал құрамында жалпылама қабылданған білімі бар алғышарттарды олар адамға /22/ сезімдік білімі бар алғышарттарға қарағанда тым орынды, үйлесімді алғышарттар деп есептейді. Өйткені сезіну біздер, адамдар үшін де және қалған барлық жан-жануарлар үшін де ортақ қасиет болып табылады, ал кұрамында жалпылама қабылданған білімі бар алғышарттар тек зерделі адамға ғана тән.

Олар [осы алғышарттар] - ақылмен танылатын дүниелер. Жалпылама қабылданған білімі бар алғышарттардан тұратын аргументтер [дәлелдемелер] дегеніміз зерде аргументтері болып табылады. Сезімдік білімнен /23/ тұратын алғышарттар диалектикада бастаулар ретінде қарастырылмайды, себебі олардың зерттеу пәндері - [жеке даралық] көрінісі. Олар тек қана индукцияда жалпылама алғышарттарды растау үшін қолданылады. Жалпылама алғышарттар өздерінің пәндерінің көрінісі ретінде сезімдік білімді алады, бірақ олар сезімдік білімнен тұратын алғышарттар болып табылмайды. Олар жалпылама қабылданған білімнен тұратын алғышарттар құрамына кіреді.

Жалпылама қабылданған білімнен тұратын алғышарттар дегеніміз - бірінен кейін бірі /24/ қарастырылатын және танылатын алғышарттар. Соларға сүйене отырып, әлемдегі барлық халықтардың бала-шағалары тәрбиеленеді және солардың арқасында түрлі халықтар олардың қалаларының бір-бірінен алыстығына қарамастан, тілдері мен әдет-ғүрыптарының бөлектігіне қарамастан, бір - бірімен қатар қоныс өмір сүре алады. Солардың арқасында халықтар бір-бірімен араласып - құраласып тіршілік етеді және де олардың бірлесе әрекеттенуі соларға сүйене жүзеге асады (194- бет). Солар негізінде олардың арақатынасында мақұлдауға тұрарлық нәрселер құпталады.

Жалпылама қабылданған білімнен тұратын көзқарастар мақтау мен жоғары қойып, дәріптеуден /25/ құралады, сол сияқты, бәріне мәлім даттау мен балағаттаудан да тұрады. Осы соңғылары - жаман көзқарастар. Осы екі көзқарастың екеуі де жалпылама қабылданған білім құрамында бір-біріне, ғылыми пайымдауларда ақиқат пен жалған өзара қалай қарама-қарсы болса, сондай дәрежеде қарама-қарсы.

Ғылыми білімдегі ақиқат диалектикадағы мақтау мен артық көруге тең келеді, ал ғылыми білімдегі жалғандық диалектикадағы әділетсіздікке (эристикаға) тепе-тең түседі. Жалпылама қабылданған білімнен тұратын осы бір көзқарастар адамдарға заттардың қарастырылатын түрлерінің барлығында /26/ белгілі және сол білім алынатын жерлердің бәрінде де белгілі.

Бұл заттардың үш түрі бар:

1) теоретикалық заттар;

2) практикалық заттар;

3) логикалық заттар.

Теоретикалық заттар дегеніміз - жалпы мәселелер. Адам теоретикалық заттардың барлық жеке көріністерін өз еркінше шеше алмайды.

Практикалық заттар түрі дегеніміз - универсалийлер. Адам олардың дербес көрінуінің барлық жеке жағдайларын өз еркінше шеше алады.

Логикалық заттар түрі дегеніміз - әдетте, теоретикалық және практикалық дүниелерді тану құралы ретінде пайдаланылатын және ақылмен танылатын заттарда қате болдырмас үшін пайдаланылатын түр. Сол арқылы хабарламалар мен пікір айтулардағы ақиқат пен жалған тексеріледі. [Осы түрлерге сай] жалпылама қабылданған білім алып жүретін алғышарттар келесі түрлерден тұрады: 1) теоретикалық дүниелерде жалпылама қабылданған білімдер ала жүретін алғышарттар; 2) практикалық дүниелерде жалпылама қабылданған білімдер ала жүретін алғышарттар; 3) логикалық дүниелерде жалпылама қабылданған білімдер ала жүретін алғышарттар.

Пәндері жалпы болып табылатын практикалық алғышарттар олардың [пәндерінің] жеке көріністері адамның еркіне байланысты ғана тіршілік ететін болса, онда олар -практикалық алғышарттар.

Ал егер оларда пәндердің көрініс табуының [жеке жағдайлары] адам еркіне қарамай тіршілік етер болса, онда олар, тіпті кейбір көрініс табудың [жеке жағдайлары] адам еркіне байланысты болған күннің өзінде, теоретикалық алғышарттар болып табылады. Алайда, әрбір адам (195-бет) өзін заттардың кейбір түрлері толғандырғанда ғана жалпылама қабылданған білім ала жүретін [алғышарттарды] пайдалана бастайды, әрі оны өзіне қаншалықты керек болса, сол мөлшерде ғана пайдаланады және заттардың түрлерінің ішінен өзіне керектісінен ғана пайда табады.

Жалпылама қабылданған білімді ала жүретін пайымдауларды [қолдану] өлшемінің арқасында ол сол [түрмен] айналысады және соған әбден әдеттенеді әрі сонда оқып-үйренеді; әрбір адам жалпылама қабылданған білім әкелер алғышарттарды пайдаланады. Ол адамға екі жағдайда керек: не адам оларды бар қалпында [олардың тікелей мағынасында] пайдаланғанда, не олардың күшін, олардың [құрамдас] бөліктері мен олардан шығар салдарларды пайдаланғанда.

Жалпылама қабылданған білім әкелер алғышарттар оларды тексере қалған күнде [тіршіліктегі заттармен] сәйкес келмесе және олардың басқалардан өзгешеленетін жағдайларынан олардың ақиқаттығы әлде жалғандығы шықпайтын болса, онда олар бір-біріне қарама-қарсы, қайшылықты пікірлер болуы мүмкін немесе барлық [адамдар] қабыл алған пікірге қайшы пікір болуы мүмкін. Осы (екі) пікірлердің екеуі де бірге тұрып ақиқат бола алмайды. Мұнда осы қайшылықты екі пікір туралы мынау ескерілген:

1) бір ғана субъект туралы екі пікірдің біреуі - екіншісінің бекітетінін толығымен терістейтіндей пікірлер;

2) екі пікірде де бір субъект турасында толығымен қайшылықты қос тұжырымдама табылған уақытта (яғни шындығында да қайшылықты болып табылатын қос қарама-қарсы пікірлер болғанда).

Егер екі қайшылықты алғышарттарға басқа алғышартты қосар болсақ, онда олардан (екеуінен) екі силлогизм құрастыруға болады. Олардың бірінде қандай да бір субъект туралы не нәрсе мақұлданса, басқасында сол нәрсе дәл сол субъектіде жоққа шығарылады, яғни біреуінде дәлелденетін нәрсе екіншісінде терістеледі.

Сол сияқты, біреуі - мақұлдайтын, басқасы - терістейтін қайшылықтағы алғышарттарда да оларға бір-бір алғышарттардан қосар болсақ жағдай солай болар еді. Ал қарама-қарсы алғышарттарға келер болсақ, яғни олардың (195-бет) бірінде басқасында мақұлданатын затқа кереғар (бір ғана субъект туралы) нәрсе жайлы айтылатын болса, онда ол екеуінен де екі силлогизм құрастыруға болады. Ол екі силлогизмнің біреуінің тұжырымдамасында субъектідегі (екі) кереғар дүниенің біреуінің бекітілуі бар, ал екіншісінің тұжырымдамасында дәл сол субъектідегі басқа кереғарлық бекітіледі, яғни [оның екеуінің] біреуінде басқасында терістелетін нәрсенің дәлелдемесі шығып түр деген сөз.

Демек, диалектика өнері қандай да бір тұжырымды дәлелдей алады және дәп сол тұжырымды /27/ терістей де алады, сөйтіп, қайшылықтың (екі) бөлігін біріктіре келе екі силлогизм жасап шығара алады. Осы екі силлогизм қос қарама-қарсылықты бірге дәлелдейді. Ол силлогизмдердің екеуі де бірдей (толығымен) диалектикалық силлогизмдер болып табылады. Бұндайға растығы білімге негізделген ғылымдарда жол беруге болмайды. Сондықтан да диалектика өнерінде күмәндануға орын бар.

Күмәндану дегеніміз - қарама-қарсы қос тұжырымды екі силлогизмді құрастырып шығару. Бұл тек қана кіші алғышарттағы ортақтық пен үлкен алғышарттағы кереғарлық арқылы ғана жүзеге асуы мүмкін. Бұның себебі жалпылама қабылданған білімді алып жүруші жалпылама алғышарттар ішінде жалғандығы олардың құрамдас бөліктерінің жалпылама қабылданғандығымен жасырылған жеке алғышарттардың болуымен түсіндіріледі, яғни олардың предикаттарының жалпылама қабылданғандығымен түсіндіріледі деген сөз. Ол предикаттар субъектінің өзіне толығымен [таралады], сондықтан оның жалған бөліктері де олардың туралығына сенім тудырады. Нәтижесінде, олар оның ақиқат бөліктері есебінде қолданылады. Сол себептен жалпы қабылданғандық оның ақиқат бөліктерімен қатар жалғандарын да қамтиды, демек, оның жалғандығы біліне бермейді.

Адамға алғышарттың ақиқат алғышарт екендігін және оның көптеген заттарда бар алғышарт екендігін әрі оның қандай заттарда жоқ екендігін білмеген уақытында оны бір көргеннен ешбір шек коймай, жалпы алғышарт ретінде қабыл алу қасиеті тиесілі. Сондықтан, мүмкін, жалпылама қабылданған білім беретін көптеген алғышарттар орынды наразылық тудырар бастаулардан тұруы мүмкін. Алайда олардың жалпылама қабылданғандығы наразылық арқасында тұтастай терістелінбейді, керісінше, егер де олар өзінің ақиқаттығына қатысты жалпылама қабылданбаған болса, онда олар оның жалпы ақиқаттығын ғана терістейді. (196-бет). Егер жағдай осылай болып тұрса, онда олардың оларға қайшылық танытар қарама-қарсылықтары, сол қарама-қарсылықтар жалпылама қабылданған жағдайда және қос жалпылама қабылданған қарама-қарсы алғышарттар кездесіп, сәйкес түскен жағдайда ғана, ақиқат болмақ.

Сондықтан да егер осы жалпылама білім әкелетін силлогизм түріндегі алғышарттарға ұқсас алғышарттар ізделініп отырған бір ғана нәрсеге қатысты қолданылатын болса, онда олардың өздерін туындатқан алғышарттарға сай қарама-қарсы тұжырымдар жасалынады.

Бұндай жағдайларда зерттеушілер оларды жалпылама қабылданған білімге негізделген алғышарттар арқасында олардың жалпылама қабылданғандығына қатысы тексерер болса, онда олар растығы дәйекті біліммен емес, өзінің көзқарастарынан алынатын пікірлердің барлығымен қанағат табады. Егер де олардың әрқайсысы өзінің қарсыласы пайдаланатынға қарсы бірдеңені қолданар болса әрі олардың (екеуінің) біреуі екеуінің де пайдаланғандарының жалған бөлігін анықтай алмаса, онда ол екеуінің бір зат туралы көзқарастары екі түрлі болады. Ал егер олардың біреуі қай бір уақытта басқа уақытта пайдаланғанына қарама-қарсы бір нәрсені қолданса, сөйтіп бір көзқарастан екінші біреуіне көп рет көшіп жүрер болса және осы айтылғандардың барлығын бір мезгілде бірдей күшпен қолданса, онда оны екі ойлылық пен дағдарыс жаулап алады.

Бұл заттардағы ақиқатты іздеп табам деушілер бұл тұрғысынан не қарама-қарсы көзқарастарға ие болуы керек, не бір көзқарастан екіншісіне өтіп отыруы керек, не дағдарып тұрып қалуы тиіс. Бәлкім, ақиқаттығына қатысты толығымен ақиқат алғышарттар пайдаланылғанда бұлай болмас та еді. Өйткені екі бір-біріне қарама - қарсы алғышарттардың бірдей ақиқат болуына жол жоқ, керісінше, егер де олардың біреуі (түгелдей) ақиқат болса, келесісі - түгелдей жалған болмақ.

Сірә, біздің жаратылыстан бар күшімізге сай (196-бет), бір дегеннен не олардың барлығында бірдей, не олардың көпшілігінде байқалмайтын еш жалған қосылмаған, толығымен ақиқат жалпылама бірінші алғышарттарды табу мүмкін болмас.

Бәлкім, бір дегеннен біз сол арқылы бірінші алғышарттарды сынай алатын қандай да бір затқа ие емеспіз. Оның тек қана жалпылама қабылданған алғышарттар болатындығы ғана белгілі. Сол сияқты, әрбір жеке адам да өзінің құр талпынысымен әрі жалпылама қабылданған, әрі қарама-қарсы алғышарттарды таба алмайды. Керісінше, әрбір адам бір-біріне қарама-қарсы жалпылама білім әкелетін екі алғышарттың біреуін ғана таңдайды, ал басқасы - олардың екіншісін, оған қарама - қарсысын таңдайды. Сол сияқты, әркім де әрбір жалпылама қабылданған жалған алғышарттан ондағы өтірік жасырылған бөлігінен кез келген өтірікті таба алмайды.

Сірә, заттарды зерттеудің бастамасы мен олардың ақиқаттығы мен туралығын тексеру дегеніміз жалпылама қабылданған алғышарттар /28/, себебі жүректе ұялар жалпылама қабылданғандықтың дәп өзі алғышарттың екеуінің біреуін соның (екеуінің) басқасымен байланыстырады. Мен мұнда субъектімен [байланыстырылған] предикат туралы айтып тұрмын. Соның арқасында алғышарттың ақиқаттығына деген сенім нығаяды және тағы қайталар болсақ, дәл соның жалпылама қабылданғандығының арқасында ғана солай болады.

Адам ол екеуінен өзінің жан дүниесінде келісетінімен байланыстысын және қандай да бір мөлшерде [болатын] бар [бөлшегін] алады. Бұл [бөлшек] жаннан тысқары жерде де мақұлданады және дәл сол мөлшерде қала береді. Ал адам жанында терістелумен байланыстысы және қай бір мөлшерде [болатыны] жаннан тысқары жерде де теріс болып табылады және дәл сол мөлшерде қалады. Егер де осы адам жанындағы жалпылама көзқарастарға қатысты олардың жаннан тысқары жерде де жалпылама екендігі расталған болса, онда адам соны пайдаланады. Олардың көбісі [бұл жағдайда] жарым-жартылай жалған, ал олардың жалғандығы білінбейтіндей жалған болып келеді. Олардың көбісінің қарама-қарсылықтары, олардың универсалийлер [құллияттар] екендігі тұрғысынан алғанда, дәл солайша жалпылама қабылданған болып табылады.

Сондықтан олар, өздері жай пікірлер бола тұра, растығы, дәйекті білімнен тұратын көзқарастар ретінде қабылданады және жарым-жартылай ғана ақиқат болса да, жалпы алғанда, ақиқат деп қабылданады (197-бет). Әрбір адам универсалийлердегі [құллияттардағы] өзі пайдаланатын жалған бөліктерді ауыстыра алмайды да, екі жалпылама қабылданған алғышарттардағы қос қарама-қарсылықтың екеуінің біреуін [жоққа шығара да] алмайды.

Сонымен, жалпылама қабылданған алғышарттардағы әрбір жалған универсалийлердің [құллияттардың] жалған бөлігін алып тастауға әрбір адамның күші келе бермейді, әрі ондағы ақиқаттың /29/ дәрежесін адам өзі анықтай алмайды. Сондықтан адам оны жалғаннан ажырата да алмайды. Ендеше, егер де ол бұны соның өзінде жасай алмаса, әрине, одан туындайтын тұжырымдардың да ақиқаттылық деңгейін анықтай алмайды. Нәтижесінде зерттеушінің әрбір көзқарасы әлде көп мөлшерде ақиқат, әлде байқалмайтын жалған аралас болып табылады.

Егер де екі зерттеушінің біреуі жалпылама қабылданған алғышарттардан қайшылықты бірдеңені тапқан болса, онда басқасы да оны табады. Сөйтіп, олардың әрқайсысы өз зерттеуінде соны қолданады және тексеру барысында өзінің тапқанын пайдаланады. Бұл жағдайда олардың пікірлері міндетті түрде қарама-қарсы болады және бір-біріне қайшылық танытады. Алайда, әрбір адамның өздігінен жалғанмен араласқан ақиқатты анықтауға мұршасы жетпейді, одан жалғанды ажыратып, оны алып тастауға да мүмкіндігі жоқ. Өйткені ақиқатты ажыратып алу мен жалғанды лақтырып тастау жалған алғышарттарды [терістеу] арқылы ғана жүзеге асырылады. Ал ол болса осы алғышарттарды терістейтіндей қарама-қарсы алғышарттарды аңдай алмады.

Қайшылықты көзқарастарға ие әрбір адам, не өзінің көзқарастарының жетіспейтіндігін байқайды және солардан күмәнданады, не тіпті күмән келтірмейді де, сөйтіп, көзқарастарының кемшіліктерін байқамайды да.

Керісінше, өзінің танып-білгенін ғана өзіне дұрыс деп есептейді, сөйтіп, одан басқа ештеңені ойлағысы да, қабылдағысы да келмейді. Егер де өз көзқарастарына күмән келтірер әрбір адам олардағы жетіспеушілікті байқар болса, бірақ өз көзқарастарына (197-бет) қайшы келетінді нақтылап анықтамаса, әрі өзінің көзқарастары туындап жатқан алғышарттарға қайшы келетіндерді де нақтыламаса, онда бұндай жағдайда, ол өзіне -өзімен бірге зерттеуші ретінде қатар тұрар сұхбаттасушысын табуы тиіс. Сөйтіп әлгімен қосыла отырып, ол өз көзқарастарының күмәндісін тексеруге де кірісіп кетеді. Бұл жағдайда, тіпті олардың екеуі де өз көзқарастарының жетіспеушілігін байқамаған болса да, олардың біреуі - сұрақ қояды, ал басқасы - жауап береді.

Олардың әрқайсысын басқаға өзінің бағалайтын, қорғайтын және қолдайтын білімін хабарлау асқан шаттыққа бөлейді. Содан олар өзінің үстемдігін көреді /30/, сол арқылы ол басқалармен бәсекелеседі. Ол [әркім] басқаны дәл [осылай] оқытуға бейім. Мұнымен қоса, ол өзінің оқытушы ретіндегі үлкендігі оның мерейін үстем қылса және оның артықшылығын паш етсе дейді. Бұл да адамдардың басқадай игіліктерге талпынуы сияқты дүниелер. Сондықтан да олардың әрқайсысы басқасындағы барды әлсіретуге және тәртіпке келтіруге әрекеттенуді бастайды. Сөйтіп ол өзіндегі барды күшейтеді және жоғары көтеріп, әспеттейді, өйткені сол арқылы ол бәсекеге түспек және басым болмақ /31/.

Соңғы айтылған екі дүние үшін олардың әрқайсысы басқа зерттеушілердің қатысуын қажетсінеді деп айта аламыз. Олар тексеруді не сол жолды ұстанғандықтан, не бәсекелестіктен, не қорғау мақсатымен, не қатты қозып кеткендіктен әлде пайда табу үшін және өтірікті ақиқаттан ажырату үшін әрі олардың әрқайсысының білімі кемелденуі үшін, әрі олардың көзқарастарында байқалып қалған жетіспеушіліктің (кемістіктердің) көзін құрту үшін жасайды. Сондықтан да олар бір-бірінің [көзқарастарын] тексерген уақытта олардың әрқайсысы басқасының дәлелдеп отырған нәрсесін түгелдей қарап шығу үшін бар күшін салады.

Сөйтіп, оның шығарған нәрсесінің ізін бағу үшін, содан соң әлгі зат туралы өз көзқарасын дәп сол зат туралы басқаның көзқарасымен салыстыру үшін, басқаның күшін пайдалану үшін де басқаның көзқарасына жүгінеді. Оның өзінің қарсыласынан [алған] силлогизмді қарастыруы [кәдімгі] силлогизмді қарастыру сияқты, мейлі, оның ойына, тіпті, өзінің зат туралы пікіріне қарама-қарсы нәрсені қабылдау келген күнде де солай болады.

Қарама-қарсы силлогизмдер /32/ - әр түрлі көзқарастары бар адамдар тобынан алынатын силлогизмдер. Олар оның өзінде бар қарама-қарсы (198-бет) силлогизмдер деңгейінде түр. Сондықтан да ол әлгілерді [адамдар] топтарымен біріге отырып қарастырады. Бұл жағдайда олардың барлықтары бір-біріне әрбір алғышарттардағы және әрбір қорытындыдағы ақиқатты ажыратуға көмектеседі. Бұл тек қана бір-біріне уәж айту мен бір-біріне қайшылық таныту арқылы жүзеге асады. Сондықтан да олардың әрқайсысы, басқасымен бірге, бір-бірімен қақтығысқан уақытта олардың (екеуінің) біреуі - сұраушы, ал басқасы - жауап беруші болғанын қажетсінеді. Бұл олардың әрқайсысының дау көзіне қатысты таласта бар күшін салуы үшін қажет.

Бар күшті олар өздерінің екеуі де тезис ретінде пайдаланатын көзқарасты және сол тезисті дәлелдейтінді жоққа шығаратындай көзқарасты табу үшін салады. Бұны олар көзқарастың дәлелдемесі кітаптардағы дәлелдемелер ішінен табылмаған күннің өзінде де тапқысы келеді. Олардың әрқайсысы басқасымен бірге оның көзқарасының кереғарлық танытатынының барлығына қатысты осындай күйде болады.

Әдетте, олар өздерінің уәждерін келтіреді және осының барлығына ол туралы ауызша сұхбат арқылы қайшылық танытады немесе кітаптардағы олардың дәлелдемелерін келтіреді. Ілгеріде өмір сүргендер мен олардың алдындағылардың бізге дейін жеткен көзқарастарына қатысты осылай деуге болады.

Олардан кейін келгендер алдындағыларға білімге жету жолында өздерінің тәсілдерін пайдалануға тырысқандықтан қарсылық танытты. Олардың бір-бірінен айыра қарастырмайтын диалектикалық алғышарттардан және ғылыми тәсілдерден тұратын әдістері сұрақ-жауап барысында пайдаланылады. Оларды бір-бірінен бөліп-жармай қарастырады. Сондықтан да, олар қайшылық пен қарсылық күшейе түскен әр уақытта әлгілерді кезек - кезекпен бір-біріне, бір сәттен екінші бір сәтке дейін беріп отыратын болған, соның арқасында [талас-тартыс] уақыты созылып, ұзарып, сөйтіп, олар талас тудырған себепті жайбарақат зерттеген және жалған мен ақиқат араласып кеткен әрбір алғышарттардан ақиқатты жалғаннан ажыратуға жақындайтын болған. Осының нәтижесінде ізделінетін [тезистердің] барлығын дәлелдеудің дұрыстығы мен әрбір ізделінетін [тезиске] ғылыми тәсілді пайдаланып, силлогизмдер жасап шығу керектігі анықталатын болды.

Егер де көзқарасты зерттеу осылайша, кезек-кезек сауал қоюшының немесе жауап берушінің қызбалығы әлде кешірімшілдігімен (198-бет) тоқтатылса және егер олардың біреуі басқасының дұрыс деп есептейтінін терістей алса, онда олардың екеуі де мақтауға лайық. Себебі олардың екеуі де осыдан пайда табады және жеңіс олардың екеуіне де бірдей тиесілі болады. Бұл жеңіс бәсекелестік рухында жүзеге асқан күнде де, ол екеуінің оз көзқарастарын дәлелдеу үшін бір-бірімен күрескен, бір-бірімен жарысқан және жеңіске олардың біреуі ғана жеткен күнде де солай болмақ.

Әркімнің өз көзқарасының жеңіске жетуіне және соны дәлелдеуге көмектескенді тәптіштеп қарастыруы басқаның көзқарасын орынсыз етеді және оның өзін күшті де мықты қылады, сөйтіп, жалғанды ақиқаттан ажыратудың үздік [құралы] болып табылады. Демек, ол теоретикалық дүниелерде кездесетіндерге бәрінен де көп сәйкес келетіндігі соншалық барлық басқа [заттарға] да сәйкестік танытады. Бұл жағдайда теоретикалық эристикалық (джихадия) /33/ өнерлер, шеберлік туындайтын болған. Ол шеберлікте сұхбаттасушылар әңгіме барысында адамның затты терістеуге және затты дәлелдеуге қабілеттілігін көрсетуге тырысып бағатын болған. Бұл тек қана жеңіс пен сол [жеңіс] нәтижесіндегі атақ - даңққа жету үшін әлде басқа да адами игіліктерге қол жеткізем деп тырысу үшін жасалатын болған. Сондықтан да, егер оған мүмкіншілік берілсе, онда эристикалық ой-пікірлер "диалектикалық" және софистикалық болып шыға келетін.

"Диалектикалық эристикалық" әңгіме деп жеңіс болып көрінетін көзбояу жеңіске жалпылама қабылданған алғышарттар арқылы жетуді айтады. Ондай алғышарттар, шындығында да, жалпылама қабылданған алғышарттар.

Ал софистикалық эристикалық әңгіме деп жеңіске үстірт пікірге негізделген, шындығында жалпылама қабылданбаған алғышарттарды пайдалану арқылы жететін әңгімені айтады. Софистикалық эристикалық әңгімедегі алғышарттардың құйтұрқылығы мен жалғандығы соншалық, олар жалпылама қабылданбаған пікірдің өзіне, жалпылама қабылданған пікірдей, иландырады, ал жалпылама қабылданған пікірдің өзін жалпылама қабылданбаған пікір деп сендіреді, нәтижесінде, үш түрге бөлінетін софистикалық ой -пікірлер пайда болады:

1. Шындығында жалпылама қабылданған болып табылмайтын (199-бет) үстірт пікірге ғана байланысты, жалпылама қабылданған алғышарттар болып есептелетін және силлогизм құрылымына ие ой-пікір.

2. Шындығында силлогизм құрылымынан ада, [бірақ, сірә, силлогистік деп есептелінетін] ой-пікір мен шындығында жалпылама қабылданған алғышарт.

3. Үстірт пікір бойынша, силлогистік құрылымға ие ой-пікір және тағы да сол үстірт пікір бойынша, жалпылама қабылданған алғышартқа ие, ал шындығында - олай болып табылмайтын ой-пікір.

Осы айтылған үшеулерінің ішіндегі бірінші топтағы [ой-пікірлер], олардың құрылымының дұрыстығына сай, силлогизм деп аталады, ал қалған екеуі күмәнді және дүдәмал ой-пікірлер деп қарастырылып, силлогизм деп аталмайды. Жалпы, әркез айтылған пікірлердің құрылымы дұрыс болмаса, олардың алғышарттары дұрыс болған күннің өзінде де, олар силлогизмдер деп аталмайды. Софистикаға /34/ келер болсақ, онда ол адамға үстірт қарағанда жалпылама қабылданған болып көрінетін алғышарттардан шындығында силлогизм құруды, немесе шындығында жалпылама қабылданған алғышарттардан силлогизм болып көрінетінді құрастыруды білдіреді, немесе үстірт пікір бойынша жалпылама қабылданған болып табылатыннан, дәл сол үстірт пікір бойынша, силлогизм болып табылатынды тауып, соның арқасында жауап берушінің қорғайын дегенінің барлығын жоққа шығаруға тырысады және сұраушының терістегісі келгенінің барлығын қорғап шығады.

Ғылыми силлогизм /35/ (дәп сол дәлелденетін силлогизм болып табылады) дегеніміз -ақиқат жалпылама бірінші алғышарттардан, яғни растығы, дәйекті білімнен тұратын алғышарттардан құрастырылатын немесе растығы, дәйекті білімнен тұратын ақиқат жалпылама бірінші алғышарттардан шығып жатқан алғышарттардан тұратын силлогизм.

Философиялық ғылымдар/36/ дегеніміз растығы, дәйекті білімнен тұратын ғылымдар, әрі оларда ізделіп жатқан [тұжырымдардың] барлығын дәлелдеу үшін, біз айтқандай, ғылыми силлогизмдер пайдаланылады.

Аралас тәсіл /37/ деп көне философтардың үш түрлі тәсілдер бір-бірінен бөлініп шығып, жіктелгенге дейін қолданып келген тәсіл түрін айтамыз. Ал сол үш тәсіл түрлері мыналар: 1) ғылыми тәсіл; 2) диалектикалық тәсіл; 3) софистикалық тәсіл. Осылайша ғылыми тәсілдер жасалынды, бұдан кейін ғылыми (199-бепг) өнер түпкі мақсат болып алды, ал диалектикалық өнер оның алдындағы оған деген даярлық пен жаттығу ғана болып қалды, сөйтіп, диалектика ғылыми өнердің құралы мен құлына айналды. Ал софистика болса диалектикаға еліктеу болып қалып, оған ұқсас және өзін диалектика деп қабылдайтын [жалған] пікір жасаушы болды. Бәлкім, ол тіпті өзін нағыз философиямын деген [жалған] пікір де қалыптастыруы мүмкін. Бұл үш өнердің пәні бір және іздейтін [қағидалары] да -бір. Олар бір-бірінен өздерінің түбегейлі мақсаттары мен бастау көздері арқылы ажыратылады.

Сонымен, философия өзінің түпкі мақсаты етіп шекті бақытты /38/, ал диалектика өзінің түпкі мақсаты етіп адамның тексеру күшіне ие болуын алады және адамның ақыл-ойын философияны /39/ [қабылдауға] даярлайды. Ал, жалпы алғанда, диалектика философияның бастаулары мен оның іздеген [қағидаларын] бойға сіңіруге даярлық жасайды. Сондықтан да диалектика өнерінің мақсаты философия өнерін қолдауда және оған қызмет етуде болып табылады. Ал софистиканың түпкі мақсаты - адамды білім болып көрінетінге, даналық болып көрінетінге және ең соңғы түбегейлі бақытқа /40/ талпыныс болып көрінетінге иландыру ғана.

Осыған иландыратындардың ниеті, олардың түпкілікті ойы мен мақсаттары олардың жанының түкпірінде тығулы әрі олар соны (өздері үшін) не байлықты, не атақ-даңқты, не мақтап - мадақтауды, не басқа қандай да бір төменгі игіліктерді көздеп жасайды. Сол сияқты, олар өздерінің бастау - көздері бойынша да ерекшеленеді.

Сонымен, философияның бастаулары - ақиқат жалпы бірінші алғышарттар. Олар растығы, дәйекті білімге негізделген, ал диалектиканың бастаулары - біз анықтап үлгерген жалпылама қабылданған алғышарттар. Ал софистиканың бастаулары - заттар туралы жалған жалпы алғышарттар. Софистика олардың жалпылама қабылданғандығы туралы жалған пікір қалыптастырады (шын мәнінде бұл - олай емес). Софистиканың тағы бір қайнар көзі - ортақ жалпылама қабылданған алғышарттар. Олар жарым-жартылай жалған және де оның жалпылама қабылданғандығы ондағы жалған бөлікті жасырып қалады (біз ол туралы жоғарыда айтып өткен болатынбыз).

Соның арқасында басында олардағы жалғанды ақиқаттан ажыратып алу қиын. Растығы білімнен тұратын бірінші жалпы алғышарттарға келер болсақ, олардан да барлықтарының жалпылама қабылданғандығы шығады (.200-бет) және олар жалпылама қабылданғандықтан да, олар бір көргеннен, басқа заттар арқылы тексерусіз-ақ, алынады және біздің "Аподейктика" ("Дәлел") /41/ деген кітабымызда келтірілген себептермен септестірілмей тұрып та алына береді.

Сондықтан да олар диалектика мен оларды басқа заттар арқылы тексермейтін өнерлерде қолданылады. Сол өнерлерде олардың акциденталды түрде растығы, дәйекті білімнен тұратын ақиқат ретінде жалпылама қабылданғандығының өзі жеткілікті. Егер де жағдай осылай болса, онда солардан құрастырылған силлогизмдер өздерінің қорытынды шешімінде пікірлер беретін болғаны. Дегенмен, бұл пікірлер ақиқат болып шығады, бірақ олар субстанционалды түрде ақиқат емес, акциденталды түрде ақиқат. Алайда жалпылама қабылданғандығы олардың жалғандығын жасыратын ішінара жалған жалпылама қабылданған жалпы алғышарттар өз шешімдерінде жалған пікір туғызатын силлогизмдерді құрайды. Сонымен, біз жалған пікірлер мен ақиқат пікірлердің бастау көзі болып табылатынның не екендігі туралы ойымызды анық айттық.

Ал енді сырт көзге жалпылама қабылданған болып көрінетін, бірақ та шындығында ондай емес әрі растығы, дәйекті білімнен тұрмайтын, дегенмен, өздері жайлы жалпылама қабылданған - ау дегендей пікір туғызатын алғышарттар туралы айтар болсақ, онда олар өздерінің жалпылама қабылданғандығынан басқа, солай болып көріну имитациясында да басқа дүниелерге арқа сүйейді. Олар біздің "Софистика" деген кітабымызда жіктеле келтірілген.

Диалектика /42/ бастауларында жасырынған өтірік асқан шеберлікпен тығылған әрі ұзақ уақыт бойы терең тексеруді қажет етіп, бірден таныла қоймайды. Өйткені оның жалпылама қабылданғандығы және басқалардың оның сондай екендігі туралы куәгерлігі жалғанды анықтауға кедергі етеді. Сол сияқты, өтірік софистика бастауларында да жасырын түрде кездесе алады. Бірақ мәселе олардың жалпылама қабылданғандығында емес, мәселе олардың кінәраттылығы мен көзге ұрарлық жалғандығының бет бүркелгендігі соншалық, олар жалпылама қабылданбаған болса да жалпылама қабылданған деген ойға нандыратын, ал анық жалған және де ешкімнің қабылдамай тастағаны туралы ол - (белгілі) нағыз ақиқат және оған барлығы бас ұрады дегенге сендіретін, сөйтіп, мақтау мен ардақтауға тұрарлық дүниелерді олар - кінәратты (200-бет) және [барлықтары] оларды қабылдамай тастайды деген ойға иландыратын заттардан тұратындығында.

Сонымен, диалектиканың бастауларындағы жалғанды жасыруға заттың барлықтарына бірдей ортақтығы арқылы қол жеткізіледі. Бұл ортақтық оның жалпылама қабылданғандығында және ол туралы барлықтарының куәлік етуінде жатыр. Ал софистиканың бастауларындағы жалған заттың барлығына ортақ болуы және барлығына қатысты болғандығы арқылы жасырылмайды. Сондықтан да ондағы жалған дүниелер тез арада-ақ танылады немесе жеңіл қарастыру нәтижесінде - ақ табылады. Ал дәл сондай диалектиканың бастауларындағы жалғанды ашу тек қана терең зерделеп қарастыру нәтижесінде ғана мүмкін болмақ.

Диалектикада бардың барлығы софистикада да /43/ бар. Тарата айтар болсақ, шындығында диалектикадағы бар нәрсе әрі дәл соның өзі софистикада көрініс ретінде (жалған түрде) кездеседі. Демек, сондықтан да софистикалық сұрақ пен софистикалық жауап та бар (дәл бір диалектикалық сұрақ пен диалектикалық жауаптың барлығы сияқты), әрі софистикалық күмән де кездеседі (дәл бір диалектикалық күмәннің кездесетіндігі сияқты), әрі софистикалық әшкерелеу мен софистикалық уәж айту да бар (дәл бір диалектикалық әшкерлеу мен диалектикалық уәж айтудың кездесетіндігі сияқты). Бірақ, осылардың барлығы диалектикада шындығында орын алып отырса, ал софистикада жалған түрде, көзбояушылық кейпінде кездеседі. Себебі, диалектика [осы софистикадан бөлек] шындығында силлогизмді пайдаланады, әрі шындығында жалпылама қабылданған алғышарттарды қолданады. Ал софистикалық алғышарттар, шындығында олай болмағанымен де, жалпылама қабылданған алғышарттар болып көрінеді. [Дәп сол сияқты], софистикалық силлогизмдер де, өздері сондай болмаса да, силлогизм сияқты болып көрінеді. Диалектикада сияқтыға орын жоқ, керісінше, онда шындықтағы силлогизмдер мен шындығында да жалпылама қабылданған алғышарттар бар.

Диалектика философияға төменде көрсетілгендей бес дүниелер /44/ арқылы қатынасады.

1. Бірінші дүние - оның адамды алдын-ала жаттықтыратындығында және оның зердесін нақты ақиқат білімнен тұратын ғылымдарға даярлайтындығында. Ол оның адамды заттарды қалай орналастыру мен тексеру тиіс екендігін білуге және тексеруге дағдылайтындығынан әрі тексеру барысында (201-бет) айтылған пікірлерін іздестірілген (қағидаға) қайта оралатындай етіп құрастыруға үйрететіндігінен көрінеді. Сөйтіп, ол адамның зият - парасатына орталық терминді табу барысында ұшқырлық береді, содан оны сол жолда тап болар кез келген іздестірілген қағидаға байланысты ілезде силлогизм құрастырып шығуға қабілетті етеді.

Диалектика адамға өзі естіген немесе оған айтылған кез келген көзқарасқа уәж айта білуге қуат береді. Ол адамды қарастырылып отырған әрбір көзқарастың ішіндегі наразылық тудыратындай жерлерді тез арада анықтай білуге үйретеді. Диалектика адамға айтылған пікірдің айқындығы арқылы сендіруге дағдыланбау әдетін береді және басына бірінші, алғашқы болып түскен ойдың қарқынымен ғана, тәптіштеп зерттеп әрі көп рет қайтара нақтылап жатпастан барып, қарастырғансымақ болудан өзін аулақ ұстауға дағдылайды. Ол адамды ешбір көзқарасқа көңіл бұрмастай және ешбір ой-пікірге бірден "құлап түспестей" қылады.

Диалектика адамды өзі туралы жақсы пікір қалыптастыруға талпынбайтындай етеді. Оны құштарлық та, басқаның көзқарасына бола өз ішінде қызбалыққа салыну да, өзінің көзқарасына бола басқаға қозушылық таныту да былқ еткізбейді; ол ой-пікірді үнемі күдіктену үлесі болып табылатын басқа бір көзқарас тарапынан қарастырады. Ол әр көзқарасқа ол жалған немесе қате болуы мүмкін деп қарайды. Бұл дағды оны, ең алдымен, бірінші болып кезіккен өзінің қабылдайтын ой-пікірлерін тексеруге міндеттейді. Кезінде солар арқылы ол тәрбиеленген болатын және өзінің бойындағы дағдыларға машықтанған да болатын.

Осы [осындай әдетке негізделген] жолмен жүрген көп адамдар біраз уақыт шамасында сезім арқылы қабылданатын дүниелердің өзіне де күдіктене қараған және соларды тексеруге талпыныс қажеттілігін бойынан өткізген. Мысалы, Парменид пен Зенон сондай болған. Олар қозғалыс дегеніміз барлық емес, көптік дегеніміз де барлық емес, тұтастық деп тұжырымдаған. Олар өздерінің барлық туралы қорытындылары жалпылама қабылданған дүниелерден туындап жатыр деп түсінген. Жалпылама қабылданған дүниелерді олар [әділ түрде] ақылмен түсінілетін дүниелер ретінде қарастырған; сезіммен қабылданатын дүниелер оларға күмәнді болып көрінетін, себебі ақылмен танылатын дүниелердің адамға сезіммен қабылданатын дүниелерден гөрі бір табан жақын екендігінде еді. Әрі адамның зердесі оларды қабылдауға әлі де болса жеткілікті деңгейде даярлық танытпаған. Соның нәтижесінде адам ақылының күші ол кездерде оны ақиқат пен философиялық көзқарастарға жеткізе алмады.

Сонымен, адамның арка сүйейтін нәрсесі және адамның танитын нәрсесі дегеніміз, ең алдымен, мынау болмақ: 1) жалпылама қабылданған көзқарастар (201-бет), оларды бір қарағаннан-ақ барлық адамдар бірдей қабыл алады, 2) қабылдауға тұрарлық, қабылдауға болатын көзқарастар және 3) сезімдік көзқарастар. Қабылдауға тұрарлық, қабылдауға болатын көзқарастар дегеніміз мынадай көзқарастар: олар туралы адамның өзінің жеке білетін мағлұматы жоқ, олар туралы айтқанда адам өзінің ол туралы пікірі түзу басқа адамның біліміне ғана жүгінеді.

Адамның [қабылдауға тұрарлық көзқарастарға] жүгінетін себебі оның өзінде ғылыми көзқарасқа жету мүмкіншілігі жоқ екендігінде немесе ол туралы өзіндік білім алу жолымен жететін ғылыми көзқарастың болуы мүмкін болмағандығында. Ол өзіндік білімін өзінің алғаш танып-білген және олар туралы өзіндік білімін ешбір силлогизмді әлде белгіні қандай да бір дәрежеде пайдаланбай-ақ қалыптастырған алғышарттардан құрастырылған силлогизм арқылы жинақтайды. Бұл бірінші алғышарттар айқын кең жайылған көзқарастардан алынатын алғышарттар.

Ал айқын көзқарастар дегеніміз тәптіштеп тексерілмейтін көзқарастар, сондықтан оның құрамында адам тани қоймайтындай өтіріктің болмайтындығы туралы сенімділік жоқ. Осыған байланысты, адам оларды қарастыруы және ықтиятты түрде тексеруі тиіс. Ал оларды қарастыру мен жете тексеру оларға қарсы уәж тауып [айту] арқасында ғана мүмкін болмақ. Ал оны ақылдың күшінің күдік [тудыратындай] тұстарды таба білерлік қабілетінің болуы арқасында ғана жасай аламыз. Бұл, оз кезегінде, диалектика өнерімен ғана жүзеге асады.

Сонымен, диалектика өнері дегеніміз - адамға сол қабілетті [күшті] беретін өнер. Ендеше, адам ақиқатқа әлде философияға тек диалектикалық диалогқа (сұхбатқа) деген қабілеттілікті қалыптастыру арқылы ғана жетпек керек. Сондықтан біз Аристотельдің де өзінін пайымдауларының (оның метафизикалық, азаматтық және жаратылыстанымдық ғылымдарда дәлелдеуге тырысқандарының көп бөліктерінде) алғашқы бастаулары ретінде диалектикалық ой-пікірлерді пайдаланатындығын және заттарға қатысты осы екі мезеттерді /45/ толығымен, тауыса жүзеге асырарлықтай деңгейде диалектикалық тексеруді жүргізетіндігін көреміз. Бұдан кейін ол сол заттарға байланысты дәлелдемелерді келтіре бастайды.

[Дәп] осылайша, Платон да "Парменид" деген кітабында Парменидтің өзімен сұхбаттасып отырған балғын Сократқа ақыл - кеңестер бергендігін айтады. Сонда ол Сократқа былай деген екен: "Қарапайым халыққа мағынасыз, жөнсіз және бос сөз болып көрінетін (202-бет) қай бір дүние туралы айта тұра өзіңнің ақиқаттан көз жазып қалмауың үшін /46/, әңгімені жүргізіп отырған жетекші адам болып қала беретіндей болуға өзіңді жаттықтыр.

Бұл жерде ол өзін-өзі диалектикалық пайымдаулар мен диалектика арқылы жаттықтыруды меңзеп отыр. Оның сұхбаттасушысына осыны ақыл етіп айтқанында және осыны ұсынғанында оның диалектикалық пайымдаулар мен диалектиканы меңзегенін оның осы келтірілген сөзден соң Сократпен бірге күмәнданатындай диалектикалық пайымдауларға кірісіп кеткендігі көрсетеді. Ол күмәнді тұсы бар белгілі диалектикалық пайымдауларды Сократпен бірге зерттеп шықты, сөйтіп оларды жеке-жеке тексеріп, дәлелдеуге кірісті. Одан соң ол әлгі пайымдауларды диалектика өнері зерттейтіндей қатынаста терістеуді де жүзеге асырды. Демек, осынау нәрсе диалектиканың философияға әкелер игіліктерінің (пайдаларының) бірі болып табылады.

Диалектика адамды дәйекті, растығы білімге негізделген ғылымдарды [меңгеруге] алдын-ала даярлайды. Диалектика ғылымдардың пәндерінің барлығын даярлайды. Диалектика олардың [пәндерін] солардың өзі үшін даярлап береді. Диалектика оларға құрамына бірінші ақиқат жалпы алғышарттар (олар дегеніміз дәйекті, растығы білімге негізделген ғылымдардың бастауы болып табылады) кіретін жалпылама қабылданған алғышарттардың барлықтарын даярлап береді. Сол сияқты, ол ғылымдарға олардың іздестіріп жүрген қағидаларын да даярлап береді. Ол қағидалар - жалпылама қабылданған заттардың шекарасынан шығып жатқан қағидалар. Оларды дәлелдеу мен терістеу үшін диалектикада диалектикалық силлогизмдр құрастырылады. Олар [ғылымдар] үшін іздестірілген қағидаларға сай құрастырылған барлық диалектикалық силлогизмдер даярланады.

Сонымен, [ғылымдар] үшін диалектика өнері даярлық болып табылады. Сөйтіп, ол адамға диалектикалық силлогизмдерді құрастыру қабілетін береді және оларды өз қалауынша, кез келген уақытта көрсету мүмкіндігін ұсынады. Егер де осының бәріне қол жеткізілген болса, онда бұдан кейін [осылардың барлығын] ғылыми және аподейктикалық заңдар мен ережелер арқылы қарастыру мен тексеру ғана қалады. Ол заңдар мен ережелер "Дәлелдеу" деген кітапта (өз жөнімен, орынды түрде) келтірілген және тізімделіп берілген.

Құрамында дәйекті білім бар, алғашқы ортақ ақылмен танылатын дүниелердің шарттарына сай келетін жалпылама қабылданған дүниелер дәйекті, растығы білімге негізделген ғылымдардың бастаулары болып шығады. Ал ғылымдардың іздеген қағидаларының шартына сай, жалпылама қабылданған дүниелер диалектиканың бастауы ретінде қолданылатын және дәйекті, растығы білімге негізделген ғылымдардың (202-бет) іздеген қағидалары ретінде пайдаланылатын жалпылама қабылданған дүниелерге айналады.

Сонымен, біз, диалектика өнері беретін іздестіріліп отырған [қағидаларды] зерттейміз, сөйтіп [оларды] аподейктикалық іздестіріліп отырған қағидалардың заңдары мен шарттары арқылы тексереміз. Осы шарттарға сай ізделінген қағидалар ғылымдарда ізделінетін [қағидалар] болып табылады. Дәл осылайша бізге диалектика өнерінің беретін силлогизмдерін де тексереміз. Дәлелдеулер шартына сай силлогизмдер [ғылымдардағы] дәлелдеулерге айналады. Сонымен, жалпы, диалектиканың беретін әрбір заты мен оның даярлайтын әрбір заты, оның [аподейктикалық] шарттар мен заңдарға лайық болған жағдайында, екі өнерге де толығымен ортақ болып шығады. Ал ғылыми талаптарға жауап бермейтін дүние [тек] диалектика өнеріне ғана тән болып қалады және де шартқа сай, тек қана жаттығулар барысында ғана пайдаланылады. Сонымен, бұл дегеніміз екінші игілік.

2. [Келесі дүние] - растығы білімге негізделген ғылымдардың екі түрге /47/ бөлінетіндігі:

1) Зерттейтін пәндері оны қарастырушы және оларды тексеруші адамды оның ақылын шаршатып, қалжыратпай-ақ ақиқатқа жеткізетін ғылымдар. Ол ғылымдарда адам өз жанында субстанцияларды оларға ілесе жүрер акциденциялардан тез арада ажыратады, өйткені олар [акциденциялар] тез танылады. Себебі адам оларды [акциденцияларды[ көз алдына елестете алады және ақыл-ойын аса шаршатпай жатып-ақ, оларды материядан абстракциялап көз алдына келтіреді. Бұл ғылымдар - математикалық ғылымдар.

2) Пәндері - адамның ақиқатқа жетуін қиындататын ғылымдар. Өйткені оларда [акциденцияларды] материядан ойша ажыратып алу қиын демек тұрмақ, соны жасау мүмкін емес деу керек. Олар тек қана өз материясымен бірге және өз материясында ғана ұғынылады. Сондықтан да олар [сол заттар] жайлы егер олардың материясында көп акциденциялар болса, онда олар біздің қабылдауымызда соның өзімен үйлеспейтіндігіне сенім жоқ. Демек, бұндай дүниелерде қос зерттеушінің екеуі де ақиқатты табуда шатасуы әбден мүмкін. Мұнда бір зат ол екеуіне қарама-қарсы күйде көрінуі мүмкін, сөйтіп оларды қарама-қарсы пікірлер [тұңғиығына] батырады. Нәтижесінде олар сол [заттар] туралы кезігетін көзқарастар жайлы бір-бірімен дауласады (203-бет).

Бұл дүниелер өздері туралы наразылық тудыратын дүниелер, өйткені оларды қарастыруда жан дүниеде олардың идеялары [мәндері] оларды материя мен акциденциялардан абстракциялау арқылы бөлінбейді. Сол сияқты, бұл ғылымдардың бірінші алғышарттарында олардың универсалийлері [құллияттары] бір қарағаннан бөлініп шыға келмейді. Себебі ондағы ақылмен танылатын дүниелер адам жанында бір-бірінен [толығымен] өзгешеленбейтіні соншалық, олардың әрқайсысын ақыл-ойымызда оның өз жаратылысына ғана сай, табиғатына сай түрде, абстрактілі түрде, субъекттің предикат [үшін] бөлінгеніндей, түбегейлі бөліп алуға болмайды.

Керісінше, ол өз бойында қандай да бір шарттың немесе шарттардың орнын [орталығын] ұстап тұр. Сөйтіп, бұл, ең алдымен, адамның оны ажырата білгендігі соншалық, содан кейін оны [субъектіні] айрықша атап, танытатын наразылықтарға жауап беру үшін пайдаланады. Дәп осындай жағдай затқа материя келіп қосылғанда немесе акциденция келіп қосылғанда болмақ. Бұндайда оны абстракциялау қиын, әрі оны материясыз, әлде акциденциясыз көз алдыңа елестету де қиын.

Бұл затқа предикат оның қандай да бір предикат ретінде жаратылысынан жалғыздығынан ғана мүмкін болмақ. Егер де ол осы материяны сипаттаушы есебінде алынса, онда бұл заттың предикаты сол предикаттың қарама - қарсысы болып табылады. Егер де біз бұл затты оның өздігінен жалғыздығына катысты және оның материямен үйлестігіне байланысты ажыратпайтын болсақ, сөйтіп, оны қандай да бір жалғыз күйде ғана алсақ, онда бұл жалғыз затқа қатысты екі қарма - қарсы предикатқа ие боламыз. Егер де онымен оның материясындағы қандай да бір акциденция сәйкес келсе, әрі біз субстанцияны [акциденциядан] айыра алмасақ та жағдай солай болады.

[Акциденцияны] [зат] субстанциясынан айыру дегеніміз - оның [зат субстанциясының] сол бір акциденциямен қосылғандығы деген сөз. Оның екі жағдайына байланысты мұнда қос қарама-қарсы предикат туындайды. Егер зат екі акциденциямен үйлессе де жағдай дәл солай болады; екі акциденцияның біреуімен үйлесудің нәтижесі - басқа акциденциямен үйлесу нәтижесі болып табылатын предикатқа қарама-қарсы предикаттың шығуы.

Бұл жағдайда біз әлгі затты, [бір жағынан], осы екі [акциденцияның] болған күйлері арқылы суреттейтін екі акциденцияның бірі ретінде аламыз және келесі жағынан, біз оны басқа акциденция арқылы суреттелген күйде аламыз. Демек, заттың бұл күйі осы екі акциденцияның (203-бет>.) екеуіне де таралған күй және оларды толық қамтыған күй. Бұл [күйде] екі акциденцияның екеуі де бір - бірімен толығымен бірігетіндігі соншалық, біз оларды бір-бірінен ажырата алмаймыз да. Осылайша, бұл затқа екі қарама-қарсы предикат тиесілі екендігі шығады.

Егер де біздің қолымызда бар жалпылама қабылданған алғышарттар бұл ғылымдарда да жалпылама қабылданған болса, айқын әрі бір қарағаннан танымал болса және біз оларды үлкен алғышарт ретінде пайдаланар болсақ, әрі оларға кіші алғышарттарды қосар болсақ, онда бұдан біз, міндетті түрде, қарама-қарсы және кереғар қорытындылар шығарамыз. Осындай жағдайдағы алғышарттары бар ғылымдар – жаратылыс танымдық (физикалық) ғылымдар, теологиялық ғылымдар және азаматтық ғылымдар. Бұны бізге жаратылыс танымдық ғылымдарға жақын математикалық ғылымдар дәлелдеп отыр.

Жаратылыс танымдық ғылымдарға көзден (маназир) алыс әлде жақын орналасуына байланысты заттардың көлемін анықтайтын ғылым, әуен (музыка) ғылымы және механика ғылымы жатады. Бұл ғылымдар жаратылыс танымдық ғылымдарға (заттардың қасиеттері мен күш-қуаттарын алмағандағы жаратылысы туралы ғылымдарға) арифметика мен геометриядан гөрі жақындау келеді. Сондықтан да олардың әрқайсысы не өз бастауларында күрделене береді, не өзінің (жаратылыс танымдық ғылымдарға) жақындау дәрежесіне байланысты бөлектене береді.

Арифметика жаратылыс танымдық ғылымдардан өте қашық тұрғандықтан оның ешбір затында қиыншылық бола қоймас. Ендеше, онда тіптен ешқандай ұштаспаушылық [кереғарлық] болмайды. Ал геометрияда оның кейбір бастауларында кездесетін қиыншылық оның арифметика сатысынан өтуі мен материядан алыстауы деңгейіне сай туындайды. Ал астрологияға келер болсақ, ол геометриядан анағүрлым күрделірек дүние және онда ұштаспаушылықтар да көбірек. Одан кейін көлемді көзбен мөлшерлеу ғылымы (маназир) және одан соң - музыка мен механика жатыр. Бұлардың барлықтарының, әсіресе, сол ғылымдардың принциптерінің қиындықтарының көзі біз жоғарыда айтып өткен себептен туындап жатыр.

Бұл ғылымдар - ақиқатты анықтауға болмайтын ғылымдар немесе оларды ғылыми тәсілмен қарастырғанға дейін диалектикалық күмәндануды алға жіберуге болмайтын ғылымдар. Оларда білім [ғылыми тәсіл] диалектикалық күмәнсіз пайдаланылатын болса, онда оларда не ешбір зат танылмайды, не танылса да толық (жеткілікті) дәрежеде (с.204а) танылмайды. Бұл осы ғылымдардағы бардың көп бөлігінің материямен әлде акциденциялармен үйлесетін дүниелер екендігінде немесе заттар арқылы танылатын дүниелер екендігінде. Ал ол заттар туралы да дәл осыны айта аламыз. Сонымен, бұл ғылымдар қарама-қарсылықтар бірге тіршілік ететін ғылымдар болып табылады.

Тек қана диалектика ғана [олардың] әрқайсысында қос-қос қарама-қарсылықтар бар екендігі туралы білімді береді. Диалектика дегеніміз бізге екі қарама-қарсы силлогизм құрастыруға мүмкіндік беретін нәрсе. Дәлелдеу мен дәлелдеу өнері бізге қарама - қарсы силлогизмдер бере алмайды. Олардан бізге бір заттың бойындағы қос қарама-қарсылықтың бар екендігі [көрінбей] қалады. Бұл заттарды дәлелдеу өнерімен тексеру мүмкін емес. Бірақ тек қана дәлелдеу өнері [мәнге] қатыстылық арқылы біздің күмәнімізді сейілтеді.

Мәнге қатысты бір затқа қарама-қарсы предикаттардың тиесілі болатындығы соншалықты, қарама - қарсылық бар-ау деп болжамданған жердің өзінен /48/ ол қарама-қарсылық жоғалады. Дегенмен дәлелдеу өнері мәнге қатыстылықты бере алмайды. Ол [мәнге қатыстылық] арқылы пайымдаулардағы қарама-қарсылықты, оларда болдырмай тұрып-ақ, жоқ етуге мүмкіншілік бар еді. Демек, диалектика өнері дегеніміз екі қарама-қарсылық беретін және дәлелдеу өнеріне [ілесудің қисынды қажеттілігінің] алдын - ала жүретін нәрсе. Ол дағдарыс /49/ пен күмәнді болдырмайтын [мәнге] қатыстылықты береді. Сондықтан да біз Аристотельдің өз кітаптарында осы ғылымдардың қай-қайсысы туралы болса да, онда адамның дәлелдеуге тырысып отырған заттарын қарастырмай тұрып, басында диалектикалық күмәндануды алға тарту керектігі жайлы айтатындығын өте сирек кездестіреміз. Тек содан кейін ғана Аристотель оларға дәлелдемелерді [аргументтерді] қосады. Сондықтан да Платон диалектиканы философтардың [ізгі] қала басқарушысын тәрбиелеуде математикалық ғылымдардан кейін, бірақ қалған үш ғылымдардың алдына қойған көрінеді.

1. [Келесі нәрсе] - бұл растығы, дәйекті білімге негізделген ғылымдардың бастаулары жалпылама болғанда оның бірден танылатындығы жайындағы нәрсе. Олардың көпшілігі немесе едәуір бөлігі бір қарағаннан лақтырылып тасталады (204-бет), әрі адам оларды бір көргеннен, бірінші қадамынан бастап-ақ ойы бөліне бастайтындықтан да қолданбайды. Адам оған (ой бөлуге) дүниеге келгеннен кейінгі үшінші аптадан бастап-ақ бейімділік танытады. Басқа өнерлерде бұндай ақылмен танылатын заттар қолданылмайды, себебі олар өнерлердің бастауларының [мазмұнын] көлеңкелейді және оларға еш пайда әкелмейді.

Сонымен, әрбір ақылмен танылатын [зат] әрбір өнердің бастауы бола бермейді. Олардың көбісін адам өздері айналысатын өнерлерде ғана пайдалануы мүмкін. Сонда адам оларды жалпылама болғандықтан ғана пайдаланбайды, олардың күші мен [құрамдас[ бөліктерін қолдану үшін пайдаланады, сөйтіп, оларды қандай да бір мүмкіншіліктегі мақсатқа жету жолында жалпылама пайдаланудан қашқақтайды. Ол солардың күшімен қанағаттанады, өйткені сол күштің өзі әлгі өнерлер мен оның айналысар заттары үшін жеткілікті. Бұндай жағдайларда универсалийлер [құллияттар] де, бәз бір бірінші алғышарттар сынды, лақтырылып тасталынады.

Адам [өзінің жанына] бойлап жатқанның толығымен алғанда ақылмен танылатын заттардың жалпы идеялары екендігін білгенге дейін сондай бастауларды қажетсінеді. Сондықтан да адамның олардың универсалийлерін [құллияттарын] қабыл алатындығы жоққа шығарылмайды. Бірақ, адамның оларды өзінің көз алдына толығымен елестете алмауына байланысты, ол әлгілердің құрамдас бөліктерін өзіне индукцияламай тұрғанда, оларды түсіндіруді қажет етеді. Адам сол құрамдас бөліктерді өзі айналысқан заттарда пайдалануға үйреніп алған және олардың құрамдас бөліктері, әдетте, басқа өнерлерде де қолданылады.

Адам өзінің пайдалануға әдеттенген күштерінің универсалийлерінің [құллияттарының] бейнесін көз алдына елестетпейінше оларды пайдалана бермек. Ал көшірмені [ұқсасты] индукциялау диалектикаға тән немесе диалектиканың жалпылама қабылданған анықтамалары мен рәміздері [белгілері] көмегінің арқасында жүзеге асады. Содан, егер адам олардың идеяларын түсінген болса, онда олар адам үшін дәйекті, растығы білімге айналар еді. Бұл дәйекті, растығы білім олардың құрамдас бөліктері жайындағы растығы білімге ұқсас болады.

Заттар арқылы көптікті тану алғашқы білімнен басталады. Ол білім адамға олардың әрбіреуіне арналған барлығы бірдей жалпылама қабылданған [айдан анық] көзқарастар арқылы беріледі. Егер де адам оларды тереңірек қарастырар болса, онда адам олардың әлгі алғашқы білімге кереғарлық танытатынын байқайды. Бұл жағдайда (205-бст) оның тапқан келіспеушілігі қарастырылып отырған затқа көзден таса қалған затты білуге меңзейді. Содан кейін, оны ары қарай қарастыру барысында, адам осы білімнің басқа да кереғар жақтарын табады. Ол бірінші кереғарлықтан туған кереғарлық. Бұл жағдайда екінші кереғарлық та оған бұған дейін назардан тыс жіберіліп алынған зат туралы білімге сілтейді. Осылайша, бұл үрдіс адамның осы заттың мазмұны туралы /50/ білуі тиістінің барлығын танымайынша жалғаса бермек. Ал бұлардың барлығын осы жолмен тек қана диалектика өнері арқылы ғана қарастыруға болады.

Сонымен қатар, диалектика өнері көптеген заттарға қатысты осы бағыттағы ізденіс принциптерін де береді. Дәлелдемелер екі түрлі болып келеді:

1) [еш шектеусіз] толық [жүргізілетін] дәлелдемелер;

2) қосымша [жүргізілетін] дәлелдемелер.

Толығымен жүргізілетін дәлелдемелер өздігінен еш шектеусіз дәйекті, растығы білім береді, ал қосымшалармен жүргізілетін дәлелдемелер - қандай да бір адамның немесе адамдар тобының [ұстанымдарына] сай дәлелдену түрі. Әрине, қандай да бір адамдар топтарының [ұстанымдарына] немесе бір адамның өз заманындағы [ұстанымына] сай, дәйекті, растығы білімге негізделген ғылымдардың бастаулары қосымшасы бар дәлелдеме болуы мүмкін емес. Егер де тек осы адам немесе тек қана осы топ бұл бастауларды қабылдамаса, онда сол адамдар тек өздерін ғана адасуға апаратын дүниелер жасап шығарады. Қай бір адамның ұстанымына сай жүргізілетін дәлелдемелер тек қана жалпы қабылданған дүниелерден құралады. Оларды ешкім өзінің пікірі деп қарастырудан бас тартпайды. Бұл дәлелдемелер - диалектика өнерінен алынған силлогизмдер.

Сонымен, диалектика өнері растығы біліміне негізделген ғылымдардың принциптері бағытында да пайда әкеледі /51/. Өздігінен анық - айқын заттардың өзіне күдіктенетін адамдар болуы мүмкін дерлік. Олар да бірге тұрған қарама-қарсылықтар ақиқат емес дегенді мойындамайтын [адамдар] тобы және қозғалыстағы заттың барын жоққа шығаратын [адамдар] тобы (205- бет) сияқты, ап-айқын затты мойындағылары келмейді. Ал басқалары қозғалыстағы [заттың] барлығын мойындағанмен, қозғалыстың өзін жоққа шығарады. Олардың қозғалысты және қозғалыстағы [затты] дәлелдеуге арналған негіздемелері мен қос қарама-қарсылықтың бірге тұрғанда ақиқат еместігі жоғарыда аталып өткендердің ішіндегі қосымшалармен дәлелдеулердің дәп өзі.

3. Олар тек қана жалпылама қабылданған алғышарттардан тұрады. Көптіктің барлығын жоққа шығаратын және бардың біртұтастығын дәлелдегісі келетіндер де дәп осылайша пайымдайды. Бұл тек қана жалпылама қабылданған алғышарттардан құрастырылған силлогизмдердің көмегімен жүзеге асуы тиіс. Сондықтан да Аристотель өзінің "Акустикасының" [табиғи үйлесімділігінің] бас жағында, Парменидтің сөзін келтіргісі келгенде, былай деген екен: "Біз диалектиктерге олардың сұхбаттарында философиядан [даналықтан] әлдене болғандықтан ғана жүгінеміз" /52/.

4. [Келесі], төртінші [зат дегеніміз] ол - біздер, әлдебір жағдайға байланысты, саясаткер болғанда бізге деген көпшіліктің дұрыс көзқарасын қалыптастырудың керектігінде. Олар бізді ұнатқандары жөн, әрі біздер оларды өздеріне игілік әкелетіндей және қалыптасқан жағдайларда пайда тигізетіндей істерге бастауымыз керек. Өйткені дәп осыны олар біздерден талап етеді. Көпшілік біздердің олармен бірге, қосыла отырып, өзімізге жасауға уәкілеттілік етілген ізгі істер бастамасына қатысқанымызды қалайды. Сол істерге көпшіліктің қатысуына біз түрткі боламыз.

Көпшілік біздің олардың сенімдеріне негіз болған көзқарастарындағы ақиқатты ажыратып беруімізді қалайды. Сондықтан да егер олар ақиқатқа жету барысында бізбен бірге болса, онда олар философтармен бірге, өз әлдері келгенше, ең биік бақытқа жету ісіне қатыса алады. [Бұл] - біздің олардың, өз бетінше, пайымдаулардан, көзқарастар мен көнеден жеткен аңыздардан [сунналардан] таба алмайтынды жеткізуіміз. Бұны дәйекті, растығы білімге негізделген дәлелдемелер арқылы олармен бірге жасау мүмкін емес. Оның себептері - мазмұнның олардан алшақтығы, мазмұнның дағдылы, үйреншікті еместігі және оларға қиындық туғызатындығы. Оны тек қана біз үшін де, олар үшін де ортақ білімдер арқылы жасауға болады. Ол біздің ол адамдармен тек олар үшін жалпылама қабылданған пайымдаулар арқылы, оларда белгілі және олардың өзара қарым-қатынасында қабыл алынған пайымдаулар арқылы ғана қатынаса, араласа алатынымыздан көрінеді. Нәтижесінде осындай оқыту түрінен төртінші философия туындайды. Оны сыртқы, тысқары философия деп те анықтайды.

Аристотель өзінің көптеген (206-бет) кітаптарында өзінің сыртқы философия бойынша шығарған кітабы жайлы сөз қылады. Ол өзінің сол кітап бойынша көпшілік қауымды жалпылама қабылданған дүниелерге үйреткісі келетіндігін де айтады. Біз философияның осы бір саласында тек қана жалпылама қабылданған дүниелерді өзіміз даярлағанда және өзіміз әзірлеп шығарғанда ғана жағдайда (205-бет) оның тапқан келіспеушілігі қарастырылып отырған затта көзден таса қалған затты білуге меңзейді. Содан кейін, оны ары қарай қарастыру барысында, адам осы білімнің басқа да кереғар жақтарын табады. Ол бірінші кереғарлықтан туған кереғарлық. Бұл жағдайда екінші кереғарлық та оған бұған дейін назардан тыс жіберіліп алынған зат туралы білімге сілтейді. Осылайша, бұл үрдіс адамның осы заттың мазмұны туралы /50/ білуі тиістінің барлығын танымайынша жалғаса бермек. Ал бұлардың барлығын осы жолмен тек қана диалектика өнері арқылы ғана қарастыруға болады.

5. [Келесі мәселе мынада] - тәжірибелік өнер өкілдерінің ешқайсысы өзінің өнерінен софистикалық пайымдаулардан қорғанатын күш жия алмайды. Софистикалық пайымдауларды ол әшкерелейді және өз өнерінде соған қарсылығын білдіреді. Әйткенмен де, олар софистикалық күмәнданудың құпиясын аша алмайды. Софистер сол күмәндарымен осы өнер өкілдерін састыруға, әбігерге түсіруге, бөліп-жаруға, олардың өнерін бұрмалауға, кәсібін төмендетуге тырысады. Тек диалектик қана софистикалық пайымдауларды [тиесілі деңгейде] қарсы алады. Ендеше, диалектика өнері арқылы философияны софистерден қорғауға /53/ қол жеткіземіз. Бұл - диалектиканың философияға әкелер пайдасы.

Сонымен, диалектика - адамға арналған жаттығу және де ол оның басқа адаммен ынтымақтастығына қызмет етеді. Сол арқылы адам дәйекті білімге негізделген ғылымдарға дайын отырады. Ол, соған қоса, орын алып отырған теоретикалық дүниелерге де даярлық болып табылады, өйткені дәйекті білім туралы ғылымға үйрету мен дәйекті білімге негізделген ғылымдарға даярлық олардың бастауларын өзіне сай тәсілдермен және даярлаушы тәсілдермен беруден тұрады. Ол тәсілдер [өз кезегінде] белгілі бір қағидалардан тұрады. Солардың көмегімен көпшілік (дәйекті білімге негізделген ғылымдардан алатын) пайдасының қандай екендігін тез түсінеді. Және де, осы айтылғандардың арқасында, өздері түсіне алмайтын әрі өздеріне зиянды пайымдаулардан бас тартады (206-бет). Осыларға қоса, ол өзіне сай келетін керектісін және өзін софистерден қорғау үшін қажеттісін табады.

Сонымен, диалектика - шынығу. Диалектика өнері - шынықтыру өнері. Бір нәрсені жасауға дайындық өнері сияқты басқа да өнерлер, мысалы, күш сынасу өнері сияқты, көпшілік алдында дәріс оқу өнері сияқты, сайысу өнері сияқты және басқа да шынығу өнерлері сияқты, диалектика да шынығу өнері. Бұл шынығу өнерлерінде екі шынығушының әрекеттері салыстырылады, соның нәтижесінде бәсекелестік пен жеңіске деген талпыныс, жеңіске деген сүйіспеншілік пайда болады. Онда біреуі екіншісінен басым түсіп, жеңіске жетуі де тиіс. Адамның содан [жеңістен] алатын ләззаты осы өнерлердің жетілдірілуінің себебі болып табылады және шынығуды күшейту мен жеңіске жетуді қамтамасыз ететін заттарды даярлауды ықыластандырады.

Сонымен, одан [жеңістен] тарайтын ләззат - сондай өнерлермен айналысуға түрткі болатын себеп. Ол да бір, қандай да бір әрекеттер нәтижесінде алынған қанағаттану сезімінің сол сезімге әкелген заттарды қайталауға деген ықыласы да бір. Жеңіс пен ләззатты өзінің түпкі мақсаты етіп алатын адам мен оны [жеңіс пен ләззатты] өз әрекеттерін жетілдіруге себеп және түртуші күш жасайтын адам арасында үлкен айырмашылық [бар].

Бірге жүргізілетін жаттығуларға адамды жеңіске [және ләззатқа] жетелейтін әрекеттер мен дүниелер жасауға дағдыландыру тән. Кімде-кім бұл жаттығуларда табандылық таныта білсе ғана сол жеңіске (яғни ләззатқа) жетеді деген сөз. Яғни жеңіс пен оған жетуге деген ыстық ықылас шынықтырушы әрекеттерді жетілдіретін дүниелер. Сондықтан да, әрдайым жеңіске жеткен кезде, жеңіс - сол жеңіске жету үшін қажет болған әрекеттерді қайталау үшін себеп болады. Ал біраз уақыт жеңіске қол жетпеген болса, онда [жеңісті] қатты қалау сол әрекеттердің себебі және де сол әрекеттерді көбейту мен жетілдіруге бастаушы болып табылады.

Енді, осы [соңғысы] сияқты, диалектика өнеріндегі жеңісті де түсіну керек. Ондағы жеңіс шекті түпкі мақсат ретінде қойыла алмайды және де, соның [диалектиканың] өзінен басқа, ештеңе де жетілу мақсатына қызмет ете алмайды. Сондықтан ол диалектикалық әрекеттерге бағынады, солар арқылы ғылымдарда игілікке (207-бет) жетеді. Барлығы дәл осылай болғанда, адамның ондағы кемелдігі, жетілуі оның солар арқылы жеңіске жететін басқа да жаттығу өнерлеріндегі кемелдігі, жетілуі сияқты болмақ. Бұл жеңістің мәні -адамның сұхбаттасушысын (қарсыласын) жеңуге алып келетін заттардың бәрін білетіндігінде, және де, сонымен бірге, ол оны "қарсыласымен" бірге жеткілікті пайдалана білу күшіне ие екендігінде - мейлі ол сауал қоюшы болсын, мейлі ол жауап беруші болсын. Осылайша, екі "қарсылас" та диалектика өнерінде кемелденуі, жетілуі бойынша және күші бойынша теңдей болуы тиіс немесе бір-біріне жақын болуы керек.

Егер де біреуі басқасынан кейбір заттарда басым түсіп жатса, онда оның сөзі тым лепірмелі [демагогтық] болып кетеді және жеміссіз болады, өйткені әрбір басым түсуші жақ, әлгідей жағдайда, өзін әлсіздеу қарсыласы түсінсін деген деңгейде [яғни, тым үстірт] сөйлей бастайды. Сондықтан оның сөз сөйлеуі қоздырыңқылау бола бастайды, өзінде бар күшке сәйкес келмейді. Ал бұл өнерде әлсіз әрбір адам аталған жағдайда зерттеуді былайша жүргізеді: ол өзінің күші жетпейтін нәрсеге қол созады, сөйтіп өзі білмейтінге тап болады, сондықтан оның сөз сөйлесі кідірісті әрі жаңсақ болып кетеді. Бұндай жағдайда олардың екеуі де алға қойған мақсаттарына жете алмайды. Ол мақсат - ақылды ғылымдарға жаттықтыру және даярлау.

Егер де олар ["қарсыластар"] диалектика өнерінде тең түсер болса, немесе бір-біріне жақын болса, онда олардың айтқандарын салыстыру немесе оларды бір-біріне қарсы қою және олардың әрқайсысының жеңіске жету талпынысы олардың [тең түсетін] жерінде емес, олардың біреуінің екіншісінен басым түсетін жерінде көрінеді. Бұл іштен туа біткен үздік ақылдан және іштен туа біткен зеректіктен [көрегендіктен] болуы мүмкін, немесе қарсыластардың біреуінің сөз сөйлеу барысында алаңғасарлық танытып, ұмытып қалуынан, сөйтіп, жауап беру барысында күдік тудыратын жерді [тұсты] аңғармауынан да болады.

Бұл жағдайда ол сұраушының өз пайдасына қолданып кететін нәрселерін назарынан таса етіп, қарастырмай, тереңіне бойламай қояды. Нәтижесінде, ол абдырап, бөгеліп қалады [үнсіздікке душар болады], сөйтіп оның маңдайына әшкере болу, ұятқа қалу жазылады. Ал жауабын таба білген уақытта ол ештеңені [қарастырмай жібермейді] және сұраушы одан оны әшкере ететіндей ештеңені ала алмайды, сөйтіп, ол [жауап беруші] бөгелмейді [үнсіз қалмайды]. Ал ол кідіріс, мүмкін, оның өз сөзінде асыра сілтеушілік немесе кемшілік [қателік] жіберіп алуынан болуы мүмкін; не зейін салмауынан [қауіптенбеуінен], не мейірбандығынан [жұмсақтығынан], не оған кедергі келтіретін өзгермелі жұмыстың әсерінен, не оның өзіне деген шектен тыс сенімділігінен де (207-бет) болуы мүмкін. Бұл Сократпен сұхбаттасқан Просомахтың басынан өткізгені сияқты. Оның өзіне тым сенімді болғаны соншалық, Сократтың айтқанының бір де біреуімен келіспеген еді.

Ол өзін-өзі терістеуге тиістінің бәрін жоққа шығарардай - ақ әрі өзінің қарсыласының аңғалдығы соншалық [наразылық] тудырар тұстарды таба алмайтындай - ақ ұстайтын. Соның нәтижесінде ол үнемі Сократтан ұтылып қалып отырған.

Әдетте сауал қоюшының жауап берушіден алатын жалпылама қабылданған заттарға қатысты жай-күйі де, әрі жауап берушінің жалпылама қабылданған заттарға қатысты қарсы қойған уәжінің жай-күйі де дәл осындай. Жауап берушінің қарсы уәжінің қатаңдығы соншалық, ол дұрыс уәж айту [шегінде] мүмкін болатындай деңгейдегідей қатаң болады немесе сондай нәрселерді (қарсыласымен қосыла) отырып, [жалпылама қабылданған] дүниелердегі күдік туғызатын тұстарды бүркемелейтіннің барлығын көрсету үшін күштерін қатты сала кіріседі.

Сол кезде олар Аристотельдің "Топика" /54/ деген кітабында айтылғанның барлығын қолданады. Осының нәтижесінде оларды [күдік тудыратын тұстарды] қарсылас байқап қалмас үшін және оған көңіл болмас үшін, көңіл бөлсе де кеңдік таныту үшін жасырып-жабуға рұқсат етіледі. Айтушының олар [жалпылама қабылданған дүниелер туралы] келтірген сөзі оны оның қалаған, көздеген мақсатына қайткен күнде жеткізуі керек. Айтушы сауал қоюшы бола ма, әлде жауап беруші бола ма - бәрібір. Егер де жағдай осылай болса, онда теңдей екі адамның немесе бір-біріне жақын қарсыластардың әрқайсысының соған жететіндей мүмкіндігі болады. Ол үшін әлгі адам Аристотельдің "Топика" деген үшінші кітабында айтылғандай күйде болуы тиіс.

Сонымен, адамның диалектика өнеріндегі кемел машықтануы басқаны жеңуімен көрінбейді, ал оның әлсіздігі кей кезде оның жеңіліп қалғандығынан да көрінбейді. Адамның ондағы [диалектикадағы] кемелденуін оның қай бір диалектикалық тезистің көздеген мақсатқа жетуі үшін керек деп (үлесі сондай еді деп) есептелінетіннен ештеңе қалдырмайтындығынан, қалдырса да өте аз қалдыратындығынан көрінеді. Оның үстіне, ол адам әлгіде айтқанның [барлығын] сауал қоюшы екендігіне әлде жауап беруші екендігіне қарамастан жасай алатын болуы керек /55/. Сонымен, егер де ол сауал қоюшы болса, онда ол үздіксіз өзінің бар күшін сол тезисті терістейтіннің бәріне салар еді. Ал егер ол жауап беруші болса, онда ол барлық мүмкіндігін қарсыласына сол тезисті терістейтінді беріп қоймас үшін пайдаланар еді. Сөйтіп, ол назарға алуға тұратынның барлығына уәж айта біледі.

Сонымен, егер адам осының бәрін жасаса, онда ол сол өнерді [диалектиканы] шын мәнінде меңгереді. Сондықтан, ол өзінін барлық күшін сарқыған соң, жеңіске жетсе (208-бет) және соның бәрін өнердің талабына сәйкес пайдаланса, онда бұл оның [диалектиканың] оған деген әлсіздігі емес. Оған бұдан басқа ешнәрсе [жеңіліс] болмайды, яғни ешқандай нәтиже болмайды. Ол әрқашан жеңіске жете беруге тиіс емес. Бұл анықтама басқа жаттығу өнерлеріне де сәйкес: риторикаға да (шешендік өнері), әскер басқару өнеріне де, соғысу өнеріне де, медицинаға да, егін шаруашылығына да және теңізде жүзуде де. Сонымен, дәрігер "бірден" ауруды жазып жіберуге міндетті емес, әрбір ауруға медицина міндеттегендей, күшін салып, оны орындауға тырысуы керек. Оған бұдан басқа еш нәрсе қажет емес. Сондықтан бұдан кейін аурудан айығу тұрады (онда бұл - жақсы), ал егер оған жете алмаса, ол - медициналық дәрігердің әлсіздігі емес.

Теңізде жүзуде де дәл осындай болады. Ол барлық уақытта суға батып кетуден сақтануды орындау керек. Екінші де дәл сол сияқты, егін егеді және (ағаштарды) отырғызады.

Әскерді басқаруда және соғысты жүргізуде де дәл осы сияқты.

Диалектикадағы жұмыс ағаш шебері, тоқыма, етікші өнеріндегі сияқты емес. Ағаш шебері есік жасай білу, тоқымашы - тоқи білу, етікші - етік тіге білуі керек - олардан осылардың бәрі талап етіледі. Олар жағымды (мақтаулы) істер жасаулары керек, содан кейін тоқтап, дем алып, мақсаттарының орындалуын күтулері керек, дәл осылай медицинада, теңізде жүзуде, әскерді басқаруда, сонымен, барлық сол сияқты өнерлерде, өз мақсаттарына жеткенше пайдаланылады. Сондықтан, барлық өнер, оз мақсаттарына жеткенше ойлануды қажет етеді. Орындалмаған іс оған ойланудың ұлғаюына апарады.

Осының нәтижесінде ол істегі жетілмеушілік оған деген қажеттіліктің өсуіне байланысты ол туралы ойлануды көбейтуге бастайды.

Бұндай өнер, өзіне-өзі разы болатын жағдайға жеткен (208-бет) әрбір кезде ол туралы ойлану да азаяды. Сондықтан, осындай жағдайды басынан кешіріп отырған өнер түрлерін Аристотель күш [қабілеттілік] деп атайды, өйткені олардың алға қойған мақсаттарына оларға тән қимыл-әрекеттер жасап барып қана қол жеткізу мүмкін. Ал, егер [мақсаттарын[ іске асыру бұл [істерден] кейін жүріп отырмаса, онда бұл жағдайда іс-әрекеттер олардың бойындағы тиесілі мақсаттарға ілесіп отыруы керек.

Оның үстіне, соңғы жағдайда, егер табиғат сол немесе басқа өнерді [өзі тауып беретін] себептермен ол ары қарай бұл жағдайда [бола алмайтындай] дәрежеде қолдамаса, бәрі солай [болады]. Тоқыма өнерінде бұлай болуы мүмкін емес. Оған қатысты, атап көрсетер болсақ, бірінен кейін бірі келіп тұратын кезекті әрекеттердің бәрін бастан-аяқ ретімен тізіп беруге болады. Оның реті мен байланыстарының барлығын жіптің ені оның ұзындығымен біріккенше қарастырып отыруға мүмкіндік бар. Ағаш шебері өнерінде де дәл осындай жағдай сақталады. Мысалы, [есікке қатысты] да осыны айтуға болады. Етікшілік өнерінде де [аяқ киімге қатысты], киім тігу өнерінде де [көйлекке қатысты] осылай дей аламыз. Диалектика өнеріндегі, софистикадағы, риторикадағы, поэзиядағы кемеліне келгендік, жетілгендік осы өнерлердегі кемеліне келгендікке ұқсас болуы керек /56/.

Ал, аподейктикалық ғылымдарға (айғақтарға, дәлелдеулерге негізделген ғылымдарға) келсек, ондағы жағдай ағаш шеберінің өнеріндегідей, хаткерлік өнеріндегідей және де басқа өнердегідей сияқты, яғни өзімен-өзі қанағаттанатындай күйде.

Зат /57/ туралы сұрақ түрлері төмендегідей болады:

1. Бір нәрсені үйренуді көздейтін сұрақ. [Бұл] сұрақ ғылыми сұрақ болып табылады.

2. Бір нәрсені беруге [алып беруге] мүдделілік. Бұл [сұрақ] диалектикада және софистикада пайдаланылуы мүмкін.

Олардың қолданыстарындағы айырмашылықты біз тек солардың әрқайсысында сұраныс тапқан проблемалардың айырмашылықтарынан көреміз. Егер сол сұраныс диалектикалық проблема болса, онда сұрақ диалектикалық болады, ал егер софистикалық болса, онда сұрақ та софистикалық сұрақ болады.

Диалектикалық сүрақ/58/таңдауға [баламалыққа] негізделген сұрақ болады немесе мақұлдап, бекітетін [таңдауға мүмкіндік бермейтін] сұрақ болады. Софистикалық [сұрақ] та дәл осындай болады және дәл осылайша бөлінеді. Таңдауға мүмкіндік беретін сұрақ дегеніміз жауап берушіні екі қарама-қарсылықтың біреуін, атап айтқанда, оның ұнатқанын және таңдағанын [өйткені, ол оған ұнады және ол оны басқасынан артық деп есептейді] жеткізуге мүмкіндік беретін сұрақ. Сондықтан да ол соны береді.

Ал, мақұлдайтын, растайтын сұрақ жауап берушіден кереғарлықтың екі бөлімінің бірін (209-бет) қарсылықсыз, толық жеткізуді талап етеді. Бұл сұрақ толықтай тек осы бір бөлімге ғана негізделе құрастырылған. Бұл сұрақ жауап берушінің дәл сол бөлімді ғана келтіруіне бағытталған. Бірақ, жауап беруші, тегінде, бұл [екі] сұрақтан (екеуінің) кез келген, тек өзіне аса ұнаған бөлімін таңдап бере алады [жеткізеді].

Ғылыми сұрақ /59/ мынадай болады. Ол - атаудың меңзеп тұрған мағынасын түсіндіруге бағытталған және оның бейнесін жан дүниесінде көз алдына елестетуге бағытталған сұрақ. Сонымен бірге, заттың болуын тануға бағытталған сұрақ. Бұл сұрақтың өзі екіге бөлінеді:

1. Біздің "Адам жануар ма?" деп айтқанымыз сияқты, бір заттың басқа затпен байланыста болуын тануға бағытталған сұрақ. Бұл жерде [сұрақ] заттың затта болуын зерттеуге бағытталған, яғни субъектіде предикаттың болуын зерттеуге бағытталған. Бұл -іздестірілер құрамдас [қағида].

2. "Вакуум бар ма, жоқ па?" деген біздің сұрағымыз сияқты, құбылыстың шектеусіз [толығымен] жалғасуын тануға бағытталған сұрақ. Бұл іздестірілер дара [қағида]. Күрделі, құрамдас [қағида] мыналарға бөлінеді:

А / "Аспан жұмырлау ма?" деген біздің сұрағымыз сияқты, бір предикаттың бір субъектіде [болуын] талап ететін қағида;

Б / "Тас пен адам екеуінің қайсысы жануар болып табылады?" - деп айтқан сөзіміз сияқты, бір предикаттың көптеген қарама-қарсы субъектілердің қайсысында екенін анықтауға бағытталған қағида;

В / "Күн он екі шоқ жұлдыздың қайсысында орналасқан?" деген біздің сөзіміз сияқты, көптеген предикаттың бір субъектінің ішінде екенін [табуға] бағытталған қағида;

Г / Осы [зат] пен басқа [затқа] да бірдей ортақ болып табылатын, бір түрге жататын заттардың мәнін табуға бағытталған қағида, демек, [заттың] тегін тануға бағытталған қағида;

Д / Сол заттың басқа (заттан) түпкілікті мәндік айырмашылығы неде екендігін анықтауды талап ететін тұжырым, яғни сол заттың онымен бір текке жататын басқа түрлерден айырмашылығы неде екендігін тануды керек ететін қағида;

Е / Заттың анықтамасының өзі көрсеткендей (209-бет), сол заттың мәнін түсінуге бағытталған қағида;

Ж / Бір заттың басқа заттан акциденталды айырмашылығын тануға бағытталған қағида;

З / Затты оның ерекшелігі немесе оның [одан] бөлінетін немесе бөлінбейтін акциденцияларының бірі арқылы тануға бағытталған сұрақ.

Негізінен, бұлардың барлығы, біріншіден, тек ізделініп отырған жеке [қағидада] және оның [осы ізделініп отырған нәрсе болып табылатын заттың] тіршілігі анықталғаннан соң орын алады, екіншіден, ізделінген күрделі құрамдас қағидада орын алатын болады. Заттың тіршілігін түсіндіруге (соған үйретуге) арналған сұрақ мынадай: ол затты дәлелдеуге бағытталған, себебі оның тіршілігі туралы білімді алу үшін оны дәлелдей білу қажет.

Оқып жатқан адам, негізінен, өзінің мәселесінде екі қарама-қарсы жақты біріктіруі керек. Бұл жағдайда оқушыдан екі қарама-қарсы жақтың қайсысы ақиқат екенін дәлелдеу [талап] етіледі. Мысал ретінде біздің мына айтқанымызды алуға болады: «Кез келген дене шексіз бөлшектерге бөлінеді ме немесе шексіз бөлінетін бірде-бір дене жоқ па?»

Диалектик [ғылым өкілімен салыстырғанда], негізінен, әдетте, өзінің сұрағында қарама-қарсылықтың екі жағын да біріктіруі қажет. Бұл жағдайда жауап берушіден олардың ішіндегі езінін қалаған кез келген біреуін таңдап беруі [алып ұсынуы] талап етіледі.

Осы екі сұрақтың әрқайсысы тек өзіне ғана сәйкес келетін, бірақ басқаға кереғар сөздерден құралатын сөйлемдерден тұруы тиіс. Бұл диалектиктің жауап берушіге қарама-қайшылықтың екі жағының біреуін, яғни оның [жауап берушінің] өзі қалағанын таңдауға [мүмкіндік] беруімен байланысты. Ал, оқытушы, [диалектикпен салыстырғанда], оқушысына қарама-қарсылықтың екі жағының оның өзі қалаған біреуін таңдауына мүмкіндік бермейді, сөйтіп, ол өзі нұсқағанды түсіндіруді қалайды. Керісінше, оған [оқытушыға] оқушы сұрақ қояды. Сол сұраққа оқытушы қарама-қарсылықтың екі жағының дұрыс жағын дәлелдеуді ғана жауап қылып ұсынады. Сұрақтың [екі] түрінде де сауал берілген сөйлемдер ұқсастығы, ортақтығы болуы мүмкін. Мысалы, "хал" қосымшасында олар [екі түрлі сұрақ] өздері бағытталған заттары арқылы әлде кереғарлықтың қос жағы' арқылы айрықшаланады ма?

Ғылыми сұрақта да әлгідегідей қарама-қарсылықтың екі жағы қолданылады. Диалектикалық сұрақ қою арқылы жауап берушіден қарама-қарсылықтың екі жағынан (210-бет) біреуін, атап айтқанда, өзінің таңдағанын беруі талап етіледі. Ал ғылыми сұрақтың көмегімен қарама-қарсылықтың екі жағының дұрыс, ақиқат болып табылатын бөлігі жайлы дәйекті білім болуы қажет етіледі.

[Заттың] /60/ тіршілікте барлығын білу үшін екі сұрақ керек. Әрине, оның біреуі екіншісінің алдында жүреді. Оның біріншісі бойынша, оқытушы қарама - қарсылықтың екі жағының ақиқатын әрі дәлелдеуді қажет ететін бір нұсқасын дәлелдеу арқылы мағлұмат беруі керек. Олардың екіншісі осы дұрыс, ақиқат жақты дәлелдеуді көздейді.

Егер оқытушы бірінші сұраққа жауап бергенде қарама-қарсылықтың екі жағының ақиқат қыры туралы мәліметтерді айтып қойса, сөйтіп, осының бәрін дәлелдеумен ғана жеткізіп, оқушыны екінші сұраққа бағыттамаса, онда оқытушы жауап беру барысында пайда болатын білімнің [ғылыми тәсіліне] сүйенеді деген сөз. Мұндай жағдайда әрдайым тек (әзірше) өзінің силлогизмі жоқ, ізделініп отырған қағидаға ғана тексеру жүргізіледі. Сондықтан ол, ізделінген нәрсе, өзіне силлогизм жасалуын қажетсінеді.

Бұл мына қатынастарға байланысты орын алуы мүмкін: адам өз еркімен бұл қағидаға силлогизм даярлау үшін оны дәлелдегенде және де оған (сұхбаттасушысы) ізделініп отырған (қағидаға), яғни силлогизмді қажет етіп отырған қағидаға силлогизмді даярлауды бірге жүзеге асыру үшін дәлелдегенде. Ізделінген [қағидаға] силлогизм даярлау оны жасауға бір адам ғана емес, көптеген адамдар қатысқан жағдайда оңай өтеді. Жауап берушінің жағдайы сұрақ қоюшыға силлогизм даярлап үлгерген адамның жағдайындай болуы тиіс емес, себебі оның жағдайы дәл сондай болса немесе егер ол [сауал қоюшы] өзінің сұхбаттасушысы оған сұрақ қоймастан бұрын, алдын ала силлогизм даярлап қоюын қаласа, онда ол тексеретін сауал қоюшы емес, оқып-үйреніп жүрген сауал қоюшы болып табылады.

Сонымен, тексеру үшін қойылатын сұрақ дегеніміз - сұрақ қойылған адамның ізделінген нәрсеге силлогизм даярлап алуына бағытталған сұрақ, әйтпесе, оған деген силлогизм екеуінде де [сауал қоюшыда да, жауап берушіде де] жоқ /61/.

Демек, бұл жағдай олардың екеуіне де [сұрап білуші мен жауап берушіге] ортақ (210-бет) болып табылады. Ал силлогизмді құрастыруда олардың біреуі басқасын басып озса, онда ол оны - силлогизмді басқаға береді. Бұл жағдайда басқасы осы силлогизмді тексеруі тиіс. Дәл осылайша, бұл жағдайда силлогизмді бірінші болып [айтушы] адам қайтадан сол силлогизмді тексереді. Бұндай күйде сұрақ қойылған адам сұраушыға оның силлогизмде қайталап тексерген нәрсесіне қатысты сұрақтарға жауап беруі тиіс. Олардың екеуі де бүкіл күш-қуатын тауысқанша дәл осылай [жалғастыра] бермек.

Бұл тексерудің сұрақтар [тобында] өткен тексеруден айырмашылығы бар, сондықтан оның өз аты болуы керек. Сұраушыда ізделініп отырған [қағидаға] силлогизм жоқ болғанда да жағдай сондай, демек, ол басқа адамға оның оған [сұраушыға] қатысты қандай күйде екенін білмей тұрып, сұрақ қояды. Демек, сұрақ қойылған адамда ізделініп отырған қағидаға силлогизм оған сол сұрақ қойылмай тұрып та, бар ма әлде жоқ па екендігінен хабарсыз болғанда да жағдай дәл осылай болады. Сонымен, бұл белгілі бір дәрежеде тексеру болып табылғанымен, оның алдыңғы сұрақтардағы жүргізілген тексеруден айырмашылығы бар.

Үйретуші сұрақ - бұл [сұрақ қойылған адамнан] ізделініп отырған қағидаға оның дәлелі бар екенін сұраушы білген жағдайда оның [сұрақ қойылған адамның] оны [сұраушыны] сол дәлелдеуді қалай жүргізуге болатындығын үйретуін талап ететін сұрақ.

Ал диалектикалық сұрақ деп сұрақ қойылған адамнан оған алдында, бұрынырақ берілген немесе одан басқа пайымдаулардың жалған екенін білдіру немесе терістеу үшін қолдануға тырысатын пікірлерді беруді талап ететін сұрақты айтады. Бұл сұраушының өзіне жауап ретінде берілген немесе берілетін қағиданы терістеуге тырысатын силлогизмді білген кезде ғана болып тұрады. Осы үш сұрақ (үйретуші, диалектикалық, ғылыми) - әр түрлі. Сонымен, диалектикалық сұрақ деп сұраушының (өз сұрағын қоймай тұрып) оған [жауап берушінің] берген немесе беретін қағидасын терістейтін силлогизмді білетіні туралы сұрақты айтамыз.

Ал ғылыми сұрақ деп сұраушы өз сұрағын қоймастан бұрын [жауап берушінің] өзінен сұралғанды [сұраушыға] дәлелдейтіндей силлогизмі бар екенін білетіні туралы сұрақты айтамыз. Ал тексеруі бар сұрақ - сұраушының ол адамда [сұхбаттасушысында] ол сұрап отырған затқа силлогизмі жоқ екенін білетін сұрақ (211- бет) немесе сұраушының сұралушыда оған [затқа] силлогизмі бар - жоқ екенін білмейтіндігі туралы сұрақ. Осылардың үшеуінің ішіндегі ғылыми сұрақ дегеніміз дәйекті білімі бар алғышарттан силлогизмді өндіруді талап етуші сұрақ. Ал диалектикалық сұрақ деп сол арқылы сұраушының терістеуге тырысатын қағидасының берілуі талап етілетін сұрақты айтамыз.

Қағиданы терістеу үшін қолданатын пікірді беруді талап ететін сұраққа келсек, онда ол -жалпылама қабылданған пайымдауды керек қылатын сұрақ.

Ал қағидаға келсек, ол жалпылама қабылданған болуы да мүмкін, жалпылама қабылданған болмауы да мүмкін. Бұдан арыда біз оған [арнайы] тоқталамыз. [Әсте], тексеру - барлық өнерлерге ортақ дүние. Қандай өнерге жатса да, тексеру ізделініп отырған [қағидаға] силлогизм даярлауды көздейді. Ол кейде дәйекті білімі бар алғышарттан силлогизмді шығаруды талап қылса, кейде силлогизмді жалпылама қабылданған алғышарттардан жасақтауды талап етеді.

Сұрақтар топтарын меңзейтін сөздерден құралған сөйлемдерге /62/ келсек, олар -(келесілер):

1) баламалы сұрақта, [таңдау ұсынатын сұрақта] қолданылатын "хал" (солай ма) бөлшегі ғылыми сұрақта да қолданылады. Ол қарама-қайшылықтың екі жағының ақиқат болып табылатын әрі дәлелдеуді керек ететін жағы туралы мәлімет алуды көздейді. Ол және де ізделініп отырған [қағида] арқылы соның [ізделініп отырғанның] силлогизмі тексерілетін ғылыми сұрақта да пайдаланылады. Осы сұрақтардың әрқайсысының оған лайықты келетін, өзіндік ерекше сөйлемдік көріністері болуы тиіс;

2) "алайса" (солай ма ... еді) бөлшегі, мысалы, нақтылау (шешім) сұрағында қолданылады;

3) "ма" (не?) бөлшегі, сол арқылы атаудың нені сілтейтінін түсінуге тырысатын және сол арқылы заттардың мәнін тануға ғылыми сұрақта да қолданылады. Осы сұрақтардың әрқайсысының өзінің тек соған ғана ерекше тән атауы болуы керек;

4) "аийу" (қандай?) бөлшегі, бір заттың басқа заттан несімен ерекшеленетінін білуге қолданылады. Бұл (211-бет) ортақ зат бұндай жағдайда осы заттар үшін не тек, не түр, не акциденция болып табылады. Ал оның басқадан немен айрықшаланатыны мәндік ерекшелік немесе акциденталды ерекшелік болады;

5) "лима" (неге?) бөлшегі заттардың тіршілік себебіне үйретуді көздейтін ғылыми сұрақта қолданылады;

2. "кайф" (қалай?) бөлшегі заттар формасы және оның құрылымы туралы сұрақта қолданылады. Мысалы біздің "Зейдтің тәні қалай (көрінеді)?" немесе "Ол моральдық қасиеттері тұрғысынан қалай көрінеді?" деп айтқанымыздай.

Заттардың құрылымы оның мәні мен құрылымы бола алады, сол арқылы олардың [заттардың] құрамы [танылады]. Мысалы, біздің "жұмыс қалай атқарылған?" және "бұл киім қалай (жасалған?)" деген сөзіміздей. Сонымен, бұл сұрақ арқылы құрылымды танып - білу көзделеді, [заттардың] жұмыс құрамы анықталады және олардың жетілу -кемелденуі нақтыланатын сұрақ болып табылады.

Сондықтан бұл құрылым сол арқылы әлдебір дене құрамы анықталатын құрылым болып кездейсоқ сәйкес келгенде, бұл туралы сұрақ "кайф" (қалай?) бөлшегімен бейнеленеді. Сондықтан мәндік айырмашылық заттар құрамы анықталған құрылым мен форма көшірмесі болғанда, онда бұл туралы сұрақ "кайф" бөлшегімен беріледі. Сондықтан мәндік айырмашылықтар "кайфийят" ["қалай?" бөлшегімен бейнеленетінге тиесілі] деп атала алады. "Кайф" бөлшегімен сұралатын заттар құрылымы акциденция бола алады, мысалы, біздің "әлдекім моральдық қасиеттері тұрғысынан қалай көрінеді?" деп айтқанымыздағыдай. Бұл сұраққа "ол қайырымды" немесе "ол кесірлі" деп жауап беріледі. Немесе "ол дене сымбаты жағынан қалай көрінеді?" Бұған "ол - күшті" немесе "ол - әлсіз" деген жауап шығады.

Ал мәндік құрылым және мәндік айырмашылық олар [екеуі де]: сол заттың өзі мен онымен бірге қандай да бір бөтен заттың құрамына кіретін басқа зат арасындағы айырмашылықты көрсету үшін, [осы затты] қатыстырмай-ақ, заттар мәнін нақтылайтындай [туралайтындай] қатынаста алына алады. Егер олардың екеуі де араларындағы айырмашылықты табу үшін емес, тек заттар мәнін нақтылау [туралау] үшін қолданылса, онда олар туралы сұрақ "кайф" бөлшегімен бейнеленеді.

Ал егер олар айырмашылықты анықтап шығару үшін алынса, онда олар туралы сұрақ "аийу" (қандай?) бөлшегімен бейнеленеді. Сондықтан егер айырмашылық іздестіріліп отырса, онда "аийу" бөлшегі сұралып (212-бет) тұрған нәрсенің тегімен байланыстырылады немесе басқа, оның [сұралып тұрған заттың] және одан ажыратуды талап етіп отырған заттың екеуіне бірдей ортақ текпен септестіріледі.

"Кайф" бөлшегімен сұрақты бейнелегенде бұның керегі жоқ, өйткені "кайф" бөлшегі оның тегімен емес, сұралатын заттың өзімен байланыстырылады. Сонымен, "хал"(солай ма?), "а лайса" (солай ма ... еді?), "ма?" (не?), "аийу" (қандай?) "лима" (неге?), "кайф" (қалай?) сынды бұл бөлшектердің мәні осындай. Бұл бөлшектер бірінің орнын бірі, біреуінің күші басқасының күшінің орнын басатындай дәрежеде байланыстыру үшін, жанама мағынаны жеткізу үшін, метафора үшін және де (сөздік) тіркестердің айналым жеңілдігі үшін де қолданыла алады.

Мысалы, "ма" бөлшегі келесі сөйлемдерде қолданылады: "сен не айтасың?" немесе "ол туралы не айтасың?" Осы жағдайда бұндай сөздер заттарды үйретуді талап ететін сұрақ немесе олар, шығарылу үшін әлде үйрету үшін құрастырылған - құрастырылмағанына тәуелсіз, [толықтай] шектеусіз білімді талап ететін сөздер болып келеді. Мысалы,"бұған дәлелдеме не болмақ?" дегенде де жағдай осылай. Бұл жағдайда ол дәлелдеме мен аргумент келтіруді талап етеді.

Ал "аийу" бөлшегі келесі сөйлемдерде қолданылады: "қандай зат сенің айтқан сөзіңнің [пәні]?" немесе "мына бір жерде сен қай зат туралы айтып тұрсың?". Осы бір айтылған сөздерде шығарылу мен үйрету талап етіледі. "Қандай зат қозғалмалы дене болып табылады?" деген сөзде де жағдай дәл осындай. Дәл осылайша, "екі заттың қайсысы бұл денеде бар? " [Бұл дене жансыз зат па әлде жанды зат па?] деген сөзде де жағдай солай болмақ. Осындай жағдайда бұндай сөз баламалы сұрақ болып кетеді. Дәл осылайша, мысалы, "қайсысы үлкендеу: мынауы ма әлде анауы ма?" дегендегідей, салыстырылатын іздестіріліп отырған [қағидаларда] да жағдай сондай. "Күн қандай зодиактағы шоқжұлдызда [орналасқан]?" деген сияқты сөйлемдерде де жағдай солайша.

Ал "кайф" бөлшегі, мысалы, "ол туралы сен қалай айтасың?" деген сияқты сөйлемдерде де қолданылады. Ол бұл жағдайда шығару немесе үйретуді талап ететін сұрақ болып шығады. Сол сияқты, ол мынадай сөзде де қолданылуы мүмкін: "Аспан қалай сопақ болып шықты?" Бұл жағдайда ол дәлелдеме талап етеді.

Сондай-ақ, "лима" бөлшегімен бірге қолданылатын сөздер де келесілер сияқты сөйлемдерде қолданылады: "сен неге бұны айттың?" немесе "неге аспан сопақ болып кетті?". Бұл жағдайда осы сөздер заттар дәлелдемесін келтіруді талап ететін сұрақ болып табылады. Бұл кез-келген силлогизмнің қорытындыға әкелетін себеп екендігімен байланысты, ал "лима" бөлшегі өзі арқылы қорытынды жасалған заттың шығуының себебін келтіруді талап етуге мүмкіндік береді.

"Ма" бөлшегін талап ету үшін қолданады. Ол кейде диалектикада қолданылатын ғылыми сұрақтың түрлерінің сөзбен көмкерілген мәнін түсінуді береді. Бұл - сұхбаттасушылардың біреуі басқаның өзіне не айтқанын түсінбеген жағдайда орын алатын нәрсе. Ендеше оған, оның сұраушы әлде жауап беруші екендігіне қарамастан, бәрібір түсіндіру мен талдап беру қажет.

Дәйекті білімге /63/ жету өнеріне үйретуші әрбір жан үш шартты ұстануы керек:

1. Ол оның өнерінің негізі болатын заңдарды жақсы білуі керек. [Ең алдымен] оларға білімге үйрететін, содан кейін дәлелдеуге үйрететін заңдар жатады. Ол бұл шартты ұстанғанда кез келген уақытта, өзінің қалауымен әрі керек болған жағдайда дәлел келтіруге қабілетті болады. Оның бұл қабілеті басқаға өзіне үйреткенді және өзі үйрететінді түсіндіру (жеткізу) қабілеті болып табылады.





2. Ол кітапта жазуға болмайтын деп есептелетіндер мен оның өнерінің негізі болып саналмайтындардың барлығына дәлел келтіруге қабілетті болуы керек.

3. Ол өзіне өз өнерінде кездесетін және оған өзіндік тиесілі софизмдерді әшкерелеу қабілетіне ие болуы керек. Ол софизмдерді болдыртпау арқылы жүзеге асады.

Оның сұхбаттасушыларымен немесе онымен сөйлесетіндер үш түрлі болып келеді: 1) үйренушілер; 2) оның өзінің өнерінің өкілдерінің ішіндегі қателесушілер немесе, әдетте, сол өнер заттарының санына кіретін әлдебір нәрседен алданған сол ортадан шыққан алданушылар. Олар сол өнерде кездесетін қателер, жолсыздықтар нәтижесінде орын алады; 3) оның өнерінің өкілдеріне мүлдем қатысы жоқ қателесушілер немесе алданғандар (213-бет).

Сонымен, үйренушінің үйретушісімен сөйлесуі немесе үйретушінің онымен сөйлесуі -заттарды зерттеудегі оның бастапқы сатысы. Бұл алдында келтірілген ғылыми сұрақтар қатарына (кіретін) сұрақ арқылы жүзеге асады немесе оның (үйренушінің) сұхбаты оған қиындық келтіретін затқа катысты анықтылыққа жету мақсатымен өзінің алдында меңгергеніне қайтадан оралу болып табылады, әлде ол мәнін түсінбеген сөздердің айтылуынан да болуы мүмкін, немесе соған шығарылған қорытындыны немесе силлогизм алғышартын қарастырғандағы ол туралы пайымдаудың ақиқаттығы анық еместігінен де болып тұрады. Бұл еш затқа қарсылық ұсынылмаған жағдайда орын алады.

Дәлелдемеде болсын, қорытындыда болсын, немесе ол екеуінде бірге болсын, қарсылық тудыратын күдікті сөзге келсек, онда үйретуші олардың әрқайсысына аса мұқият, зейінді болуы керек, сөйтіп, оны оқытқанда ол [үйренуші] заттардың идеясын түсініп барып, тек содан кейін ғана сол заттың, яғни тіршілігін тануы [бекітуі] керек заттың дәлелдемесін /64/ беруі керек. Осыдан кейін үйренуші оған үйретуші бергеннің бәрін [қарастыруы] керек және өзі үшін қиынды түсіну үшін [үйретушіге] қайтадан баруы керек.

Ал үйретуші оған айтылған сөздің мағынасын, егер сол сөз оған (үйренушіге) қиындық тудырған болса, түсіндіріп беруі керек және үйренушінің қарсылығы бар тұстарының барлығын, наразылық [шақыратын] тұстар ретінде алып тастау үшін, оған ақиқаттылығы дәлелденбеген пайымдаулардың ақиқаттығын дәлелдеуі керек. Осы заттар туралы үйретушінің үйренушімен және үйренушінің үйретушімен жүргізетін әңгімесі кей жағдайларда сұрақ беру арқылы, ал кейде - мәліметтер хабарлау жолымен жүргізіледі.

Олардың арасындағы сұрақ жолымен немесе мәлімдеме хабарлау жолымен жүретін әңгімелер диалектикаға жатпайды және тексеруге де келмейді. Олар үйретушіге қатынасында - оқыту, ал үйренушіге қатынасты - оқу болып табылады. Үйренушіге келсек, ол - оның өнеріне қатыстылардың қатарындағы адам. Ендеше оның қателесіп отырған заты олардың екеуіне де белгілі қағидаға ие. Ал олардың ол туралы қолдануға болады деп тапқан пайымдаулары олардың екеуіне де бірдей ортақ нанымдарының қатарына кіреді.

Сондықтан қателесушінің адасуларын болдыртпай, оның қателерін түзегісі келген адам әлгінің (қателесушінің) осы өнердегі қате жіберіп алған орнының алдындағы (213-бет) қателескен заттарды қолданады. Ол [қателесушінің] қай жерде қателескендігін түсіндіру үшін керек. Осыған байланысты ол айтылған ой-пікірлердің екі түрін қажет етеді: 1) силлогизм (алғышарттары) мен қорытындыларында [қателесушінің] неден қателескенінің барлығына бірдей қарсылық білдіретін ой-пікірлер арқылы және 2) қарама-қайшылықтың екі жағының ақиқат болып табылатын бір жағын дәлелдейтін ой-пікірлер арқылы.

[Айтылғандардың] бұл екі түрін ол [қатені түзетуші] қалаған уақытында сұрақ қою жолымен немесе жаңа мәлімет хабарлау арқылы пайдалана алады. Оның мақсаты үшін әлдеқайда пайдалысы сұрақ формасы болып табылады. Сондықтан егер ол [қателесушінің] қатесін сұрақ жолымен шешкісі келсе, ал қате қорытынды мен силлогизмде бірдей кездесетін болса, онда ол, алдымен, қорытынды туралы сұрақ қояды, содан кейін дәлел туралы сұрақ қояды. Сөйтіп, алдымен қорытындыға қарсылығын, сосын дәлелдеуге қарсылығын танытады.

Бұл ол қарсылықты не силлогизм формасына, не екі алғышарттың екеуіне, не олардың біреуіне, не бәріне бірдей шығарады деген сөз. Ол қорытынды туралы жекеше сұрақ қойғысы келгенде оған қарсылығын білдіреді, содан кейін барып, оның дәлелі туралы сұрақ қояды және оған [дәлелге] қарсылығын көрсетеді. Ал егер қате екі затта да [дәлелде де, қорытындыда да] кетсе, онда ол соның [екеуіне де] қарсылығын көрсетуі тиіс. Егер қате тек дәлелде ғана кетсе, онда ол осы дәлелге ғана қарсылық білдіреді. Егер тыңдаушы оған қате орынды немесе қиындықты [қиналыс тудыратынды] ұсынғанын көрсе, онда ол өзіне [айтылғандағы] не коп түсіндіруді қажет ететіннің болуынан, не өзіндегі оған деген қарсылықтың пайда болуынан өзіне айтылғанға қайта оралып, қайта қарауы тиіс. Ол оған, өз тілегі бойынша, не сұрақ қою, не мәлімет хабарлау арқылы қатынаса алады. Бірақ олардың бір де біреуі [тыңдаушы мен сөйлеуші], өз сөзіне қарай, диалектик те емес, тексеруші де емес, демек, олар - тек үйретуші не үйренуші ғана.

Осы [адасуға душар болған] өнер өкілі болып келетін қателескен адам [адасып қалған адам] осы өнерге өзіндік тән қате алғышарттар көмегімен әңгіме жүргізеді. Сұхбаттасушы оларды одан сұрақ арқылы алады. Бұндай әңгіме (214-бет) байқау, сынау деп аталады. Осы әңгімеде қолданылатын силлогизм сынаушы силлогизм деп аталады. Бұл силлогизм осы өнерге етене тән өзіндік заттар болып келетін бөліктерден тұратын алғышарттардан өндірілетін силлогизм болып табылады. Бұл бөліктер жалған, бірақ оның жалғандығының айқын еместігі соншалық, оны әлдебір анықтамадан тіпті бұл өнер өкілдерінің өздері де таба бермейтіндей заттар арқылы бүркемеленген.

Бұл бөліктер осы өнер үшін [ерекше] тән өзіндік дүниелер арқылы адастыру деп те аталады. Бұндай силлогизмді алғышартта адасуға ендіретін орындарды [пунктерді] байқамайтындар ғана жасай алады. Сондықтан бұл [алғышарттарды] сұрақ арқылы алу -әдеттегі іс. Ол жауап берушіні сынау үшін, жауап берушінің оларды [алғышарттарды] шығарып берер - бермесін көру үшін қажет. Егер ол [жауап беруші] алғышарттарды берген болса, сонысымен ол өзінің бұл өнердегі әлсіздігін [ақаулығын] танытады. Бұл жағдайда сұрақ қою немесе мәлімет хабарлау жолы қолданылады. Ол [жауап беруші] адасуға апаратын жерді біле ме әлде жоқ па - соны байқау үшін қолданылады.

Бұл өнерде жетілген адам адасуға ендіретін және шым - шытырықты [жасайтын] орындарды табады, сондықтан ол әлгілерді уысынан шығармайды және бұндай [алғышарттағы] барлық жалғанды жасырады. Бұл әңгіме [сөз] диалектикадағы [әңгіме -сұхбатқа] ұқсас, өйткені онда сынап отырған сұрақ беруші жауап берушіден наным сұрағы арқылы осы өнер өкілдерінің пікірі болып табылатын қорытынды алады. Егер көзделген мақсат орындалса, осыдан кейін ол жауап берушіден сұрақ немесе мәлімет хабарлау арқылы жалған алғышарттар алады. Дегенмен онда қарама-қайшылықтың бір жағы ғана бар.

Егер жауап беруші олардың [алғышарттарын) беріп қойса, онда сұраушы олардың басын біріктіреді де, сосын осыған дейін шыққанға қарама-қарсы қорытынды шығарады. Бұл тәсіл байқау тәсілі болып табылады. Бұл өнер өкілдері қатарына кірмейтін қателесушілер немесе адасушыларға келсек, олардың ешқайсысы [сұраушы және жауап беруші] өз өнері арқылы әңгіме айта алуға да қабілетсіз, қарсылық көрсетуге де қабілетсіз, қорғауға да жай-күйі жоқ. Егер ол өз өнерін тамаша білуімен қатар, диалектикадағы диалектикалық сұхбатқа (диалогқа) қабілетін (күшін) танытпаса, онда ол жоғарыда айтылғанды жасай алар ма еді? Сонымен, олардың (екеуінің) әрқайсысы (214-бет) барлық адамдарға ортақ, жалпылама қабылданған заттар арқылы сұхбат жүргізеді. Жалпылама қабылданған заттар дегеніміз барлық [адамдарға], тіпті олар диалектик болмаған күннің өзінде де және диалектикалық әңгіме жүргізе алмаған күннің өзінде де, ортақ көзқарастар болып табылады.

Бұл жағдайда да силлогизмдер құрастырылады, бірақ олар біз айтып кеткеннің шегінен шығатын силлогизмдер болып табылады. Оларды нақты білімге негізделген өнер өкілдерінің қатарына жататындар қолданады немесе оны айқындылық үшін, яғни [затты] тыңдаушыға түсініктірек ету үшін қолданады.

Бұларға жататындар: 1. Үйренушілерді оқыту барысында жалпылама қабылданған алғышарттардан және үйренушінің қарсылық танытқан жағдайындағы жалпылама қабылданған алғышарттардан өндірілетін силлогизмдер.

2. Басқа өнерде қолданылатын алғышарттардан құралған силлогизмдер. Бұл силлогизмдер әлдебір өнерде заттарды түсіндіру үшін қолданылады, мысалы: жаратылыстанулық ғылымда жердің шар тәрізді екендігі немесе оның [ғарыш әлемінің] орталығында орналасқандығы астрономиядан алынған алғышарттарды қолдану жолымен түсіндірілгенде қолданылады.

3. [Кездейсоқ] сәйкес келуіне сай, қателесуші үшін [қорытындыларда] немесе қандай да бір өнерде ақиқат пен шындықты беретін силлогизмдер жалған пайымдаулардан құралады. Расында, олар қателесушінің көзқарасы болып табылады, онымен әңгімелесуші оның қатесін түзетуге тырысады. Сонымен, жалған алғышарттардан ақиқат қорытындылар шығуы мүмкін екенін айта кетуге болады.

4. Әлдебір өнерде адам көзқарасын терістейтін силлогизмдер және оларда бұл көзқарас екі алғышарттың бірі болып табылатын силлогизмдер, ал екінші алғышарт оларда анық ақиқат алғышарт болып табылатын силлогизмдер. Ендеше, бұдан осы көзқарас басқа да сандырақ (абсурд) болмаса, онда бұл адамда сандырақ болады және де ол басқа бір адамның көзқарасы болып табылады.

5. Әлдебір өнердегі адам көзқарасын жоққа шығаратын терістеу силлогизмдері. Олардағы екі алғышарттың бірі осы көзқарас болып табылады да, басқасы - анық ақиқат болып шығады. Әрі олардан бұл өнерде осы адамның басқа затқа қатысты көзқарасына қарама-қарсы келетін пікір туындайды. Бұл силлогизм бір - біріне қарама-қарсы (215-бет) көзқарасы барлығымен белгілі адам үшін жасалады.

6. Әлдебір жерде әлдебір зат үшін өндірілетін және жарамды алғышарттардан тұратын әрі не оқыту үшін, не жаңылысқанның қателерін түзету үшін, не бұл ғылым өкілдерінің қатарына жатпайтын адамның сөзінде кеткен қатені болдырмас үшін, мысалы, Аристотель өзінің кейбір кітаптарында "үш" саны тиянақтылық пен кемел жетілгендікке бастайтын сандарға жатады деп жазғанындағыдай, құрастырылатын силлогизмдер.

Аристотель жаңа айтылғанға сілтеме ретінде үштікті қолданылған заңдар қағидаларын мысалға келтірген. Сол сияқты, тағы да ол (Құдайдың) (мәтінде - Алланың) аспанда орналасқанын дәлелдеуге тырысқанында дәлелдемесінің бірі ретінде барлық заң қағидаларының сұрану - жалбарыну барысында және ғибадат ету барысында қолы, көзі мен адам бет-жүзінің аспанға қарап тұруын талап ететіндігін келтірген. Бұның барлығы бұл өнерде тек нақты білімнен тұратын алғышарттарды және дәлелдемелерді пайдаланудан кейін ғана қолданылуы тиіс.

Сонымен, осының барлығы ғылыми өнердегі әңгімелердің (сөздердің) түрлері болып табылады. Бұл ғылыми өнердің бәрінде дәйекті нақты білімнен тұратын алғышарттар пайдаланылады. Ал олардағы жалпылама қабылданған заттар келтірілетін дәлелдерді көбейту үшін /65/ және шығарылған қорытынды дәйекті нақты білімнен тұратын алғышарттармен келісілгеннен кейін қолданылады. Егер оларда жалпылама қабылданған заттар пайдаланылатын болса немесе нақты дәйекті білімнен тұратын заттардың орнына сендіруші заттар, олардың арасындағы айырмашылықты білмейтін зерттеушілер жағынан кеткен білімсіздік нәтижесінде, қолданылған болса, онда олар (істі жалғастырушылар) қарама-қайшылыққа ұшырайды, сөйтіп келіп олардың көзқарастары бір-бірінен алшақтайды. Сондықтан да әрдайым, олар бұл өнерде өздерін [жетілдіруге] әрекеттенгенде, әркез сайын олардың арасындағы көзқарастар алшақтығы өсе береді.

Олар бір затқа тоқтамға келетін болады, бірақ оған тек тексеру арқылы ғана жақындай алады. Олардың ешқайсысы оз көзқарастарында шынайы білімге не болмайды, сондықтан да олар жасағандарының барлығында өз мақсаттарына жетуді көздейді. Ал олардың мақсаты - оларды оның қарама - қарсысына әкелетін (215-бет) тәсілдер арқылы нақты білім алу. Себебі олардың пайдаланатын бұл тәсілдері мақсатқа жету үшін құрал болып табылмайды. Ежелгі [даналардың] көзқарастарының кереғар алшақтауына себеп дәл осы болған және де бұл тәсілдер бір-бірінен бөлінбегенше себеп болып келді де. Тек қана логика өнері тәмамдалып, ғылыми өнер нақ нығайғанда ғана олардың арасындағы алшақтық жойылды.

Дәлелдемені шығарып беруді талап етуге керек сұрақ - ғылымға қажетті сұрақ. Ізделініп отырған ғылыми [қағидалар] туралы сұрақ бір мезгілде өзіне келесі екі заттың берілуін талап етеді:

1. Ізделініп отырған қағиданың екі жағының ақиқат болып табылатын жағы туралы мәліметтер.

2. Оның дәлелдемесі. Мысалы: "Әрбір үшбұрыштың барлық бұрыштары екі тік бұрышына тең келе ме?" деген сұрақтағыдай. Бұл сұрақта ақиқат жақ туралы мәлімет талап етілмеген. Егер жауап беруші бұл [сұрақтан] кейін үндемей қалса, онда оған дәлелдеу туралы басқа сұрақ беріледі. Бірінші сұрақтан кейін оның [жауап берушінің] білімі анықталады.

Ал білімге тек дәлелдеме арқылы ғана қол жеткізіледі. Сондықтан, бұған жауап ретінде өз дәлелдеуімен біріккен ақиқат жоқ

2. Басқа өнерде қолданылатын алғышарттардан құралған силлогизмдер. Бұл силлогизмдер әлдебір өнерде заттарды түсіндіру үшін қолданылады, мысалы: жаратылыстанулық ғылымда жердің шар тәрізді екендігі немесе оның [ғарыш әлемінің] орталығында орналасқандығы астрономиядан алынған алғышарттарды қолдану жолымен түсіндірілгенде қолданылады.

3. [Кездейсоқ] сәйкес келуіне сай, қателесуші үшін [қорытындыларда] немесе қандай да бір өнерде ақиқат пен шындықты беретін силлогизмдер жалған пайымдаулардан құралады. Расында, олар қателесушінің көзқарасы болып табылады, онымен әңгімелесуші оның қатесін түзетуге тырысады. Сонымен, жалған алғышарттардан ақиқат қорытындылар шығуы мүмкін екенін айта кетуге болады.

4. Әлдебір өнерде адам көзқарасын терістейтін силлогизмдер және оларда бұл көзқарас екі алғышарттың бірі болып табылатын силлогизмдер, ал екінші алғышарт оларда анық ақиқат алғышарт болып табылатын силлогизмдер. Ендеше, бұдан осы көзқарас басқа да сандырақ (абсурд) болмаса, онда бұл адамда сандырақ болады және де ол басқа бір адамның көзқарасы болып табылады.

5. Әлдебір өнердегі адам көзқарасын жоққа шығаратын терістеу силлогизмдері. Олардағы екі алғышарттың бірі осы көзқарас болып табылады да, басқасы - анық ақиқат болып шығады. Әрі олардан бұл өнерде осы адамның басқа затқа қатысты көзқарасына қарама-қарсы келетін пікір туындайды. Бұл силлогизм бір - біріне қарама-қарсы (215-бет) көзқарасы барлығымен белгілі адам үшін жасалады.

6. Әлдебір өнерде әлдебір зат үшін өндірілетін және жарамды алғышарттардан тұратын әрі не оқыту үшін, не жаңылысқанның қателерін түзету үшін, не бұл ғылым өкілдерінің қатарына жатпайтын адамның сөзінде кеткен қатені болдырмас үшін, мысалы, Аристотель өзінің кейбір кітаптарында "үш" саны тиянақтылық пен кемел жетілгендікке бастайтын сандарға жатады деп жазғанындағыдай, құрастырылатын силлогизмдер.

Аристотель жаңа айтылғанға сілтеме ретінде үштікті қолданылған заңдар қағидаларын мысалға келтірген. Сол сияқты, тағы да ол (Құдайдың) (мәтінде - Алланың) аспанда орналасқанын дәлелдеуге тырысқанында дәлелдемесінің бірі ретінде барлық заң қағидаларының сұрану - жалбарыну барысында және ғибадат ету барысында қолы, көзі мен адам бет-жүзінің аспанға қарап тұруын талап ететіндігін келтірген. Бұның барлығы бұл өнерде тек нақты білімнен тұратын алғышарттарды және дәлелдемелерді пайдаланудан кейін ғана қолданылуы тиіс.

Сонымен, осының барлығы ғылыми өнердегі әңгімелердің (сөздердің) түрлері болып табылады. Бұл ғылыми өнердің бәрінде дәйекті нақты білімнен тұратын алғышарттар пайдаланылады. Ал олардағы жалпылама қабылданған заттар келтірілетін дәлелдерді көбейту үшін /65/ және шығарылған қорытынды дәйекті нақты білімнен тұратын алғышарттармен келісілгеннен кейін қолданылады. Егер оларда жалпылама қабылданған заттар пайдаланылатын болса немесе нақты дәйекті білімнен тұратын заттардың орнына сендіруші заттар, олардың арасындағы айырмашылықты білмейтін зерттеушілер жағынан кеткен білімсіздік нәтижесінде, қолданылған болса, онда олар (істі жалғастырушылар) қарама-қайшылыққа ұшырайды, сөйтіп келіп олардың көзқарастары бір-бірінен алшақтайды. Сондықтан да әрдайым, олар бұл өнерде өздерін [жетілдіруге] әрекеттенгенде, әркез сайын олардың арасындағы көзқарастар алшақтығы өсе береді.

Олар бір затқа тоқтамға келетін болады, бірақ оған тек тексеру арқылы ғана жақындай алады. Олардың ешқайсысы өз көзқарастарында шынайы білімге не болмайды, сондықтан да олар жасағандарының барлығында өз мақсаттарына жетуді көздейді. Ал олардың мақсаты - оларды оның қарама - қарсысына әкелетін (215-бет) тәсілдер арқылы нақты білім алу. Себебі олардың пайдаланатын бұл тәсілдері мақсатқа жету үшін құрал болып табылмайды. Ежелгі [даналардың] көзқарастарының кереғар алшақтауына себеп дәл осы болған және де бұл тәсілдер бір-бірінен бөлінбегенше себеп болып келді де. Тек қана логика өнері тәмамдалып, ғылыми өнер нақ нығайғанда ғана олардың арасындағы алшақтық жойылды.

Дәлелдемені шығарып беруді талап етуге керек сұрақ - ғылымға қажетті сұрақ. Ізделініп отырған ғылыми [қағидалар] туралы сұрақ бір мезгілде өзіне келесі екі заттың берілуін талап етеді:

1. Ізделініп отырған қағиданың екі жағының ақиқат болып табылатын жағы туралы мәліметтер.

2. Оның дәлелдемесі. Мысалы: "Әрбір үшбұрыштың барлық бұрыштары екі тік бұрышына тең келе ме?" деген сұрақтағыдай. Бұл сұрақта ақиқат жақ туралы мәлімет талап етілмеген. Егер жауап беруші бұл [сұрақтан] кейін үндемей қалса, онда оған дәлелдеу туралы басқа сұрақ беріледі. Бірінші сұрақтан кейін оның [жауап берушінің] білімі анықталады.

Ал білімге тек дәлелдеме арқылы ғана қол жеткізіледі. Сондықтан, бұған жауап ретінде өз дәлелдеуімен біріккен ақиқат жақ туралы айтылады. Керісінше болған жағдайда, яғни жауап беруші тек шынайы ақиқат жақты айтумен шектелсе, оның ақиқат екені анық емес болып қалады. Егер жауап беруші оған шынайы ақиқат жақ туралы мәлімет хабарланғаннан кейін де үндемей қалса, онда сұраушы дәлелдеме беруді талап ететін сұрақ қоюы керек. Керісінше болған жағдайда, оның бірінші сұрағы жарамсыз болып қалады.

Затқа қарсы пікір шығаруға бағытталған ғылыми сұрақта да, егер сұрақ оны терістеуге бағытталған сұрақтан бұрын қойылса, жағдай дәп осылай болмақ. Мысалы, келесідегідей: "Вакуум бар ма?" деген сұрақ қойылғандағыдай. Бұл жағдайда жауап беруші езінің "Вакуум бар" деген сөзін вакуумның барлығына бұлтартпас дәлел болып табылатын затпен байланыстыруы тиіс. Егер ол бұны істемесе, онда сұрақ қоюшы бұл [жауаптың] дәлел - аргументі туралы сұрақ қоюға мәжбүр болады. Ал егер ол [жауап беруші] оны келтірсе, онда ол [сұрақ қоюшы] қорытынды мен алғышартқа [бірдей] қарсылығын көрсетеді.

Ал диалектикаға келсек, онда [жауап берушіден] қарама - қайшылықтың кез келген екі жағынан оның [жауап берушінің] таңдайтындай және оның қорғайтындай қағидасының мазмұнын құрайтын нәрсе алынатындай сұрақ қолданылады (216-бет). Онда [сұрақта] қағида мәлімет арқылы сол қағида дәлелденетін уәжбен байланысқандығын қажетсінетін еш нәрсе жоқ. Сонымен, мұнда жауап беруші [сұраушыға] қағиданы дәлелдейтінді көрсетпейді, себебі ол [сұраушы] жауап берушіні үйретуді мақсат етіп тұрған жоқ.

Сұраушының мақсаты - тек қана осы қағиданы терістеу болып табылады. Бұдан кейін ол оған [жауап берушіге] осы қағиданы дәлелдейтін уәж - аргумент туралы сұрақ қоюды қажет етпейді. Осыған қоса, оның үстіне сұраушысының бұл қағиданы терістеуі жауап берушідегі осы қағиданы дәлелдейтін уәж - аргументті терістемеуі де мүмкін. Ал дәл сол шақта, оның сұрап тұрған қағидасын үйренушінің дәлелдеусіз меңгеруі мүмкін емес. Мұнда бұл қағиданы жауап берушінің қорғауы осы қағидаға силлогизмді келтірмей жатып-ақ мүмкін болмақ. Бұл осы қағиданы [жауап берушінің] қорғауы мен оған қатысты [жауап берушінің] жеңісі арасындағы айырмашылықтың бар болуынан туады.

[Осы қағидаға] қатысты жеңіске тек силлогизм арқылы жетуге болады. Ал оны қорғау [сұраушының] оны терістейтін силлогизмін лақтырып тастау нәтижесінде ғана мүмкін. Әрі ол үшін сұраушының осы [қағидаға] қарама-қарсы қағида ендіруіне қарсылық көрсету де, жауап берушінің сұраушы осы қағиданы терістеу үшін пайдалана алады дегенді кідірте ұстауы да қағиданы қорғауға қызмет етеді. Себебі уәж - аргументтің өзі дұрыс болмай, бірақ қорытындысының дұрыс болып шығуы да мүмкін. Осы өнерде қателесушіні үйрететін адамға келсек, ол, біріншіден, қателесуші ақиқат деп санайтынның жалғандығын ашып көрсету үшін оны терістеуден бастау керек. Егер жалған дүние қорытындыдан табылса, онда бұл дегеніміз қажеттілікке ілесудің жалғандығын білдіреді және дәлелдеменің өзінде жалғандық бар деген сөз.

Егер ол дәлелдеуді жоққа шығарудан бастаса, онда оның [дәлелдің] жеткіліксіздігінен қорытындының жалған екендігі шықпайды. Демек, қателесушіге қарсы тұрушы адам, ең алдымен, қорытындының жалғандығын анықтап алуы керек, ал содан кейін дәлелдеу алғышарттарынан жалған алғышартты анықтап алуы тиіс немесе силлогизм ретінде алынып тұрғанымен, ондай болып табылмайтын пайымдау [формасын] теріске шығаруы қажет.

Кейбір [философтар] ертеректе сұрақ қоюшы диалектикалық тәсіл арқылы [жауап берушіден] осы қағиданы алғаннан кейін (216-бет) одан, жауап берушіден осы қағиданы дәлелдейтін уәж - аргументті талап етуі керек деп есептеген. Бұндай жағдайда егер сұраушы уәж - аргументті қолына тигізген болса, онда ол, әдетте, осы қағиданы құрастырады, сөйтіп барып уәж - аргументке өтіп, оны терістеумен айналысады.

Олар шешендік (риторикалық) тәсілден диалектикалық тәсілді айыра алмағандықтан да осылай деп есептеген. Сондықтан олар риторикалық тәсілдерді диалектикалық тәсілдер ретінде жиі қолданып отырған. Бұл - олардың уәж - аргумент терістелсе, онда қағиданың о да терістеледі деген сенімінен туындаған дүние. Өйткені бұл қағиданың дұрыстығы дәлелдің дұрыстығымен байланысты болған. Сол сияқты, олар бұл тәсілді осы қағиданы терістейтіндей ой-пікірлердің жеткіліксіз болған тұсында да пайдаланып отырған. Бұл тәсіл (әңгіме жүргізу үшін) оларды қолданудың қиындығында да, олардың ақылының силлогизмге келгенде зейінсіздік танытқанында да және осы қағиданы терістейтін уәж -аргументтің жеткіліксіздігінде де әрі оларды табудың ауырлығында да қолданылатын болған. Сондықтан олар жауап берушіден силлогизмге өту үшін осы қағиданы дәлелдейтін уәж - аргументтерді талап етті және оны [силлогизмді] осы қағиданың орнына қойды.

Осының салдарынан олар үшін зат кеңейіп, олар әлгіге уәж - аргумент табатын болған. Осы мақсат үшін оларда көптеген тәсілдер болды. Осы қағиданы терістеуді көздейтін мақсатқа қарағанда олардың мақсаты қол жетерлік мақсат болып шықты. Өйткені бұл қағида тек осы бір қатынаста ғана әрі терістеледі, әрі қорғалады. Ал силлогизм болса үш қатынаста терістеледі: өзінің (екі алғышартының ішіндегі) үлкен алғышартына қатынасында; өзінің (екі алғышартының ішіндегі) кіші алғышартына қатынасында және өзінің фигурасына, пішініне [форма құрылымына] қатынасында.

Бұл қатынастардың кез келгенін терістеу - осы силлогизмнің өзінің жалған екенін білдіру, сондықтан бұндай силлогизм үш қатынаста толық қорғалуы тиіс. Үш қатынаста өзін нақтылап бекітумен қорғалатын және олардың кез келгенін терістеумен терістелетін бұндай силлогизм өте қиын қорғалатын және өте оңай терістелетін силлогизм болып келеді. Сірә, бұл адамдар үшін силлогизмді терістеу қиын іс болып шығуы мүмкін және олар үшін онда қорытынды шығарылмайтындай болып көрінуі де мүмкін, сондықтан олар силлогизм алғышарттарын дәлелдейтінді шығарып беруді талап етті.

Оны қолға тигізген соң біраз заттарға мүдірмей өту мүмкін еді, себебі бірінші силлогизм екі алғышарттан тұрды, ал осы екі алғышартты дәлелдейтін нәрсе де екі силлогизм болып табылатын (217-бет). Екі силлогизмнің әрқайсысы екі алғышарттан тұрады. Осылайша, ақыры торт алғышарт пен екі үйлесім [бірігу] алынатын. Оларда [бірінші силлогизм алғышарттарында] қарастырылушы заттар мен одан кейін оларға өткендерде қарастырылушы заттар саны жағынан әлдеқайда көп болып шығатын.

Олардың арасында бірінші қағида - терістейтін қағида деген пікірді жоққа шығаратын пікір де бар. Сондықтан, олар әрдайым көптеген заттарға жүгініп отырған. Сондағы олардың күткені - сәтті кездейсоқтық арқасында осы қағиданы терістеуге мүмкіндік беретін және жауап берушіден оның сөз сөйлеу барысында алатын заттардың басқасын да терістейтін затқа барып тірелу. Олар осы жолмен жауап берушінің жеңілісіке ұшырауына қол жеткізуге тырысатын.

Бұл тәсілдің софистикалық тәсіл екені анық және де ол риторикада қолданылады әрі оның диалектикалық тәсілден айырмашылығы бар. Дәл осылай, кімде-кім қағида берілгеннен соң оны дәлелдейтін аргументті шығаруды талап еткенде де жағдай солай болмақ. Ондайлар сұрақ қойғанда бұл қағиданың жалғандығын және орынсыздығын біледі, өйткені оларға бұл қағиданың жеткіліксіздігін анықтайтын, яғни оны терістейтін силлогизм белгілі. Бұл силлогизм осы қағидаға қарама-қарсы қорытынды береді. Сондықтан осы силлогизм арқылы ол жауап берушімен әңгіме жүргізуі керек және ондағы осы қағиданы терістеуі тиіс. Бұл жағдайда, оның аргумент туралы сұрақ қоюының қажеттілігі неде, демек, осы қағиданы дәлелдейтін аргументтер туралы сұрақ қою не үшін қажет, жауап берушіден осы қағиданы дәлелдейтін аргументтерді талап еткенде ол нені көздеп отыр, неге ұмтылады? Ол [сұраушы] осы қағиданың ақиқат екені оған оның сұрағынан бұрын белгілі болғанда да осылай істейді.

Сонымен, бұл жағдайда сұраушы ақиқаттығы оған айқын осы қағидаға арналған силлогизмді біледі, сондықтан ол жауап берушіден осы қағиданың дәлелдеп және нақтылап отырғанын мойындату үшін ғана аргументтерді беруін талап етеді. Ендеше, ол бұл жағдайда үйретуші ретінде көрінеді, демек, ол - диалектик те, қарсылас та емес. Ал егер ол бұл қағиданың жалған - жалған еместігін білмейтін кезде, тіпті егер ол жауап беруші осы қағида [дәлелденетін] затты табу жолында одан озып кеткенін жорамалдаған кезде ол жауап берушіден осы затты үйренуге талпынады. Ол, тіпті, егер оған жауап берушінің осы затты тануына қатысты күші оның өзінің күшіне тең екені белгілі болса да және ол [оны], сұрақ қоюшының білмейтіні сияқты, білмеуі мүмкін болса да содан үйренуге тырысады.

Сонымен, бұндай жағдайда сұраушы тексеруші болып шығады және қойылған сұрақ көмегімен жауап берушіні тексеру барысында өзіне серіктес етіп алуды көздейді. Сөйтіп олар осы қағидаға силлогизмді құрастыру мақсатында бірге қызмет етіп, сынақ өткізуге тырысады (217-бет). Бұл [адамдар] тобының қол жеткізуге тырысқан нәрсесінің тіршілігін қалыптастыру бір адамның қол жеткізуге тырысқанынан гөрі әлдеқайда оңайырақ екендігін көрумен байланысты.

Ал егер сұраушы өз сұрағы арқылы әлдебір заттар бойынша қателесушінің қатесін түзетуге тырысса, онда оған осы қағиданы өзіне терістеген силлогизмді бұған дейін білуі қажет. Сол сияқты, ол жауап берушіні адасуға әкелгені соншалық ол бұл қағиданы дұрыс деп санаған силлогизмді де білуі керек. Сондықтан, әдетте, ол осы, яғни жауап берушінің нақтыладым деп ойлаған қағидасын, терістеуден бастайтын, терістейтін, содан кейін, біз айтқандай, сұраушыға жауап берушіден осы қағиданы дәлелдейтін аргументті талап етуге рұқсат берілетін.

Дегенмен, ол осы әрекеттерді өткізіп жүріп, диалектик емес, үйретуші ретінде көрінді. Егер [тіпті] ол осы қағиданы немен терістеуді білмегеннің өзінде де жағдай солай болған. Ендеше, ол жауап берушіні әшкерелеу үшін осы қағиданың жеткілікті екенін қайдан біледі? Оның үстіне, тіпті [осы қағиданың] аргументтерін терістеудің өзінен осы қағиданы терістеу қажеттілігі туындамайтын.

Олай болса, осы қағидаға қатысты нанымды олар үйреншікті жалпылама қабылданған көзқарастан алды. Ал егер ол тексеру жүргізсе, ештеңе шығара алмаған. Бұл өз дұрыстығы арқылы осы қағиданы нақтылайтын аргументтердің болуына байланысты және сондықтан да, аргументтердің бар болуынан бұл қағиданың да бар болуы келіп шығады. Осылайша, егер зат басқа зат болғандықтан бар болса, онда ол осы басқа затты жоққа шығарумен жоғалып кетпейді.

Демек, аргументтер жалған болуы мүмкін, ал заттың [қағиданың] өзі дұрыс немесе сол дұрыстығын дәйектеуді талап етуі мүмкін. Оз әлуетін бекітуді күтіп тұрған нәрсе сөзсіз жалған дүние емес, себебі әлуетсіздік, болмай қалғандық дегеніміз (218-бет) - анық жалған нәрсе. Бұл шындық сұраушы аргументке және аргументтің аргументіне үнемі тек аргументті кері талдау тәсілімен өту үшін ғана аргумент талап еткенде де дұрыс болмақ. Бұл жағдайда оның жолында ол жауап берушіні терістей алатындай зат кездесуі де мүмкін немесе ол көптеген өткелдер мен сөзуарлығы арқылы осы қағиданы терістейтіні жайлы айтады, мұнысымен ол өз сөзін әдейілеп ұзартып, сұхбат тәмамдалу үшін уақытты ұту мақсатымен әңгімені созбалаңға салады. Сұраушының бұл түрі - адасуға апарушы не былықтырғыш, өйткені ол үнемі әңгімені көбейтуге әкелетін сөздер қолданады.

Олар [кейбір адамдар] жауап берушіден (осы қағиданы жауап берушіден алғаннан кейін) осы қағиданы нақтылайтын аргумент келтіруін талап ететін сұрақ қатынасын құрайды. Олар оны оған аргумент келтіруге итермелейді және оны бұған, олардың әрекеті жасырын болатындай етіп, арандатады. Сонысымен олар жауап берушіге оның осы қағидасын терістейтінді айтып отырғандай пікір тудырады.

Жауап беруші тарапынан осы қағида берілгесін, олар тағы да жауап берушіге осы қағидаға қарама-қарсы қағида ұсынады және оған осы қағида мен бірінші қағиданың арасындағы айырмашылық туралы сұрақ қояды. Осылайша, егер жауап берушіде: "Барлық ләззат - игілік" деген қағида бар болса, онда олар бұған қарсы: "Игілік болып табылатын ешқандай ләззат жоқ" қағидасын қойды, сөйтіп оның қағидасы мен өздерінің қағидалары арасындағы айырмашылық туралы сауал қоюымен бұның қағидасы, олардың қағидаларымен салыстырғанда, аргументі жоқ жағдайда екендігіне иландырғысы келеді, сөйтіп оның дәлелсіз және жеткіліксіз екендігіне сендіруге тырысты.

Олар әдейі бұл қағидаға қарама-қайшылық болмаса да қарама - қарсы нәрсені тауып қояды және жауап берушінің қағидасы жалған болуы мүмкін деп нандырады. Ол да өздері шығарып көрсеткендей, жалған демекші. Өйткені екі қарама-қарсылықтың жалған болып табылуы мүмкін. Бұл осы айтылғанның жалғандығы аргумент арқылы [бірден] анықталмағандықтан осылай болып тұр. Сондықтан бұл жағдай олардың жауап беруші ұсынған қағидасына қатысты жағдай сияқты. Ендеше, жауап берушінің онысы [қағидасы] жалған немесе жасырын жалғандығы бар деп есептелетін, сөйтіп олардың сұрағы аргумент талап ететін сұрақ болып шығатын. Өйткені олардың сұрағы сол арқылы әлдебір басқа дүние талап етілетін сөздік құрамдарды [қолдану] нәтижесінде құрастырылмаған деп есептелінді. Олардың сұрағы осы қағидадағы терістеушілік тұстарын айқындау үшін орынды сөйлемдерді қолдану арқылы құрастырылған (218-бет).

Ал егер жауап беруші осы қағиданы дәлелдейтін аргумент беруден тартынса, онда олар оған оның қағидасы толықтай терістелген деп сендіретін болған. Ал егер ол осы қағиданы дәлелдейтін аргументтерді берер болса, онда олар өздерінің қағидасын терістейтін екінші аргументті талап ететін, себебі олар (нақ іске келгенде) оның қағидасын нақтылайтынды оған қарама - қарсыны, демек, [олардың қағидасын] терістейтінсіз беруді талап еткен жоқ. Сондықтан олар аргументтер молдығына әкелетін өз әрекеттерінің кең алаңын сызып шықты.

Бұған егер жауап беруші осы қағиданы дәлелдейтін аргумент келтірсе, онда одан (жауап берушіден) ол келтірген аргументтің алғышартына қарама-қарсы алғышарттар шығарып қоятын-ды және олардан оның қағидасына қарама-қарсы қорытынды шығаратын, сөйтіп, жауап берушіден олардың (екеуінің) арасындағы айырмашылықты көрсетуін талап ететін. Олардың бұл жағдайдағы осы қағиданың аргументіне қатысты әрекеті олардың сол қағиданың өзіне жасаған әрекетіне ұқсас болды. Олар бұл аргументке қарсы тіпті бұл аргументке мүлде қатынасы жоқ кез келген сөздерді қарсы қойды. Өздерінің мақсатына сай, олар әлгі айтылғандарды кейде ақиқат, кейде жалған ретінде бейнелейтін, содан кейін оларды осы қағидаға қарама-қарсы қойды және жауап берушіден олардың арасындағы, яғни әлгі айтылғандар мен оның (жауап берушінің) осы қағиданы нақтылау үшін келтірген аргументі арасындағы дамуды қалыптастыруды талап ететін. Олар жауап берушінің өз қағидасын нақтылау үшін келтірген аргументін оның қағидасына қарама-қарсы қағидаға қосылатын аргумент етіп те жіберетін. Содан кейін барып, айырмашылық туралы сұрақ қояды.

Осылайша, олар жауап берушімен ылғи да қатар қозғалып отырады. Бұл жауап беруші бір нәрсеге қатысты әлдене туралы әрбір жауап берген сайын олардың, онымен қатар, оның тәсілін қолданған мезетінде орын алып отырды. Немесе оның мүмкіндігіндегі бардың барлығын әлгі заттың осы жауаптың өсуі мен дамуына пайдалану үшін, оның кеңеюі үшін, жауап берушінің қағидасын терістеу барысында сұраушыға пайда әкелетін аргументке әлде орын таба алатындай басқа заттарға өту үшін немесе жауап беруші өз сөзінің барысында келтіргендерге жататын осы қағидамен байланысты не байланыссыз орын немесе аргумент таба алатын басқа затты жоққа шығару үшін жасалып отырған болатын. Ал егер ол, кездейсоқ, жауап беруші беріп қояды деп үміттенген әрі сол арқылы жауап берушіні тез арада жеңіліске ұшырататын (219-бет) нәрсесіне қолы жетпесе және жауап берушіні немен терістеуге болатынды таппаған болса, онда ол (айтып кеткеніміздей) әңгімені созу мүмкіндігін пайдаланады.

Сұрақтың бұл [түрі] қарсылыққа жатады және шексіз жалғаса алады. Осы қарсылықтар түрлеріндегі [аргументацияның] сендіруі дегеніміз екі зат пен екі істің, олардың (екеуінің) қорытындыға немесе дәлелге қатынасы бірдей болып табылған жағдайда, сол екі зат пен екі істің бір-біріне несімен ұқсас болатындығын көрсету. Ендеше, егер бұл қағидаға қарсылық көшірмені келтіру арқылы көрсетілген қарсылық болса және егер осы қағида предикаты оның субъектісінің көшірмесінде оның осы қағидадағы күйіне қарама - қарсы күйде орналасқан болса, онда бұл осы қағиданы терістеуге болатын сөйлем болып табылады.

Осы жағдай бұл қағиданың аргументіне оның көшірмесінде қарсылық келтірілгенде де немесе оның кейбір алғышарттарының көшірмесінде қарсылық келтірілгенде де дәп солай қайталанады; онда бұл аргументті олар терістей алады. Аргумент көшірмесінде [форманың құрылымында] қарсылық бар кезде және осы қағиданы дәлелдейтін қорытындыға қарама-қарсы қорытынды шығарылған кезде де жағдай осылай болады; бұл кезде ол [аргумент] жауап беруші аргумент жасаған сөйлемнің пішініне [формасына] байланысты терістелуі мүмкін. Бұл қарсылықтардың барлығы диалектикалық емес, риторикалық қарсылық болып табылады. Олардың бәрінде сауал берушіге айырмашылықтарды бөліп көрсетуді талап етуге рұқсат беріледі. Жауап берушінің жағдайы мен оған қарсы сұрақ қоюшы көтерген жағдай арасында ұқсастық мүлдем жоқ және өзінен әлдебір жағдаймен жауап берушінің қағидасына қарама-қарсы қағида шығаратын бір де бір байланыс жоқ болса, онда ол айырмашылықтарды тауып беруді талап етпеуі тиіс.

Бұдан екі заттың анықтамасы олардың бір заттағы ортақтығына байланысты не шындықта, не көріністе бірдей болады және анықтамада қарама-қарсылықтың барлығын негіздейтін айырмашылықтарды бөліп шығару талап етіледі деген қорытынды ғана шығады. Екі заттың арасындағы байланысты аңғарған адам олардың анықтамасындағы өзара ортақ нәрселердің барлығын негіздейді.

Сұраушы екі заттың арасындағы олар туралы бірдей анықтама шығаруды міндетті түрде негіздейтін ортақтықты таппаса, онда бұл заттардың арасында алшақтық пайда болуы әбден мүмкін (219-бет). Сол алшақтықтың күшімен екі заттың екеуі де өз анықтамаларында қарама-қарсы болып кетеді. Осы жағдайдағы олардың арасында болған алшақтық сұрақ қоюшының бұл екі затты анықтамасында бір-біріне қарама-қарсы етіп жіберуі үшін жеткілікті. Әрі бұл жағдайда оған екі заттың арасындағы айырмашылықты көрсетіп беруді талап етуге қажеттілік жоқ, себебі олардың айырмашылығы - айқын нәрсе.

Бұл қарсылықтар мен сұрақтар риторикалық және софистикалық болып табылады және олар диалектикада жаңылыс қолданылады. Дәл осылайша, көптеген адамдар диалектикалық әңгімеде ғылыми сұрақтарды қолданғандықтан, соны білмегендіктен қателеседі. Бұл аңғармағандықтан қарапайым силлогистикалық өнерде кездеседі немесе күрделі силлогистикалық өнерде де болады.

Қарапайым силлогистикалық сұхбаттар қолданыс табатын қарапайым силлогистикалық өнерлерге, біз алдында бірнеше рет атап кеткен, бес өнер түрі /66/ жатады (аподейктика, диалектика, софистика, риторика, поэтика). Дегенмен, біреуі - ғылыми болып, басқасы -диалектикалық, үшіншісі - риторикалық, ал кейбіреуі басқа жай силлогистикалық өнерге жататын заттардан құралған силлогистикалық өнердің де бар екенін білу керек. Бұл өнерлер күрделі [өнерлер] /67/. Олар келесі жағдайларда пайда болады:

1. [Табиғатты] зерттеуші немесе басқа ғылыми өнерді зерттеуші адам бес (жай) силлогистикалық өнерді бір-бірінен ажырататын шекті білмеген кезінде және оларды ажырататын силлогизмдер тобын білмегенде.

Бұның салдарынан ол өзінің қабілетіне сай, өз жолында кездесетін кез келген заттар арқылы тілегенін алуға ұмтылады. Олардан оның құрастырған сөйлемдері кейде риторикалық сөйлемдермен, кейде - диалектикалық, кейде - дәлелге жақын сөйлемдермен, ал кейде - софистикалық сөйлемдерге жақын сөйлемдерге сай келеді. Сондықтан да оған кезіккен кез келген зат не оның жан сарайында өткізген тексеру процесінде, немесе ол қолданған тәсілдер ықпалына түскен үйрету [оқыту] процесінде пайда болған. Нәтижесінде, оның философиялық [заттарды] зерттеген тәсілі (220-бет) ол үшін бірнеше өнерлердің [аралас] тәсілінен құралған тәсіл болып шығады. Бұл стоиктер мен және көптеген ежелгі табиғатты (зерттеушілердің - физиктердің) басынан өткенге ұқсас болды.

2. Адамда заттар мен әрекеттерден ең әдемісін көрсету, ал ең жағымдысы (рақаттысы) мен ең пайдалысы туралы үндемейтін әдет қалыптасқан жағдайда. Силлогистикалық пайымдаулардағы ең әдемісі - үйрету [оқыту] және оқу мен ақиқатқа жетуге бағытталған іздену. Ең пайдалы немесе ең жағымды (рақатты) дегеніміз ол арқылы ғылымда артықшылыққа жетуге болады деп есептелетін әрі, сонымен қатар, силлогистикалық пайымдаулардағы күш пен қабілет. Ақиқатты тануда философияда (даналықта) ең таңдамалы деген, кейбір [адамдарға] бағытталған силлогизм арқылы жүргізілетін, немесе барлық адамдарға арналған, силлогизм арқылы жүргізілетін және осындағы [соңғыдағы] адамның күшінің артықшылығын басқа адамды, мейлі ол - сұраушы болсын, мейлі ол -жауап беруші болсын, бұған тәуелсіз, жеңу арқылы көрсетеді. Мұндай жағдайда, егер адам өз сөзінде басқаның қолында бар шынайы білімді меңгергенін көрсетуді қажет деп санаса және өзіне ақиқат болып табылатынға басқаны үйретсе, онда ол іштей, жасырын болса да ойы сұхбаттасушысын жеңуде болады, өз күшінің одан артықшылығын көрсеткісі келеді. Сондықтан, бұл жағдайда, оның әңгімесінің бірі - ғылыми болып табылады, басқасы - диалектикалық немесе риторикалық, үшіншісі - софистикалық дүниелерден тұрады.

3. Олар туралы нақты білімге, әдетте, тек сол нақты білімге негізделген ғылымдар арқылы жететін және ұзақ уақыт бойы көп заттарды рет-ретімен [бірінен кейін бірін жалғастырып] танудан кейін жететін көптеген заттар қолданылған жағдайда. Бірақ бұл заттарды диалектикада және риторикада аздаған заттар арқылы, [аз] уақытта түсіндіруге болады. Бірақ бұл жағдайда бұл заттар туралы нақты дәйекті білім алынбайды.

Көптеген жалған заттар диалектикалық, риторикалық және софистикалық заттармен (220-бет) жасырын түрде нақтылана алады және қандай да бір деңгейде ақиқатты және нанымды болады. Егер әлде бір адам [басқаларды] пайымдаудың түр - түрлерімен үйретуге қабілетті философ болып шықса, сөйтіп ол көпшілікті нақты дәйекті білімнен тұратын ақиқат көзқарастарға оқытуды қаласа, онда ол үшін оның дәлелі ерекше болып табылады, сондықтан бұл жағдайда ол әлгілерді сол көзқарасқа диалектикалық және риторикалық тәсілдер арқылы оқытудың қажеттілігін көреді және оның әрекетінде ол үшін қажетті пайдалы көзқарасты саяси басқару жолымен таратады және көпшілік қауымды диалектикалық және риторикалық тәсілмен сендіреді және бұның барлығын, Платон өзінің көптеген кітаптарында айтқандай, Протагор жасағандай етіп, сенімді жасайды /68/. Сондықтан да бұл көзқарастар оларды тыңдаушылардың жүрегіне ұялады, сөйтіп, олардың ақылдары оның жетекшілікке алды, олар оған сенді және олар... (сөз түсіп қалған) - ақиқат.

Көпшілік бұқарадан шыққан басқа топ немесе сол топтардың ішінде аталған көзқарастарды таратқан сол адамдардың деңгейімен бұның деңгейі тең келмесе де, олар бұл көзқарасты аз уақыт ішінде басқа (адамдарға) жеңіл түсіндіруге талпынды, сондай-ақ, оны басқаларға аздаған силлогистикалық пайымдау құралдарымен растауға тырысты.

Олардың осы мақсаттары мен олардың кірістірген заттарының көбісі оларды диалектикалық және риторикалық пайымдауларды қолдануға мәжбүр етті. Сондықтан осы адамдар өздерінің қайта қараулары мен тексерістерін жалғастыра берген болса, онда олар әлгілерді растау үшін бір-бірімен өз [пайымдауларын] алмастырып, олар жөнінде осы мақсатта пікір таластырды. Сонымен қатар, олар бұны өз қарсыластарына растауды жөн көрді және сол қарсыластары алдында осы пайымдауларының жеңіске жетуін көздеді. Сондықтан олар өздерінің осы диалектикалық және риторикалық пайымдауларын жақындастыруға және оларды ғылыми әдістер ішіндегі нақтырақ әдістермен (дәйекті білім беретін тәсілдермен) толықтыруға мәжбүр болды.

Осыған бар күшін жұмсай отыра, әрі оларды риторикалық және диалектикалық әдістермен күшейтуге талпына отыра, олар осы пайымдауларына қарсыластарының көзін жеткізуге тырысып бақты, ол үшін олар пайымдауларына келтірген уәждерін ғылыми әдістердің күшімен нығайтты, олар осы әдістердің көмегімен ақиқат пен нақты дәйекті білімге қол жеткізуге тырысты.

Сонымен, олар шындыққа нақты дәйекті білім беретін (221- бет) заттар көмегімен жетуге талпынған жоқ, әрі олар бұның шешімін аңғармады, сондықтан өздерінің көзқарастарына кімге жетекшілік етсе, соларды үйретуге тырысты, сөйтіп, өздерінің қарсыластарын, олар шындықты шатастырып жүр деп, [яғни шындыққа жетпей жүр деп] сендіріп, қайшылыққа ұшыратты.

Олар бұның бәрін диалектикалық пайымдауларға жақындатуға тырысқан риторикалық пайымдаулардан құралған аралас пайымдаулар көмегімен және ғылыми пайымдаулар қылып көрсеткісі келген диалектикалық, аралас пайымдаулар көмегімен жүзеге асырды. Сөйтіп, олар өздерінің пайымдауларын оларға деген сенім туғызу және сонымен катар, ғылыми [әдіске] біраз да болса жақын, соған тиесілі тәсілдер арқылы негіздеуге тырысып бақты. Олар оны алыстан, жарқылдаған зат сияқты, бірден байқалатындай етті.

Осылайша, олардың мақсаттарының (өзі) - философтардың мақсаттары болды, ал бұл мақсаттарды жүзеге асыру үшін [қолданылатын] әдістері - дәлелсіз әдістер болды. Сондықтан оларда осындай жағдайда күрделі силлогистикалық өнер пайда болды. Ол бірі - диалектикалықтан, басқалары - риторикалықтан, үшіншілері - софистикалықтан және солардың ішінде бірқатары ғылымилықтан шығып жатқан заттардан құралған күрделі силлогистикалық өнерді туғызды.

Бұл ерте кездегі пифагоршылдардың /69/ жағдайымен сәйкес келеді, яғни олар өздерінің көптеген пайымдауларын растау үшін қажет еткен алғышарттарын олардың басқалармен пікірталасқа (диспутқа) түскен сәттерінде бермей қойған жағдайда дәл осылай жасайтын болған. Сондықтан да олар өз пайымдауларын растау үшін басқа алғышарттарға жүгінуге мәжбүр болатын, ал сол басқаларының өздері де дәлелдеусіз күйде қалып қоюы да, әлде оларға берілмеуі де ықтимал болатын. Осы жағдайда да олар бұл алғышарттардың дәлелденуіне мұқтаж болды және соған байланысты, осы алғышарттарды соңына дейін жеткізе растаттыру үшін көпшілік мақұлдаған, жалпылама қабылданған нәрселерге және сезім арқылы қабылданған заттарға жүгінетін болған.

Оның үстіне, сол мезеттің өзінде олар көпшілік мақұлдаған, жалпылама қабылданған заттарды [пайдалану барысында] және сезім арқылы қабылданатын заттарды қолдану барысында айқын (ақиқат) нысананы анықтауға ден қойды. Ол - олар үшін түптің түбінде көзделініп отырған [қағидалар] болып табылатынды растайтын қандай да бір нақты анықталған (ақиқат) деп есептелінетінді табу мен өздерінің көзқарастарын дәлелдеуге қажетті, олардың өздерінің іздестіріп отырған [алғышарттарын] растайтын алғышарттардың өздерін растайтын әлдебір дүниелерді табу мақсаты болды.

Олар басқаның бәрін, яғни өздеріне пайда әкелмейтіндердің бәрін лақтырып тастап отырды. Сол сияқты, әлгі [заттардағы] олардың өздерінің көзқарастарына қарсы пікірлер болып саналатындарды (қажетті түрде) көрсетуге қызмет ететіндер мен әлгі [заттардағы] олардың көзқарастарын растауға керек алғышарттардың көбісін терістейтінді лақтырып тастайтын болған.

Олар осының бәрін жоққа шығарды және оларды негізсіз етті. Сондай-ақ, оларға қарсы наразылықтар ұсынды, сондықтан олардың көпшілігі сезім арқылы қабылданатын заттардың да көзін жойды. Өйткені олар әлгілердің ежелгі заман [ойшылдарының] наным-сенімдерінен алған өздерінің көзқарастарына қарсы (221- бет) еді. Олар риторикалық алғышарттарды сезім арқылы қабылданатын [заттарға] жатқызды.

Бұл көзқарастар Аристотельдің өзінің "Аспан әлемі, ғарыш және жоғарғы денелер туралы" ("Аспан әлемі, ғарыш және жоғарғы денелер туралы" - Аристотель авторы деп есептелген трактаттың атауы. Аристотельдің "Аспан туралы" деген шығармасы бар) деген кітабында келтіріп өткен пифагоршылдардың көзқарастарымен ұқсас болған. Ол осы еңбегінде [пифагоршылдардың] сезім арқылы қабылданатын нәрселерді /70/ қоя тұрып, өздерінен бұрынғы ойшылдардың көзқарастарына ғана сенгендігі туралы жазады.

Олар тіпті [бұл ойшылдардың көзқарастарын] сезім арқылы қабылданатын нәрселердің өлшемін жасады және оларды өздері тауып алған жалған да қитұрқы әдіс-тәсілдермен, сондай-ақ, өздерінің әдістерінде, тексерістерінде және оқу - үйретулерінде (берген дәрістерінде) және басқа да қалған сұхбаттарында қолданған осы логикалық әдістер арқасында іздеп - табуға барлық күш-жігерін жұмсады.

Ал бұл құралдардың барлығы жалпылама құралдар болғандықтан және олар тек қалыптасқан пайдалану аясынан тысқары, басқа заттарға қатысты пайдаланылатындықтан, [пифагоршылдар] кез келген затты тексеруге, растауға және жоққа шығаруға болады деп есептеді.

Ал олардың пайдаланған әдістерінің көбі диалектикалық және риторикалық әдістер болды. Демек, бұл әдістер - бір затты бір мезгілде әрі растайтын да, әрі терістейтін де әдістер еді. Сондықтан да олардың өнері диалектика өнеріне де, риторика өнеріне де ұқсас болатын. Сөйтіп, олар өз тәсілдерін жаттығуға қолайлы тәсілдер деп ойлай бастады. Ал олар өздерінің алдына солар арқылы шындыққа жету мақсатын қойғандықтан, сондай-ақ, оқыту мен оқуда одан басқа әдістерді басшылыққа алмағандықтан, олар шындыққа жетуге, оқыту мен оқуда өздерінің әдістерінен басқа қолайлы еш әдіс жоқ деп ойлады.

Алайда, біраз уақыт өткеннен кейін олар өз көзқарастарының да, олардың қарсыластарының көзқарастарының да бұл тәсілдермен дұрыс расталмайтындығын байқады. Сондықтан олардың көпшілігі өз әдістеріне күмәнмен қарай бастады, сондай-ақ, олар басқа тәсілдерді таппағандықтан, олар үшін бұл әдістер шындыкқа жетудің жалғыз жолы болып табылды.

Кейде олар бұл әдістердің дәрменсіздігін байқады, сондықтан да осы себептен олардың көпшілігі абыржушылық танытты, ал кейбіреулері (222-бет) Протагор /71/ көзқарасымен сәйкес келетін пікірде болды. Нәтижесінде, олардың арасынан біреуі шығып, әлденені мұқият қарастыруға, талқылау мен ойлануға тереңдеген әр кезде осы әдістерді қолданса, сондай-ақ, оның мінсіз қабілеттері болып, (табиғи) қағілездігі де бар болса әрі ол осы әдістерді [қолдануға] әбден дағдыланып алса, сөйтіп ол басқа [тәсілдерді] таппаса, оның абыржуы ұлғаяды және айтқандары оны Протагор көзқарасына күн өткен сайын көбірек жақындата түседі.

Ендеше, бұл [дүниелер] күрделі құрамдас өнерлердің қалыптасуына себеп болып табылады. Сондықтан, бұған сәйкес өнер жайында олар диалектикалық немесе ғылыми өнер болып табылады деп ойлайды. Ал олар болса күрделі [құрамды] өнер және де оның басты мақсаты - ғылыми өнер, ал оның әдістерінің кейбіреуі - риторикалық, ал басқалары - диалектикалық әдістер.

Ендеше, осы бір күрделі силлогистикалық өнерлерді игерген адамдар риторикалық та, диалектикалық та тәсілдердің басын біріктіреді. Сөйтіп олардың барлығын диалектикалық тәсілдер деп атайды. Ал өнердің мақсаты - шындықты табу болғандықтан, олар өздерінің [тәсілдерін) диалектикалық тәсілдер деп есептейді. Демек, олар диалектикалық әдістерді шындыққа /72/ жетудің әдістері деп санайды. Сондықтан да стоиктер диалектиканы философия деп таныған болатын және диалектика өнері мен философия өнерінің арасында айырмашылық /73/ жоқ деп есептеген.

Осылайша, алғышарт /74/ деп силлогизмнің бір бөлігі ретінде қолданыла алатын немесе силлогизмнің бөлігіне сәйкес алынған, немесе қорытынды ретінде алынған, немесе ізделініп отырған қағида ретінде алынған кез келген ассерторикалық пікір айту мен жалпы кез келген пікір айту аталады. Адам оны, әдетте, өзі үшін анықтап отырған дүниеге немесе басқаға түсіндіретін дүниеге қолданады. "Алғышарт" деген сөзді дәл осы мағынасында Аристотель өзінің "Түсіндіру жайлы" ("Перехерминияс") деген кітабының көп бөлігінде қолданады.

Алғышарт деп тағы да сұрақ арқылы бекітілген тұжырым алуға ұмтылған пікірді айтамыз. Ол пікірде бір [қарама-қарсылық] болады. Ол туралы "кайф" (қалай?) деген бөлшекпен құрастырылатын сұрақ қойылады. Бұл пікір де силлогизмнің бөлігі бола алады (222- бет) немесе силлогизмнің бір бөлігі ретінде алына алады, немесе қорытынды ретінде алына алады, немесе ізделініп отырған қағида есебінде саналады.

Екі қарама-қайшылық жағы таңдауға берілетін, баламалық (альтернативтік) бөлшекпен қосыла отырып сұралатын кез келген пікір сұрақ деп аталады. Сол сияқты, баламалық (альтернативтік) бөлшегімен байланысқан кез келген пікір де оның, яғни пікірдің силлогизм бөлігі болар - болмастығына немесе силлогизм бөлігі ретінде алуға болған -болмағандығына, немесе қорытынды әлде ізделініп отырған тұжырым болған -болмағанына тәуелсіз сұрақ болып көріне алады. Бұл екі сұрақ арқылы не туралы білуге болатын дүниелер мыналар: 1) бекіту, 2) баламалық (альтернативтілік) - сұрақтарға қатысты ғана ерекшеленетін, айқындалатын бір - біріне тең келетін пікірлер, сондықтан олар алғышарт /75/ деп аталады. Сұрақ қоюшының алғышарттарының сөйлемге көмкерілуі алғышартқа байланысты қойылатын сұрақтан басқа еш нәрседен құралмағандығынан, оның қағидасынан басқа ештеңесі жоқ.

Сонымен, сұрақ қоюшының сөйлемдерінде пайдаланған сөздер дәл сол сөздердің осы жерде сұралып тұрған алғышарттардағы сөздік құрылымдардағы қарым-қатынастарынан мүлдем басқаны меңзейді. Мұндай күйдегі алғышарт сұрақ түрінде сөздік қалыпта көрінген пікір болып табылады. Ол алғышарт қандай да бір формаға ие болуы мүмкін Ол форма сөздік құрылым арқылы берілген бірдеңені бекіту немесе басқа бірдеңені түсіндіру, немесе онда сұралған дүниенің ол осылай болған күнде де, болмаған күнде де, яғни одан тәуелсіз мойындалу формасында болуы да мүмкін. Осындай жолмен қойылатын сұрақ одан қандай да бір формада сұрақ құрастырылатын пікір болып табылады.

Бұл пікір не түсіндірілмеген ізделінетінінің болуымен, не қандай да бір күмән тудырар кез келген басқа формасымен сипатталады.

Бұл [формадағы] жағдай осылай болсын-болмасын - бәрібір дәп осылайша жүре бермек. Аристотель оның бұл мағынасын өзінің "Топика" трактатының бірінші кітабында көрсетеді. Сонымен, сұрақ алғышарттан осы қатынас негізінде айрықшаланады. Мәселен, мынандай сөз айтылса: "Екі аяғы бар жанды кеуде адамның анықтамасы емес пе?" делінсе, онда бұл - алғышарт болып табылады. Дәл осылайша: "Жаны бар" дегеніміз адамның тегі болып табылмай ма?" дегенде де әлгідей жағдай орын алмақ. Бұл да алғышарт болады. Егер айтылуы былай болса: "Біздің "тірі", "екі аяғы бар" деп айтқан пікіріміз адамның анықтамасы болып табыла ма әлде жоқ па?", - онда бұл сұрақ болып табылады. Бұған сәйкес дүниелер басқа заттарда да болып жатады.

Сонымен, сұрақтар мен алғышарттар бір-біріне сан жағынан тең түсуі тиіс әрі олар бәз біреулер болулары керек (223-бет). Бұл дегеніміз, егер оның қарым-қатынасын өзгертер болсақ, әрбір алғышарттан сұрақ жасауға болады деген сөз.

Айтылғаннан бөлек, айырмашылық тұрғысынан алғанда, алғышарт деп қай өнерде болмасын силлогизмнің бөлігі бола алатын, не сол силлогизмнің қандай да бір бөлігінің орнына жүре алатын кез келген пікірді айтамыз. Ал өте айрықша қойылған сұрақ деп қандай да бір өнерден оған силлогизм табу қажет деп есептелетін кез келген ізделінген қағида аталады. Бұл - ізделініп отырған қағиданың диалектикалық әлде ғылыми қағида екендігіне, сол сияқты, адамның оны басқаға түсіндіргені мен сол адамның өзіне басқа адам арқылы түсіндірілгеніне тәуелсіз болып табылады.

Сұрақ деп [тағы да] қандай да бір анық пікірді айтуға да болады, бірақ бұл пікірдің болмыс етуіне себеп іздеуіміз керек. Негізінен, сұрақ деп қандай да бір сұрау салу мен талап етуді айтады. Ол сол сұрау салудың не талап етудің қандай да бір сұрау салу әлде талап ету тобына жататындығына тәуелсіз солай болмақ. Сондай-ақ, ол қандай өнерге қатысты деген мәселеге де тәуелсіз. Сонымен, бұл сөздік құрылыммен, яғни "сұрақ" деген сөздік қалыппен сұрақ қоюдың өзі және оның сұрағаны мен сұралуға жарайтыны әрі сұралған ретінде қолданылуы қабылданған нәрсе аталады.

Диалектикалық сұрақ /76/ дегеніміз диалектикалық сұрақ арқылы алынатын пікір болып табылады. Бұл диалектикалық сұрақ диалектикалық алғышарт және диалектикалық ізделініп отырған [қағиданы] қамтиды. Аталған [соңғы] екі дүниені, әдетте, сұраушы жауап берушіден диалектикалық сұрақтың көмегімен алады. Ал диалектикалық сұрақтың анықтамасын біз ілгеріде беріп қойғанбыз. Диалектикалық сұрақ не баламалық (альтернативтік) сұрақ, не мақұлдау, не бекіту сұрағы болып табылады.

Диалектикалық алғышарт /77/ деп әдетте сұрақ қою арқылы алынатын және силлогизмнің бір бөлшегі болып табылатын алғышартты атайды. Бұл силлогизмнің күшімен диалектикада [жауап берушінің] қандай да бір айтылған сөзін терістеуге тырысады. Біз оны тек диалектикада ғана қажетсінеміз. Одан біз софистикалық алғышартты ажыратып алғымыз келеді, сол сияқты, сынаушы алғышартты ажыратып алғымыз келеді. Өйткені алғышарттың бұл екі түрі силлогизмнің бөлігі ретінде қолданыла алмайды немесе оларды диалектикалық сұрақ көмегімен де ала алмайсың.

Бірақ, бұған қарамай, олардың екеуі де (223-бет) толығымен диалектикада болсын, [софистикада] болсын адасуға апару мақсатында қандай да бір айтылған сөзді терістейтінді табуға көмектесетін силлогизмнің бөлшегі ретінде қолданылады. Олардың көмегімен тек адастыру көзделіп отыр. Дәлелдейтін алғышартқа келер болсақ, онда ол қалған үшеуінен өзінің силлогизм бөлшегі болуы үшін оның өзін жауап берушіден сұрақ арқылы алуды керек қылмайтындығымен ерекшеленеді. Сондай-ақ, ол алғышарт болу үшін оны [жауап берушінің] мойындағанын да керек қылмайды. Сонымен қатар, бұл алғышарт өзіндегі бар жағдайды қанағат тұтып, өзін алға ұсынған әлде оны мойындаған адамнан басқа толықтыруларды қажетсінбейді.

Диалектикалық ізделініп отырған /78/ (қағида) дегеніміз, шындығында, сұрақ тәсілі арқылы алынатын және диалектикалық әдіспен сұраушының терістеуі мен жауап берушінің қорғауына ұшырайтын пікір болып табылады.

Аристотель өзінің "Топика" атты еңбегінде "сұрақ" /79/ дегенді "сұрау салу" және "талап ету" деп, ал кей кезде - "ізделініп отырған" [қағида] деп қолданады. Ал кей-кейде сұрақ қою арқылы алынатын "пікір" деп те қолданады. Ол сұрақтың қандай екендігіне де, сондай-ақ, тұжырымның қандай екендігіне де байланысты емес. Ол кейде пікір түрінде көрінеді. Ол пікір баламалық сұрақтың бөлшегімен байланыстырылған. Пайымдау түрі қандай болса да, демек ол силлогизмнің бір бөлігі болса да немесе ізделініп отырған [қағида] болса да, сұрақ болмақ. Осылайша, ол "Диалектикалық алғышарт дегеніміз танымал, кең таралған сұрақ" дегенде [диалектикалық алғышарттың] белгілі сұрақ арқылы алынатын пайымдау түрі екендігін ескерген.

Ал "Диалектикалық сұрақ дегеніміз анық түрде пайдаға асатын идеяның мәнін талап ету" деген ой-пікірінде ол (Аристотель) диалектикалық сұрақ туралы айтып түр. Оның "Пайдаға жарайтын нәрсе алынатын мәнді талап ету" дегенін "Пайдаға жарайтынды алатын мәннің ізделінген [қағидасы]" деп түсіндіруі де әбден мүмкін нәрсе. Бірақ сөз күйінде көрінгеннен айқын "талап" етіліп отырған нәрсе - сауал қойылғанды қамтымаған сұрақтың өзі ғана.

Осылайша, біз айтып өткен диалектикалық алғышарт дегеніміз - диалектикада (224-бет) [жауап берушінің] қандай да бір айтқанын терістейтінді табу үшін қажет болған силлогизмнің бір бөлігі болатындай пайымдау түрі. Ол пайымдауды әдетте сұрақ қою арқылы табамыз.

Диалектикалық алғышарттар дегеніміз /80/: 1) барлық адамдар қабыл алған көзқарастардан [тұратын];

2) қалған басқа [адамдар] тарапынан қарсылық болмаған жағдайда, көпшілік адамдардың жалпылама қабылдаған көзқарастарынан [тұратын];

3) (көпшілік қауым тарапынан қарсылық болмаған жағдайда), философтар, ғалымдар мен [озық ойлы] даналардың барлығының жалпылама қабылдаған көзқарастары;

4) қалған басқалар (оның ішінде көпшілік қауым да бар) тарапынан қарсылық болмаған жағдайда) философтар, ғалымдар мен даналардың көпшілігінде жалпылама қабылданған көзқарастар;

5) (басқаларды қоя тұрғанның өзінде, [тіпті] олардың өздерінің ішіндегі біреуінің де тарапынан қарсылық болмаған жағдайда), өзінің кемел жетілгендігімен белгілі және ақыл-ойының даму тереңдігіне сай, бірінші орында тұрған [адамдарда] жалпылама қабылданған көзқарастар;

6) әрбір өнерден сол өнердің өкілдері жинақтайтын көзқарастар;

7) [қарсылық болмаған жағдайда], әрбір өнердің өкілдерінің ішіндегі ең жетілгендерінде қалыптасқан көзқарастар;

8) предикаттары субъектілерінің немесе олардың, (субъектілердің), көбінің бөлігінде (бөлікшелерінде) белгілі әрі туралығы жалпы, көптеген белгілі дүниелер арқылы расталатын алғышарттар да диалектикалық алғышарттар болып табылады. Солардан кейін:

9) өздерінің көшірмелерімен бірге қолданылған тұсындағы жалпылама қабылданған заттарды толығымен қайталайтын (көшіретін) пайымдаулар;

10) егер де белгілі бір заттың қандай да бір [басқа] затта тіршілік ететіндігі барлығына бірдей белгілі болса, онда сол заттарда қарама - қарсыны әлгі бір [басқа] затта терістеу де, алдыңғысымен бірге қолданылғанда, дәл солайша бәріне белгілі болатындай алғышарттар.

Сонымен, "Егер де адам үнемі шындықты айтса, онда оған жақсы қарау керек" деген ой-пікір - бәріне де белгілі ой-пікір. Ал "Үнемі шындықты айтатын адамға зұлымдық жасаудың керегі жоқ" деген ой-пікір де - бәріне белгілі ой-пікір. Дәп солайша, белгілі бір заттың қандай да бір [басқа] затта тіршілік ететіндігі де бәріне мәлім нәрсе. Осындайда, әлгі [басқа] заттың қарама - қарсысының да барлығы бәріне мәлім нәрсе деп есептелінеді.

Жоғарыда келтіріліп кеткен алғышарттардың барлығы (224-бет) - диалектикалық алғышарттардың түрлері. Олардың арасында бірінші орында барлық адамдардың әлде көп адамдардың жалпылама қабылдаған көзқарастарынан [тұратын алғышарттар] орналасқан Бұл дегеніміз - философтардың, даналар мен ғалымдардың сенуге тұрарлық көзқарастары. Оларды адамдардың барлығы бірдей әлде адамдардың көпшілігі қабыл алғандықтан да, олар диалектикалық алғышарттарға айналған деген сөз. Тек соның арқасында ғана осы [адамдардың] көзқарастары қабыл алынуы тиіс және сенуге тұрарлық болып табылады.

Өнерлерге тән көзқарастар туралы да солай деуге болады. Оларды барлықтары бірдей қабылдағандықтан, олар - диалектикалық алғышарттар болып табылады. Тек сол үшін ғана адам оларды қабылдауы тиіс. Өзі танып-білмегендіктен, танып-білген ғалымның ой-пікірін қабылдауы тиіс. Тек соның нәтижесінде ғана әрбір өнердің өкілдерінің арасындағы кемел жетілгенінің көзқарастары қабыл алынбақ.

Біздер философтардың, ғалымдардың, өнер қайраткерлерінің (әрі олардың ішіндегі ең кемел жетілгендерінің) өз көзқарасына не силлогизм арқылы, не тәжірибе арқылы келетіндігін білуіміз керек. Бұл көзқарастар өздері силлогизм әлде тәжірибе арқылы алынғандықтан ғана диалектикалық алғышарттардың мазмұны болып шыға келмейді. Олар сол адамдардың көзқарасы болғандықтан ғана диалектикалық алғышарт болып шығады. Не жағдай солай болуы керек, не бұл көзқарастар оларды тек солардың ғана қорытынды бере алатындай көзқарастарына қосылудан шығады.

Бұл алғышарттар - [диалектикалық] алғышарттар. Олар диалектика өнері мен диалектикаларға қосылу арқылы алынады. Олар бұл [адамдар] мен олардың өнерлеріне қосылудан шықпаса керек. Көзге көрінетін заттардың барлығындағы не болмаса олардың көбіндегі жалпылық ретінде алынатын бар көзқарастарға келетін болсақ, олар -қабылдауға болатын [алғышарттар]. Бірақ та сен оларды жалпы екен деп мойындаған, оларға сенген және оларды көзге көрінгендіктен де ақиқат деп есептеген ешкімді таппайсың. Сол сияқты, олардан өзінің назарынан тыс қалғанды да көзіне көрінгендей қабылдаған адамды да табу қиын. Демек, бұл [алғышарттар] жалпы алғышарттар ретінде алынады.

Көшірмеге [ұқсасқа] келер болсақ, оның мазмұны да олардың түпнұсқасының [шынтуайтының] мазмұнымен анықталмақ. Бұл бір-біріне ұқсас екі [заттың] бір ортақ анықтамасының бар екендігінің жалпыға мәлімдігінен көрінеді. Сонда да бір-біріне ұқсас екі заттың (225-бет) әрқайсысы өзінің бір-біріне несімен ұқсастығына және қандай ортақ анықтамаға ие екендігіне байланысты сөз қылар болса, онда ол ең үздік әрекет болар еді, сөйтіп, еш наразылық тудырмас еді.

Ал енді қарама-қарсылықты терістеуге келер болсақ, онда екі қарама-қарсылықтың бір субъектіде басы бірікпейтіндігі жалпыға мәлім болып есептелінеді. Егер де олардың (екеуінің) біреуі оның бойында болса, онда басқасы одан алынып тасталады.

Қарама-қарсылықтағы қарама-қарсылыққа келер болсақ, онда өзінің аркасында қандай да бір [басқа] заттың анықтамасы жасалған зат оған қарама-қарсы заттың анықтамасы оның өзінің анықтамасына қарама-қарсы келетіндей жағдайда болады. Бұл бір-біріне ұқсас келетін екі [затқа] катысты сияқты болып тұр, ол екі заттың бір-біріне тең түсетіндігінен туындайтын ортақ анықтамасы бар дүние.

Дәл осы сияқты, бір-біріне қарсы қойылатын екі қарама-қарсылық та бір-біріне қарама-қарсы анықтамаларға ие. Осыған ұқсас дүниелерді индукция арқылы күшейту және нығайту қажет. Даналар, философтар көзқарастары, өнер қайраткерлерінің көзқарастарын (олардың ішіндегі кемел жетілгендерінің көзқарастарын) пайдаланған күнде олар әлгілердің иегерлерімен байланысты қолданылуы керек. Мысалы, төмендегідей көзқарастар: "Гиппократ дәрігердің айтқандарына сай, адамның ауыр жұмыс істемей-ақ, өз қолдарының қатты әлсірегенін сезінуі ауру жайлы сыр береді", "Аристотельдің айтуы бойынша, категориялық силлогизмдердің фигуралары үш түрлі болады"; "Платонның айтуына қарай, қала тұрғындарының бір де біреуін бір өнерден артықпен айналысуға мәжбүрлеуге болмайды". Дәл осындайды заттың көшірмесі (ұқсасы) туралы да айтуға болады; егер де көшірме қолданыс тауып жатса, оны көшірме жасалған затпен байланыстыра отырып қана пайдалану керек. Егер де ол танымал дүние болса солай жасау керек. Қарама - қарсыны пайдалансақ та жағдай солай болмақ, яғни (мұнда) оны соның қарама - қарсысымен бірге қатар қойып пайдалану керек деген сөз.

Сонымен, бұл көзқарастар қабыл алуға боларлық көзқарастар болып табылады. Олардың жалпылама қабылданғандығы оларды осылайша пайдаланған күнде ғана анықталмақ. Келтірілген көзқарастардың әрқайсысы не категориялық көзқарас, не шарт, не орын /81/, не түр /82/ болып табылады. Түр дегеніміз - ізделініп отырған [қағидалардың] түрлерінің ішіндегі қай бір түрге шығарылған, қай бір силлогизмдер түріне тиесілі (225-бет) алғышарт іздестіріліп отырған анықталған тұжырым. Ол да біздің: "Ләззаттану игілік пе әлде ізгілік емес пе?" дегеніміз сияқты. Түр деп аталатын алғышарт осы тұжырымға тән. Ол біздің: "Егер де қасірет жаман болса, онда ләззат - игілік" дегеніміздей.

Орын дегеніміз - қос бөлігі бірдей қандай да бір басқа алғышарттың көлеміне толығымен еніп кететін алғышарт. Немесе орын дегеніміз бөлігі (предикаты) басқа алғышарттың предикатының көлеміне кіретіндей алғышарт болады. Ол біздің: "Егер де зат қандай да бір [басқа] затта болса, онда сол заттың қарама - қарсысы әлгі (басқа) заттың қарама -қарсысында болады" дегеніміздей.

Алғышарттың бөліктері, [орындары болып табылатындары] басқа ой-пікірдің бөліктерінің көлеміне кіретіндігіне қатысты мысалдар мынадай: "Егер де қасірет - жаман болса, онда ләззат - игілік"; "Ғұмыры ұзағырақ және тұрақтырақ дүниенің барлығы оның уақыт тұрғысынан алғанда көпке созылғандығынан жақсы болмақ". Бұл жағдайда осы алғышарттың [орынның] предикаты біздің айтқанымыздың предикатының көлеміне кіретін болады: "Ғұмыры ұзақтың барлығы біз үшін жақсы болып табылады". Бұл алғышарттың [орынның] субъектісі басқа [алғышарттың] субъектісінің көлеміне кірмейді, керісінше, екі алғышарттың екеуі де бір ғана субъектіге ие.

Мұндағы екі [алғышарттың] біреуіндегі предикат, басқасымен салыстырғанда, кеңірек таралған, ал басқасының предикаты - жиірек кездеседі. Сонымен, [басқа алғышарттың] көлеміне кіретін алғышарт дегеніміз - түр. Ал өзіне басқа алғышартты енгізетін алғышарт - орын.

Субъект болып табылатын бір бөлігі басқа алғышарттың субъект болатын, ал ондағы [екі алғышарттағы] предикаттары біреу ғана болатын алғышартқа келер болсақ, онда өзінің көлеміне олардың (басқасын), яғни басқа алғышартты енгізетін алғышарт орын болып табылмайды. Ал (басқа) алғышарттың көлеміне кіретін алғышарт түр болып табылмайды.

Мұнда, керісінше, осы көлемге кіретін алғышарт екі алғышарттан шыққан қорытынды болып есептеледі. Осы екі алғышарттың үлкен алғышарты өз көлеміне [басқасын] енгізетін алғышарт, ал олардың ішіндегі кіші алғышарт дегеніміздің субъектісі - басқа алғышарттың көлеміне енетін алғышарттың субъектісі болатын алғышарт. Ал кіші алғышарттың предикаты дегеніміз өз көлеміне басқа [алғышартты] енгізетін алғышарттың субъектісі болып табылады, мысалы, мына төменгі пікірде көретініміздей: "Зейд - жануар, өйткені әр адам - жануар". Бұл жағдайда "әр адам - жануар" деген пікір айту орын болып табылмайды, ал "Зейд - жануар" деген пікір айту түр болмайды.

Түрдің саны белгісіз және есептеуге келмейді, тіпті шексіз болып табылады деуге тұрады. Мысалы, (226-бет) бұл математикалық ғылымдарда ізделетін [қағидалар] мен олардың дәлелдерінің көбінде көрінеді, ол да Эвклидтің тоғызыншы кітабындағы соңғы фигурасына [суретіне] ұқсас келеді.

Ал орынды (барлығын дерлік немесе коп бөлігін) есептеуге болады. Егер оларда ерен жағдай болса, онда ол ешқандай рол атқармайды. Орынның түрлері мынадай болады /83/: 1. Дәйекті білімнен құралатын дүниелер мен көпшілік жалпылама қабылдаған заттар; бұл орындар диалектика мен философияға толық сәйкес келеді. 2. Көпшілік жалпылама қабылдаған заттардан құрастырылған жалпылама қабылданған [алғышарттар]. Бұл орындар диалектикаға тән. 3. Тек софистикада ғана кездесетін [алғышарттар]. 4. Софистика мен диалектикаға сай келетіндер.

Сонымен, [диалектика] өнерінде философия мен диалектикаға және диалектика мен софистикаға сәйкес келетін орындарды пайдалану керек және де диалектикаға тән көпшілік жалпылама қабылдаған заттарды қолдану керек. Диалектикалық ізделінетін [қағида] деп, әдетте, жауап берушіден сұрақ қою арқылы алынатын және сұраушының теріске шығаруы мен жауап берушінің қорғау тәсілдерінің әрекетіне ұшырайтын ізделінетінді айтамыз.

Диалектикалық пайымдау адамның табиғаты аманында, ақыл - есі түзу болғанда ғана орын алады /84/: ол адам сезімдерінде және [логикалық, қисынды] сөйлеуінде көрінеді. Ал олар адамға оның қандай да бір алғашқы болып кездескен, [алған] біліміне бірден сеніп қалмауы үшін қажет. Адам ол пікірлерге деген нанымға силлогизм арқылы жүйелі түрде, бірінен кейін біріне өтіп барып, тексеру жолымен келуі керек. Адам оларды жоғарыда көрсетілген расты, дәйекті білімдерге негізделген өнерде қолдануы арқылы өзіне пайдаға асыруы тиіс.

Расты, дәйекті білімге негізделген өнер түрлері үшеу: 1. Теоретикалық. 2. Практикалық. 3. Логикалық.

Теоретикалық өнерлер /85/ қай заттар арқылы ақиқатты тануға қол жеткізілетін болса, сол заттарға; қайсыларынан ақиқатты тануға мүмкін болса, сол заттарға және қайсысында ақиқатты тануға қол жеткізілер болса, сол заттарға тиесілі, соларға таралатын өнерлер.

Практикалық өнерлер /86/ бақытты құрайтын заттарға таралатын және қай заттар көмегімен оған жетуге болатын болса, соларға таралатын, әрі қайсы заттар арқылы оған (бақытқа) жетуге кедергі болатын және оның қарама - қарсысына алып келетін дүниелерге де таралады. Теоретикалық өнердің шекті мақсаты тек ақиқатты танып-білу, ал практикалық өнердің (226-бет) шекті мақсаты - [адамның] ізгілікті болуы және ұждан талабын табанды түрде орындауы мен [адамдарды] бақытқа жеткізу амалдарын тек біліп қана қоймай, сонымен қатар, олардың орындауын талап етуі. Міне, осыдан біз практикалық философияның өзіндік ерекшелігін көреміз.

Практикалық философия көп заттарды тексеруге арналмаған. Ол, музыка және механика ғылымдары сияқты, [адам] ерік-жігері арқылы орындалатын заттарды ғана тексереді. Геометрияға, арифметикаға және заттар шамасын зерттеушімен салыстырмалы түрде, олардың орналасуына байланысты белгілейтін ғылымға (маназирге) және табиғи [физикалық] ғылымға қатысты заттардың көбісі өнер мен [адам] еркінің күшімен орындала алатын заттар арқылы тексеріледі.

Осы ғылымдардың ешқайсысы саяси (мәдени) ғылымға бөлім болып кірмейді. Керісінше осы ғылымдардың өздері теоретикалық философияның бөлігі болып құрастырылады. Себебі, тек ол ғана осы заттарды сұлулық немесе көріксіздік қатынасы тұрғысынан болсын, не адамның оларды орындауы арқылы бақытқа жетуі немесе бақытсыз болуы тұрғысынан болсын қарастырмайды. Өйткені егер де осы ғылымдар тексеретін осы заттар оларды адамның бұлжытпай орындауы арқылы не бақытты, не бақытсыз күйге жетуі тұрғысынан алынатын болса, онда олар практикалық философияға жататын еді.

Логикалық өнерлер /87/ әр ғылымда ақиқатты табу үшін қайбір заттардың соған жетуде белгілі бір құрал қасиетінде қолданылуымен ерекшеленетін заттарға таралады. Аристотельдің: "Диалектикалық сұрақ дегеніміз мағынаның [идеясын] талап ету. Ол сол мағынаның арқасында заттың қалаулы болуынан шығып жатқан және ақиқат пен таным үшін сол заттан бас тартудан шығып жатқан пайданы көреді" деуінде мән бар. Ол бұл жерде "бақытты" немесе "бақытсыздықты" және осы екеуіне алып келетіннің барлығын меңзеп отыр.

Аристотель ол қалаулы (227-бет) немесе жағымсыз дүниелерді танып-білуге [барып саятын] пайда келтіреді деп айтқан жоқ. Бірақ, Аристотель (оның) "артық көру" мен "жаратпаудан" шығатын пайда әкелетіндігі туралы айтты. Ол осысымен саяси (мәдени) философияның шекті мақсатын көрсеткісі келді, өйткені оның түбегейлі мақсаты ненің қалаулы немесе ненің ұнамсыз екендігін тану емес, "[бір] затты артық көру" мен "басқа заттан бас тарту" болып саналады. Ал "не ақиқаттан немесе танымнан" деген сөзінде ол не теоретикалық философияны оның түбегейлі мақсаты ақиқат пен таным болып табылатындығы тұрғысынан меңзеп тұр, не оның осы сияқты басқа заттарға арналғандығын айтып, логикалық заттарды меңзеп тұр. Сірә, оның көзқарасы бойынша, философ дегеніміз - философияның екі бөлімінің екі шекті мақсатын өзінің түбегейлі мақсаты етіп алатын адам. (Бұл философияны екі бөлікке - теоретикалық және практикалық философияға бөлуге сәйкес келеді.)

Сонымен, теоретикалық философияның шекті мақсаты - тек ақиқат пен білімге жету. Ал практикалық философияның шекті мақсаты бір затты артық көру немесе басқадан [заттан] жеріну болып табылады. Оның түбегейлі көздеген мақсатына адам өзіндік [ақыл] тәжірибесі тәсілдерімен жетпейді, тек оның алдындағы білім мен практикаға дейінгі немесе практика үрдісінде алынатын білім тәсілдерімен жетеді. Ал егер алдындағы білім тәжірибе арқылы алынса, онда ол жарамсыз болады.

Заттардағы жарамсыздық деп сол заттардың тіршілігінде бар, бірақ олардың сол үшін өмір сүретін шекті мақсатымен байланыспайтынды айтамыз. Егер теоретикалық білім қолданушы зерттеу мен тексеруді [теоретикалық білімнің] шекті мақсатына (негізінен зерттеу мен тексеру сол үшін жүргізіледі) қол жеткізбейтіндей жүргізген болса, онда сол теоретикалық білімнің иегері философ бола алмайды.

Теоретикалық білімнің шекті мақсаты - дәлелдеулерді тауып беру. Істің тура осындай жағдайын практикалық білімді қолданушыдан да көреміз, ол да өзінің мақсатына жетпей, философ бола алмайды. Сірә, алғашқы білім тәсілдерімен алынған алғышарттар расты, дәйекті білімнен тұрады және олар дәлелдеу мен терістеуге ұшырамауы керек. Олар туралы мүлдем күдіктенбеу керек және олар ізделінетін диалектикалық [қағидалар] бола алмайды.

Алғашқы білімнің тәсілдері арқылы адам расты, дәйекті білім ала алмайтын заттың кез келгенінде, әдетте, ол туралы рас, дәйекті білім, ең алдымен, оның көріністерін [жеке бейнелерін] не бір рет, не бірнеше рет (227-бет) сезіммен қабылдау арқылы алынады. Бірақ [егер] бұл адам осы заттың көріністерін білу үшін сезіммен қабылдау мүмкіншілігінен ада болса, онда ол оған күдікпен қарайды, сөйтіп, оны ізделінетін диалектикалық [қағида] етпейді.

Егер адамның [логикалық] сөйлеуінде туа біткен кілтипан болса, онда да жағдай тура алдындағыдай болмақ. Соның нәтижесінде, ол (көптеген) басқа қайнарларға жетпей де қалады. Сондықтан да ол өзі аңғармаған осы бастау - қайнарларға күдіктене қарайды, сөйтіп оларды ізделінетін диалектикалық қағида етпейді. Егер адам (туа біткеннен) сезім саулығына және (логикалық, қисынды) сөйлеу мүмкіншілігіне не болуынан алғашқы білім тәсілдері арқылы қай бір зат туралы расты білім ала алмаса да жағдай сондай болмақ. Яғни, ол затты осы үш ғылымда тексеру қажетсіз немесе ол ғылымдарға зиянды болса, немесе ол ізделінетін диалектикалық [қағида] бола алмайтын кезде көрінеді. Қалған барлық заттар ізделінетін диалектикалық [қағида] болуы керек. Бұл:

1. Ондай пікірлер [олардың бар саны - жетеу] туралы ешкім де (керекті деңгейдегі) көзқарасты бере алмайды. Олар туралы олар осындай еді деп те, осындай емес еді деп те, тіпті олардың тексеріліп қойғандарына қатысты да, ешқандай көзқарас болмайды. Сонымен, осы жағдайдағы пікірлер - олар туралы, сірә, мүмкін, ешкім ешқандай көзқараста болмайтын пікірлер. Олар ешкімнің ақылына келген емес. Себебі олар тек қазіргі күнде ақылға келеді. Оларды бұдан бұрын тексергенмен, оларға силлогизм мүлдем табылған жоқ болатын. Осындай жағдайдағы пікірлер қалайша сұраушының теріске шығаратын, ал жауап берушінің қорғайтын тұжырымы (жалпы тезис жағдайы) бола алады? Қалайша сұраушы оны теріске шығармақ, егер ол оған силлогизм құрастырмаса? Бірақ, дегенмен, бұл нәрсе не философиямен, не ... (сөз түсіп қалған - Н.К.) тексерілетін пікірлерге қатысты орын алып отыр. Сондықтан, [осы пікірлердің] диалектикалық тұжырым болуына жол бермеу керек, керісінше, бұл пікірлер, яғни өздері туралы ешкімде бізге керек дәрежедегі (расталған) көзқарас қалыптастырмаған пікірлер, соларға силлогизмдер іздестірілетін пікірлер болып шықты. Бірақ ол силлогизмдер әр зерттеушінің оларды өзінің көзқарасы ретінде күмәнсіз қабылдауы екіталай.

2. Философтар мен зерттеушілердің қарама-қарсы көзқарастар тудыратын пікірлері.

3. Көпшілік қауымның қарама-қарсы көзқарастарын тудыратын пікірлер.

4. Көпшілік қауымның философтарға кереғар келетін көзқарастарын қалыптастыратын пікірлер. Бұл олардың [философтардың] әрқайсысы осы пікірлерді оларға қарсы тұратын пікірлерден бөлек қарастырған жағдайда адам жанының міндетті түрде сол пікірлерге оңтайланып, оларды қабылдайтындығымен байланысты дүние. Сондықтан да егер өзінің шүбәсіздігімен, кемелдігімен атағы шыққан философ қандай да бір зат туралы қандай болса да көзқарас қалыптастырып үлгерсе және де оған зерттеушілер мен көпшілік қауымнан ешкім қарсы шықпаса, онда осы жағдайда ғана адам жаны оған [көзқарасқа] сенім артады. Тіпті адам ол [көзқарасқа] содан басқа мүлдем ештеме білмесе де сенім арта береді. Егер философтар қандай болса да бір пікірде үйлесіп, тоқтамға келсе әрі көпшілік қауым оған қарсы шықпаса, онда бұл жағдайда да адам жаны міндетті түрде осы көзқарасқа сенім артады. Бұл тұста да жағдай жоғарыда айтқандай болмақ. Қарапайым халық туралы да солай деуге болады. Егер олардың бір адамының жеке өзіндік көзқарасы болып, оған философтардың ешқайсысы кереғарлық танытпаса, онда адам жаны оның осы пікіріне міндетті түрде сеніммен қарайды. Осы екі нәрсенің әрқайсысы [философтың немесе халықтан шыққан адамның] көзқарасын күшейтетіндігі соншалық, ол қабылданатын көзқарас болады. Егер олардың [екі кезеңнің] арасында қандай да бір көзқарас туралы қайшылық туындаса, онда ол көзқарас күдік тудыратын көзқарас болады, себебі заттар туралы көзқарас жекеше алынғанда күшейеді. Сондықтан, егер зат өзінің қарама - қарсысына кереғар қойылған жағдайда алынса, ондай көзқарас күдік туғыздыратын көзқарас болады.

Сондықтан егер философтар бір-біріне қай бір пікірде кереғарлық танытса, немесе көпшілік қауым бір-біріне кереғарлық танытса, немесе көпшілік қауым философтарға кереғарлық танытса, онда ол күдікті болады. Бірақ егер бізде осы пікірге күдік туғыздыратын ештеңе болмай, тек оның мазмұнына қарама-қарсылық танытатын нәрсе болып және оған осы пікір туралы қарама-қарсы көзқарасқа әкелетін силлогизмдер құрастырылмаса, онда біздің күдігіміз кім туралы бізде (оның көзқарастарына қатысты) жақсы

Пікір қалыптасса, соның қалыптастырған көзқарасымен айқындалады.

Сұраушы мен жауап берушінің осы пікір туралы сөйлескенінде солардың біреуінің әлгі пікірді теріске шығарып, ал басқасының (228-бет) оны дәлелдегенінде әрі олардың ешқайсысында өзінің қарсыласына қайшылық танытатындай айғағы болмағанда, олардың әрқайсысы жеңіске жеткенше, сол пікірдің, айтушының өзінің көзқарасы бойынша, не жақсы, не жаман екендігіне сай жақтарын немесе [кем жақтарын] ғана мысалға келтіріп қояды. Егер олардың екеуі де тек пайымдаулар арқылы әңгіме жүргізсе, онда олардың екеуі де тек пайымдауларды қолданады. ('олар арқылы олардың әрқайсысы өзінің әріптесінің пікірін түзетеді (дайындайды) және әрбіреуі қарсыласына кереғарлық танытады.

Әлгі пайымдаулар олар (диалектикалық емес), риторикалық болғанға дейін сұралады. Егер олар (екеуі) әңгімені диалектикалық ізденіспен жүргізуді ұйғарса, онда олардың әрқайсысы, екі көзқарастың мазмұнына сай, әрбіреуін дәлелдеуге және терістеуге арналған силлогизмдер құрастыруы керек.

Сонымен, ізделінетін диалектикалық қағидаларда оларға деген күдіктің олардың мазмұны жайлы силлогизм құрастырмай-ақ пайымдау құрастыруға болатындығымен жол берілуінде. (Сонымен қатар), дәлелдейтін де және теріске шығаратын да көзқарастар керек. Ол көзқарастарда философтар бір-біріне, не, әлде, көпшілік қауым бір-біріне, немесе көпшілік қауым философтарға қарсы келіп отырады.

Осы бір ізделінетін диалектикалық қағида жөнінде силлогизмдер құрастырылмаса, онда олар диалектикалық тұжырым болу үшін заттар қатарына жатпайды. Сондықтан да Аристотель пайымдаулары, яғни оның құрамына кіретін көзқарастар қарама-қарсы көзқарастар болатын пайымдаулар топтарын атап өткенде, ол (тек) солармен [ғана] шектелмей, оған қарама-қарсы бар сұрақтар (мәселелер) тізімін де жатқызады. Аристотель онысымен философтардың бір-біріне қарсы тұруы тек қарама-қарсы силлогизмдер арқылы жүзеге асатынын көрсетті. Көпшілік қауымның бір-біріне және көпшілік қауымның философтарға қарсы тұрғанында да жағдай солай болады. Сонымен, адам адамдардың қарама-қарсы көзқарастарын біліп алуы үшін, алдымен, қарама-қарсы силлогизмдер құрастыруы керек. Тек содан соң ол басқалардан қарама-қарсы силлогизмдерді беруін талап етеді.

5. Кейбір адамдар шығаратын және ұсынатын пайымдаулар (229-бет). (Бұл орныққан, көпшілік жалпылама қабылдаған көзқарастарға адамдар тобының [қауымның] өз көзқарастарымен қарсы шығуынан көрінеді). Бұл жағдайда көпшілік жалпылама қабылдағанға қарсы айтылған заттардың мүлтіксіздігі және олардың ғылымдағы кемелділігі солардың адам жанына оның басқа [адамдар] білмейтінді оның өзі ғана біледі деген ой тастайды. Сол себепті бізде осы көпшілік жалпылама қабылдаған заттарға да күдік туады. Сондықтан да Парменидтің "мән - біреу" дегеніндей және Зенонның "бар заттардың ішінде қозғалатын бірде-бір зат жоқ" деген пікірі сияқты, көпшілік жалпылама қабылдаған заттар ізделінетін диалектикалық [қағида] болып шығады. [Пайымдаулардың] осы бір тобына да адамдарда силлогизм болмайды. Бұл пайымдаулар сондықтан да ізделінетін [қағида] болмайды, яғни адамдардың терістеу мен қорғауға тырысатын диалектикалық тұжырымдары болуға жарамсыз деген сөз.

6. Ерекше таланты барлар қолданатын пайымдаулар; ол сауатсыз адам болуы да мүмкін және оның ғылым өкілдерінің қатарына кірмеуі де мүмкін, бірақ ол өзінің пайымдауын күшейтетін және көпшілік жалпылама қабылдаған адамдар көзқарасына қарсы шығатын силлогизм құрастырады. Бұл жағдайда көпшілік жалпылама қабылдаған көзқарас ізделінетін диалектикалық қағида болады. Сондықтан ол құрастырған силлогизм оның көзқарасында мүлтіксіз мазмұн орынын алып, сол себепті адамдарда көпшілік жалпылама қабылдаған көзқарасқа күдік туады. Олардың [көзқарастардың] екеуі де диалектикалық ізделінетін [қағидаға] жатады да "ой желісі" атымен белгіленеді, сөйтіп, біртуар, бірегей көзқарас деп аталады. Егер көпшілік жалпылама қабылдаған көзқарасқа жетілмеген адам қарсы шығып, бірақ силлогизм құрастырмаса, онда ол қарама-қарсылық ұсынбайды және оның көпшілік жалпылама қабылдаған көзқарасқа қарама-қарсылығы ізделінетін қағида бола алмайды. Сөйтіп, оны (жай ғана) әдеттегіден тыс (дарақылау) көзқарас, сандырақ көзқарас және шамасын білмейтін, парықсыз көзқарас деп атауы мүмкін. Диалектикалық қағида мен әдеттегіден тыс көзқарас арасында айырмашылық бар.

Егер де көзқарас ғылым өкілдерінің қатарынан өзінің мүлтіксіз кемелдігімен әйгілі (229-бет) адам көзқарасы болса немесе көпшілік жалпылама қабылдаған көзқарасқа қарсы шығатын көзқарасқа силлогизм құрастырған атақты адамның көзқарасы болса, онда бірегей көзқарас көпшілік жалпылама қабылдаған көзқарасқа қарама-қарсы көзқарас болып табылады.

Әдеттегіден тыс, өзгеше көзқарас, яғни шамасын, парқын білмейтін көзқарас және сандырақ (абсурдты) көзқарас, егер ол жетілмеген адамның көзқарасы болса және оған силлогизм құрастырылмаса, көпшілік жалпылама қабылдаған көзқарасқа қарама-қарсы көзқарас болады. Сонымен, барлық диалектикалық ізделінетін қағидалар "қағидалар" [ережелер] деп аталады.

Қағида /88/ дегеніміз тек түрдің жалпы аты ғана. Ондағы кейбір түрлер оның түрінің атымен аталған. Сондықтан оны жалпы сол атпен атайды және әсіресе, көптеген аттардағы істің жай-күйіне байланысты осы атпен атайды. Қағида деп көптеген мағыналарды қамтитын жалпы есім аталады. Олардың біреуі - "қағида" деп аталатын категория (ол туралы "Категория" кітабында айтылған болатын), ал екіншісі - ол да "қағида" деп аталатын анықтама, ал үшіншісі дәлел мен айғақсыз берілетін, дәлелдеу мен айғақтауды қажет ететін және алғышарт ретінде қолданылатын затты [айтылғандарды] белгілейді. Бұл зат та, шындығында, "қағида" деп аталмауына қарамастан, "қағида" деп аталады. Сондықтан да есімдер дегеніміз солай деп ақиқатқа байланысты емес, "қағидаға" байланысты [аталады] деп айтады. Шартты алғышарт та "қағида" және "қағиданың" алғышарты деп аталады.

Егер сөйлесіп отырған адамға (заттар ішіндегі) зат қандай жағдайда болса, онда қалған заттар да сол жағдайда болуы керектігі көрініс тапқан талап келтірілген сөз айтылса, онда бұл сөз "қағида" /89/ силлогизмі деп аталады. Өзіне силлогизм құрастыруды мәжбүр ететіннің барлығы да қағида деп аталады. Ізделінетін диалектикалық [қағидалардың] барлығы да "қағида" деп аталады. Бұл жағдайдағы қағида, абсолютті [шек қоймай-ақ] алынған ізделінетін қағидаға қарағанда, ерекше [жекеше] қағида болып табылады. Көпшілік жалпылама қабылдаған көзқарасқа қарама-қарсы бірегей көзқарас оны күшейтетін силлогизмі бар болған жағдайда да "қағида" деп аталады. Бұл жағдайдағы "қағида", диалектиктің қолданатын "қағидасына" қарағанда, тым ерекше болады (230-бет).

Сонымен, көпшілік жалпылама қабылдаған көзқарасқа қарама-қарсы және силлогизммен күшейтілген көзқарас оларға [көпшілік жалпылама қабылдаған заттарға] силлогизмдер қарсы тұратындықтан ғана ізделінетін қағида болатыны түсінікті. Ал кемеліне жеткен адам қарсы шыққан немесе силлогизм арқылы қарсы шыққан көпшілік жалпылама қабылдаған көзқарастар оларға қарама - қарсылық силлогизмдерін қарсы қойғанға дейін диалектикалық алғышарттар болған. Сондықтан көптеген бізге қажетті дәрежеде танылмаған жалпылама қабылданған көзқарастарда кемеліне жеткен адамның қасиеттерін келтірумен немесе силлогизмдерді көрсетумен қарсы шығуға рұқсат етіледі. Осы кезде қолданылатын сол бір көпшілік жалпылама қабылдаған көзқарасқа қарсы шығатын силлогизмдерді іздеуге [тырысу] рұқсат етіледі.

Сөйтіп, осы көпшілік жалпылама қабылдаған көзқарастар алғышарт болғаннан кейін ізделінетін қағида болуға ауысады. Сол сияқты, егер оларға [көпшілік жалпылама қабылдаған заттарға] қарсы тұратын силлогизмдер табылса, онда олардың ізделінетін қағида бола алмайтыны түсінікті де (бұл жағдайда олар тек терістеуге, жоққа шығаруға ұшырайды). Егер оларды бекерге шығаруға мүмкіндік болмаса, онда бұл жағдайда олар ізделінетін қағидалар болып шығатындықтан, оларға қайшы келетіндерге көңіл бөлінбейді. Істің тура осындай жағдайын біз көптеген жалпылама қабылданған көзқарастардан да көреміз. Бұл олардың ақиқаттығының о бастан-ақ оның жалпылығынан көрінбегендігінен байқалады. Сондықтан біз олардан ақиқат бөлігін алып шығуды қаласақ, онда оларды бекерге шығарып, терістеуге ұшыратамыз. Бұл жағдайда олардың ішінен қай бөлігін бекерге шығарып, терістеуге ұшырату керектігін және қайсы бөлігімен олай жасау керек еместігін айыра білу қажеттігі туады. Егер оларда бекерге шығарып, терістейтіндей бөліктер табылса, онда қалай бекерге шығару керек деген сұрақ туушы еді.

Сонымен, мен көпшілік жалпылама қабылдаған алғышарттар келесідей /90/ болады деп бекітемін: 1. Этикалық (өнегелі) және 2. Жалпы қылықтардан (тұратын), дәлірек айтсақ, барлық халықтарда бірдей және соның көмегімен халықтар бір-бірімен араласып, ортақ пікірге келетін (егер оларды кездестірсе) алғышарттар.

Этикалық алғышарттар /91/ дегеніміз - бұл - барлық адамдардың ойынша, [оны біреу] қабылдасын - қабылдамасын (230-бет), оған қарамастан, әрбір адамның сол арқылы тәрбиеленуі керек, сол арқылы [бірдеңеге] үйренуі керек, соны бетіне басатын, солармен бірдеңені жасауға ынталандыратын алғышарттар. Егер кімде-кім олармен тәрбиеленуге қарсы шығып және тәрбиеленгеннен кейін оларды орындаудан тартынса, онда ол адам жазаланатын. Осы алғышарттарды барлық адамдар өздерінің балаларын сол арқылы тәрбиеленуі [тиіс] алғышарттар деп есептейді және соларды балалардың жанына баулып, балаларды дағдыландырып, үйрету керек деп есептейді. Егер балалар осы алғышарттарды қабылдауға қарсы шықса және өскеннен кейін олардан бас тартса, онда да балалар осы бір этикалық нормаларды сыйламағандығы және оларды балағаттағаны болып табылатын әрекеттері үшін жазаланатын.

Осы [көпшілік жалпылама қабылдаған] алғышарттарға күдік тудырмау керек және оларды диалектиканың ізделінетін [қағидалары] да қылмаған жөн. Себебі, олар - практикалық заттардың бастауы және олар олардың өзінен гөрі түсініктілеу, айқынырақ дүниелермен дәлелдене не бекерге шығарыла алмайды. Керісінше, егер осы нәрсе оларға қатысты жүргізілген күннің өзінде, ол анықтық пен көпшілік қабылдағандықтан айырылған нәрселер арқылы жүзеге аспақ. Себебі оған күдіктенетін адам үшін ол сол алғышарттарға көңіл бөлуге тұрғысыз деп және лақтырылып тасталуы, орындалмауы керек деп, қалай болса солай, қарамайтындығына кепілдік беруге болмайды.

Сондықтан, оларға күдіктенетіндер, әдетте, жаман өнегесіз қасиеттері бар ызалы адамдарға айналады. Олардың ізгілікті қалалар тұрғындарымен ортақ ештеңелері жоқ. Оларға осысы үшін, тіпті, олар шынтуайтында жаман болмаса да зұлымдық маңдайына жазылады. "Адам, - Аристотельдің айтуы бойынша, - зұлым [жаман] болмауы керек және ол туралы зұлым [жаман] деген пікір қалыптаспауы керек". Адамдардың осы көзқарастарға деген қатынасы ең жоғары мәртебелі Аллаға табыну сияқты, ата-ананы құрметтеу сияқты, қаны бір туыстық сияқты, мұқтаж зағип - кәріптердің қайғысына ортақтасу сияқты, жақсылыққа жақсылықпен жауап беру сияқты, көмектескенге рақымдылық таныту сияқты этникалық норма мен қылықтар іспеттес болуы керек.

Сонымен, барлық адамзат "Аллаға табыну керек пе, жоқ па?" "Ата-ананы құрметтеу керек пе, жоқ па?" - деген көзқарастарға адам еш күдік тудырмауы тиіс және сондықтан да бұл айтылғандардың барлығын дәлелдеуге не бекерге шығаруға ұшыратпайды. Сол сияқты, тағы да барлық адамдар осынау бір көпшілік жалпылама қабылдаған алғышарттардың жанға дағдылануы тек көзқарастар арқасында ғана жүзеге асуы керек емес, керісінше, оларды іс жүзінде орындауды үйрену мен оны бұлжытпай қатал сақтау (231-бет) арқылы олар адам жанын баулиды деп есептейді. Ол да бір дәп практикалық өнерлердегі білімге үйрену сияқты нәрсе. Олар туралы білім адам жан сарайында олар туралы айтып отыру арқылы емес, оларда белгіленген әрекеттерді орындау арқылы ғана, адамның әдеттенуімен тұрақталады.

Сонымен, ақыл-ойда айту арқылы емес, іс-әрекет жасау арқылы бекітілетін нәрсе тексеруге ұшырамау керек және оған не оны дәлелдейтін, не оны теріске шығаратын силлогизм де керек емес.

Себебі, оған жанның дағдылануы оның іс-әрекеттерін табандылықпен атқару арқылы жүзеге асады. Ақылмен ұғынатын заттар бұл көзқарастарға жатпайды, өйткені олар сөз айту арқылы сендіреді.

7. Көпшілік жалпылама қабылдаған заттар мазмұны болып табылатын [пайымдаулардың] өмірдегі көріністері [жеке жағдайлары] сезіммен қабылданады. Ол да біздің: "қар - ақ" немесе "ақ пен ақтықтың мәні" деген пікіріміз сияқты, сезіммен қабылданатын дүниелер. Осылар [көпшілік жалпылама қабылдаған заттар] және соларға ұқсас күмәндануға болмайтын заттар дәлелдеу мен терістеуге ұшырамайды әрі диалектиканың ізделінетін қағидалары бола алмайды.

Осы [көпшілік жалпылама қабылдаған заттарды] адам егер бұрын білмеген болса немесе мойындамаса, онда силлогизм арқылы таба алмайды. Өйткені адам бұл жерде тек оларды сезіммен қабылдайтындай етіп, оған түсіндіруді қажетсінеді. Егер де оның оларды ұғынуы үшін керек сезімдік қабылдауға мүмкіншілігі болмаса, немесе бола тұра, ол оны оларды іздеуде немесе олардың көрінісін іздеуде қолданбаса, онда осы ізделінетіндер оған белгісіз болып қалады да оның ақиқатты тануы мүмкін болмайды. Ал, осылар [көпшілік жалпылама қабылдаған заттар], әсте, пайымдаулар мен силлогизм арқылы бекерге шығарылмайды да және дәлелденбейді де.

Сол сияқты, сезіммен қабылдайтын затты мойындамайтын адам оны мүлдем сезіммен қабылдай алмайды да. Ондай адам, мүмкін, сол сезіммен қабылдайтын затты [өзінің] көз алдына елестете алмайтын да шығар. Бұл жағдайда, қалайша ол көз алдына да елестете алмайтын затын тексере алмақ? Ол тұрмақ әлгі байғұстың жан дүниесінде, ішкі әлемінде айтылған сөздің мазмұны туралы да мағлұмат жоқ! Ендеше, ол мұнда тек оның атын ғана тексереді. Яғни оған оны түсіндіріп жатқан уақытта ол оның мағынасынан бірдеңені көзіне елестетусіз, тек айтылған сөзді, естігенін ғана тексереді.

Шамасы (231-бет), адамдар арасында табиғатынан жетіспеушілігі, кемістігі бар немесе расты, дәйекті білімге негізделген көптеген бірінші алғышарттарды білуге келгенде әлсіз жандар болуы мүмкін. Олардың ойлауындағы (логикалық бөлігіндегі) /92/ бұл туа біткен кемістік оларды туғанынан соқыр адамдарға ұқсас етеді. Туғанынан соқыр [адам] түстерді өз көздерімен көре алмайтыны сияқты, табиғатынан кілтипаны бар адам да көптеген бірінші алғышарттарға ие бола алмайды. Сондықтан, туғанынан соқыр жанның түстердің болуына күдіктенуі мүмкін болатыны сияқты, ондай адамның да осы алғышарттарға күмәндануы мүмкін.

Біздің түстердің бар екеніне күмәнданатын адамға катысты жасай алатынымыз - оларға түстердің бар екендігін [сөзбен айту] арқылы дәлелдеу. Сол сияқты, бірінші алғышарттарға күмәнданатын адамға қатысты да оған тек олардың [логикалық] дұрыстығын дәлелдеуден басқа қолдан келер шара жоқ. Тумысынан соқыр адамның түстің мағынасын [мәнін] өзінің жанында елестете алмай, олар туралы біздің айтқанымыздан еститіні сияқты, бұл адам да алғышарттардың мағынасын түсіне алмай, олар туралы біздің айтқанымыздан ғана естиді.

Бірақ тумысынан соқыр түстер туралы істің жағдайын [айтқанымыздан] анықтай алады, ал ойлауында (логикалық бөлігінде) өмір сүруінің алғашқы [күнінен] бастап табиғи кілтипаны бар адам өзінің кінәратына сай, кез келген бірінші алғышарт туралы істің мән-жайын түсіне алмайды. Көптеген адамдарды олардың бойында осындай кемістіктің бар екеніне сендіру оңайға түспейді. Ал көптеген бірінші алғышарттарды мойындамайтын немесе оларға күмәнданатын, немесе олардың сөз арқылы көрініс табуының мағынасын түсінбейтіндіктен, оларды тексеретін, не осы уақытқа дейін жасаған өз істерінде оларды қолдану әдеті болмаған адам солардың арқасында олардың көріністерінен [жеке жағдайларынан] алынған мысалдарын менсінбейді және оның ақылы әлгілерде болатын қандай да бір затқа сүйенбейді. Сондықтан да ол біз жоғарыда келтірілгендерден (232-бет) тыс тұрады.

Осылайша, бұл екеуіне олардың күмәнданатынын пікір айту арқылы түсіндіруге болады. Ал олардың сөздік көрінісінің мағынасын көзіне елестете алмағандықтан, осыны мойындамайтындарға олардың мағынасы туралы пікір айту арқылы түсіндіріледі. Ал ол екеуінің басқасына түсіндіру [осы заттардың] өмірде бар көріністері мен жағдайларынан алынған мысалдар арқылы жүргізіледі. Сол сияқты, осы екеуінің де күмәнданатыны диалектикалық ізделінетін [қағида] бола алмайды.

Бірақ этикалық көзқарастар мен қылықтарға қатысты көпшілік жалпылама қабылдаған заттарды [көзқарастарды] біз сезіммен қабыл аламыз. Оларды жоққа шығаруға келмейді. Осы көпшілік жалпылама қабылдаған заттардың көптеген универсалийлері -[құллияттары] олар универсалийлер болғандықтан, жартылай жалған екендігіне байланысты, ақиқаттығы анық емес болып қалады. Біз олардың ақиқат бөлігін бөліп ала алмаймыз, сөйтіп ғылымдар негізінде олардан пайда көрмейміз. Соның салдарынан, олар қажетті түрде терістеуге ұшырайды.

Бірақ оларға толығымен қайшы келетін пікір іздеуге болмайды, себебі бұл жағдайда олар толығымен [универсалийлерді] жоққа шығарады. Сондықтан олар тек жартылай қайшы болып, оларға қайшы пікірді де жартылай талап етіп, [олардың] әрқайсысынан әдейілеп ақиқат бөлігін шығарады. Бұл жағдайда олар ғылымдар үшін дайындық (жаттығу) болып табылады. [Көпшілік жалпылама қабылдаған заттардағы] сезіммен қабылданатын көріністерде оларға қарсы шығатынды және оларға қайшы келетінді, яғни ондағы (қайшылық шығатын бөлімдегі) сезіммен қабылданатын заттар бөлігіндегіден бойды аулақ ұстау керек. Керісінше, қайшылыққа оларға қатысты шарт немесе оларға шек қоятын шарт шығатындай қарсы тұру керек.

Бұл жерде сөз оларда ақиқат болып саналатынға және қайсыларында сезіммен қабылданатын көріністер қалатын болса, соларға қойылатын талап туралы болып түр. Сондықтан да оларға ең жақсысы - оларды ізделінетін [қағида] етпеу немесе оларды солардың өзінің жалған бөлігін жоятын және олардағы сезіммен қабылданатын заттардан ештеңені алып тастамайтын шарттармен біріктіру болып табылады. Сөйтіп, олар кез келген көпшілік жалпылама қабылдаған заттардағы ізделінетін қағида етіліп қойған жалпылама қабылданған жалғанды (кінәратты) жояды (232-бет).

Осыған сәйкес, этикалық немесе ортақ қылықтарға қатысты, көптеген жалпылама қабылданған заттарға қатысты да солай жасалу керек. Егер де олар шартпен не шарттармен шектелмей, толығымен немесе абсолютті алынып, қолданылар болса, онда сонысымен көп жағдайда зиян шектіреді. Сондықтан оларды диалектикалық ізделінетін [қағида] етпеу керек немесе шарттарды оңай табу үшін олардың аракідік кездесер қарама -қарсылықтары арқылы оларды бекерге шығарудың да керегі шамалы. Оларды қатыстырар болсақ, онда жағдай - шарттарды тапқанға дейін бұл заттар абсолютті қолданылғандықтан келтірілер зиян бұл заттарды қолданған уақытта жойылатын еді.

Сонымен, осы заттармен катар, шарттарды қатыстыра қолданғанда, олар ізделінетін [қағидаларға] айналса, онда оларды қолданбау керек, керісінше, шарттарды қатыстырғанда - бұл заттардан кілтипаны барын жоятынды қолдану керек. Мысалы, келесі пікірдегідей: "Адам өзінің әке-шешесін жек көруі керек пе әлде жоқ па?", "Адам өзінің әке-шешесін құрметтеуі керек пе әлде жоқ па?". Оған сұрақтағы кілтипанды жоятын шартты қосқаннан кейін, алатынымыз мынау: "Адам өзінің әке-шешесі құдайсыз (гяур) болса, оларды сыйлауы керек пе әлде жоқ па?", "Адам зұлым жандарды жек көруі керек пе әлде жоқ па?", "Олар адамға өз ар-ұжданына қарсы әрекет етсін деп бұйрық берсе, оған бағынуы керек пе әлде жоқ па?

Сонымен, бұл шарттар және оларға ұқсастары бұл сұрақтардан ондағы нашарды жояды. Сондықтан да, олардың ізделінетін [қағида] болуы наразылық тудырмайды, бірақ оларға толығымен қарсы болатын көзқарасты талап етуге келгенде сақ болу керек. Олардан жалпы дүние үшін ізделінетін [қағида] жасауға тырысу керек, әрі олар осы шарттардың бар болуын түсіндірмейтін оларды дәлелдеудің басқы шарты болады. Дәлел шарты орналасқан нәрсе толығымен не терістеуге, не диалектикалық қайшылыққа ұшырамауы керек.

Сонымен, қандай жалпылама қабылданған заттар диалектикалық ізделінетін [қағидалар] бола алады және олардың қайсысы ондай бола алмайтыны анық түсінікті. Ал, ізделінетін қағидаға (233-бет) және диалектикалық жағдайларға қатысты оларды диалектикалық әдіске қайшы келетін теріс ізделінетін [қағида] шықпайтын қатынаста және күйде алыну керектігі түсінікті болды.

Алғышарттарға күмәнданатынға (күмәндануға болады деп есептелетін нәрселерге) келер болсақ, онда оны барлық адамдар не өзінің әрекеттері арқылы, не өзінің әдеттері арқылы қабылдайды және сол алғышарттар ұстанбаса, онда олар жазаланады. Ал, өзінің мәніне сай, көріністері сезіммен қабылдауды қажет ететін алғышарттарға күмәнданатын жан оларды елемейді және олардың ішінен оған диалектикалық қағида ретінде күмәнданатындарын мүлдем пайдаланбайды, әрі оларды түпнұсқалы көзқарастар қатарына жатқызбайды. Әсіресе, егер ол олардың ішіндегі адамдардың өз әрекеттері арқылы алынатын бөлігіне қатысты күмәнданатын болса, сондай-ақ, адам оларды орындауды қойғаннан кейін жазаға тартылатындай бөлігіне қатысты күмәнданатын болса жағдай жоғарыдағы айтқандай.

Олардың бөліктерінің ішіндегі осы [бөліктерге] сезіммен қабылдаумен аңғарылатындар немесе сезіммен қабылданатындай қасиетке иелері және бәрінен бұрын - көп күмән тудыратындары жатады, мысалы, "Ешкім ешқандай күйде құрмет тұтуы тиістіні жоққа шығармайды" дегенді дәлелдеуге тырысатын силлогизм.

Бұл ойды Аристотель өзінің келесі пікірінде айтқан болатын: "Бізге әрбір ізделінетін [қағиданы] және әр жағдайды зерттеудің қажеті жоқ, бізге күмәнданатынның күмәнін тудыратын нәрсені зерттеу керек. Солардың ішіндегі жазалау мен сезімдік қабылдауды емес, айтылатын көзқарасты қажет ететінді зерттеуіміз [өткізуіміз] керек." Бұл -күмәнданатындар мен төмендегідей айтатындарға қолданатын нәрсе: "Аллаға табыну керек пе, әлде жоқ па?"; "Әке - шешені құрметтеу керек пе, әлде жоқ па?" - (олар жазаны қажет етеді) және күмәнданып, былай дейтіндерге: "Қар жауды ма, әлде жоқ па?" - (олар сезімдік қабылдауды қажет етеді).

Философтар өздерінің көзқарастарында бір жерден шықпай, бір-біріне қарсы тұратын заттарға қатыстыларына келсек, онда, көбінде, олардың жағдайын қарастыру керек. Жалпы, бұл заттар диалектикалық қағидалар жасауға болмайтындарға (233-бет) жатады. Олардың арасында оларды дәлелдейтін немесе бекерге шығаратын, оларға не жақын да емес, не алыс та емес көпшілік жалпылама қабылдаған алғышарттары болмайтындары да кездесуі мүмкін. Керісінше, олар көпшілік қауымның ойына келе бермейтін алғышарттармен және пайда алып келмейтін, көпшілік қауымда олардың не сондай, не басқадай болуы туралы еш көзқарас қалыптаспаған заттармен расталады. Мысалы, келесі пікірдегідей: "Айдың өзінің қозғалыс жолынан, яғни оның күнмен бірге тұрған (сәйкес келген) немесе қарсы түскендегі жолынан басқа, оның үш есе көбейгеніндегі немесе алты есе көбейгеніндегі жолы күн [жолынан] ажырайтындай [басқа] жолы бар ма, әлде жоқ па? Күннің ең жоғарғы нүктесі (апогейі) аспан шоқжұлдыздарының алмасуының ізімен өтетін қозғалыс емес пе, әлде жоқ па?

Бұлар [айтылғандар] математикалық ғылымның өкілдері ғана келісе алмайтындар қатарына жатады. Істің жағдайын түсіндіретін алғышарттар дегеніміз олар туралы көпшілік қауымда еш пікір қалыптаспаған алғышарттар және ешқандай көзқарас тұрақталмаған алғышарттар. Оларды тек математикалық ғылым өкілдері ғана біледі. Сонымен, тура осындай жағдайда тұрған ізделінетін [қағидалар] ешқашан да диалектикалық ізделінетін қағида болмауы керек. Олар ғылыми ізделінетін (қағидалар) ғана болуы тиіс.

Тек ғылымда ғана дәлелденетіндерге қатысты емес заттар сол арқылы дәлелденетін немесе бекерге шығарылатын, немесе аталған екі әрекетке де [солар арқылы] ұшырайтын көпшілік жалпылама қабылдаған алғышарттар болады. Бірақ осы заттарға дәлелдемені оларды қарастырушы адам жағынан келтіру қиынға түсуі мүмкін. Оның себептері қарастырушының қабілеттілігіндегі тумысынан бар кемістігі және оларға силлогизм табудағы әлсіздігі немесе силлогизм құрастыруға қажетті деңгейде ақылының дағдыланбауы болуы мүмкін, немесе оларға біріншілерінен ажыратылуы қиын басқа зат қосылуының салдарынан адам оған қатысты ақиқат [заттарды] лезде таба алмаған соң да оларға дәлелдер құрастыру қиынға түседі.

Қандай да болсын бір кез келген затқа силлогизм құрастыруды қажет етпейтін заттарға (234-бет) және оған еш ойланусыз немесе жеңіл ойлану арқылы дәлелдеме табыла қалатын заттарға тоқталсақ, онда олар алдын ала жаттығу мен алдын ала қарастыруды қажет қылмайды. Егер осы және осыларға ұқсас заттарды қалың көпшілік оқып үйренуді қажет етсе, онда оларды [жеңіл немесе оңай] табылатын дәлелдер арқылы оқыту мүмкін. Себебі, бұл дәлелдер олардың өздері үшін де қиындық тудырмайтын дәлелдер және олар өз-өзінен айқын, әрі олар - көпшілік жалпылама қабылдаған заттар жиынтығына кіреді. Аристотель өзінің келесі пікірінде осыны айтып отыр: "Жеткілікті жақын дәлелі барға да, жеткілікті алшақ дәлелі барға да күдіктенбеу керек. Өйткені онда күдік болмағандықтан ол жаттықтырушы өнердің қарастыруынан әжептәуір алыс тұрады.

Ол өзінің "жеткілікті жақын" деген пікірінде дәлелдеуші бірінші алғышарттардың таяулығын айтып түр, оларға ойланып – толғанусыз - ақ, жеңіл-желпі зерделеу арқылы да дәлелдеме табылатындығын ескеріп тұр. Сондықтан да осындай жағдайдағы заттарға алдын-ала жаттықтырудың және оларды не дәлелдеуге, не терістеуге ұшыратудың керегі жоқ. Ал "жеткілікті алшақтау" деген пікірінде ол көпшілік жалпылама қабылдаған алғышарттардан алшақтау заттарды айтты. Олардың алшақтығының мәні, біздің жоғарыда келтірген мысалымыздағыдай, яғни айдың қозғалыс жолының айырмашылығы сияқты, олармен мүлдем ешқандай байланыстың болмауында тұрады.

Көпшілік жалпылама қабылдаған алғышарттар мен көптеген синонимдік (бар көптікті құрастырушы) силлогизмдер арқылы дәлелденетін, не бекерге шығарыла, терістелетін заттарға келетін болсақ, онда бұл оларға диалектикалық ізделінетін [қағида] болуға кедергі жасамайды. Аристотель "жеткілікті алшақтау" деген пікірінде көпшілік жалпылама қабылдаған алғышарттардан, айтып кеткеніміздей, алыстықты көрсетпейді. Ол мұнда жалпылама қабылдаған алғышарттардың бір де біреуімен түсіндіру мүмкін емес дегенді айтты. Сонымен, көпшілік жалпылама қабылдаған алғышарттармен дәлелденетін, не бекерге шығарылатын мүмкіндігі бар және расты, дәйекті білімге негізделген (234-бет) үш ғылымда қандай да болсын бір пайда келтіретіннің барлығы диалектикалық ізделінетін [қағидалар] болып табылады.

Философтардың көзқарастары бір жерден шықпайтын заттарда [өте маңызды орын] алатындар болады. Бұл олардың өзінен-өзі басым болуына, не оларды танытатын заттардың басым болуына, не қалың көпшіліктің танымында жоғары дәрежелі орынға ие болуына, не олардың мәні олардың себептерін табудың қиынға соғатындығына байланысты немесе олардың өте маңыздылығы оларға дәлелдер іздеу жолының қнынға соққаны салдарынан шығады. Мысалға, мына төмендегі пікірдегідей: "Бұл дүние мәңгі емес пе, әлде олай емес пе?" /93/. Шынымен, бұл көзқарас - философтардың ойларының бір жерден шықпай, бір-бірінен бөлектенетін заттар қатарына жатады.

Бұл көзқарас ең маңызды мағынаға не, өйткені ол (өздігінен) ізделінетін қағида және бүкіл әлемге таралғандықтан, тіршілік басымдылығы (бар) дүние. Осыған оны білу арқылы келетін жағдай басымдығы (приоритеті) қосылады. Бұл жағдайда оны тану - құдайға ғылымға (теологияға) ашылған жол болып табылады. Дүние мәңгілігінің оны мәңгі деп түсіндіретін себептерін анықтау аса киын нәрсе болып табылады. Тағы да, сол сияқты, дүниенің пайда болу себептерін ол пайда болды деп түсіндіре анықтау да қиынға соғады. Осыны қалың көпшіліктің тануының [көпшілік] үшін өте маңызды мағынаға ие екендігі рас.

Сонымен бірге, егер осындай заттарда қате жіберілсе, онда ол қате басқа да көптеген заттардағы қателерге себеп болады. Ал, егер оларда ақиқат орнатылса, онда бұл өте көптеген заттарда ақиқат орнатылуының себебі болады. Дәп осындай жағдайды келесі пікірлерден көреміз: "Дүние шекті ме, әлде шексіз бе?", "Дене шексіздікке дейін бөліне бере ме? ", "Не уақытта, не болашақта тіршілік етпеген, бірақ тіршілік етуі ықтимал заттың болуы мүмкін бе?", "Өзінің жаратылысы бойынша тіршілік етпеу мүмкіндігі бар, бірақ оның тіршілік етпеуіне не өткенде, не болашақта мысал табылмайтын зат тіршілік ете ме?", "Зат өткенде болған қатынасында болашақта бола алмай ма?", "Зат болашақта болатын қатынаста (235-бет) өткенде болмағандай тіршілік ете алады ма?

Осыған ұқсас мысалдар заттар шындығының (өзінде) бар, тексерілуі қажет, терең бойлауды керек ететін және диалектиканың барлық амалдарын толығымен қолдануды қажетсінетін мысалдар. Аристотель өзінің келесі көзқарасында соны айтқан болатын: "Олар - оларға қатысты бізде уәж - аргумент жоқ және біздің ойымызда аса маңызды орын алатын заттар. Сондықтан біздің "Неліктен олар сондай?" деуіміз "Дүние мәңгі ме, әлде жоқ па?" дегеніміз сияқты өте қиын сұрақ.





Сонымен, бұл келтірілген мысал жеткілікті диалектикалық мысал, өйткені "Дүние мәңгі ме, әлде жоқ па?" деп айтудың сөздік көрінісіне қатысты қарағанда оған расты, дәйекті білімге негізделген бірде-бір силлогизм табу мүмкін емес. Ол дүние мәңгі болса да, мәңгі болмаса да - солай. Бұл - "дүние" сөзінің қос мәнді сөздік көрінісінің болуына байланысты, оның үстіне, бұл жерде ол ұқыпсыз (тексерусіз) алынған көрінеді. Бұл жағдайда, егер ол өзінің жиынтығында алынатын болса, онда ол өзіне көптеген бөлімдер [мағыналар] қосады; олардың кейбіреулері - ол мәңгі емес деп түсіндірсе, ал кейбіреулеріне - ол мәңгілік деп дәлелдейтін қандай да болсын бір силлогизмдер табылады, ал кейбіреулері - олардың жағдайын түсіндіріп бере алмайды. Сондықтан ол ["дүние" деген сөздің көрінісі] өзінің жиынтығында алынса, онда ол кей кезде - "мәңгілік", ал кей кезде - "жаратылу, пайда болу" ретінде танылады. Мұндай жағдайда оған әрқашан екі қарама-қарсы силлогизм табылады.

Осыған қатысты жалғыз қалған жол - одан жүйелі түрде [дүниені] (оның бар бөлімдерінің) әр бөлімін қарастыру арқылы тану. Ол [дүние] мәңгі ме, әлде жоқ па деген сұрақ тұрғысынан қарастыру болып табылады және ол [дүние] қанша қатынаста [бөлімдерде] мәңгі болады және қанша қатынаста ол туралы ол мәңгі емес деп айтатынды тауып шығу керек. Сонымен, бұл - оған дәлелдеме табуға [алып келетін] тәсіл. Бірінші тәсілге келетін болсақ, онымен әлгіге дәлелдеме табуға болмайды, тек оған бір-біріне қарама-қарсы болатын силлогизмдер ғана құрастыруға болады. Сондықтан Гален деген емші осы ізделінетінге дәлелдеме беру жолын таппады. Жеке тоқтап өтсек, ол әлгіге дәлелдеме жоқ деп есептеген. Дәлелдеменің [барлығы] оған катысты бағалы және оның (дәлелдеменің) құрамындағы заттар (235-бет) абыржу туғыздырады деп есептеген. Сондықтан Аристотель осыған ұқсас ізделінетіндерді диалектикаға тән ізделінетіндерге [қағидаларға] жатқызатын, өйткені олар осы [мағынада] алынғанда, оларға қатысты даудың [қарсыласудың] қиын болғаны соншалық, олар не саябырсымайтын, не бітпейтін еді.

Екінші дәрежелі маңызды, жеңіл сұрақтарға, яғни адамдардың ондағы ақиқатты жеңіл таба алатындай сұрақтарға келетін болсақ, тіпті [сұрақтар] философтар бір-бірімен келіспейтін сұрақтар қатарына кірсе де, әлде осы сұрақтар ізделінетін қағида болса да, адам олардағы ақиқатты тез арада тапса, онда олармен коп шұғылдану қажет емес. Мысалы, келесі айтылғандар: "Адамға өз киімін тазалау керек пе, әлде оны кір күйінде қалдыру керек пе?", "Адам біреудің алдында тұрған тамақты ішуі керек пе, әлде жоқ па?", "Адам біреулердің арасында өз аяғын созуы керек пе, әлде жоқ па?". Міне, осы мысалдар мен соларға ұқсастары - тіпті, бізден бұрын өмір сүрген адамдар олармен келіспесе де, маңызсыз (ұсақ) сұрақтар болмақ. Бірақ олар, сонымен қатар, диалектикаға да қатысты сұрақтар. Ал басқа [бірінші] аса маңызды сұрақтар оларға [екіншілеріне] тексеру [тұрғысынан алғанда] олардың алдында болуы тиіс.

Алғышарттар түрлері ізделінетін қағида түрлеріне сәйкес келгенде орын болып табылатын алғышарт түрлері ізделінетін [қағидалар] түрлеріне сәйкес келуі тиіс /94/. Сондықтан ізделінетін [қағида] түрлерін атап шығу қажеттілігі бар, өйткені орындар соларға сәйкес беріледі. Ізделінетін [қағидалар] түрлері олардың предикаттарының айырмашылықтарына сәйкес ажыратылады. Өйткені олардың предикаттары солар арқылы бұл [қағида] ізделінетін [қағида] болып табылады және біз субъектте тек предикат болуын талап етеміз. Сонымен, әр ізделінетін [қағидадан] оның предикатының оның субектісінде бар-жоғын айқындау талап етіледі. Ізделінетін диалектикалық [қағида] әрқашан ортақ предикатқа ие болады. Ізделінетін диалектикалық [қағидалар] мен диалектикалық жағдайлар жалпы және ерекше болып келеді.

Жалпы, диалектикалық қағида предикаттық субъектте болуын немесе предикаттың қандай қатынаста болатындығын көрсетпей тіршілік етпейтіндігін бекітетін және талап ететін (236-бет) қағида болады.

Ерекше ізделінетін [қағида] деп бар болу қатынасынан шығатын, предикаттың субъектте қандай да болсын бір қатынаста бар болуын орнататын қағиданы айтамыз.

Предикаттар түрлерінің әрқайсысы бармен қандай да болсын бір қатынаста болады. Ол не субъект анықтамасы болып табылады, немесе оның ерекшелігі, немесе оның белгісі, немесе оның түрі, немесе [оның] айырмашылығы, немесе [оның] акциденциясы болып табылады.

Терістеу мен дәлелдеу - дәлелдеуші жалпы үлгіде дәлелдей алатындығына, ал терістеуші жалпы түрде бекерге шығара алатындығына катысты бөлінеді. Бұның себебі предикаттың субъектте бар болуы немесе болмауын дәлелдеуші адам жалпы дәлелдеуді жүзеге асырып тұр. Теріске шығарушының да жағдайы дәп сондай болады. Предикат субъектте оның түрі немесе оның анықтамасы, немесе оның ерекшелігі және т.е.с ретінде бар болуына келетін болсақ, онда оған қатысты ерекше [жеке] дәлелдеу орындалады.

Дәлелденетіннің не терістелетіннің орындары туралы да жағдай дәп солай болмақ. Олар да келесідей бөлінеді:

1. Предикаттың субъектте бар болу-болмауын дәлелдейтін не бекерге шығаратын орындар;

2. Предикаттың субъектте оның түрі, оның ерекшелігі немесе оның акциденциясы және т.е.с. ретінде бар болуын не бекерге шығаратын, не дәлелдейтін орындар.

Анықтама /95/ деп заттың сол арқылы ол [зат] бар болатындай мағынасына сілтейтінді айтады. Анықтаманың белгісінен алынған бұл мөлшер мұнда жеткілікті. Оның [анықтаманың] жағдайы "Дәлелдеме" кітабында мұқият зерттелген. Сол арқылы ол тіршілікте бар болатындай заттың мағынасы, оның мәнін және оның тіршілік етуінің, болуының мазмұнын құрайтын белгілер сияқты, заттар белгілерінен алынады.

Мұнда ол [анықтама] заттың не екенін көрсететін баяндау түрі дегенмен шектелмейді. Өйткені, егер тектің анықтамасы түрге предицирленсе (тиістірілсе, ұштастырылса), онда бұл заттың не екенін (236-бет) көрсететін баяндау түрі болады. Бірақ ол осы заттың анықтамасы бола алмайды, өйткені түр тектің орнын алғанда оның анықтамасы тектің анықтамасына қарағанда жалпылау болады. Сондықтан онда ненің арқасында, яғни қай мағынаның арқасында ол [зат] бар болса, сол магына талап етіледі және сол туралы айтылады да. Оның себебі соның көмегімен оның сол арқылы тіршілік ететін, болмыстық белгілерінің және оның мәнінің мазмұнын құрайтынның барлығын қамту керектігінде жатыр. Сондықтан заттың анықтамасы осы зат үшін ерекше [спецификалы] болуы тиіс және оны предицирлеуде (тиістіруде) көрініс табатын және оны қалған басқаларынан [заттардан] бөліп шығаратын әрі оның мәнінің мазмұны сол арқылы бар болатындай оның себептерін көрсетіп беретіндей болуы тиіс.

Сондықтан осы заттың анықтамасының бөлімдері шынымен де оның алдында болуы керек және олар осы затқа қарағанда айғағырақ болуы қажет. Сонымен қатар, оның мәнінің мазмұнын құрайтындардан басқа артық ештеңе болмауы тиіс, өйткені ондағы артық дүниелердің барлығы - онда акцидентальды түрде болатындар. Егер [зат] туралы оның есімі бірдеңені білдіріп тұрса да және оған [затқа] айтылған сөз /96/ меңзеп, көрсетіп тұрса да екі жағдайда да - анықтама болуы мүмкін.

[Зат] туралы айтылған сөз меңзеп тұрған жағдайда, ол айдың тұтылуының анықтамасына ұқсас: "Өл - айдың жер айды күннен жауып қалған жағдайында пайда болатын айдың қараңғылығы". Мұнда айтылған сөз анықтаманың бөлімдерінің анықтамасы алынғанда және олардың жиынтығы анықтаманың бөлімдерінің жиынтығы көрсеткенге меңзеп тұрғанда, анықтама орнына анықтама ретінде жүреді. Мысалға, "сөйлейтін жануар" -оның орнына келесі сөйлем алынуы мүмкін: "Адам қылықтарындағы әсемдік пен ұсқынсызды айыру үшін ғылым мен өнерді игеруге қажет күші бар, тыныс ала алатын және сезіне алатын монада.

Тағы да анықтама белгі (белгі дегеніміз - айтылған сөз) орнына жүре алады. Бұл жағдайда анықтама белгінің көрсететін нәрсесін білдіретін болады. Егер жағдай тура осындай болса, онда белгі де, анықтама да бір нәрсені көрсетеді. Заттың анықтамасы мен оған сілтейтін айтылған сөздің қатынасы да тура осындай жағдайда болады. Бұл айтылған сөз жеке есім болмағанда, мысалға, "түзу сызық", "жұп сан" деген сияқты болмағанда, немесе анықтаманың бөлімдерінің анықтамасының жиынтығы болған жағдайда, немесе белгі ғана болған жағдайда заттың атауының орнын ала алады. Сонымен, бұл жағдайда анықтама мен осы пікір бір затқа сілтейтін болғандықтан олар сан жағынан да бірдей(23 7-беш,) болып келеді. Затты біріншісіне қарағанда айғағырақ оның басқа есімі арқылы анықтау оның анықтамасы бола алмайды, бірақ анықтамаға ұқсас көрінеді. Ол ұқсастық екеуінің де саны бойынша бірдей нәрсені сілтеуінде көрінеді.

Ерекшелік /97/ дегеніміз - предикат. Ол бұл заттың не екенін көрсетпейтін, бірақ оның өзі үшін бар болатын, тіршілік ететін және оның жалғыз өзіне тұрақты болатын предикат. (Тура осындай ерекше нәрсе - ақиқат). Ерекше нәрсе өзінің субъектісінде предициреленуінде (тиістірілуінде) көрінеді және әр уақытта оны басқа қалғандарынан ажыратады. Бірақ ерекше нәрсе бұл заттың мәнін ашпайды. Ерекше нәрсе айтылған пікір де, жеке сөз ретінде көрініс табатын ұғым бола алады. Ол [ақиқатты] ерекше және ақиқатсыз жалған ерекше де болады.

Ол келесідегідей болып бөлінеді: 1) Тек түр үшін ғана болатын, бірақ барлық [зат] үшін болмайтын ерекше. Мысалға, "адам шашының ағы", "адамның суда жүзуі". (Мен мұнда адамның теңізде жүзу қабілетін айтып отырған жоқпын, өйткені ол ерекше ақиқат болып саналады).

2) Қандай да болсын басқа түрге қосылу арқылы ерекше болатын ерекшелік. Мысалға, "екі аяқты". Бұл ерекшелік адамды жылқыдан ажыратады.

3) Орналасуы және белгілі уақыты бойынша ерекше болатын ерекше. Мысалға, біздің келесі айтқан пікіріміздегідей: "Зейд - Амрдың оң жағында [орналасқан]". Бұл Зейд үшін белгілі бір уақытта ерекше болатын нәрсе.

Ерекше [ақиқаттың] анықтамамен субъект үшін ғана тіршілік етіп, бар болатындығы тұрғысынан ортақтасады және тек оған тиесілі болуымен әрі онымен тұрақты қатыстылығы жағынан ұқсас болады. Ол оның онда предицирленуінде (тиістірілуінде) көрінеді және оны қалған басқа субъектерден бөліп алады. Бірақ ерекше [ақиқат] анықтамадан оның [субъектінің] мәнін көрсеткені мен өзінің әрқашан айтылған пікір бола бермеуімен, керісінше, жеке - дара сөз арқылы көрініс табуымен ерекшеленеді. Ал анықтама әрқашан айтылу түрінде болады...

Тек /98/ деп [түрден] оның түр болғандығы қатынасында ажырайтындардың көбісіне предикат болатынды айтады.

Айырмашылық /99/ [бөлектік] дегеніміз заттың өзіндік мәніне қатысты түрден өзгешеленетіндердің көбісіне предикат болып табылатын нәрсе (237-бет). Айырмашылықтың текке көптеген ұқсастықтары бар. Ол да, заттың мәні туралы тек беретін білімді, ол қалай берсе, дәп солай береді. Ол да түрімен ажыратылатындардың көбісіне предицирленеді (тиістіріледі).

Тектің де анықтаманың бөлігі болатындығындай, айырмашылық та анықтаманың бөлігі болып табылады. Олардың екеуінің де айырмашылығы мынада: айырмашылық түрді онымен оның жақын тегін ортақтастыратынның барлығынан бөліп шығарады және айырмашылық [орналасу] тәртібі бойынша түрден кейін жүріп отырады. Бірақ бұл жерде сөз болып отырған сол [айырмашылық] мұнда көпшілік жалпылама қабылдаған айырмашылық болып табылады. Ал осы айырмашылықтың анықталуы оның көпшілік жалпылама қабылдаған анықтамасы болып табылады.

Көпшілік жалпылама қабылдаған анықтама, мысалы, келесідегідей: "тұрып жүретін", "екі аяғы бар". Мұндағы екі мысал да адамның екі айырмашылығы болып табылады. Мұндағы екеуінің әрқайсысы да осы түрмен ажырайтындардың көбісіне тиістіріліп қояды. Тек пен айырмашылықтың анықтамамен ортақ тұсы - олардың екеуінің де тек түр үшін ғана тіршілік ететіндігі және түгелдей сол үшін тұрақты болғандығында. Олардың одан айырмашылығы - олардың бір тектен көбірек шамада қолданылуы және олардың әрқайсысының, міндетті түрде, айтылған пікір болуы тиістігінде. Ал анықтама әрқашанда айтылған пікір болады.

Түр /100/ деп оның [түрдің] не екендігіне қатысты сан жағынан ажыратылатындардың көбісіне предикат болатынды атайды. Бұл түр шекті (соңғы) түр болатыны түсінікті... Орта түр дегеніміз тек болып табылады және одан тек қосылымы арқылы ғана ажыратылады (себебі текті түр деп одан жалпылау текке қосылғандар ғана аталады).

Акциденция /101/ екі белгімен таңбаланады. Олардың біреуі не тек, не түр, не айырмашылық, не анықтама, не ерекше болмай - ақ зат үшін тіршілікте, бар болады, ал екіншісі - бір ғана затқа, ол қандай болса да, тіпті егер ол үшін жоқ болса да болатын белгі.

Ол нақ осы екі белгімен таңбаланады. Өйткені олардың (екеуінің) ешқайсысы да (238-бет) акциденцияны тануда, жеке алған түрде, жеткілікті болып шықпайды. Бұл акциденцияның бөлуші акциденция, не бөлмейтін акциденция ретінде болатындығында байқалады. Демек, екінші [белгі] тек бөлушіні қамтиды, ал бірінші белгі бөлушіні де, бөлмейтінді де қамтиды. Бірақ ол [бірінші] акциденция табиғатын танытпайды, ал екіншісі оның табиғатын танытқанымен, бөлуші табиғаты ретінде танытады.

Сонымен, бірінші белгі акциденцияның орнына акциденция емес туралы білім берсе, екіншісі (акциденцияның) не екені туралы білім береді. Біріншісі осы [екі белгінің] әрқайсысын алдын-ала ұғындыру үшін түсінікті болуы мүмкін емес, [ал екінші] өзінен -өзі түсінікті.

Акциденцияның басқа заттардан айырмашылығы анық. Ол олармен тек түр үшін бар болатындар арқылы ортақтаса алады. Ал қалған айырмашылықтарға келсек, онда акциденция олардан ондағы бүткіл барымен ерекшеленеді. Бұл акциденцияның түр бөліктері үшін бар бола алатындығында, тіршілігінде көрінеді.

Акциденция түрде тек қасиетінде болатын акциденция ретінде және түрде тек қасиетінде болмайтын акциденция ретінде көрінеді. Түр өзінің мәні үшін өзгермейтін болып қалады. Басқа заттың ешқайсысында түрді бөле алатындай ешбір зат болмайды.

Түр (ол зат субъектісі үшін түр болатын қатынаста алынғанда) ізделінетін диалектикалық [қағиданың] предикаты болып мүлдем қолданылмайды. Өйткені егер ол [өзінің] субъектісі үшін түр болатынға предикат болып табылса, онда диалектикалық пайымдау болып табылмайтын, риторикалық немесе поэтикалық болып табылатын жеке-дара пайымдау [қалыптасады]. Бірақ түр [өзінің] анықтамасы мен [өзінің] ерекшесінде көріне алса, онда оны әлгілерге тиістіруге болады (ол предицирлене алады). Сол сияқты, ол ондағы акциденцияға да тиістіріліп қойыла алады (предицирлене алады). Мысалы, келесі айтылған пікірдегідей: "Бұл еркек - адам". Мұндағы "адам" дегеніміз түр (238-бет) болады, бірақ ол "еркек" үшін түр бола алмайды. Ал "бұл еркек" деген үйлесімде "еркек" адамға акциденция ретінде жанасады да, оның еркек жынысына жататындығын белгілейді.

Қалған универсалийлер (құллияттар) диалектикалық ізделінетін [қағидалар] предикаты сапасында қолданылады. Осы предикаттардың барлығын олардың субъектте болуы біріктіреді. Олар, ретіне қарай, өздерінің тіршілік ететін қатынастарында ажыратылуымен ерекшеленеді. Олардың әрқайсысы бұл болмыста басқа ешкімге тән емес, тек соған ғана тән өз тобында орналасады. Солардың ішінде акциденция ең айрықшаланатын болып табылады. Себебі ол олармен [предикаттармен] оның тек барлығында, тіршілікте болуында ғана ортақтас болады.

Қалған предикаттар басқа заттармен ортақтастықта болады және өзара айырмашылығын білдіреді. Олардың әрқайсысы басқалармен бір ғана немесе (көптеген) заттарда ортақ болып, сөйтіп оған зат немесе заттар қатысты болады. Олардың әрқайсысы тек онымен басқалар арасында ортақтастықты құрайтынды және оған қатынасының барлығын растайтын жағдайды ғана дәлелдейді. Олардың әрқайсысы тек [өзінің] барлық шарттарын растау арқылы ғана дәлелдейді және [өзінің] шарттарының біреуін терістеу арқылы жоққа шығарады. Олардың әрқайсысын растау, теріске шығаруға қарағанда, қиынырақ. Олардың көп шарттары барларының әрқайсысы теріске шығаруға ең жеңілі және растау үшін ең қиыны болып табылады.

Сонымен, (олар арқылы) анықтау /102/ теріске шығару үшін ең жеңіл және растау үшін ең қиын анықтау болып табылады. Орындар туралы да осындай жағдай деуге болады. Олар:

1. Барлық [заттар] үшін ортақ орындар. Олар субъекттегі предикаттың бар болуын дәлелдейді не теріске шығарады. 2. [Әр заттар үшін өзіндік, спецификалық], іштей тән орындар. 3. Екі немесе үш [заттар] үшін ортақ орындар.

Біртұтастық /103/ (бір ғана нәрсе) бес [мағынаны] білдіреді:

1. Тегінде біртұтас, мысалы "адам" және "жылқы", олардың (екеуі) тегінде бірдей, біртұтас келеді.

2. Түрінде біртұтас, мысалы, келесі пікір "Зейд және Амр". Олар - "адам" екендігінде бірдей болады.

3. Акциденцияда біртұтас. Бұл тек бір акциденция тиістіріліп қоятын [заттар] болып табылады. Мысалы, "Сүт және кар бірдей" деген келесі пікір. Олардың "бірдей" біртұтастығы (екеуінің де) "ақ" болуында көрінеді.

4. Екі [заттың] бір түрде және өзінің акциденцияларының көп бөліктерінде көрінетін ортақтыққа байланысты біртұтас, мысалға, "екі [бұлақ] ағысы бір қайнар көзден шығады.

5. Саны бойынша біртұтас.

Бұл келесі [мағыналарда] көрініс тапты: 1) екі синонимдік есімдерімен көрсетілетін заттар: "киім-кешек" (ар-рида) және "жапқыш" (ал-изар); 2) анықтамамен жөне есіммен немесе анықтама орнын басатын сөзбен көрсетілетін зат. Мысалы: "адам" және "сөйлейтін тірі ағза". Мұнда олар бірдей нәрсені көрсетеді; 3) бұл, мысалы, екі акциденция бір зат туралы айтып, екеуі де саны бойынша бірдей нәрсені көрсететін зат. Бұл олардың (екеуінің) біреуі үшін бар болатын, басқасына да бар болатынның бірдей болуында көрінеді; 4) бұл, мысалы ... [түр] мен акциденция заттағы бірдейді түсіндіргенде көрінеді.

Аристотель біртұтас (бір ғана нәрсе) акциденцияға жатады деп көрсетпеген. Ол бір түрде және өзінің көптеген акциденцияларында ортақтастығы бар затты жиынтықтағы біртүтас бірдейге жатқызады. Сондықтан бірдей біртұтастықта, оның бөлуі бойынша, үш қатынас түрі болады:

1) тегінде біртұтас;

2) түрінде біртұтас;

3) саны бойынша біртұтас.

Олардың әрқайсысы басқасына қарсы тұрады. Сөйтіп, тектегі бірдей біртұтас тектегі басқасы қарсы тұрады. Олардың екеуі екі жоғарғы текке қатысты болады. Түрдегі бірдей біртұтасқа басқаша түрлерге катысты (.239-бет) түрдегі біртұтас қарсы шығады. Ол - бір жоғарғы текке апаратын немесе көптеген жоғарғы текке катысты жататын түрдегі басқа.

Бірақ егер олар көптеген жоғарғы тектерге қатысты болса, онда олар тектегі бірдей біртұтасқа қарсы тұрушының басқасына жатады. Сондықтан түрдегі басқа деп алуан түрге жататын, бірақ бір жоғарғы текке бастайтын көптеген заттар есептелінеді. Аттарға келер болсақ, онда сол аттардың меңзейтін (заттары) атаулардың санына байланысты болады, ал акциденциялар, яғни олардың субъектілері болып табылатын сол бір (заттар) солардың санына сай кездеседі. Ал анықтама мен атауына келер болсақ, онда олардың біреуі сілтеген (затқа) басқасы сілтемейтін болады.

Сондай-ақ, жағдай акциденция мен текте де осылай болмақ. Жалпы кемелденуге келгенде бір-біріне қарсылас екі басқа (зат) өзара не бір предикатта, не бір субъектіде жалпы (ортақ) бола алмайды. Бұл олардың екеуінде де предикаттың та, субъектінің де мүлдем жоқ болған жағдайында немесе олардың екеуінде де екі предикат пен екі субъект бар болған жағдайда орын алатын нәрсе. Жалпы предикаты, не жалпы субъектісі бар екі зат бірдей [тең]. Олардың ортақ жалпы предикаты не тек, не тур, не акциденция болуы мүмкін.

Айырмашылық [анықтама] дегеніміз орта түр немесе орта тектің бөлігі. Жалпы субъекті бар екі [затта] екі атау, не екі айтылу түрі болуы мүмкін немесе атау мен айтылу, әлде екі акциденция, не акциденция және түр болуы мүмкін. Саны жағынан тең ондай [заттардың] тобынан шығатын, [басқадан] айырмашылығы бар екендігін білдіретін жалғыз тұтастық дегеніміз өмірдегі көптік арқылы көрінетін (240-бет) екі қарама-қарсы заттардан тұратын дүние.

Көптік бір затпен ортақтастық табатын болса, онда ол не предикат, не субъект болғаны. Оларды (әлгі аталғандарды) біртүтас деп қараймыз, өйткені біртұтастық (осы) жалғыз нәрседе ғана ортақтасады және біртұтастықтың басқадан айырмашылығы - оның онда (көптікте) ортақтаспайтындығы.

Егер көптеген заттар предикатта да, субъектіде де ортақ нәрсеге ие болмаса, онда олардың барынша бірдейлікке қарама-қарсы нәрселер болғаны. Бірдей тұтастық пен [басқадан] бөлектенетін айырмашылық туралы пікір айтудың осы мөлшері диалектика өнері үшін жеткілікті. Оларға қатысты пікір айтудың тамамдалған түрде баяндалған мазмұны "Метафизикада" берілген.

Бұл заттар - өздеріне сәйкес орындары бар ізделініп отырған [қағидалардың] тегі. Олардың [заттардың] әрқайсысы диалектикалық ізделінген [қағиданы] және ғылыми ізделінген [қағиданы] қамтиды. Бұл предикаттың түр үшін не шынайы, не тек [шартты] түрде жалпыға бірдей болған жағдайда ғана тек болуы мүмкін екендігіне және оның анықтамасы ретінде не шынайы, не тек [шартты] түрде жалпыға бірдей жағдайда ғана көрінуі мүмкін екендігіне байланысты орын алып отырады. Сонымен катар, ерекшелік [бөліну] те, акциденция да, біртұтастық та және [басқадан] бөліп қарастырылатын айырмашылық та осындай жағдайда болады.

Аристотель олардың барлығын [ізделіп отырғандарды] төрт топқа біріктірді: тегі, түрі, ерекше анықталуы және акциденциясы бойынша, сөйтіп, іздестіріліп отырған [қағиданың] торт [тобын] жасады /104/. Бұған себеп болған нәрсе - оның (Аристотельдің) "ерекшелік" пен "белгіні" бір атпен біріктіріп, (олардың екеуін де) "ерекше" деп атауында. Сонымен, себеп - олардың арасындағы айырмашылықтардың аз шамада болуына байланысты, айырмашылық [бөліну] тобын белгілі бір мағынада бір топқа жатқызуында.

Тектің дәлелдеп көрсетілуін немесе терістелуін әшкерелейтін орындар олардың үлкен бөлігін айырмашылық [бөліну] үшін пайдалануға қажет болады. Айырмашылыққа [бөлінуге] тон орындар киын, күрделі емес. Бұл орындар өздерінің аз мөлшерде кездесуіне байланысты өзіндік (жеке) топқа бөлінбейді.

Ол [Аристотель] акциденцияны екі типке (түрге) бөлді:

1. [Еш кедергісіз, шексіз] абсолютті акциденция.

2. [Жай] акциденцияға қарағанда, үлкен акциденция және [жай] акциденцияға қарағанда, кіші акциденция (.240-бет).

Акциденцияның үлкен немесе кіші [акциденция] арқылы тексерілетін іздеулі [қағидаларын] ол шексіз (абсолютті) акциденцияға қосты. Бұл қай бір заттың ол акциденция болған жағдайда өзінің субъектісіне көп немесе аз мөлшерде предицирленетіндігінен (тиістірілетіндігінен) болатын нәрсе. Ал текке келер болсақ, онда ол өз субъекттерінің ешқандай затына не көп, не аз [мөлшерде] предицирленбейді (тиістірілмейді). Осы сияқты, анықтама мен ерекшелік те өз субъекттерінің ешқандай затына не коп, не аз [мөлшерде] предицирленбейді (тиістірілмейді).

Екі [заттың] біртұтас па, әлде екі бөтен дүние ме екендігі тексерілетін іздестіріліп отырған [қағидаға] келетін болсақ, онда бұл тексеріс Аристотельде үш түрлі қатынаста жүзеге асырылды: ол тегі жағынан біртұтастықты алды немесе, басқаша айтсақ, бір тектің тобына қатыстылардың тегі бойынша ажыратылуын алып қарастырды. Ол (Аристотель) берілген белгілі тектің осы субъектіге тән екендігін дәлелдейтін орындарды алады. Ондай орындар бұл тектің екі затқа (тән екенін), ал ол екі заттың екеуі де бір текке жататындығын немесе бір текке жатпайтындығын растайды.

Біртұтастықтың саны жағынан да және айырмашылықтарының саны жағынан да бірдей болуы талап етілетін нәрсеге ол анықтаманы қосты, сөйтіп барып олар туралы бір кітап жазды. Анықтауды растау үшін және саны жағынан біртұтастықты терістеу үшін Аристотель ондағы ненің расталатынын және ненің терістелетінін алып қарастырды. Мұндай іздестіріліп отырған қағиданың басқа үшін керегі болса да, ол (бірдеңені) анықтауда біраз пайда әкелері сөзсіз.

Сондықтан ол анықтауды растау (дәлелдеу) немесе терістеу үшін дәлелдеу ретінде ондағы дәлелденетінді, ал терістеу ретінде ондағы терістелетінді алып қарастырды.

Акциденцияның бірыңғай біртұтастығы туралы айтар болсақ, онда Аристотель бұл туралы ештеңе демейді /105/. Әйтсе де, ол акциденциялар тобына жатады, себебі бұл акциденция осы субъектіге тән екендігін дәлелдейтін немесе жоққа шығаратын орындар дегеніміз бұл акциденцияның осы екі [затқа] тән екендігін дәлелдейтін немесе жоққа шығаратын орындар.

Ал, енді түрі жағынан біртұтастыққа келер болсақ, онда Аристотель оларды мүлдем жеке-дара топқа бөліп жіберген жоқ /106/, себебі, предикаты оның субъектінің түрі болып табылатын диалектикалық ізделінген [қағидада] ізделінген [қағида] болмайды (жоқ) (241-бет).

Сонымен, біздер оның ізделінген [қағидалардың] төрт тобын бергенін көреміз:

1. Акциденция.

2. Тек.

3. Ерекше.

4. Анықтама.

Барлық ізделінген [қағидалардың] ұқсас ортақ тұсын - олардың предикатының олардың субъектісінде бар болатындығы немесе оларда болмайтындығын білген жөн. Егер де зат туралы онда [предикат] жоқ екендігі белгілі болса және оның не акциденция емес, не тек емес, не ерекше емес, не анықтама еместігі белгілі болса немесе ол (предикат) бар екендігі белгілі болып, бірақ, оның не акциденция, не тек, не анықтама, не ерекшелік екендігі дәлелденбесе әрі оның (предикаттың) олар үшін тек қана дәлелдеме [аргументация] бермейтін тұтастық болып табылатындығы анықталса, онда бұдан тектегі, ерекшеліктегі, анықтамадағы жалпылық айқындалады. Ол жалпылық аталғандардың әрқайсысының оның барлық субъектісі үшін тұрақты түрде бар болатындығы, тіршілік ететіндігі арқылы көрінеді.

Акциденция осысымен ерекшеленеді. Өйткені акциденция субъектісінің бір бөлігінде тіршілік ете алады. Осы үш жағдайдың (тек, ерекшелік, анықтаманың) әрқайсысы екі жолмен терістеледі: жалпы терістеу арқылы және жекелеген терістеу арқылы. Акциденцияны оның субъектін жалпылама терістеу арқылы жоққа шығарады. Бірақ акциденция жекелеген терістеу арқылы жоққа шығарылмайды, өйткені акциденция өзінің субъектісінің бір бөлігінде тіршілік етеді.

Ерекшелік пен анықтама арасында жалпылық [пайда болады], ол (жалпылық) олардың екеуінің де тексіз және акциденциясыз предицирленуінде (тиістірілуінде) көрініс табады. Сондықтан, егер зат туралы оның өзіне оның субъектісіне предицирленетіннің үлкен бір бөлігі предицирленетіндігі анықталса, онда бұл заттың ерекше немесе анықтама болуының орынсыз екендігі де белгілі. Тек пен анықтама, олардың екеуінің де бар болу жағдайында ғана предицирленетіндігіне қарай, өзара ортақтығын табады. Осылайша, егер бұл заттың субъект үшін [тек пен анықтама үшін] олардың бар болғандығына қатысты предикат екендігі орынсыз болып шықса, негізсіз болса, онда олардың біртұтас текке жататындығы да негізсіз болмақ.

Бұған қоса, дәлелденетін және терістелетін орындар келесі қатынастарда жіктеліне алады. Олардың біреуі (241-бет) олардың барлығына ортақ нәрсені қарастыруда тұжырымдалады. Олар осы қатынастың негізінде топтастырылып, жіктеледі. Бұл орындар - олардың әрқайсысының, оның өзіне ғана тән, [ол үшін ерекше] түрде болмыс құруын анықтамай-ақ, (өзінің) субъектісінде тіршілік ететіндігін дәлелдейтін орындар. Осыдан кейін, тектің, анықтама мен ерекшенің ортақтастығы бар орындар қарастырылады.

Бұл орындар осы қатынаста топтастырылады (жіктеледі). Осыдан кейін, тек пен анықтаманың ортақтастығы бар орындар алып қарастырылады және [осы қатынаста] олар топтастырылады (жіктеледі). Одан кейін ерекшелік пен анықтаманың ортақтасатын орындары алынады, сөйтіп осыған катысты олар (жіктеледі). Осыдан кейін, ерекше мен анықтаманың ортақтасатын орындары жіктеледі. Бұдан соң, [ізделіп отырған тектердің] төртеуінің әрқайсысына бөлек-бөлек алынған қатынастағы орындар аталынып өтеді.

1. Мұндай [орындарға] ізделініп отырған [қағидалардың] барлығының ізделініп отырған (қағидалардың) арасында анықтамаға бірінші маңызды орын берілген жағдайда сол анықтаманы тексеру мақсатымен басын біріктіретін орындар жатады. Мұндай жағдайда анықтаманың неде ортақтасатындығын келтірудің өзі анықтамаға қатысты заттың дәлелдемесі болып табылады (және оның терістелуі де), өйткені бұл предикат анықтама немесе анықтамаға қарсы келетінді беру болады және оның предикаттағы дәлелдемесі -терістеу, себебі, бұл предикат - анықтама болып табылады, ал предикаттың терістелуі -анықтамаға катысты заттардың дәлелдемесі болып табылады. Мысалы: "Бұл акциденцияның өзінің бар екендігіне, болмысына катысты анықтамамен ортақтығы бар". Бұл жағдайда акциденцияның бар екендігін дәлелдейтін орындар анықтамаға қатысты заттың дәлелдемесі болып табылады. Акциденцияның тіршілікте жоқ екендігін анықтайтын орындар - анықтаманы терістейтіндер, яғни предикат бәлкім бар, бәлкім жоқ боларын дәлелдейді. Ол орындар предикаттың анықтама екендігін терістейтіндер және [предикат] мүмкін кейде болар, ал кейде болмас деген орындар. Бұл орындар - анықтамаға қатысты предикат туралы затты дәлелдейтін орындар. Бұл жағдайда барлық орындар белгілі бір дәрежеде диалектикалық орындар болып табылады (242-бет).

2. Келесі [орындар] - пікірлерді дәлелдейтін не теріске шығаратынның барлығын және олардың басқалармен ортақ нүктелерін әрі олардың өзіне етене тән қасиеттерін қамтитын орындар. Одан кейінгі орындар - түрді дәлелдейтін не терістейтінді, оның басқалармен ортақ тұстарын және оған қатысты болатынды қамтитын орындар. Сонымен қатар, ерекшені дәлелдейтін не терістейтінді және оның басқалармен ортақтығы бар жерлерін әрі оған ненің тиесілі екендігін қамтитын орындар туралы да солай деуге болады. Сондай-ақ, анықтаманың да жағдайы жоғарыда келтірілгендей. Оған тиесілі орындар оның не арқылы дәлелденетінін, не арқылы терістелетінін, оның басқалармен қандай жалпылыққа ие болатындығын және олардың өздеріне ненің тән екендігін қамтиды. Осы аталған соңғы жағдайда Аристотельдің "Топиктерінің" көптеген бөлімдерінде көрсетілген сол манағы жалпылықтың қайталануы орын алған. Онда қайталаудан басқа, кемшіліктер жоқ /107/. Алайда [қайталау] қиын қағидаларды түсіну мен есте сақтауға мүмкіндік жасайды. Сондықтан ол орындарды қамтитын қатынастардан осы аталған соңғы қатынасты қолданады. Аристотель қайталауды үлкен кемшілік деп санамаған, себебі, көптеген орындарда бір нәрсе туралы қайталай беру дегеніміз жаттығу деп есептеді. Әрі қайталау олардағы жалпыны сол бір әлде басқа материалда пайдалану үшін жетекшілік болып табылады деп түсінген. Сонымен қатар, оларды қайталау барысында олар оңай есте сақталынады және оларды түсіну [ұғыну] қолайлырақ болады. Сондықтан, егер қайталау кезінде сол бір жағдайды жеңілдететін жақтардың басы біріккен болса, онда барлық қиындықтар жеңілдейді.

Аристотель орындарды (алты) топтарға біріктірді: акциденцияның ізделінген [қағидасындағы] орындар; сол сияқты орындар, бірақ олардың үлкені немесе кішісіндегі салыстыру арқылы құрастырылатын орындар; тектегі орындар, одан кейін (ол) оларға айырмашылықтағы орындарды жатқызды; ерекшеліктегі орындар; анықтамадағы орындар; саны жағынан бірдей келетіндердегі орындар және осында (242-бет) ол акциденция орындарының жиынтығына жалпы орындарды жатқызды. Ол орындардың әр тобын жеке алып қарастырады. Ол салыстыратын орындарды жеке орындар ретінде қарастырып, оларды күшейтуші жағдай - шартқа жатқызды, оның үстіне, Аристотель оны олардан жалпылама орындарға мысалдар құрастырмақшы болғандай - ақ жасады. Ол күшейтуші жағдай - шарттар арқылы жаттығуды қажет деп санады, өйткені бұл орындар, бәрінен бұрын ерік-жігерге қатысты заттарда және байқап - сынау үшін пайдаланылатын және соларда бұлар [орындар] қажеттірек болып табылатын. Одан кейін Аристотель жалпы түрде олардың қолданылу тәсілдерін нұсқады.

Сонымен, бізге ізделінген екі топтағы ортақ орындарды бөліп алып, оларды өзінше жеке бір топқа орналастыру қажет. (Мен бұл жерде шектеусіз [алынатын] ізделініп отырған қағида мен салыстыру арқылы [алынатын] қағида түрін айтып отырмын). Осыдан кейін, ізделінген [қағидалар] ішіндегі ізделінген [қағидалардың] әрқайсысына жеке-жеке тән нәрселерді (келтіре отырып), қарастырамыз. Сөйтіп, олардың әрқайсысымен ортақтастығы бар орындарды қайталап [атап] өтеміз.

Біз олардың есте сақталуын жеңілдету үшін (оларды) қайталаймыз және олардан дәлелдеме үшін керектісін көрсетеміз әрі олардың диалектикаға тиесілісін нұсқаймыз. Алғышарттардың предикаттары (сол сияқтылар текте де бар) іздестірілер [қағидалар] предикаттары екендігін білгеніміз жөн. Сондықтан әрбір диалектикалық алғышарт өзінің предикатының тек болып шығатындығынан ешқайда қашып құтылмайды немесе айырмашылығы [бөлінуі] болуынан, не ерекшелігі болуынан, не анықтама болуынан, не белгі, не акциденция болуынан, не заттардың ішіндегі ізделінген [қағидаларға] предикат болып шығатын заттан қашып құтыла алмайды. Сондай-ақ, олардың предикаты көптігі немесе аздағы предикат болатын алғышарттарда да істің жағдайы солай болуы мүмкін.

Сонымен, диалектикалық алғышарттардың өздерінің предикаттарына катысты тектері ізделініп отырған [қағидалардың] тектерінің санына сәйкес келетін болады. Бұл [диалектика] өнерінің субъектілері [пәндері] барлық он тек (категориялар) болып табылады және оларға жалпы [әмбебап] мағыналарға қатыстының барлығы жатады. Ол он текке мыналар жатады: мән, сан, сапа, қосымша (243-бет), қайда, қашан, жағдай, оған не тиесілі, оған не әсер етеді және әрекетті басынан өткізетін. Алғышарт пен іздестіріліп отырған қағидалардың тегі осылардың барлығынан [он тектен] құралады.

Сонымен, әрбір алғышарттың және әрбір іздестірілген қағиданың субъектісі не мән, не сан, не сапа, не басқа да қалған тектердің біріне кіретін болмақ.

Сондай-ақ, әрбір алғышарттың және әрбір іздестірілген қағиданың предикатымен де жағдай солай болады. Демек, ол не мән болудан, не сапа болудан, не басқа да қалған категориялар арқылы жүйеленіп суреттелуден босай алмайды. Осылайша, тек не мән, не сан, не басқа да қалған категориялар болудан қашып құтыла алмайды. Дәл сол сияқты, айырмашылық [бөліну] та, анықтама да, ерекшелік те, жоғарыда аталғандай болудан қашып кете алмайды, оған катысты мынаның ғана айқын еместігі белгілі - мән категориясына жататын заттарға ерекшеліктің тән болу мүмкіндігі.

Акциденция үшін [бәрінен] бұрын мәнде болудың қажет еместігі анық. Бұл басқа заттың акциденциясы бола отырып, қандай да бір предикаттың мән категориясына кіруінің мүмкін еместігімен байланысты болады, өйткені, белгілі бір заттың предикаттарында өз субъектісінің мәнінен тыс басқа затқа қатысты мәнге кіретін ештеңе жоқ, керісінше, олардың барлығы өз субъектісінің мәнін танытады және де бұл [нақты] заттың не екендігін білдіреді. Сондықтан [предикат] өзінің субъектісі үшін тек болып қана табылады немесе субъектісінің айырмашылығы [бөлінуі] болып табылады, ал егер де оның субъекті жеке [өзіндік] болатын жағдайда - оның түрі болып табылады. Бірақ, субъект ретінде жеке - дара нәрсе алынған пікір диалектика өнерінің шегінен тыс шығып кетеді.

Дегенмен, баяндаушы өз пікірін былайша айтуы мүмкін, мысалы: "Жаяу жүруші - жануар ма?", "Сайқымазақ - адам ба?", "Ақ нәрсе дене (тән) ме?" Бұл жерде предикат туралы сұралады. Оларға ұқсас предикаттардың барлығы да - мәндер. Қандай затқа нұсқамаса да олардың субъектісі акциденция болып табылады. (243-бет). Мұндай жағдайда, олардың әрқайсысы олардың өздерінің мәндерінің шекарасына тыс шығатын заттар ретінде алынады.

Сонымен, егер де олар әлгілердің әрқайсысына нұсқаған болса, онда "ақ" дегеніміздің мән болып шыққаны. Алдыңғы қарастырылған заттарда туынды заттардың барлығы акциденция дегенге нұсқайды деп айтылған болатын. Егер тіпті бұл предикаттар өз субъектілерінен өз мәндерінен тыс шығатын заттар ретінде танылатын болса да, бұл -бәрібір - акциденцияның белгісі. [Осыдан] "адам" мен "жануар" деген сөздердің қандай да бір акциденция екені шығады. Бірақ, бұл өзінің басқа заттарға қосылуымен акциденция және өзіне қосылуымен мән болуы да әбден мүмкін орындар және осында (242-бет) ол акциденция орындарының жиынтығына жалпы орындарды жатқызды. Ол орындардың әр тобын жеке алып қарастырады. Ол салыстыратын орындарды жеке орындар ретінде қарастырып, оларды күшейтуші жағдай - шартқа жатқызды, оның үстіне, Аристотель оны олардан жалпылама орындарға мысалдар құрастырмақшы болғандай - ақ жасады. Ол күшейтуші жағдай - шарттар арқылы жаттығуды қажет деп санады, өйткені бұл орындар, бәрінен бұрын ерік-жігерге қатысты заттарда және байқап - сынау үшін пайдаланылатын және соларда бұлар [орындар] қажеттірек болып табылатын. Одан кейін Аристотель жалпы түрде олардың қолданылу тәсілдерін нұсқады.

Сонымен, бізге ізделінген екі топтағы ортақ орындарды бөліп алып, оларды өзінше жеке бір топқа орналастыру қажет. (Мен бұл жерде шектеусіз [алынатын] ізделініп отырған қағида мен салыстыру арқылы [алынатын] қағида түрін айтып отырмын). Осыдан кейін, ізделінген [қағидалар] ішіндегі ізделінген [қағидалардың] әрқайсысына жеке-жеке тән нәрселерді (келтіре отырып), қарастырамыз. Сөйтіп, олардың әрқайсысымен ортақтастығы бар орындарды қайталап [атап] өтеміз.

Біз олардың есте сақталуын жеңілдету үшін (оларды) қайталаймыз және олардан дәлелдеме үшін керектісін көрсетеміз әрі олардың диалектикаға тиесілісін нұсқаймыз. Алғышарттардың предикаттары (сол сияқтылар текте де бар) іздестірілер [қағидалар] предикаттары екендігін білгеніміз жөн. Сондықтан әрбір диалектикалық алғышарт өзінің предикатының тек болып шығатындығынан ешқайда қашып құтылмайды немесе айырмашылығы [бөлінуі] болуынан, не ерекшелігі болуынан, не анықтама болуынан, не белгі, не акциденция болуынан, не заттардың ішіндегі ізделінген [қағидаларға] предикат болып шығатын заттан қашып құтыла алмайды. Сондай-ақ, олардың предикаты көптігі немесе аздағы предикат болатын алғышарттарда да істің жағдайы солай болуы мүмкін.

Сонымен, диалектикалық алғышарттардың өздерінің предикаттарына қатысты тектері ізделініп отырған [қағидалардың] тектерінің санына сәйкес келетін болады. Бұл [диалектика] өнерінің субъектілері [пәндері] барлық он тек (категориялар) болып табылады және оларға жалпы [әмбебап] мағыналарға қатыстының барлығы жатады. Ол он текке мыналар жатады: мән, сан, сапа, қосымша (243-бет), қайда, қашан, жағдай, оған не тиесілі, оған не әсер етеді және әрекетті басынан өткізетін. Алғышарт пен іздестіріліп отырған қағидалардың тегі осылардың барлығынан [он тектен] құралады.

Сонымен, әрбір алғышарттың және әрбір іздестірілген қағиданың субъектісі не мән, не сан, не сапа, не басқа да қалған тектердің біріне кіретін болмақ.

Сондай-ақ, әрбір алғышарттың және әрбір іздестірілген қағиданың предикатымен де жағдай солай болады. Демек, ол не мән болудан, не сапа болудан, не басқа да қалған категориялар арқылы жүйеленіп суреттелуден босай алмайды. Осылайша, тек не мән, не сан, не басқа да қалған категориялар болудан қашып құтыла алмайды. Дәл сол сияқты, айырмашылық [бөліну] та, анықтама да, ерекшелік те, жоғарыда аталғандай болудан қашып кете алмайды, оған қатысты мынаның ғана айқын еместігі белгілі - мән категориясына жататын заттарға ерекшеліктің тән болу мүмкіндігі.

Акциденция үшін [бәрінен] бұрын мәнде болудың қажет еместігі анық. Бұл басқа заттың акциденциясы бола отырып, қандай да бір предикаттың мән категориясына кіруінің мүмкін еместігімен байланысты болады, өйткені, белгілі бір заттың предикаттарында өз субъектісінің мәнінен тыс басқа затқа қатысты мәнге кіретін ештеңе жоқ, керісінше, олардың барлығы өз субъектісінің мәнін танытады және де бұл [нақты] заттың не екендігін білдіреді. Сондықтан [предикат] өзінің субъектісі үшін тек болып қана табылады немесе субъектісінің айырмашылығы [бөлінуі] болып табылады, ал егер де оның субъекті жеке [өзіндік] болатын жағдайда - оның түрі болып табылады. Бірақ, субъект ретінде жеке - дара нәрсе алынған пікір диалектика өнерінің шегінен тыс шығып кетеді.

Дегенмен, баяндаушы өз пікірін былайша айтуы мүмкін, мысалы: "Жаяу жүруші - жануар ма?", "Сайқымазақ - адам ба?", "Ақ нәрсе дене (тән) ме?" Бұл жерде предикат туралы сұралады. Оларға ұқсас предикаттардың барлығы да - мәндер. Қандай затқа нұсқамаса да олардың субъектісі акциденция болып табылады. (243-бет). Мұндай жағдайда, олардың әрқайсысы олардың өздерінің мәндерінің шекарасына тыс шығатын заттар ретінде алынады.

Сонымен, егер де олар әлгілердің әрқайсысына нұсқаған болса, онда "ақ" дегеніміздің мән болып шыққаны. Алдыңғы қарастырылған заттарда туынды заттардың барлығы акциденция дегенге нұсқайды деп айтылған болатын. Егер тіпті бұл предикаттар өз субъектілерінен өз мәндерінен тыс шығатын заттар ретінде танылатын болса да, бұл -бәрібір - акциденцияның белгісі. [Осыдан] "адам" мен "жануар" деген сөздердің қандай да бір акциденция екені шығады. Бірақ, бұл өзінің басқа заттарға қосылуымен акциденция және өзіне қосылуымен мән болуы да әбден мүмкін.

Осылайша, [бәрі] айтылғандай болып тұр. Бұл жерде, олардың мән болуына қатысты мәндер [құллияттарының] универсалийлерінің табиғаты бөлінбейді. Керісінше, оларда бұл табиғат олардың өздерінің субъектілеріне қосылуы арқылы ғана бар болмақ. Сондықтан онда [табиғатта] екі субъект бар болады және де ол [табиғат] екі субъектінің біреуі үшін мән болады және басқа (субъект) үшін акциденция болады.

Сондықтан, егер де ол өз мәні белгілі болғандықтан, субъектілерінің екеуінің біреуінің мәні болып шықса және [ол] өзінің мәнінің шегінен тыс шыққандықтан, басқа субъектінің акциденциясы болып тұрса, онда [бұдан] "түс" дегеніміздің "аққа" қосылғанының нәтижесінде мән болатындығы және текке қосылғанының нәтижесінде акциденция болатындығы шығады.

Сондықтан акциденция табиғаты мен мән табиғаты тіршілікте бар заттардан бөлінбейді, керісінше, әрбір предикаттың өзі акциденция әрі мән, тіпті көрініс тапқан мән болып шығады. Бұл жағдай олардың предицирленген (тиістірілген) түрде алынған кезінде көрінеді. Мысалы, төмендегідей: "Мынау түрегеліп тұрған - Зейд, ал мынау сөйлеп тұрған - Амр" деп айтылғанда. Осы және осыларға ұқсас предикаттар табиғи емес предикаттар, оларды қолдану салдарынан күмән (күдік) пайда болады.

Бұл диалектикалық тәсілмен қарастырылуы тиіс логикалық заттарға қатынасты. Сондай-ақ (244-бет), бұған осы тәсілмен [заттарды] тексеруде жол берілуі де мүмкін. Сірә, бұл мәнде де ерекшеліктің болу мүмкіндігінің анықтығын көрсету үшін жасалатын да болар. Мысалы, мына бір пікір айтудағыдай: "Әрбір сайқымазақ - адам", керісінше болса: "адам" - "сайқымазақтың" предикаты. Қандай да бір предицирлеу (тиістіру) жолымен "адам" дегеніміз "сайқымазақ" деп нұсқауға бола ма немесе [онда] "сайқымазақтықтың" мәнінің [мағынасынан] тысқары шығатын нәрсе белгілі ме?

Сондықтан, егер ол бұны диалектикалық тәсілмен қарастырса, онда осыдан (қандай да бір тәсілмен) предикаттары акциденция болатын және мән категориясына тиесілі деген пікірлердің барлығы мен предикаттары сезіммен қабылданатын [заттар] болатын және олардың да мән категориясына тиесілі екендігі жайындағы пікірлер келіп шығады. Бірақ, оларда [пікірлерде] күмән бар.

Сондықтан біз сол бір пікірлерді осы [диалектика] өнерінде, олардың осы күдікке қатысты жағдайында қалдыруымыз керек. Сондай-ақ, акциденцияның іздестіріліп отырған [қағидаларының] "мән" категориясына қатысты болуына рұқсат етіледі. Олардың жағдайын мұқият зерттеу және олардың акцидентальды күмәндарының шешілуі "Дәлелдеу" кітабында баяндалған. Егер барлығы осылай болса, онда бұндай жағдайда [логикалық тұрғыдан] Аристотельдің төмендегідей пікір айтуы дұрыс болмақ /108/: "Төрт диалектикалық ізделінетін [қағида] (тек, ерекшелік, анықтама, акциденция) және барлық алғышарттар бүкіл категорияларға қатысты, ал егер категория өзінің мәніне предицирленген болса, онда ол [онымен] бір тектес болады, ал егер басқаға предицирленген болса, онда акциденция болады. Сондықтан біздің: "Ақ - адам" деуіміз сапа категориясына жататынға мәнді предицирлеу болып табылады, сондықтан да ол акциденция болуы керек.

Диалектикалық [амал - әдістер] /109/... екі топқа бөлінеді: силлогизм және индукция. Біз бұрын силлогизмнің не екенін, индукцияның не екенін түсіндіре мәлімдегенбіз.

Силлогизмдер /110/ кесімді және шартты болып бөлінеді. Соңғылары, [өз кезегінде]:

1) шартты - кесімді

2) қайшылық силлогизмдері болып бөлінеді. Біз кейінірек, шартты - кесімді силлогизмдерден қайшылық силлогизмдері қалай құрылатынын түсіндіреміз.

Кесімді силлогизм тағы да екіге бөлінеді:

1. Жалпыдан жекеге қарай қозғалатын (244-бет) силлогизм болады. Мысалы, біздің: "Әрбір адам - жануар", "Әрбір жануар - дене (тән)," демек, "Әрбір адам - дене" деп айтқанымыздай.

2. Бірдейден - бірдейге (теңнен - теңге) қарай қозғалатын силлогизм. Мысалы, біздің: "Әрбір адам - көңілді", "Әрбір көңілді (адам) - ғылымға икемді адам", демек, "Әрбір адам ғылымға икемді" деп айтқандағымыздай).

Индукция /111/ әрқашан жекеден (даралықтан) жалпыға қарай жүріп отырады, өйткені индукция жалпы алғышартты растау үшін қолданылады. Индукция бәрінен де диалектикада көп қолданылады. Біріншіден, силлогизмге бола, өйткені бірінші фигураның силлогизмінде үлкен алғышарт [индукция] арқылы расталады, әрине, егер де ол дұрыс құрылса - солай болмақ, сөйтіп барып, аз шартқа біріктіріледі, осыдан кейін, олардан қорытынды тұжырым шығарылады. Ол мүлдем қолданылмайды немесе керекті қорытындыны растау үшін аз қолданылады.

Екіншіден, индукция көптеген ұқсастықтан бір ұқсастыққа қозғалыс [келу] болып табылмайды, өйткені, бұл бір-біріне ұқсас бөліктерден (солар арқылы) басқа [бір] жеке ұқсастық алатын тәсіл болып табылады. Сондықтан бұл - жекеден жекеге қарай қозғалыс. Бұл мысалдардың жиынтығына катысты нәрсе. Риторикалық болып табылатын барлық мысалдар, көптеген бөліктерден бір жекелікке алынған немесе бір жекеден [басқа] бір жекеге алынған мысалдар. Алайда, көп ұқсастықтардың индукциялануы жиі кездесіп отырады, бірақ бұған қарамастан, олардың барлықтары [тамамдала, тиянақтала] келтірілмейді.

Олардың өзара ұқсастықтары олардың барлығын қамтитын ортақ аттың болуы арқылы емес немесе олардың өзара қай жағынан ұқсастығы туралы мәлімет алудың жолы түспеуі арқылы емес, энтимема арқылы танылатын қатынастарда осы нәрсе орын алады. Сондықтан пікір айтушы өз пікірін айту қажеттілігін сезінеді. Сол сияқты, олардың қалғанының да және жағдайы осылайша болып жатқандарының да күйі бірдей, әрі олар [ұқсастықтардағы] бөлекше алынған жалпы алғышартқа [ұқсас] келмейді. Сондықтан мұндай [индукция] жөнінде оны бірінші топтағы индукция емес, индукцияның басқа тобына жатады деп есептейді (245-бет). Дегенмен, жағдай олардың болжағанындай емес. Бұлай болудың басты себебі - осы индукцияның (индукция жолымен) зерттелмеген қалған заттардан (индукция жолымен) алынған заттар туралы қалыптасқан пікірді растаудың көзделмегендігі.

Ендеше, индукция [заттар] туралы оларды қамтитын, жалпы түрде бар болып табылатын пікірлерді растауды іске асыруды ғана мақсат тұтады. Бұл жалпылық - олардың [өзара] ұқсастығы. Егер бұл жалпылықтың аты болмаса, онда ол тек қана энтимема арқылы түсіндіріледі деген сөз. Демек, осы энтимемада орналасқан бұл жалпылық туралы пікір тек индукция арқылы дәлелденеді. Сондықтан Аристотель осыған ұқсас орындарға қатысты жалпылыққа атау беруді ұсынған.

Бұл диалектикалық сұхбат жүргізушілер арасында осыған ұқсас заттарда олардың (заттардың) [өзара] ұқсастықтары әлде ұқсас емес тұстары туралы кереғарлық туындауы мүмкін екендігін пайымдаған кездегі ұсынғаны еді. Сондықтан, егер олардың біреуі қарама-қарсылықтың пайда болғанына дейін-ақ басқаны озып жүрген болса әрі сол заттарға атаулар берген болса, сөйтіп оны пайдаланып та жүрген болса, онда олардың қолданылуы туралы талас туындамайтын.

Қағиданың силлогизмдері деп аталатын заттарға келетін болсақ, онда бұл біздің келесі пікіріміз арқылы ашылады, түсіндіріледі. Егер заттың өзінің қандай да бір жағдайда ұқсастығы бар болса немесе бір ұқсасы бар болса, онда сол зат [әлгі ұқсастығы немесе бір ұқсасы бар зат] сол бір аталған жағдайда болады да тұрады, ал қандай да бір жағдайдағы қандай да бір мағынаға кіретін бір зат немесе көп заттар бар болса, онда осы мағынаға кіретін қалған [заттар] сол жағдайда, сол күйде болады. Мысалы, мына айтылған пікірге келер болсақ: "Егер қандай да бір планета шар тәріздес [формада] болса, онда басқа планеталар да шар тәріздес" және "Егер ай шар тәрізді деп анықталса, онда күн де, Шолпан жұлдыз да, Меркурий де және басқа планеталар да шар тәріздес, өйткені олардың барлығы планеталар болғандықтан, олар өзара - ұқсас." Ендеше, көп ұқсастығы бар нәрсе - индукция емес, және бір ғана ұқсастықтың қолданылуы - мысал емес. Керісінше, ол -шартты алғышарт. Ол жауап берушінің оны мойындауы арқасында жүзеге асырылатын (алдыңғылардан кейін шығып жатқан) із басу.

Олар [алғышарттар] оларды жауап берушінің мойындауынан басқа өзіне бөтен ешқандай қолдау таба алмайды. Осы [заттардың] барлығы - диалектикалық заттар. Аристотель оларды (245-бет) "Топика" деген кітабында қағида силлогизмдері деп атап көрсеткен. Олардың мысал топтарына жататын субъектісі бар. Бірақ, шартты бөлшекпен біріктіріле алынатын кез келген мысал, яғни сұралатын мысал, жауап берушінің мойындайтын мысалы мысал дегеннің шегінен тыс шығып, шартты пікір санатына жатады. Олар жауап берушінің оларды мойындауы арқылы расталады. Демек, олар оның алдында өткеннің ұқсастықтарының көптігіне әлде бір ғана ұқсастығының болуына, сондай-ақ, келесі келер кейінгінің көптеген ұқсастықтары немесе бір ғана ұқсастығы болатындығына тәуелсіз, мойындау арқылы дәлелденеді.

Бұндай жағдайға мынадай деген пікір тура келеді: "Егер Ай шар тәрізді болса, онда, Күн, Шолпан, Меркурий, Юпитер, Марс және Сатурн шар тәріздес, өйткені барлық планеталарда алдын - ала бірдей ұқсастық болған." Екінші түрде көп ұқсастықтар бар. Адамдардың бір бөлігі үлгінің қандай да бір затты дәлелдеу үшін қолданылуы тиіс деп санайды, сондықтан олар затты растау қажет деп біледі әрі сол арқылы күрделірек зат үйреншікті де мәлім затқа ұқсастық арқылы танылады деп есептейді.

Осы мақсатта киын да күрделі мағыналы, жасырын [заттардың] мәнін ашу үшін адамдар, алдымен белгілі - ау деген [заттардың] дұрыстығын тексере бастайды - бұл индукция тәсілімен іске асырылады. Бұл жағдайда, егер олар үшін бұл мағынаның дұрыстығы дәлелденсе, онда олар оны силлогизмде орташа термин ретінде қолданады, сөйтіп, сол арқылы жеке жасырында орналасқан қорытындының бар екендігін дәлелдейді. Сондықтан бұл айтылған пікір индукция мен силлогизм мысалдарынан құрастырылған пікір болып табылады. Бұл жерде, біріншіден, үлгі - мысал арқылы заттардың дәлелденуіне кіріседі, ал қажетті нәрсеге жету үшін бұл мысал - үлгінің жеткіліксіз болғанында, индукцияға жүгінеді, содан соң силлогизмге жүгінеді және де оны осы затты растау үшін қолданады.

Бұл жолды адам көбіне-көп затты сезіммен қабылдайтын, сол затқа ұқсас дүние арқылы тексерген кезде таңдау керектігін сезінеді. Сонымен, ол әлгі сезіммен қабылданатын затты үлгі - мысал ретінде алады. Адам өзінің ақыл зеректігінің арқасында осы сезіммен қабылданатын затты оған ұқсас келетін басқа затқа апарып қосады. Бұл жағдайда оны сол затқа теліп қоюдың өзі үнемі дұрыс бола бермейді.

Тек қана телу - тиістірудің заттың сол бір сезімдік үлгіге сәйкес келетіндей мағынасы алынғанда ғана орынды болмақ. Егер де адам өз қорытындысына сезіммен қабылданатында көзі жеткен болса, екі заттың бір-бірімен ұқсастығының әрбір мағынасын қарастыра алса, онда осы мәннің барлығына қорытындының болуын дәлелдейтін ең жеңіл деген тәсіл индукция болмақ. Мұндай жағдайда жалпы алғышарт арқылы осының дұрыстығы дәлелденеді. Ал ол жалпы алғышарт дегеніміз қорытындының болу [алғышарты] - сезімдік зеректікте көрінген қорытындының бар болуы.

Жалпы алғышарт мәнділікпен сипатталатын, яғни мәні бар заттардың барлығына жарамды. Мәнділік арқылы ол зат, сезіммен қабылданатын үлгі - мысалдағыдай бола алады. Сөйтіп, ол оның субъектісіне жататын заттардың бар екендігі қосылатын жалпы алғышартқа ие. Бұл жағдайда басқа алғышарт пайда болады. Одан индукция, силлогизм мен мысалдардан құрастырылған пікірден шығып жатқан, осы зат үшін керекті мәнді қорытындының барлығы тұжырымдалады. Сөйтіп, қолданылатын мысал, біріншіден, риторикалық мысал болып табылады, ал осыдан кейін оған қосылатын индукция диалектикалық индукция болады. Дәл осындай жағдай силлогизмге катысты туындайды.

Затты бірінші тексеру кезінде бұл тәсілді қолданудың еш ұяттығы жоқ. Сірә, тексерістің бұл түрі диалектика мен ғылым үшін бірдей болып табылады. Бұл тексеріс аяқталған соң және [бұл заттарды] диалектика үшін дәлелдейтін диалектикалық заңдардың қолданылуы біткен соң, осы деңгейде заттар ғылыми заңдармен тексеріледі. Осы жағдайда біз затты танымал зат ретінде қабылдаймыз. Бұл заттардың ұқсастығын тексерудің алғашқы (бастапқы) тексеріс түрлерінің бірі болғандығынан орын алады. Заттардың ұқсастығын анықтау қабілеттілігі силлогизмнің ізделінгенге және кітаптың осы тұсынан кейін біздің қарастыратын дүниемізге қатысты болуының алғашқы құралдарының бірі.

Мүмкін, адамдардың бір бөлігі үлгі - мысалдарды диалектикалық сұхбаттардағы диалектикалық [заттар] деп қате қабылдаған болар. Өйткені олар диалектикалық тәсілді риторикалық тәсілден (246-бет) айыра алмаған. Ал, енді адамдардың келесі бір бөлігі индукция арқылы үлкен алғышартты дәлелдеуді көздеген. Сондықтан олар, біз бұрын көп рет ескерткендей, индукцияның бұл мақсатқа сәйкес еместігін сезінгенде, олар индукцияны, бір жағынан, жалпы алғышарттарды дәлелдеуге келмейді деп индукцияны теріске шығарды және оны [индукцияны] сол алғышарттың жалғандығын мәлімдеу үшін қолдана бастады.

Олар индукция, силлогизм мен мысалдарынан құрастырылған пікір айтудан индукцияның орнына осы мағынаны, яғни сезіммен қабылданатын мысал мен тексерілетін заттың және жалпы алғышарттың ұқсас болуын растайтын басқа заттар таба бастады. Мысалы, тіршілікте болу тәсілі мен жоғалу (ысыру) тәсілі және қарама - қарсылықтағы қарама-қарсылық тәсілі сияқты жалпы алғышарт. Дегенмен, бұған қарамастан, олар индукцияны қолданудан бас тартпады, сөйтіп диалектика тәсілінің шегінен тыс шығып, индукцияға қарағанда шынайылау (дұрысырақ) келетін дәлелдеудің басқа деңгейіне көшті. Әрі олар бұл тәсілдің ғылым тәсілі екеніне кәміл сенді. Бірақ (дегенмен) олар мысал мен сол сияқтыны, яғни ұқсас орындарды қолданды. Сонысымен де олар ғылым тәсілінің шегінен тыс шығып кетті. Бұл адамдардың барлығы білімге ғылым тәсілі мен дәйекті білім арқылы келуге ұмтылмады.

Бұл, біз бұрын қарастырып өткен қатынастардың бірінде, риторикалық, диалектикалық және ғылыми [заттармен] араласып кеткен өнері бар адамдардың жолында кездесіп отырды. Өйткені, бұл үш тәсілді олар ажырата алмады. Олар оны расталуы тиіс нәрсені растау үшін [қолдана] бастады, сөйтіп өз оқытуларында риторикалық тәсілдерді қолдана бастады. Сол сияқты өздерінің терістегісі келгенді терістеу барысында да қолданды. Ұқсастық арқылы қарсылық білдіру мен қарама-қарсылықта қарама-қарсылық арқылы қарсылық білдіруді қолданды. Мақтаулы ой арқылы және соған ұқсас наразылық пікір арқылы қарсылық білдіруді қолданды. Олар туралы біз риторика өнеріне арналған кітапта айтқан болатынбыз, ал риторика ғылымда да, диалектикада да бірде бір заттан қашқақтамайды.

Индукция диалектикада да, басқа мақсаттарда да қолданыс табуы мүмкін. Олардың бірі пікір айтуды ұлғайту мақсатында және оның әрлі болуында тұжырымдалса, келесі бірі айтылған пікірді түсіндіруде (мәлімдеуде) тұжырымдалады. Индукция арқылы бір алғышарт көптеген алғышарттарға бөлінуі мүмкін (247-бет). Бұндай жағдайда пікір айту көбейеді. Сондай-ақ, индукция бір заттың мысалдарын ұлғайтып, сонысымен сол затты адамның жетік түсінуін көздейді. Сонымен қатар, индукция жауап берушіден алады бүркемелеу үшін де қолданылуы мүмкін.

Бұл жағдай заттардың орнына заттардың бір бөлігінің ғана алынуының салдарынан да болады, сонда жауап берушінің оны оның бөліктерін бергендей қылып судыратып береді, содан кейін барып қана ол тек жалпыны беруі мүмкін. Индукция, сондай-ақ, жауап берушіні сендіру үшін де қолданылады. Көбінде ол жалпы алғышарттарды оның бөліктері арқылы дәлелдегенде орын алып отыратын жағдай. Содан соң алғышартты одан қашып құтылмайтындай, жалтара алмайтындай етіп беруді талап ететін болған және оның бөліктерін беріп қойған болса, онда оның өзін беріп қоймауды да талап еткен. Бұл жағдай - индукцияда қолданылатын жағдай болып табылады.

Ғылымда индукция сияқты зат қолданылуы мүмкін, өйткені, әдетте, әрбір адамға оның алғашқы танымы арқылы берілетін, бір қарағаннан көзқарасы ретінде белгілі болған көптеген бірінші жалпы алғышарттарға катысты адам оларға ие екендігін байқамайды және болжамайды да. Әрі ол (адам) оларды айта тұра, не олардың жан - жақты, әмбебап (жалпы) болғандықтан шынайы екеніне, не олардың өз заманында қолданылатын сөйлемдер көрінісі негізінде айтылатындығынан шынайы екендігіне, немесе осыған дейін ол оларды қолдануды қажет еткен сондай бір әрекеттерді мүлдем қолданбағандықтан оның шынайы екеніне, не жалпы ретінде жасаған әрекеттерінде олардың бөліктерін қолданғандықтан олардың шындығына нық сенімсіз. Сондықтан, егер пікірдің айтылуы олардың жалпы болып табылатындығын байқатқанда, ол пікір олардың шындығына сенімділік тудырмайды, себебі ол оған айтылған мағынаны түсінбейді.

Мұндай жағдайда, оған айтылған ой берілген сөздердің мағынасын түсіну үшін керек бөліктерді зер салып қарайды, тек осыдан кейін барып, оны түсінгеннен соң, ол ең сенімді деген, дәйекті деген білімге ие болады. Бірақ, бұл білім оған индукция арқылы берілмейді (247-бет), ауызша айтылғанның мағынасын түсінуінің нәтижесінде беріледі. Сонымен катар ол, оның өз жанына (бұған дейін) тән болған, бірақ ол оны оның бөлшектерінен жіктемеген. Бір жалпы мағынаны бар деп білгендігінен де болар. Ол адамда, сондай-ақ, осы мән туралы ол онымен қамтылатынның барлығына предикат болып табылады деген сенімділік қалыптасады.

Ол да Аристотельдің өзінің "Дәлелдеу" деген кітабының басында келтіріп кеткен төмендегі: "Кез келген білім беру [оқыту], кез келген [ойланатын] оқу, [ой арқылы келетін] оқу тек бұрын болған білімнен келіп шығады" - деген пікіріне ұқсас. Осыдан кейін (ол) тыңдаушының оған мысалдар арқылы айтылған мағынаны түсінген кезінде жалпы алғышарттардан ең сенімді деген дәйекті білімді алу үшін ғылымдар мен өнерлерді мұқият қарастырады. Мұндай жағдайда, осы бір мұқият зерттеу тіптен индукция деп аталмаған, ғылыми индукция деп қана аталған.

Көріп отырғанымыздай, индукцияда, жағдай келтірілген мысалдағыдай, [ал ол мысал риторикалық және ғылыми мысал болғандықтан], дәп солайша қаралуы мүмкін. Риторикалық мысал адамда не наным, не сенімдер тудырмайды, ал ғылыми мысал жалпы мағынаны түсіндіру мен оны адам жанында қалыптастыру үшін қолданылады. Ол оны өзінің көз алдына елестетеді әрі оның ақылы зерделенетін (ақыл-парасатпен қабылданатын) заттарды тану барысында соған (яғни бар затқа) жүгінеді.

Дәл сол сияқты, индукция да диалектикалық және ғылыми индукция болуы мүмкін. Диалектикалық индукция алғышартты растау үшін және оның жалпылығын немесе оның шынайы ақиқаттығын бекіту үшін қолданылады. Ғылыми [индукция] оны дәлелдеу үшін емес, оның [алғышартының] ақиқаттылығына наным тудыру үшін емес, оның [алғышарттарының] ақиқаттығына көз жеткізу үшін емес және оның [алғышарттың] ақиқаттығын бекіту үшін де емес, тек жалпы алғышарттың мағынасын біліп, айқындап түсіндіру үшін қолданылады. Сондықтан, егер бұл алғышарттың ақиқаттығы және оның (алғышарттың) дәйекті білімнен тұратындығы индукцияны [қолданғаннан] кейін белгіленген болса, онда бұл, біріншіден, индукцияның қолданылуы арқасында болған жай емес, керісінше, бұрынырақ дерексіздендірілген, абстрактіленген (шығарылып алынған) болып табылатын жалпы мағына бейнесінде адам жанында болуынан туындайды. Сондықтан бұны индукцияға жатқызу бірінші кезекті іс емес, екінші кезекті іс әрі ол жөніндегі жалпы және шартты силлогизмнің мағынасын түсіну арқылы жасалатын іс болуы керек.

Шартты силлогизм /112/ шартты - жалғаулы және шартты - ажыратулы болады және (248-бет) шындығында да әрі қажетті

Индукция диалектикада да, басқа мақсаттарда да қолданыс табуы мүмкін. Олардың бірі пікір айтуды ұлғайту мақсатында және оның әрлі болуында тұжырымдалса, келесі бірі айтылған пікірді түсіндіруде (мәлімдеуде) тұжырымдалады. Индукция арқылы бір алғышарт көптеген алғышарттарға бөлінуі мүмкін (247-бет). Бұндай жағдайда пікір айту көбейеді. Сондай-ақ, индукция бір заттың мысалдарын ұлғайтып, сонысымен сол затты адамның жетік түсінуін көздейді. Сонымен қатар, индукция жауап берушіден алатынды бүркемелеу үшін де қолданылуы мүмкін.

Бұл жағдай заттардың орнына заттардың бір бөлігінің ғана алынуының салдарынан да болады, сонда жауап берушінің оны оның бөліктерін бергендей қылып судыратып береді, содан кейін барып қана ол тек жалпыны беруі мүмкін. Индукция, сондай-ақ, жауап берушіні сендіру үшін де қолданылады. Көбінде ол жалпы алғышарттарды оның бөліктері арқылы дәлелдегенде орын алып отыратын жағдай. Содан соң алғышартты одан қашып құтылмайтындай, жалтара алмайтындай етіп беруді талап ететін болған және оның бөліктерін беріп қойған болса, онда оның өзін беріп қоймауды да талап еткен. Бұл жағдай - индукцияда қолданылатын жағдай болып табылады.

Ғылымда индукция сияқты зат қолданылуы мүмкін, өйткені, әдетте, әрбір адамға оның алғашқы танымы арқылы берілетін, бір қарағаннан көзқарасы ретінде белгілі болған көптеген бірінші жалпы алғышарттарға қатысты адам оларға ие екендігін байқамайды және болжамайды да. Әрі ол (адам) оларды айта тұра, не олардың жан - жақты, әмбебап (жалпы) болғандықтан шынайы екеніне, не олардың өз заманына қолданылатын сөйлемдер көрінісі негізінде айтылатындығынан шынайы екендігіне, немесе осыған дейін ол оларды қолдануды қажет еткен сондай бір әрекеттерді мүлдем қолданбағандықтан оның шынайы екеніне, не жалпы ретінде жасаған әрекеттерінде олардың бөліктерін қолданғандықтан олардың шындығына нық сенімсіз. Сондықтан, егер пікірдің айтылуы олардың жалпы болып табылатындығын байқатқанда, ол пікір олардың шындығына сенімділік тудырмайды, себебі ол оған айтылған мағынаны түсінбейді.

Мұндай жағдайда, оған айтылған ой берілген сөздердің мағынасын түсіну үшін керек бөліктерді зер салып қарайды, тек осыдан кейін барып, оны түсінгеннен соң, ол ең сенімді деген, дәйекті деген білімге ие болады. Бірақ, бұл білім оған индукция арқылы берілмейді (247-бет), ауызша айтылғанның мағынасын түсінуінің нәтижесінде беріледі. Сонымен катар ол, оның өз жанына (бұған дейін) тән болған, бірақ ол оны оның бөлшектерінен жіктемеген. Бір жалпы мағынаны бар деп білгендігінен де болар. Ол адамда, сондай-ақ, осы мән туралы ол онымен қамтылатынның барлығына предикат болып табылады деген сенімділік қалыптасады.

Ол да Аристотельдің өзінің "Дәлелдеу" деген кітабының басында келтіріп кеткен төмендегі: "Кез келген білім беру [оқыту], кез келген [ойланатын] оқу, [ой арқылы келетін] оқу тек бұрын болған білімнен келіп шығады" - деген пікіріне ұқсас. Осыдан кейін (ол) тыңдаушының оған мысалдар арқылы айтылған мағынаны түсінген кезінде жалпы алғышарттардан ең сенімді деген дәйекті білімді алу үшін ғылымдар мен өнерлерді мұқият қарастырады. Мұндай жағдайда, осы бір мұқият зерттеу тіптен индукция деп аталмаған, ғылыми индукция деп қана аталған.

Көріп отырғанымыздай, индукцияда, жағдай келтірілген мысалдағыдай, [ал ол мысал риторикалық және ғылыми мысал болғандықтан], дәп солайша қаралуы мүмкін. Риторикалық мысал адамда не наным, не сенімдер тудырмайды, ал ғылыми мысал жалпы мағынаны түсіндіру мен оны адам жанында калыптастыру үшін қолданылады. Ол оны өзінің көз алдына елестетеді әрі оның ақылы зерделенетін (ақыл-парасатпен қабылданатын) заттарды тану барысында соған (яғни бар затқа) жүгінеді.

Дәл сол сияқты, индукция да диалектикалық және ғылыми индукция болуы мүмкін. Диалектикалық индукция алғышартты растау үшін және оның жалпылығын немесе оның шынайы ақиқаттығын бекіту үшін қолданылады. Ғылыми [индукция] оны дәлелдеу үшін емес, оның [алғышартының] ақиқаттылығына наным тудыру үшін емес, оның [алғышарттарының] ақиқаттығына көз жеткізу үшін емес және оның [алғышарттың] ақиқаттығын бекіту үшін де емес, тек жалпы алғышарттың мағынасын біліп, айқындап түсіндіру үшін қолданылады. Сондықтан, егер бұл алғышарттың ақиқаттығы және оның (алғышарттың) дәйекті білімнен тұратындығы индукцияны [қолданғаннан] кейін белгіленген болса, онда бұл, біріншіден, индукцияның қолданылуы арқасында болған жай емес, керісінше, бұрынырақ дерексіздендірілген, абстрактіленген (шығарылып алынған) болып табылатын жалпы магына бейнесінде адам жанында болуынан туындайды. Сондықтан бұны индукцияға жатқызу бірінші кезекті іс емес, екінші кезекті іс әрі ол жөніндегі жалпы және шартты силлогизмнің мағынасын түсіну арқылы жасалатын іс болуы керек.

Шартты силлогизм /112/ шартты - жалғаулы және шартты - ажыратулы болады және (248-бет) шындығында да әрі қажетті түрде кейінгінің өткенмен байланысы бар силлогизм болады, сол сияқты, ондағы байланыстың қандайда бір уақытта, не жағдайдың кездейсоқ сәйкес келуіне байланысты силлогизм де болады, не алатын орнының әлде терминінің (сөз қолданысының) сәйкес келуіне байланысты силлогизм болады. Сондай-ақ, өткеннен келесінің бөлінуі болатын силлогизмде де жағдай тура осындай.

Шартты - ажыратулы [силлогизмдер] қажетті түрде шындықта бөлінген силлогизм болады және, сондай-ақ, бөлінудің қандай да бір уақытта орын алатын силлогизм, не [сөзді қолданудың] терминнің, не жағдайдың, не кездейсоқ сәйкестіктің салдары бойынша болатын силлогизм болады. Сонымен, "Егер күн шықса, онда күндіз болды" деген пікір айту шартты - жалғаулы силлогизм және ондағы келесінің өткенмен байланысы шындықта бар байланыс және тұрақты байланыс. Ал, "Мына сан не жұп, не тақ" деген пікір айту болса, онда ол шартты - ажыратушы силлогизм. Ондағы бөліну (ажырату) шындықта бар нәрсе және тұрақты нәрсе. "Егер Зейд келсе, онда Амр кетеді" деген пікірге келсек, онда бұл жерде кездейсоқ сәйкес келуге байланысты силлогизм бар. "Егер бүгін жауын болса, онда жауыннан жол бұзылады" деген пікір де шындықта бар болған күннің өзінде, онда [бәрібір де] қандай да бір уақыт шамасында ғана болатын силлогизм бар.

Сондай-ақ, "Не Зейд, не Амр келеді" деген пікірдегі іс жағдайы да солай. Ондағы бөліну шындықтағы тура бөліну емес, кездейсоқ сәйкестік пен кездейсоқ жағдайға сай бөліну болып табылады.

Шындықта қажетті түрде кездеспейтін, қандай да бір уақытта кездейсоқ үйлесімділікке сай болып отырған жалғаулы және жалғаусыз, ажыратушы пікірлер, [сөзді қолдануға], терминіне сәйкес, не жалғаулы силлогизм, не жалғаусыз, ажыратушы силлогизм. Бұл жағдай туралы пікірлерге тән нәрсе. Олардан құралатын силлогизмдер жағдай силлогизмдері деп аталады, өйткені барлық шартты силлогизмдер жағдай силлогизмдері деп аталады. Бірақ, бұл [пікірлер] "жағдай" атауы өзіне тән шарттыларға жатады. Бұл атау оларды жекеше (ерекше) және жалпы түрде білдіреді. Осылайша, бұл [пікірлер] жағдай силлогизмдеріне жататын пікірлер болады. Олар тек оларды диалектикада пайдалану үшін ғана расталатын және сонда ғана пайдалы пікірлер. Оларды жауап берушінің мойындағанынан кейін қолданады. Ал енді жауап беруші оларды мойындамаған болса, онда олар қолдануға жарамсыз болмақ (248-бвт).

Шартты - жалғаулы [силлогизм] келесісі өткенінің салдары [атрибуты] болмайтындай, керісінше, өтіп кеткен сияқты болатындай силлогизм болуы мүмкін. Осындай жолмен диалектикада олардың екеуінің ішіндегі ең жасырыны үшін аргумент сапасында бір-бірімен ұқсас екі [заттың] көбірек танымалдырағы қолданыс табуы мүмкін.

Сонымен, бір-біріне ұқсас заттар, диалектикада тек категориялық (силлогизм) көмегімен емес, шартты силлогизм арқылы да қолданылады. Бұл олардан категориялық силлогизмді шығарып құрастыру арқылы қолданудың диалектикалық емес, риторикалық болғандығына байланысты. Мысалы, "егер есту қабілеті естілетін дауысты (дыбысты) дыбыстың естуге қарай қозғалысы арқылы таныр болса, яғни естуден естілетін дыбысқа қарай емес, сол тәрізді, көрінетіннің көруге қарай қозғалуы арқылы, көру көрінетінді ұғынады. Демек, көруден көрінетінге емес деген сөз." Сол сияқты, іс жағдайы, бір бөліктен немесе [санының] кіші бөлігінен жалпыға келіп көтерілетін болса да солай.

Сонымен, категориялық [силлогизм] арқылы болатын силлогизм риторикалық, ал шартты [силлогизм] арқылы болатын силлогизм диалектикалық болып табылады. Мысалы: "Егер адам жаны өлмейтін болса, онда кез келген жан өлмейтін болып табылады", "Егер қандай да бір ғаламшар шар тәріздес болса, онда басқа ғаламшарлар да шар тәріздес" деген пікірлердегі сияқты. Осы [заттарға] ұқсас, заттардан бөлігіне қатыстыны жауап берушінің мақұлдауы керек, содан кейін, айтып өткеніміздей, қалғандарын аламыз.

Шартты - жалғаулы [силлогизм] (өздігінен) айқын және айқын емес байланыста болуы мүмкін, мұндай жағдайда, ондағы бар байланыстың дұрыс қалыптасуын талап етеді. Сонымен, шартты - жалғаулы [силлогизмде] заттың негізгі бөлігі байланыстың дұрыстығында және алып тасталғанның дұрыстығында тұжырымдалады. Өткен мен кейінгінің әрқайсысының бір бөлек дұрыс болуын анықтауға келетін болсақ, онда шартты пікір айту бұны өзінің мақсаты етіп қоймайды. Керісінше, оларға қатысты, олардың біреуі де дұрыс болмауы мүмкін.

Сонымен, шартты пікір айту, тек дұрыс байланысты қалыптастыруды ғана көздейді. Ал, алдыңғы мен кейінгіге келсек, онда ол (екеуінің) тіпті бірде-бір заты дұрыс болмаса, онда олар арқылы, пікір айтудың шартты болатындығы жоққа шығарылмайды (249- бет). Келесі мен өткеннің мазмұны алып тасталатынға тікелей тәуелді болып табылатындығы да осыған куәгерлік етеді. Осылайша, келесінің қарама-қарсылығы дұрыс, тура санатында жоққа шығарылады. Мұндай жағдайда, өткенге қарама-қарсы тұжырымдама (қорытынды) шығарылады. Біз оларды мазмұндағанымыздай, егер олардың екеуі де дұрыс болса, онда келесіге қарама-қарсылық дұрыс, ақиқат ретінде жоққа шығарылмайды, оның орнына алдыңғыға қарама-қарсы тұжырым қабылданады, өйткені, олардың екеуі де бірге тұрып ақиқат бола алмайтындай, екі қарама-қарсылық. Мұндай жағдайда, керісінше, өткен мен келесі болатын (олардың екеуінің) сапасына тиісті жағдайды ғана қажет етеді, өйткені, бұл олардың екеуінің де өз бетінше сөзсіз дұрыс болғандығынан емес, жағдайына байланысты осылайша жағдайдың қалыптасуынан болар нәрсе.

Сондықтан кез келген шартты силлогизм (жағдай) силлогизмі деп аталады, өйткені, өткен және келесі болып табылатын ондағы шарттың (екі) бөлігінің кез келгені, мына жағдайда анықталады - оны анықтаушы адам алдында олардың (екеуінің) біреуі де дұрыс болып табылмайтын кезде, олардың орнығуынан кейін, болмайтынның әрекетін күтетін жағдайда анықталады.

Сондықтан, алдымен ол болмайтынның дұрыстығын айқындауды қажет етеді, сонан соң, оны болдырмайды немесе ол қандай да бір қағида сияқты алынып тасталады. Сонымен, егер ол шығарылатын болса, онда одан кейін сөйлеуші алып тасталғанды растаумен айналысады немесе сөйлеуші алып тастайды, немесе (қорытындыны айқындауға дейін) жоққа шығарғанын растаумен айналысады. Содан соң, егер де жоққа шығаруы дұрыс болса, онда ол қорытынды шығарады. Мұндай жағдайда, сөйлеуші (айтушы) оған қатысты қажетті деп тапқан кез келген екі нәрсені жасауы мүмкін.

Қайшылық силлогизмі туралы айтар болсақ /113/, онда ол үш түрден тұрады: 1) ашық айтылатын категориялық анықтықтан, 2) категориялық жасырыннан, 3) жасырын шарттыдан. Жасырын шарттыны айтар болсақ, ол кез келген зат туралы айту болып табылады. Онда мақұлданатын алғышарт бұл заттың ақиқаттылығын растайды, не терістейтін алғышарт бұл затты мойындамайды. Немесе, бұл пікір айту - егер мойындамайтын алғышарт ақиқат болмаса, онда оған қарама-қарсы мақұлдайтын алғышарт ақиқат болатын пікір айту, немесе, егер мақұлдайтын алғышарт ақиқат болмаса, онда оған қарама-қарсы мойындамайтын алғышарт ақиқат болып табылатын пікір. Дегенмен, егер мақұлдайтын немесе мойындайтын алғышарттар жалған болса, онда [әрбір] оған қарама-қарсы нәрсе ақиқат болып табылады.

Одан кейін, күмән тудыратын қалып қойған жалған алғышартты айқындауға кіріседі (249-бет), содан соң, оған ақиқаттылығында еш күмән тудырмайтын ақиқат алғышарт қосылады. Егер де олардан абсурд шықса, онда бұл силлогизм абсурд шығаратын силлогизм болады. Әрине, абсурд шығатындардың барлығы абсурдты болады. Сонымен, бұл силлогизмде де абсурд бар деген сөз. Ал абсурд шығатын силлогизм екі алғышарттың ішіндегі ақиқатты [алғышартта] бола алмайды. Ендеше, жалған алғышарт деп күмән тудыратын алғышартты айтады. Сондықтан, біз "абсурд болатынның барлығы да - абсурд" және "күмән тудыратын [алғышарт] дегеніміз абсурд шығатын алғышарт" деп қабылдаймыз. Басқа жасырын [категориялық] силлогизмде [әдетте] оның күші қолданылады.

Осы үшеуінен категориялық силлогизм ашық айтылатын силлогизм - бұл күмәнданатын алғышарттан тұратын, бірақ оған басқа ақиқат алғышарт қосылған алғышарттан тұратын силлогизм. Сонымен, осы үш силлогизмнің екеуі жасырын силлогизмдер. Оларда тек күш [қорытындыға ілесудің талассыздығы] қана қолданылады. Бұл силлогизмдер - олардың [екеуінде де] екі үлкен алғышарттың кез келген қайшылық силлогизміндегі бір ғана алғышарт болатындығынан, жасырын силлогизмдер болып табылады.

Абсурд шығатын силлогизмнің айырмашылығы тек оның басқалардан сол бір ғана [ізделінген] жағдайда тұрақты түрде немен өзгешеленетіндігі ашық айтылатын силлогизм болуынан деп түсіну керек. Ізделінген қағиданың өзгеруіне байланысты өзгермейтін және үнемі бірқалыпты болып қалатын силлогизм туралы айтар болсақ, онда ол оның [ашық] айтылуын қажет етпейді. Одан оның тек күші ғана қолданылады.

Қайшылықтың ғылыми силлогизмі - абсурдтың [шешілуімен] аяқталатын силлогизм. Қайшылықтың диалектикалық силлогизмі тек софистикалықтың шешімімен ғана емес, сондай-ақ эристикалықтың да (шындыққа жатпайтын, түйсіксіз, алдамшы, әдепсіз) шешімімен аяқталады, өйткені осы соңғы нәрсе диалектикада ғылымдардағы абсурдтың орнына ие болады. (Бұл туралы Аристотель былай деген болатын: "Дау-дамайдағы эристика дегеніміз жаман құралдарды пайдаланып күресу дегенді білдіреді. Эристик диалектикадан бастауын алып жатқан нәрселерден жол алғанымен де, қалғанының барлығында эристик ретінде яғни ұятсыз күйінде қалып қояды").

Абсурдтылық дегеніміз - қажеттілікпен біріккен жалғандық немесе әрқашан жалған болып табылатын жалғандық және өзгеріп, ақиқат бола алмайтын жалғандық. Эристикалық дегеніміздің қарама - қарсысы әрқашан ақиқат болады, демек оның қарама-қарсылығы қашанда ақиқат болған. Ол - баршаның бірдей лақтырып тастайтын көзқарасы немесе ол көзқарасты баршаның бірдей итеріп тастауы жалпылама қабылданған дүние, қалыпты жағдай деген сөз. Оған жалпылама қабылданған жоғары бағаланатын [тартымды] көзқарас қарама-қарсы келеді.

Сонымен, жалпылама қабылданған жоғары бағаланатын [көзқарас] ақиқат болғандықтан ғана немесе [тіршілік] болмысына сәйкес болғандықтан ғана (250-бет) бар еместігі сияқты, эристикалық та өзінің жалған және болмысқа сәйкес еместігінен ғана шеттеттірілмейді. Өйткені кейбір адамдар ол ақиқат па әлде жалған ба, оған көңіл бөлмей, оны қажет деп білетіндіктен солай болады. Дәл сол сияқты, жалпылама қабылданған дүниелердің де жоғары бағалануы - оның ақиқат әлде жалған болуына тәуелсіз түрде орын алып отырады.

Сонымен, эристикалық көзқарас осы айтып өткеніміздей болып табылады, бірақ, оны кейбір адамдар, яғни ғылымда өздерінің жетістіктерімен танымал адамдар шығарулары мүмкін. Сонымен, қайшылық силлогизмінен жауап беруші бас тартпайтын, қайта оған силлогизм шығаруға асығатын, жалған дәлел шығуы мүмкін. Сондай-ақ, қайшылық силлогизмін қолдану, диалектика өнерінде эристика күшін әлсіретеді, тіпті ол көрінер -көрінбестей болып қалады, немесе оның күші азаятындығы соншалық, тіпті оған оны күшейтетін диалектикалық силлогизм өндіру де мүмкін болмай қалады және де ол туралы білімді адамның көзқарасы мүлдем жоқ дерлік.

Диалектикалық силлогизм не әшкерелеу, не қарсылық таныту үшін қолданылады. Әшкерелеуді сұраушы жасайды, ал қарсылықты жауап беруші жасайды. Сонымен, әшкерелеу дегеніміз сұраушының жауап берушінің қағидасын теріске шығаруға ұмтылатын силлогизмі болып табылады. Ал, қарсылық дегеніміз жауап берушінің сұраушының қағидасын теріске шығару үшін жасаған силлогизмі, яғни сұраушының жауап берушінің қағидасын әшкерелеу үшін құрастырған силлогизмін жоққа шығару деген сөз.

Силлогизм не оның формасын [фигурасын] әшкерелеу арқылы әшкереленеді, не оның алғышартын немесе екеуін бірге әшкерелеу арқылы әшкереленеді. Жауап беруші, ереже бойынша, алғышартқа байланысты, әрқашан үлкен алғышартты әшкерелеуге ұмтылады. Алғашқы фигурадағы үлкен алғышарт әрқашан жалпы алғышарт болып табылады. Қалған фигураларға келсек, онда олардың күші де олардың жалпы алғышартында тұжырымдалады.

Жалпы алғышарт не оған қарама - қарсыны шығару арқылы, не оған қайшылықты табу арқылы әшкереленеді. Бұл, егер ол жалпы, не жекеше әшкереленген себептен ғана осылай болады. Сондықтан егер жалпы алғышарт бекітулі болса (250-бет) және одан категориялық силлогизм арқылы қарсылық жасағылары келсе, онда силлогизмнің үшінші фигурасы арқылы терістелуі - оның жартылай әшкереленуі, ал оның толық әшкереленуіне жалпы силлогизмнің екінші фигурасы арқылы қол жеткізіледі. Егер жалпы [алғышарт] теріс болса, онда оның жартылай әшкереленуіне силлогизмнің растайтын үшінші фигурасы арқылы қол жеткізілсе, сонда оның жалпы әшкереленуіне тек қана бірінші фигураның бірінші модусы арқылы жету мүмкін. Жарым-жартылай терістеу барлық фигураларда жүзеге аса алады. Сондықтан, жекелеген терістеу мақұлдайтын жалпы [алғышартпен] жүзеге асатын болса, онда ол - теріс әшкерелеу. Теріс дара тұжырым барлық фигуралардан шығарылады: бірінші фигурада - бір модуста, екінші фигурада - екі модуста, ал үшінші фигурада - үш модуста.

Егер терістеуге тырысып отырған нәрсе теріс жалпы алғышарт болса, онда жекелеген [алғышарт] бекітетін алғышарт болады. Бұл бірінші мен үшінші фигурада орын алады. Бірінші фигурада - бір модуста, ал үшіншіде - үш модуста.

Егер кімде-кім жартылай бекітетінді терістеуге ұмтылған болса, онда ол бірінші фигурада - бір модусты, екінші фигурада - екі модусты жоққа шығарады, өйткені, ол теріс жалпы [қорытынды] шығару негізінде әрқашан жоққа шығарып отыратын болады, тіпті бір [модус] жеке теріс модус болған күннің өзінде де солай болмақ.

Бірінші фигураның бірінші модусына (жалпы алғышартқа) қарсылық шартты - жалғаулы силлогизм негізінде құрылуы мүмкін, демек, өткеннің алынып, оған кейінгінің келіп қосылуы негізінде және содан соң кейінгіге қарама - қарсының алынып тасталуы, сөйтіп жалпы алғышарттың алынып тасталынуы, содан соң, шартты - жалғаулы силлогизм арқасында, алғашқының алынуы мен оның келесі кейінгіге қосылуының арқасында, содан соң кейінгінің шығарылып тасталуының және өткен алдыңғының алынып тасталуының әрі сонымен жалпы алғышарттың терістелінуі негізінде әшкереленеді.

Әшкерелеу мен қарсылық таныту, сондай-ақ, қайшылық силлогизмі негізінде де жүзеге асады. Сол сияқты, әшкерелеп бағуға ұмтылған алғышарттың нағыз ақиқат немесе жалпылама қабылданған ақиқатқа қосылып өндірілуінің арқасында жүргізіледі. Сөйтіп, олардан нағыз жалған немесе эристикалық болып табылатын (251-бет) және ненің негізінде жалпы алғышарттың лақтырылып тасталатындығы шығады.

Осылайша, бұл заттар диалектикалық қарсылықтың топтары болып табылады. Ұқсастық негізіндегі қарсылыққа келсек, онда диалектика мен софистикада одан тартыну керек. Ғылымдар мен аподейктикада жалпы алғышартқа қарсылық, оның қарама - қарсылықтары негізінде өндірілетіндігін білу керек, онда осы жерден оның дұрыстығын тұжырымдау керек және осыдан оның талап етілетін күшке ие екендігі шығады, ал егер ол диалектикада өндірілетін болса, онда олардың [алғышарттардың] екеуі де бірге тұрғанда анық жалған немесе бірге тұрғанда эристикалық алғышарт болады, өйткені диалектикада алғышарттың болмысы не арқылы қажеттілікпен болатын нәрсесі сақталынбайды және де не арқылы эристикалықтың тыйым салынған болатындығы да сақталынбайды. Керісінше, диалектиканың субъектілері [заттары] мүмкіншілікті (ықтималды) материялар (болмыстар) болуы мүмкін.

Дәл сондықтан, оларда екеуі де (бір-біріне) қарама-қарсы алғышарттар жалған болуы мүмкін және сондықтан оларда екеуінің де эристикалық болу мүмкіндігі бар. Мысалы: "Әр зат қозғалады" және "Бар заттарда қозғалатын бірде-бір зат жоқ" деген біздің пікір айтуымыздағыдай. Бұл жерде екі қарама-қарсылықтың екеуі де - анық жалған және эристикалық дүниелер. Сондықтан диалектикада ең жақсы және ең табысты болып табылатын нәрсе қайшылық арқылы әшкерелеулер болып табылады, өйткені қайшылық арқылы әшкерелеу /114/ [логикалық] тұрғыдан дұрыс және шынайы [ақиқат] әрі қарама-қарсылық арқылы [жүргізілген] әшкерелеуден гөрі, жалпырақ болып табылады.

Аль-Фараби. Историко-философские трактаты.

Алма-Ата: Наука, 1985. - С. 361-622.





АЗАМАТТЫҚ САЯСАТ /1/

Мейірімді, рақымды

Алланың атымен бастаймын.

БІРІНШІ БӨЛІМ

ЖАРАТЫЛЫС ДӘРЕЖЕЛЕРІ

(21-бет) Әбу Насыр былай деді: Денелер мен акциденциялардың болмысына [себепкер] бастама алты түрге бөлінеді және оның үлкен-үлкен алты сатысы бар; бұлардың әрбірі белгілі бір разрядты қамтиды: бірінші себеп - бірінші дәрежеде болады /2/, екінші себептер /3/ - екінші дәрежеде, әрекетшіл ақыл-парасат - үшінші дәрежеде, жан - төртінші дәрежеде, форма - бесінші дәрежеде, материя - алтыншы дәрежеде тұрады.

Бірінші дәрежеде тұратынның көп болуы мүмкін емес, ол тек біреу, жеке-дара ғана болады. Қалған дәрежедегілердің әрбірінде көптік бар. Бұлардың үшеуі дене емес және денелердің [ішінде] де емес: бұлар жан, форма және материя.

Денелер алты текке бөлінеді: 1) аспан денелері; 2) ақыл-парасатты жануарлар; (22-бет) 3) ақыл-парасатсыз жануарлар; 4) өсімдіктер; 5) минералдар; 6) торт элемент. Денелердің осы алты тегінің орайласуынан пайда болатын жиынтық - дүние /4/.

1 – Алла

Бірінші [Тұлға] жөнінде - Алла деп сену керек. Ол Екінші себептердің және әрекетшіл ақыл-парасаттың өмір сүруіне ең жақын себебі болып табылады.

2 - Екінші себептер

Екінші себептер аспан денелерінің болмысына себеп болып табылады, осылардан барып сол денелердің субстанциялары пайда болады. Екінші себептердің әрбірінен аспан денелерінің бір болмысы туады. Жоғарғы дәрежедегі Екінші себептерден бірінші аспанның болмысы қажетті түрде туады, төменгісінен - Ай сферасының болмысы туады, ал осылардың арасында орналасқан аралық себептердің әрбірінен әрбір аспан денелерінің болмысы пайда болады. Екінші себептер аспан денелерінің санына [тура келеді]. (23-бет) Екінші себептерді "рухтар", "періштелер" және тағы сол сияқты сөздермен атау керек /51.

3 - Әрекетшіл ақыл-парасат

Әрекетшіл ақыл-парасаттың әрекеті ақыл-парасатты жануардың, [адамның] қамын жеуде және өзінің қабілеті жететін жоғарғы дәрежеде оны жетілдіруге тырысуда, атап айтқанда, бақытқа жеткізуде. Бұл [жағдай] адам әрекетшіл ақыл-парасаттың мәртебесіне көтерілгенде жүзеге асады. Ал мұның өзі адам өзінің болмысына мұқтаж болмай, өзінен төмен тұрғанның, мейлі бұл дене болсын, мейлі материя болсын немесе акциденця болсадағы олардың ешбіріне мұқтаж болмай, денеден ажыратқанда болады /6/. Сонда ол ылғи кемелденген күйде болады.

Әрекетшіл ақыл-парасаттың мәні бір мәртебе және [осыған сәйкес] ақыл-парасатты жануарлардың [материядан] арылғанын және олардың бақытқа жеткенін көрсетеді. Әрекетшіл ақыл - парасатты "адал рух", "қасиетті рух" және басқа да осындай атаулармен атаған жөн, ал мәртебе дегенімізді - періштелер жайы деп және басқа осы сияқты атаулармен атау керек \1\.

4-Жан

Жан мәртебесінде тұрған көптеген бастама себептер бар: (24- бет) бұлар - аспан денелерінің жандары, ақыл-парасатты жануарлардың жандары және ақыл-парасатсыз жануарлардың жандары. Ақыл-парасатты жануарға ақыл-парасат күші, талпыну күші, қиялдау күші және түйсік күші тән. Ақыл-парасат күшінің жәрдемімен адам ғылымдар мен өнерлерді меңгереді және оның көмегімен мінез - қылықтар мен әрекеттердің жамандарынан жақсыларын ажыратады. Оның көмегімен ол нені істеу, нені жасамау керек екенін пайымдап, сонымен бірге пайдалы мен зияндының, жағымды мен жағымсыздың айырмасын танитын болады.

Ақыл-парасат күші теориялық және практикалық күштерге бөлінеді. Практикалық күш кәсіптік және ой-сана күштеріне бөлінеді.

Теориялық [күш] дегеніміздің арқасында адам өзінің қолынан мүлдем келмейтін нәрсенің мәнін танып біледі. Практикалық [күштің] арқасында ол көңілі өзінің қалауымен соққан жағдайда өз қолымен істей алатын нәрсенің мәнін танып біледі.

Кәсіптік [күштің] көмегімен [адам] өнерлерді және қол өнерлерін меңгереді. Ой-сана [күшінің] көмегімен ол өзінің нені істеуі, нені жасамауы тиіс екені жөнінде ойды және пікірді қолданады. Талпыну күшінің арқасында адамда ол не нәрсеге талпынуы керек деген немесе ол [неден аулақ болуы керек] деген, неге қатты құмартуы керек немесе нені жек көруі керек, нені артық көруі немесе неден бой сақтауы керек дегендердің арасында күрес жүреді. Сөйтіп, оның арқасында одан өшпенділік пен сүйіспеншілік, достық пен қастық, қорқу мен сену, ашу-ыза мен ризашылық, тас жүректік пен мейірімділік және басқа жан аффектілері туады.

Қиялдау [күшінің] арқасында жан сезімі арқылы қабылданған нәрселердің сыртқы бейнелерін олар енді сезімдермен қабылданбай тұрғанда сақтайды, онда өңінде және түсінде ұштастыру және ажырату әрекетін жүргізеді де, соның ішінде қайсыбіреулері -дұрыс, ал қайсыбіреулері - жалған болып шығады. Мұнымен бірге ол пайдалысы мен зияндысын, жағымдысы мен жағымсызын ажыратады, бірақ әрекеттер мен мінез-құлықтардағы жақсы мен жаманды [ажыратпайды].

Түйсік мәселесіне келсек, бұл анық нәрсе: ол сезім арқылы қабылданатын нәрселерді жалпыға белгілі бес сезім мүшелері (25-бет) арқылы бейнелендіреді атап айтқанда, жағымды мен жағымсызды біледі, бірақ зияндыны пайдалыдан және жақсыны жаманнан ажырата алмайды /8/.

Ақыл-парасатсыз жануарларға келер болса, онда олардың ішінде қайсыбіреулер ақыл-парасат күшінен құр алақан болғандықтан басқаларша қара күшке не болады. Қиялдау күші бұларда ақыл - парасатты жануарларға [тән] ақыл-парасат күшінің орнына жүреді. Олардың кейбірінде түйсік күші және талпынушы күштері ғана бар ақыл-парасатсыз жануарлар да болады.

Аспан денелерінің жандарына келетін болсақ, олар осы [жер бетіндегі] күштер мен түрі жағынан да және өзінің субстанциялары жағынан да басқаша болады. Солардың аркасында аспан денелері субстанцияланады және айналмалы қозғалысқа түседі. Аспан денелерінің жандары, өзіміздің төңірегімізде болатын жануарлардың [әр қилы] түрлеріне қарағанда анағұрлым өресі биік, анағұрлым жетілген және анағүрлым тамаша болмысқа жатады. Себебі, олар мүлдем потенциялды [болмайды] және азын-аулақ [қана] уақыт өмір сүрмейді. Бұлар әрқашанда [тек қана] әрекетте болады, деген де бұлардың ақылмен пайымдалатын мәні әуел бастан - ақ ылғи өздеріне тән және олар әрқашанда өздерінің әрекетін орындайды, ал біздердің жандарымыз болса, олар алғашында потенциялды [болады], тек содан кейін ғана шындыққа айналады, өйткені бұларда алғашында ақылмен пайымдалатын мәнді қабылдауға әзір және қабілетті форма болады. Тек содан кейін ғана бұлар ақылмен пайымдалатын мәнге ие болып, шындыққа айналады.

Аспан денелерінің жандарында не сезімдік қабылдаулар, не қиял болмайды. Олардың жандары тек ақылмен пайымдалады. Осы жөнінен алғанда олардың ақыл-парасатты жанмен біраз туыстығы бар. (26-бет) Аспан жандарын ақылмен пайымдайтындар ақылмен пайымдалатын субстанциялар болып табылады, ал бұл материядан безген субстанциялар. Олардың әрбіреуі бірінші [себепті] өзінің мәнін және екінші себептерді ақылмен пайымдайды, пайымдағанда олардың өздеріне тән субстанциясын бере отырып пайымдайды.

Ал [адам] ақылмен пайымдалатын материялық заттардағы мәндердің көпшілігіне келсек, олардың аспан жандары ақылмен пайымдамайды: аспан жандары өздерінің субстанциялары бойынша аса биікке шырқағаны сонша, олар өзінен төмен жатқандарды пайымдамайды.

Бірінші [Тұлға] өзін-өзі пайымдайды, ал Оның мәні белгілі бір шамада дүниедегі барлық нәрселерді қамтитын болғандықтан, Ол өзін-өзі пайымдай отырып, белгілі дәрежеде сол арқылы денеде бар барлық нәрсені пайымдайды. Себебі денеде бар барлық басқа нәрселердің әрбіреуі өз болмысын Соның болмысынан алады. Екінші [себептердің] әрбіреуі Бірінші [Себепті] пайымдайды /9/.

Ал әрекетшіл ақыл-парасатқа келетін болсақ, ол Бірінші [Себепті], барлық Екінші [себептерді] пайымдайды, өзін-өзі пайымдайды. Сондай-ақ, өздігінше ақылмен пайымдалмайтын нәрселерді пайымдайды.

Өздігінше ақылмен пайымдалатын мәндер дегеніміз - денеден безген материядан мүлдем тысқары өмір сүретін нәрселер. Бұлар өздерінің субстанциясы бойынша ақылмен пайымдалатын нәрселер, өйткені бұлардың субстанциялары ақылмен пайымдайды және ақылмен пайымдалады. (27-бет) Бұлар ақылмен пайымдалатын болғандықтан ақылмен пайымдайды және олардағы ақылмен пайымдалатын нәрсе ақылмен пайымдаушыға пара-пар болады. Ақылмен пайымдалатын басқа мәндер бұлардай емес, мысалы, тастар мен өсімдіктер ақылмен пайымдалады, бірақ бұлардағы ақылмен пайымдалатын нәрселер сонымен бірге ақылмен пайымдаушы бола алмайды. Денелер немесе денелердің [ішінде болатындар] өзінің мәні бойынша ақылмен пайымдалмайды және бұлардың мәнінде ешбір нәрсе шын ақыл-парасат болып табылмайды. Атап айтқанда, әрекетшіл ақыл-парасат бұларды шын ақылмен пайымдалатын нәрсеге айналдырады. Олардың ішінде кейбіреуін шын ақыл-парасат жасайды және өздерін дүниеде бар етіп тұрған жаратылыстан жоғары көтеріп, бұларға жаратылыс өзі берген биіктіктен бір саты болмысқа көтеріледі. Адамды адам еткен ақыл-парасат күші өзінің мәні жағынан шын ақыл-парасат болып табылмайды, ал басқа нәрселер шын ақыл-парасат арқылы ақыл-парасат күшімен пайымдалатын нәрсеге айналады /10/. Егер ақыл-парасат күші шын ақыл-парасатқа айналатын болса, онда бірінші қатарда тұрған бұл ақыл-парасат ақылмен пайымдай бастайды және [материядан] безген нәрселерге ұқсай түседі. Ол шын ақыл - парасат болып табылатын өз мәнін ақылмен пайымдайды. Демек, мұндағы ақылмен пайымдалатын нәрсе ақылмен пайымдаушыға пара-пар болады, ал ақылмен пайымдаушы ақылмен пайымдалатын болады, сондықтан мұндағы ақылмен пайымдаушы ақылмен пайымдалушы және ақылмен пайымдау сайып келгенде бір нәрсе болып шығады да, ол әрекетшіл ақыл-парасат сатысына көтеріледі. Егер адам осы мәртебеге жетсе, онда ол бақытты болады.

(28-бет) Адамның көз жанарына қарағанда Күн қандай орын алатын болса, әрекетшіл ақыл-парасат адамға қарағанда нақ сондай орын алады. Күннен тарайтын сәуленің арқасында көз шын көрушіге айналады, ал бұрын ол потенциялды көруші еді. Күн шын көретін болуына өзі себепкер бола отырып, осы сәуленің арқасында ол өзін-өзі көреді және дәл сол сәуленің арқасында бұрын потенциялды болып келген түрлі түстер енді шын түстерге айналады, потенциялды көруші болып келген көз енді шын көрушіге айналады.

Нақ сол сияқты әрекетшіл ақыл-парасат адамның парасат күшінде бейнеленетін нәрселерді адамға жеткізеді. Бұл нәрсені парасат күшіне қатынасы сәуленің көз жанарына қатынасы сияқты. Осы нәрсенің арқасында ақыл-парасатты жан әрекетшіл ақыл-парасатты пайымдайды, дәл осы нәрсенің арқасында ақылмен пайымдалатын потенциялды нәрсе ақылмен пайымдалатын шын нәрсеге айналады және тағы да соның арқасында адамда бұрын болып келген потенциалды ақыл-парасат шын ақыл-парасатқа айналады және ол соншалықты жетіліп, әрекетшіл ақыл - парасаттың дәрежесіне жақындайды. Сөйтіп, ол өзінің мәні жағынан ақыл-парасатқа айналады, ал бұрын ол ақыл-парасат емес еді, кейін ол ақылмен пайымдалатын нәрсеге айналады, ал бұрын ондай емес еді және тәңірілікке айналады, ал бұрын материялық еді. Әрекетшіл ақыл-парасаттың көрінісі міне осында жатыр, сондықтан да ол әрекетшіл ақыл-парасат деп аталады.

5 - Форма және материя

Форма - денедегі денелік субстанция. Мысалы, төсек ағаштың формасы – төсек ағашта, ал материясы - сол төсек ағаш [жасалған] ағашта. Форма дегеніміз - денелік субстанцияны шындық ететін нәрсе. (29-бет) Мысалы, төсек ағаш ағаш болғандықтан ол потенциядағы төсек ағаш болып табылады және ағаш төсек ағаштың сыртқы формасына келгенде, ол шын төсек ағашқа айналады.

Сөйтіп, форма материяның арқасында өмір сүреді, ал материя формалар үшін субстрат болып табылады. Формалар өзінен-өзі бола алмайды. Олар өзінің болуы үшін субстратты қажет етеді. Олардың субстраты - материя. Материя тек форма үшін өмір сүреді. Материяның бірінші мақсаты - формалардың өмір сүруі. Формалар қандай да босын бір субстратта өмір сүретін болғандықтан, материя формалардың субстраты болып табылады. Сондықтан форма болмайынша материяның өмір сүруі бекер болар еді. Бірақ, табиғи нәрселердің ішінде бекер ештеңе де жоқ, сондықтан әуелгі материя қандай да болсын формасыз болмайды. Сонымен, материя формалардың субстраты ретінде алғашқы бастама және себеп болып табылады, бірақ материяның өзі әрекетшіл [себепте емес], мақсат та емес. Оның үстіне ол өзінше алғанда, формасыз ешбір өмір сүре алмайды /11/. Материя да, сондай-ақ форма да "табиғат" деп аталады, алайда бұл атауға форма анағұрлым лайық. Бұған көру мысал бола алады. Көру - субстанция. Көздің денесі оның материясы, ал көздің көру қабілеті соның формасы болып табылады. Тек осыларды біріктіргенде ғана көру шындыққа айналады. Басқа табиғи денелердің бәрінің де жағдайы осылай.

(30-бет) Жандар қашан жетілгенше және өзінің әрекеттерін іске асырғанша, заттардың бейнесін қабыл алуға әзір тұрған формалардың қабілеттілігі ғана болып табылады. Мысалы, көру қашан ол көретін болғанша және онда көрінетін заттардың бейнелері пайда болғанша; қиялдау күші қашан мұнда қиялданатын формалар болғанша; ақыл-парасат күші, қашан мұнда ақылмен пайымдалатын бейнелер пайда болғанша, - олардың бәрі, бұларда шын бейнелер туатын болса да яғни түйсіну күшінде сезім арқылы қабылданатын нәрселердің бейнелері, қиялдау күшінде қиял заттары және ақыл-парасат күшіне ақылмен пайымдалатын мәндердің бейнелері пайда болғанша форма болып табылады, бірақ бұлардың, яғни материядағы формалардың айырмашылығы бар. Егер бұрынғы формаларда пайда болған бұл бейнелер материяның формаларына ұқсас болса, онда бұл формалардың аты тек ұқсастығына қарай қойылады. Ақыл-парасат күшінде алынатын ақылмен пайымдалушы мәндердің бейнелері материядағы формалардан бәрінен де алыс жатады. Олар материядан толық безген дерлік және олардың ақыл-парасат күшіндегі болмысы материядағы форманың болмысымен ұқсастығы өте аз болады /12/.

Егер шын ақыл-парасат әрекетшіл ақыл-парасатқа ұқсайтын болса, онда ол формада болмайды, формаға ұқсас та болмайды. Алайда кейбіреулер /13/ денесіз субстанциялардың бәрін олардың атының бірыңғайлығына қарап, оларды да "формалар" деп атайды. Олар формаларды материядан безген, өйткені оған зәру емес деп және материядан ажырамаған деп бөледі. Бұл туралы біз [бұрынырақта] айтқанбыз. (31-бет) Бұлай болу атаудың ортақ болуыңа негізделген.

Материяны керек ететін формалардың әр қилы сатылары болады. Ең төменгі сатыда төрт элементтің формалары тұрады. Олар саң жағынан төртеу және олардың бәрі де бір түрге енетін торт материяның ішінде болады: от үшін форманың қызметін атқаратын нәрсе, ауа үшін өзі де материя бол,а алады. Барлық басқа элементтерде де істің жайы нақ осы сияқты. Жаралған денелердің формалары элементтердің араласуынан және бірімен бірінің орайласып ұштасуынан туады /14/. Біреулері жоғары, біреулері төмен болады. Мысалы, элемент қарағанда минералдардың формалары анағұрлым жоғары сатыда тұрады. Өсімдіктер барлық әр алуан түрлерінің формалары формаларынан анағұрлым жоғары сатыда тұрады ақыл - парасатсыз жануарлардың барлық түрлерінің формалары өсімдіктер формаларынан анағұрлым жоғары сатыда болады. Сонан соң, жануарлардың формалары ақыл-парасатсыз жануарлардың формаларына қарағанда, жоғары сатыда тұрады.

Екінші бөлім

ЖАРАТЫЛЫСТЫҢ БІР – БІРІНЕН АРТЫҚШЫЛЫҒЫ

1 - Форма .және материя

(ЗЗ.- бет) Форма және бірінші материя өздерінің болмысы жағынан басқаларға қарағанда кем жетілген. Себебі олардың қай - қайсысы өзінің болмысы үшін және өмір сүруі үшін басқасына зәру.

Форма материяда ғана өмір сүре алады, ал материя өзінің субстанциясы және жаратылысы бойынша формаға бола өмір сүреді, мұның мәні форманы алып беруде. Форма өмір сүрмесе, онда материя да өмір сүрмес еді. Сондықтан, формасыз материяның өмір сүруі босқа өмір сүргендік болады.

Алайда табиғаттағы нәрселердің ішінде ешқайсысы да босқа өмір сүрмейді. Сондықтан, егер материя өмір сүрмеген болса, онда форма да болмас еді. Өйткені өзінің өмір сүруі үшін форма белгілі бір субстратты керек етеді.

Кейін, бұлардың әрқайсысында (34-бет) тек өзіне ғана тән жетілмегендік және жетілгендік болады, [бұл мына мағынада]: форманың арқасында дененің болмысы анағұрлым жетілген болады, атап айтқанда, актуальды болады, ал материяның арқасында оның болмысы кем жетілген болады, яғни потенциялды болады. Форма материяның өмір сүруі үшін өмір сүрмейді және жаратылысы бойынша материяға арналғандықтан өмір сүрмейді. Керісінше, материя формаға бола өмір сүреді, яғни форманың болмысы соған негізделген.

Осылай болғандықтан форма материядан басым түседі. Ал материяның формадан басымдылығы сол, ол өзінің болмысында қандай да бір субстраттың болуына мұқтаж емес, ал форма болса субстратқа мұқтаж болады.

Материяда қарама-қарсылықта жоқ, оған қарама-қарсы тұрған болмыссыздық та жоқ, ал формаға келсек, онда болмыссыздық және қарама-қарсылық бар. Ал болмыссыздығы немесе қарама - қарсылығы бар нәрседе ылғи, тұрақты өмір сүрушілік болмайды. Формалар акциденцияларға ұқсас, өйткені олар екеуінің өмір сүруі үшін субстраты болуы тиіс. Формалардың акциденциялардан айырмасы [мынада]: акциденциялардың субстраттары акциденциялар үшін өмір сүрмейді және солардың иесі болу үшін тағайындалады. Ал формалардың субстратына, атап айтқанда, материяға келетін болсақ, олар формалардың иесі болу үшін арналған.

Материя сондай-ақ қарама-қарсы формалардың субстраты болып табылады. Материя формасы да, осы форманың қарама-қарсылығын да немесе оның болмыссыздығын да қабыл алады. Ол ылғи формадан формаға өтіп отырады. Сондықтан ешқандай форма өзінің қарама-қарсылығынан басым түспейді және осыдан шыққан форма өзінің қарама -қарсылықтарына тең болады /15/.

2 - Екінші себептер мен әрекетшіл ақыл-парасат /16/

(35-бет) Формаға және материяға тән жетілмегендік денесіз субстанцияларда жоқ. Бұлардың әрқайсысы субстратта басқаға бола өмір сүрмейді, материяның арқасында, басқа үшін қол құрал ретінде, басқаға қызмет атқару арқылы өмір сүрмейді. Денесіз субстанциялардың бірде-бірі қосымша болмысқа, өзінің болашақтағы әсерінің жәрдемі мен басқа [болмысқа] немесе басқа [болмыстың] әсерін өзіне таратуына болатын қосымша болмысқа мұқтаж емес. Бұларда қарама-қарсылықтар немесе болмыссыздық жоқ.

[Сонымен, бұл денесіз субстанциялар], форма мен материяға қарағанда, субстанция болуға анағүрлым лайық.

Екінші [себептер] және әрекетшіл ақыл-парасат Бірінші [Себептен] төмен тұрады. Оның үстіне, егер бұларға осы тәріздес жетілмегендік тән болса, онда басқа түрлі де жетілмегендіктерден де құр емес, атап айтқанда, бұлардың субстанциялары басқадан алынады және бұлардың болмысы да басқаның болмысына ере жүреді. Бұлардың субстанциялары өзіне өзінікі жеткілікті болатындай және басқаның болмысын өз қажетіне алмайтындай дәрежеде жетілген емес. Ол, ол ма, бұлардың болмысынан гөрі анағүрлым жетілген болмыстан шығады. Бұл тәрізді жетілмегендік Бірінші [Тұлғадан] басқа барлық тұлғаға ортақ нәрсе.

Сонымен бірге екінші себептер де, әрекетшіл ақыл-парасат та өзін-өзі ғана ақылмен пайымдау арқылы өз болмысына сәулет, әшекей, шаттық, рақат және сұлулық берумен қанағаттанып қоймайды. Бұл үшін оларға өз мәнімен бірге анағүрлым жетілген және анағүрлым сәулетті тұлғаның мәнін ақылмен пайымдауы қажет. Сондықтан осы мағынада бұлардың әрқайсысының мәнінде көпшілік бар, өйткені бір нәрсені ақылмен пайымдағанда олардың мәні әйтеуір бір себептерден сол затқа айналады, бұл ретте соларға тән мәнді сақтап қалады, ал бұлардың мәнінің артықшылығы көпше (36-бет) болудың арқасында ғана жүзеге асады. Алайда көпше субстанциялану болған жерде заттардың болмысының кемістігіне айналады.

Алайда болмыстың, оның сұлулығының және сәулетінің негізі болып қызмет атқару бұларға жаратылысынан берілгенде, бұлар болмысы жағынан өзінен төмен тұрғандардың мәнін ақылмен пайымдайтын болғандықтан емес, бұлардың әрқайсысы әрбір өмір сүруші нәрселердің болмысының негізін беретін болғандықтан берілген. Бұл жағдайда олармен ештеңе де бірікпейді және олардың ішінде ештеңе сіңісіп кетпейді. Өздерінен басқа бірдеңе пайда болғанда, бұлар өзінің өзіндік мәнінің басқа ештеңені, не құралды немесе басқа ештеңені қажет етпейді /17/.

3 - Аспан денелері

Аспан денелерінің жандарына келетін болсақ, онда олар кемшіліктерден таза. (37-бет) Алайда, олар субстраттарда болады және осы мағынада олар формалармен ұқсас. Бірақ аспан денелерінің субстраттары материялық емес, бұлардың әрқайсысының тек өзіне ғана тән субстраты бар. Олардың формалардан айырмашылығы дәл, міне осында. Аспан денелерінің жандарында Екінші [себептерге] тән кемшіліктердің барлығы бар, бірақ бұлар мұнан гөрі жетілмеген, өйткені бұларды субстанцияландырып отырған көпшілік Екінші [себептерді] субстанцияландыратын көбінен артық. Себебі, аспан денелерінің жандары өзінен кейін Екінші [себептерді] және Бірінші [себепті] ақылмен пайымдай отырып, сұлулыққа және рақатқа не болады.

Оның үстіне олардың болмысынан басқа болмыстар туады. Бұларда [басқа мәндердің] болмысы шыққанда олар құралсыз басқа жағдайсыз бола алмайды. Мысалы, бұларға олардың мәндерінің үстіне тағы екі жағдайда басқа да нәрселер керек. "Екі жағдай" деп біз, біріншіден, бұлардың өмір сүруін және [екіншіден], болмыстың басқаға берілуін айтамыз.

Екінші себептер өз мәнінен тысқарыға қатысы жоқ, әйтсе де екі жағдайдың екеуінде де олар сәулетпен сұлулыққа ие болады, өйткені бұған себеп олардың өмір сүруі, басқа болмысқа құйылмай, тек өзімен-өзі шектелетін болғандықтан емес, бұлар өздерінен төмен жатқан бар нәрселерді ақылмен пайымдайтын болғандықтан не болады /18/.

Жануарлардың жандары түйсінеді және қиялдайды оларды түйсінетін және қиялдайтын нәрселердің бейнелері аяқталған формада (38-бет) пайда болған кезде олар қайсыбір жолдармен материялық емес нәрселерге ұқсайды, бірақ бұл ұқсастық оларды болмыс жаратылысынан, ал материяны форма жаратылысынан айырмайды.

Егер жанның парасатты бөлігі аяқталу дәрежесіне жетіп, актуальды ақыл-парасатқа айналса, онда ол материялық емес нәрселерге ұқсайды. Оның болмысының жетілуі, оның шын күйі, оның сәулеті, әшекейлік пен сұлулығы өзінен жоғарыда тұрған нәрселерді ақылмен пайымдағандықтан ғана емес, сонымен бірге өз сатысынан төмен тұрған нәрселерді де ақылмен пайымдалғандықтан игеріледі және мұның көпшілігі оның ненің арқасында субстанцияланатындығының, оның күшті өсуінің арқасында болады. Оның үстіне жанның барлық басқа бөліктерінен толық безе отырып, жанның ақыл-парасатты бөлігі болмысын басқаға айналдырмай, өзімен-өзі шектеледі. Басқаға болмыс бергенде талпынушы, қиялдаушы және түйсінуші күштер арқылы береді. Ал басқаның мұнан алатыны соның болмысына анағүрлым жетілген түр беру үшін қызмет етеді. Ал одан құрал безіп шыққанда оның басқаға әсер етуі мүмкін болмай қалады, өйткені мұның субстанциясынан басқаға болмыс шықпайтын тәрізді, сондықтан ол өзінің болмысын оз субстанциясында үнемі сақтаумен қанағаттанады немесе себепке, бірақ әрекетшіл себепке емес, мақсаттық себепке айналады /19/.

4 - Бірінші Тұлғаның артықшылығы

(39-бет) Бірінші Тұлға /20/ абсолюттік және онда барлық жағынан да кемшіліктер болмайды. Оның болмысынан артық жетілген және Одан артық лайықты болмыс болуы мүмкін емес, дәл сол сияқты Одан бұрын болып өткен, болмысы жағынан Онымен бір сатыда тұрған, Оған тәуелді емес тұлға болуы мүмкін емес. Сондықтан Ол өз болмысын өзінен бұрын болған басқа бір нәрседен алуы мүмкін емес. Өйткені ол болмысын Оның өзіне қарағанда кем жетілген бір нәрседен алуының ешбір қисыны келмейді. Сондықтан өзінің мәні жағынан Ол басқалардың бәрінен мүлдем ерекше болады. Оның болмысы жалғыздан артық болуы мүмкін емес, өйткені өмір сүруі мұнымен бірдей болған күнде сол барлық [нәрсе] басқаларының болмысы осының өзінің болмысына ұқсас болар еді. Олардың арасында ешқандай айырмашылық болмас еді. Егер ол бар болса, онда ол осыларды біріктіретін нәрсе емес. Басқа бір нәрсе болар еді, ол кезде бұларды бірінен -бірін айырып тұрған нәрсе бұлардың өмір сүруіне себепкер болған нәрсенің бір бөлігі болар еді. Демек, Ол Бірінші болмыс болмас еді. Онан басқа бір тұлға болар еді, өзінің болмысында Одан бұрын өткен басқа бір тұлға болар еді - бұл қисынсыз нәрсе, себебі бұл - Бірінші [Тұлға]. Ал айырмашылығы жоқ нәрседе көпше де, екі немесе онан көп мән болуы мүмкін емес.

(40-бет) Егер Одан басқа бірдеңе [өмір сүреді] деп есептесек, онда бұл болмыс Оның болмысынан тысқары болмыс. Одан тәуелсіз және өзі де сол сатыда тұратын бірдеңе болар еді. Бірақ ол кезде Оның болмысы бұл екі ұғымды біріктіріп отырған болмыстан төмен тұрған болар еді. Демек, Оның болмысы жетілген болмыс болмас еді, өйткені жетілген нәрсе ешбір жағдайда өзінің мәнінен тысқары тұрған бірдеңенің ешбір болуы мүмкін емес.

Сондықтан, Онда өзіне қарама-қарсы бірдеңе болуы мүлдем мүмкін емес, себебі мұндай нәрсе Соның өзінің болмысымен бір сатыда тұрған болар еді. Бірақ Онымен бір сатыда тұратын, Одан тәуелсіз болмыстың болуы мүлдем мүмкін емес, бұлай болған күнде Оның болмысы жетілмеген болмыс болар еді. Оның үстіне өзіне қарама-қарсылығы бар нәрсенің бәрі де жетілмеген нәрсе, ал Оның болмысының жетілгендігі өзінің қарама-қарсылығы болмауының арқасында даусыз нәрсе болады. Қарама-қарсылығы бар нәрсенің болмысы оның қарама-қарсылығы болған күнде ғана мүмкін. Олай болса, Ол тыстан [шығатын] нәрселердің және соның мәні мен субстанциясынан [шығатын] нәрселердің арқасында сақталады. Осы екі қарама-қарсылықтың әрқайсысының субстанциясы өзінің қарама -қарсылығынсыз өз мәндерін сақтауға жеткіліксіз. Бұл жағдайда Бірінші Тұлғаның өз болмысы үшін басқа бір себебі болуға тиіс, бірақ тұрған сатысы жағынан Оған [тең түсетін] ештеңе болуы мүмкін емес. Керісінше, ол - біреу, дара және жалғыз.

Сондай-ақ, Оның мәні бөлінбейді. Себебі Оның не ана, не мына бөлігінің мағынасын ешбір сөз білдіре алмайды. Егер ол осылай болса, онда анықтаушының бөлшектерімен белгіленетін нәрселер (40-бет) анықтаушының өмір сүруінің себебі болатыны сияқты және материя мен форма өздерінен құрылатын нәрсенің себептері болатыны сияқты, Оны субстанциялайтын бөлшектер Бірінші [Тұлғаның] себептері болған болар еді, бірақ Ол бұл мүмкін емес. Себебі, Ол - Бірінші. Егер Ол былайша бөлінбейтін болса, онда оның сан жағынан және бөлінудің басқа да түрлері жағынан бөлінуіне ешбір мүмкіндік жоқ. Ол бұл жөнінде де біреу. Сондықтан да дүниедегі басқа нәрселерден ерекше тұратын Оның болмысы басқаша болуы, басқа бір нәрсе болуы мүмкін емес; осының арқасында Ол - өз мәніндегі Тұлға. Сондықтан Оны қалған басқалардың бәрінен ажыратып тұратын жағы -Оның мәнін құратын жалғыздығы. "Жалғыздық" деген сөздің мағыналарының бірі әрбір тұлғаны басқаларынан ажыратып тұратын ерекше болмысқа тарайды. Дәл осы мағынада кез келген тұлға туралы ол жалғыз деп айтуға болады, өйткені оның өзіне ғана тән болмысы бар. Бұл өзі "тұлға" деген [сөзге] сәйкес келетін мағыналардың бірі. Осы тұрғыдан қарағанда, Бірінші Тұлға да біреу. Ол одан тысқары барлық біреулерден гөрі, жалғыз дегеннің анықтамасы мен мағынасына анағүрлым лайық.

Оны қай жағынан алып қарағанда да материяға қатысы жоқ. Ол өзінің субстанциясы бойынша ақыл-парасат болып табылады. Нақ осы материя нәрсенің ақыл-парасатқа айналуына және шын пайымдауына бөгет жасайды. Ақылмен пайымдаушы тұрғысынан алғанда Ол ақылмен пайымдалушы, өйткені, ақылмен пайымдаудың шығатын көзі ақылмен пайымдау нәрсесі, яғни ақылмен пайымдалушы болып табылады. Ол басқа бір тұлғаның сырттан ақылмен пайымдалушысы болуға зәру емес. (42-бет) Керісінше, Ол өз мәнін өзі ақылмен пайымдайды. Ол оз мәнін ақылмен пайымдайтын болғандықтан, ол өзі ақылмен пайымдаушыға [айналады]. Ал оның мәні оны ақылмен пайымдайтын болғандықтан Ол ақылмен пайымдалушыға айналады. Нақ осы сияқты ақыл-парасат болуы үшін және ақылмен пайымдаушы болу үшін ол сырттан алуға тиісті болатын басқа бір мәнге зәру болмайды, керісінше Ол өз мәнін өзі ақылмен пайымдаудың арқасында, ол ақыл парасат болып және ақылмен пайымдаушы болып табылады. Ақылмен пайымдалушы мән және ақылмен пайымдайтын мән. Оның [білуші] болып табылу жағдайы да осыған жатады.

Білу үшін Оған қандай да болсын бір мәннің керегі жоқ, мән дегенде сол арқылы Ол өз тысқары артықшылыққа ие боларлықтай мәннің керегі жоқ. [Нақ осы сияқты Ол] танымалды болу үшін басқа бір мәнге [мұқтаж емес]. Керісінше, білу үшін Оған өз субстанциясы жетіп жатыр. Өз мәні туралы Оның білімі оның өз субстанциясынан басқа түкте емес. Сонымен өз мәнін тануда Ол - білуші, әрі білім, бір ғана мән, әрі бір ғана субстанция.

Оның - Дана екені жөнінде де дәл [осыны айтуға болады]. Даналық ең абзал нәрселерді мейлінше жақсы танып білу деген сөз. Ал өз мәнін ақылмен пайымдауға және білуге қабілетті болса, онда ол ең абзал нәрселерді мейлінше жақсы танып біледі. Мейлінше жақсы білім ешқашан құрып кетпейтін ең жетілген білім, сондықтан ол білім өтпелі емес, тұрақты білім. Сонымен бірге Ол - Дана, бірақ Соның өзінің мәнінен тысқары бірдеңені тану арқылы ие болған даналықтың арқасында дана емес, Ол - оз мәнін танып біліп, дана болуға өзіне-өзі жеткілікті.

Қандай да болсын тұлғаның сәулетті, сұлулығы мен сәні өз болмысын мейлінше көрікті етуінде және өзінің жетілуін ақырғы затына дейін жеткізуінде. Егер бірінші Тұлғаның болмысы ең жетілген болмыс болса, ендеше Оның (43-бет) сұлулығы басқа сұлулық иелерінің бәрінен асып түседі /21/. Дәл осыны Оның сатысына, сәулетіне және сұлулығына қатысты айтуға да болады: мұның бәрі де Оның субстанциясы мен мәнінде, яғни соның өзінде және Ол бұларды өзінің мәнімен пайымдайды, өйткені рақат, ләззат, қуаныш, шаттық тек қана ең сұлудың және ең сәулеттің қабылдауынан өтіп пайда болады да, өзінің толыққан дәрежесіне жетеді.

Бірінші Тұлға абсолюттік мағынада сұлу, ең сәулетті, ең көрікті болғандықтан және Оның өз мәнін пайымдауы неғұрлым жетілген пайымдау, ал Оның білімі ең жақсы білім болып табылатындықтан, Бірінші [Тұлғаның] бастан кешіретін рақаты біз өзіміз мәніне Жете алмайтын рақат болады. Біз мұның күшін тек аналогия арқылы және өзіміз үшін ең жетілген нәрсені, ең жетілген, ең тамаша пайымдау болып сезілетін болмашы рақатымызға салыстырып, әлде түйсіну, әлде қиялдау, әлде ақыл-оймен танып білу арқылы ғана білеміз.

Бұл жағдайда біздің алатын ләззатымыз өзінің күші жағынан барлық басқа рақат -ләззаттардан асып түсіп жатқандай көрінеді, осыған байланысты біз өзімізді асқан бақыттымыз деп есептейміз.

Оның өзінің қуанышы мен ырзалығына біздің өзімізге көрінетін қанағатымыз, қуанышымыз бен рақатымыздың ұқсастығы қандай болса ең абзалы және ең тамаша сәулеттіні Оның танып-білуі мен пайымдауына біздің тануымыздың және пайымдауымыздың ұқсастығы да дәл сондай. Шынында ең тамаша мен ең сәулеттіні біздің пайымдауымыз бен Оның пайымдауының арасында, біздің біліміміз бен Оның білімінің арасында салыстыралық ештеңе жоқ. Бұлардың арасында белгілі бір арақатынас бола қойғанның өзінде, ол тіпті болмашы ғана.

Демек, біздің және Бірінші [Тұлғаның] рақатын, қуанышын және өзіне-өзінің ризалығын салыстыруға келмейді. Шындығына келгенде, уақыт жағынан болмашы бір бөлшек болып табылатын нәрсе мен ұшы-қиыры жоқ шексіз мәселелердің, (44-бет) ең жетілген мен жетілмеген нәрселердің арасында қандай салыстыру болмақшы?

Өзімізге - өзіміздің рақаттануымыз қуанышымыз және рақатқа елтуіміз өзімізге - өзіміздің сүйсінуіміз және құрметіміз қанша күшті болса, онда Бірінші [Тұлғаның] өзін-өзі құрметтейтіні, өзін - өзі сүйетіні және өзінің мәніне өзі таң-тамаша қалатыны соншалықты күшті екені өзінен-өзі айқын болады. Бірінші себептің сүйіспеншілігі мен біздің өз мәніміздің артықшылығына сүйіспеншілігіміз арасындағы қатынас Оның мәнінің артықшылығы және жеңілгендігімен біздің өз бойымыздағы мәннің артықшылығы мен жетілгендігі арасындағы қатынас сияқты. Бірінші себепте сүюші, әрі сүйікті, таң-тамаша қалатыны - сол таң-тамаша қалдыратын нәрсе болып табылады. Ол - Бірінші Сүюші, әрі Бірінші Сүйікті;

Үшінші бөлім

ӘЛЕМ

Жаратылыс теориясы

(45-бет) Бірінші [Тұлға] өзі қалағанындай өмір сүретін болғандықтан, мұнан табиғи мәндер қажетті түрде пайда болады, бұл болмыстардың өмір сүру әдісі адамның қалауына тәуелді болмайды. Бұлардың қайсыбіреулерінің болмысын адам сезімімен тікелей қабылданады, қайсыбіреулері дәлелдеулер арқылы танылады.

Өмір сүруі Соның өзінен туатын болмыс басқа бір нәрсенің болмысы үшін өмір сүреді. Басқа нәрселердің [Бірінші Тұлғадан тысқары] өмір сүруі Соның өмір сүруінен туады. Бірақ, солай бола тұрса да Бірінші Тұлғадан шығатын нәрселердің өмір сүруі ешбір жағдайда Оның өмір сүруінің себебі немесе Оның өмір сүруінің мақсаты бола алмайды /22/. Біздің арқамызда пайда болатын коп нәрселер сияқты олар Оны қалайда болсын жетілдіре алмайды (46-бет). Өзімізден көптеген осындай нәрселердің пайда болуына біз күні бұрын бейім тұрамыз. Бұл нәрселер біздің өмір сүруіміздің мақсаты болып табылады. Осы мақсаттардың көбі бізді өзімізде бұрын болмаған жетілуге жеткізеді.

Бірінші [Тұлғаға] келетін болсақ, Оның өмір сүруінің мақсаты басқа нәрселердің өмір сүруі емес, өйткені былай болған күнде Оның өмір сүруіне себеп осылар болған болар еді. Ал сонда Оның болмысының Ол жөнінде басқаша сыртқы себептері болар еді. Ол сондай-ақ Өзіне тән жетілгендіктен басқа жетілуді де қабыл алмайды. Оның мәнінің жетілгендігі біреудің, мысалы ақша немесе басқа бір нәрсе беріп, осының қолақысына рақат, алғыс, артықша дәреже немесе басқа бір игілік және жетістік алғаны сияқты жетілу емес. Басқа бірдеңенің болуы, Оның себеп ретінде алатын, өзінде бұрын болмаған игілік немесе болмысты алуы Бірінші [Тұлғада] мүмкін емес. Себебі бұл Оның тұңғыштығына нұқсан келтірер еді және одан бұрын болған болмысты және Оның болмысының себебін тудырар еді. Ол өзі үшін өзі өмір сүреді.

Сондай-ақ [өз субстанцияларында болмыс алатын] басқа нәрселер оның субстанциясымен байланысты болады және Содан туады. Сондықтан Оның басқа нәрселерге ауысатын болмысы Соның субстанциясының өзіне тән. Оны өз мәнінде субстанцияландыратын болмыс басқа нәрселердің Содан алатын өмір сүруі болмысына пара-пар болады және Ол бұларды өзінің мәнімен пайымдайды, өйткені рақат, ләззат, қуаныш, шаттық тек қана ең сұлудың және ең сәулеттің қабылдауынан өтіп пайда болады да, өзінің толыққан дәрежесіне жетеді.

Бірінші Тұлға абсолюттік мағынада сұлу, ең сәулетті, ең көрікті болғандықтан және Оның өз мәнін пайымдауы неғұрлым жетілген пайымдау, ал Оның білімі ең жақсы білім болып табылатындықтан, Бірінші [Тұлғаның] бастан кешіретін рақаты біз өзіміз мәніне жете алмайтын рақат болады. Біз мұның күшін тек аналогия арқылы және өзіміз үшін ең жетілген нәрсені, ең жетілген, ең тамаша пайымдау болып сезілетін болмашы рақатымызға салыстырып, әлде түйсіну, әлде қиялдау, әлде ақыл-оймен танып білу арқылы ғана білеміз.

Бұл жағдайда біздің алатын ләззатымыз өзінің күші жағынан барлық басқа рақат -ләззаттардан асып түсіп жатқандай көрінеді, осыған байланысты біз өзімізді асқан бақыттымыз деп есептейміз.

Оның өзінің қуанышы мен ырзалығына біздің өзімізге көрінетін қанағатымыз, қуанышымыз бен рақатымыздың ұқсастығы қандай болса ең абзалы және ең тамаша сәулеттіні оның танып-білуі мен пайымдауына біздің тануымыздың және пайымдауымыздың ұқсастығы да дәл сондай. Шынында ең тамаша мен ең сәулеттіні біздің пайымдауымыз бен Оның пайымдауының арасында, біздің біліміміз бен Оның білімінің арасында салыстыралық ештеңе жоқ. Бұлардың арасында белгілі бір арақатынас бола қойғанның өзінде, ол тіпті болмашы ғана.

Демек, біздің және бірінші [Тұлғаның] рақатын, қуанышын және өзіне-өзінің ризалығын салыстыруға келмейді. Шындығына келгенде, уақыт жағынан болмашы бір бөлінбек болып табылатын нәрсе мен ұшы-қиыры жоқ шексіз мөлшердің, (44-бет) ең жетілген Мен жетілмеген нәрселердің арасында қандай салыстыру болмақшы?

Өзімізге - өзіміздің рақаттануымыз қуанышымыз және рақатқа елтуіміз өзімізге - өзіміздің сүйсінуіміз және құрметіміз қанша күшті болса, онда Бірінші [Тұлғаның] өзін-өзі құрметтейтіні, өзін-өзі сүйетіні және өзінің мәніне өзі таң-тамаша қалатыны соншалықты күшті екені өзінен-өзі айқын болады. Бірінші себептің сүйіспеншілігі мен біздің өз мәніміздің артықшылығына сүйіспеншілігіміз арасындағы қатынас Оның мәнінің артықшылығы және жетілгендігімен біздің өз бойымыздағы мәннің артықшылығы мен жетілгендігі арасындағы қатынас сияқты. Бірінші себепте сүюші, әрі сүйікті, таң-тамаша қалатыны - сол таң-тамаша қалдыратын нәрсе болып табылады. Ол - Бірінші Сүюші, әрі Бірінші Сүйікті.

ТӨРТІНШІ БӨЛІМ

АЗАМАТТЫҚ ҚОҒАМДАР

(73-бет) Адам өзінің барлық істерінде тек көптеген адамдардың бір қонысқа біріккенде ғана қажетті нәрсеге қолы жететін және ең жоғарғы дәрежеде жетілетін жануарлар түріне жатады.

Адам қоғамы ұлы, орташа және шағын қоғамдарға бөлінеді:

Ұлы қоғам дегеніміз - бірімен-бірі біріккен және біріне-бірі көмек көрсететін көп халықтардың жиынтығы.

Орташа қоғам дегеніміз - бір халық. Шағын қоғам - бір қаланың төңірегінде топтасқан қоғам. Қоғамның осы үш түрі кәміл қоғам болып табылады. Қала жетілудің ең жоғарғы сатысында болады /28/. Ауылдар, мөлтек аудандар, көшелер және үйлер толық емес қоғам болып табылады. Бұлардың ішінде ең жетілмегені - көше қоғамның құрамды бір бөлігі болып табылатын үй ішіндегі қоғам. Көше қоғамы – мөлтек аудан қоғамының бір бөлігі. Міне осы қоғам қала коғамының бір бөлігі. (74-бет) Мөлтек аудан қоғамы және ауыл қоғамы қалаға жатады, бірақ бұлардың айырмасы – мөлтек аудан қаланың бір бөлшегі, ауыл болса қала үшін қызмет атқарады.

Қалалық қоғам қайсыбір халықтың бір бөлігі. Халық қалаларға бөлінеді.

Халықтардың ерекшелігі мен оның себептері

Абсолюттік адамзат қоғамы халықтарға бөлінеді. Бір халықтың екінші халықтан үш табиғи айырмашылығы бар: табиғи жаратылысына, табиғи мінез-құлық белгілері және үшінші, адамдардың мінезіне негізделіп бөлінеді. Сондай-ақ, тіл айырмашылығы, яғни ойды білдірудің құралы болып табылатын сөз айырмашылығы.

Халықтар үлкен халықтар және кіші халықтар болып бөлінеді. Осы белгілері бойынша халықтардың әр қилылығының бірінші табиғи себебі - ең алдымен аспан денелерінің бөлшектерінің бірінші сферасына қарағанда өздерінің қалай орналасқандығы. Кейін қозғалмайтын жұлдыздар сферасына қарағанда қалай орналасқандығы жөніндегі айырмашылығы. Келесі, көлбеу сфераның жер бөліктеріне қарағандағы орналасу айырмашылықтары, олардың жақындасуы мен алыстауы. Халықтардың қоныс орны болып табылатын жер бөліктерінің айырмашылықтары осыған байланысты.

[Жоғарыдағы айырмашылық] ең алдымен жердің үстіндегі бірінші сфера бөлшектерінің орналасу айырмашылығына (75-бет) кейін, бұлардың үстінде қозғалмайтын аспан жарықтарының орналасу айырмашылығына байланысты және көлбеу сфералардың орналасу айырмашылығына байланысты.

Жерден жоғары көтерілетін булану, жердің өзі сияқты жерден пайда болатын әрбір буланудың айырмашылығы жер бөліктерінің айырмашылығына байланысты. Ал ауаның айырмашылығы мен судың айырмашылығы буланудың айырмашылығына байланысты.

Жердің әрбір ауданындағы су сол аудандағы жер астынан шығатын буланулардан түзеледі деседі. Жердің кез келген ауданының ауасы жерден ауаға көтерілетін бумен араласады. Қозғалмайтын планета сфераларының айырмашылығы, бірінші сферадағы айырмашылық, көлбеу сфераларының орналасу айырмашылығы, ауаның айырмашылығы, ақыл-парасатсыз жануарлар түрлерінің айырмашылығы, халықтардың тамақтану айырмашылығы осы тәртіппен жүріп жатады. Олардың тамақтануындағы айырмашылық адамдардың ұрпақтан-ұрпаққа ауысып келген малы мен егіндерінің айырмашылығына байланысты. Құлықтың айырмашылығы және мінездің табиғи қасиеттерінің айырмашылығы осыдан келіп туады. Дәл сол сияқты, халықтың тас төбесінде тұратын аспан бөлшектерінің айырмашылығы құлықтар мен мінез қасиеттерінің айырмашылықтарына себеп болып табылады. Кейін, осы айырмашылықтардың өзара әрекеттесуінен және орайласып ұштасуынан түрлі қоспалар пайда болады. Осы қоспалар халықтардың құлықтары мен мінез қасиеттерінің өзгеруіне жағдай жасайды.

Одан соң бұл бағытта да осы табиғи заттардың бірігуі және осылардың сатыларының бірімен - бірінің қосылуы жүріп жатып осы мөлшерде аспан денелері солардың жетілуіне жағдай жасайды. Ал енді жетілудің басқаларына келетін болсақ, олар аспан денелеріне тән қасиет емес, бұл әрекетшіл ақыл - парасаттық үшін ғана мүмкін. Бірақ, әрекетшіл ақыл-парасат басқа жетілулерді адам тегіне ғана бере алады. Әрекетшіл ақыл-парасаттың осы жетілулерді адамға беруі жағынан ол аспан денелеріне ұқсайды. Ол ең алдымен адамға күш беріп әуелгі бастаманы береді. Осының арқасында адам өздігінше барлық басқа жетілулерге ұмтылады.

БЕСІНШІ БӨЛІМ

МІНЕЗ-ҚҰЛЫҚ

Әрекетшіл ақыл-парасаттың рөлі

Әрекетшіл ақыл-парасат адамда алдымен жанның түйсіктенуші бөлігі қалыптасып, кейін онда түйсікпен байланысты болатын жанның талпынушы бөлегі дамып және ниет пен жирену қалыптасқаннан кейін ғана адамға әлгі білімдерді және ақылмен пайымдайтын мәндерді береді. Бұл білімдер әлгі білімдер мен әуелгі ақылмен пайымдалатын мәндер. Құштарлық пен жиреніш адамның табиғи сезімінен болып табылады, ал осы екеуі дене мүшелері құралы. Осы екеуінің арқасында ерік күші пайда болады.

Ерік күші және оның түрлері

(78-бет) Ерік күші дегеніміз - ең алдымен түйсіктен шығатын қалау - қалау жанның талпынушы бөлегіне жатады, ал қабылдау болса сезімге жатады. Осыдан кейін жанның қиялдаушы бөлегі пайда болады, осының арқасында қалау пайда болады. Бірінші ерік күшінен кейін екінші ерік күші келеді. Екінші ерік күші қиялдан шығатын қалау болып табылады. Осы ерік күшінің арқасында адам жанның ақыл-парасатты бөлетін де әрекетшіл ақыл-парасат тудыратын алғашқы білімді қабылдай алады. Сол кезде адамда үшінші ерік күші пайда болады, басқаша айтқанда ойлау қабілетінен шығатын қалау туады. Бұл ерікпен таңдау деп аталады. Бұл нәрсе еш жағдайда да басқа жан-жануарға тән емес, тек қана адамға тән құбылыс. Және осының арқасында адам мақталатын не датталатын, жақсы не жаман қылықтар жасайды және сол үшін не сый-құрмет көреді немесе жаза шегеді.

Алғашқы екі ерік күші ақыл-парасатсыз жануарларда болуы мүмкін. Ал егер ерік күшінің барлық түрі бірдей адамда болатын болса, онда ол, қайырымдылық пен зұлымдықты, жақсы мен жаманды ажырата алатын қабілеті болып, бақытқа талпына алады.

Бақыт және қайырымдылық пен зұлымдық

(79-бет) Ал бақыт дегеніміз - абсолюттік қайырымдылық /29/. Бақытқа жету үшін және бақытқа не болу үшін қажет нәрсенің бәрі де сонымен бірге игілік болып табылады, бірақ өзі үшін емес, мұның өзі бақытқа жету үшін қажет болғандықтан. Дегенмен, қандай бір шамада болсын бақытқа кедергі жасайтын нәрселер абсолюттік зұлымдық болып табылады. Қайырымдылық бақытқа жету үшін керек. Ол табиғи түрде де, қалау түрінде де бола алады.

Зұлымдық бақытқа жетуге кедергі жасайды. Ол да табиғи түрде, сондай-ақ қалау түрінде де бола алады, бірақ ол табиғи түрде келмейді, керісінше оны аспан денелері береді. Аспан денелері осы арқылы әрекетшіл ақыл-парасаттың мақсатқа жетуіне жағдай жасауға немесе кедергі жасауға тырыспайды; қайта керісінше, материяға жаратылыста бар нәрсенің баршасын беріп отыру аспан денелерінің субстанцияларына тән қасиет бергенде, оның көздегені әрекетшіл ақыл-парасаттың мақсатына жету үшін әлде пайдалы, әлде зиянды қамдастырып жатпай, материяның соларды қабылдауы үшін береді. Сондықтан аспан денелерінен шығатын нәрселер әрекетшіл ақыл-парасаттың мақсатына кейде қайшы келуі де ықтимал.

(80-бет) Ерік күшіне негізделген қайырымдылық пен зұлымдыққа яғни жақсы және жаман қылықтарға келетін болсақ, бұлар тек адамға ғана тән. Ерік күшіне негізделген қайырымдылықтың жолы, адам жанынын бес пайымдау күштері арқылы болады: теориялық ақыл-парасатты, практикалық ақыл-парасатты, талпынушы, қиялдаушы және түйсінуші күштер арқылы. Адам бақытты ешбір жағдайда басқа күш арқылы емес, тек теориялық ақыл - парасат күші арқылы ғана пайымдайды. Бұл адамға әрекетшіл ақыл-парасат беретін әуелгі бастамалар мен әуелгі білімдерді адам пайдаланып, пайымдауы керек. Кейін, ол талпынушы күш арқылы бақыт жолдарын іздегенде, практикалық ақыл-парасат күші арқылы бақытқа жету үшін ол не істеуі керек екенін ойластырып жасайды. Сонан кейін талпынушы күш арқылы ойластыру жолымен біліп алған әрекеттерді жасайды. Ол қиялдаушы және түйсінуші күштер ақыл-парасат күшін әзірлейді және оған көмектеседі, адамды бақытқа жету үшін жағдай жасайтын әрекеттерге бастайды, міне сонда адам толық игілікке ие болады. Сөйтіп ерлік күшіне негізделген игілікке қол жеткізеді.

Ерік күшіне негізделген зұлымдыққа келетін болсақ, бұл өзі жоғарыда мен айтқандай, былай болады, атап айтқанда: қиялдаушы күш те, түйсінуші күш те бақытты пайымдамайды, ал ақыл - парасат күші бақытты пайымдаса да, оның кез келген күйінде емес, бақыт мақсатын теріс күйінде ғана пайымдайды. Адамның өмір негізі мен өмір мақсаты осылар деп жорамалдайтын көп нәрселері болады. (81-бет) Мысалы, дәмді, пайдалы немесе абырой т. б. Адам жанның ақыл-парасатты теориялық бөлігін жетілдіруде баяу қимылдағанда, бақыттың не екенін түсінбестен, ол соған асығыс ұмтылады және бақытты өз өмірінің мақсаты етпестен, басқа бірдеңені: пайдалы немесе ұнамдыны, мансапты немесе абыройды мақсат етеді. Ол талпынушы күштің жетегімен осыған жетуге тырысады, практикалық ақыл-парасаттың күші арқылы осы мақсатқа қалай жету жолын ойластырып мұны қиялдаушы әрі түйсінуші күштердің қолдауымен талпынушы күштің қаруы арқылы соны жүзеге асырады. Әне сонда абсолюттық зұлымдық орын алады.

Сонан соң егер адам бақытты пайымдап, таныса білсе, бірақ оны өзінің негізі мен мақсаты етпесе, оны көңілі қаламай немесе оған селқос қарап, өзінің өмірлік мақсаты етіп, бақыттан басқа бірдеңені таңдаса және соған жету үшін бар күшін жұмсаса, онда осыдан да абсолюттік зұлымдық келіп туады /30/.

Адамның бақытқа кенелуі

Егер адамның өмір сүруінің мақсаты бақытқа - ең жоғарғы кәмелетке жету болса, (82-бет) онда адамның осы бақытқа жетуін көрсету үшін оны меңгеруге қабілетті нәрселердің бәрін алу керек. Бұл әрекетшіл ақыл-парасат алғашқы білім болып табылатын алғашқы ақылмен пайымдалатын мәндерді білген кезде мүмкін болады.

Ақылмен алғашқы пайымдалатын мәндерді білуге кез келген адам жаратылысынан қабілетті бола бермейді. Адам индивидтерінде түрліше күштер мен түрліше қабілеттер жаратылысынан берілген. Бұлардың ішінде алғашқы негіздерден жаратылысынан түк алмайтындар бар, ал, енді біреулері оны бұрмаланған күйде алады. Бұлар - есі ауысқандар. Ал оларды бұрмаланбаған күйде алатындар бар. Бұлар табиғаты дұрыс қабілетке не адамдар. Бақытқа жетуге тек осылар ғана қабілетті.

Туасы дұрыс қабілеттері бар адамдардың бәрінде ортақ қасиет болады, сол қасиеттің арқасында бұлар ақылмен пайымдалатын, олардың бәріне ортақ мәндерді білуге қабілетті және бұлар осының жәрдемімен бәріне ортақ күйлерге және әрекеттерге талпынады. Осыдан соң барып олар жіктеліп, бірінен-бірінің айырмашылығын біледі. Сөйтіп, бұлардың әрқайсысы және әрбір топ өздеріне ғана тән қасиеттерге ие болады. Бұлардың қайсы біреулері ақыл мен пайымдалатын басқа бір ерекше сипатты мәндерді қабылдауға бейім болады. Осының нәтижесінде бұлар қайсыбір текке талпынады. Басқа біреулер ақылмен пайымдалатын басқа бір мәндерді қабылдауға, басқаға тән қасиет бірдей тән болмайтын қайсыбір басқа текке пайдалануға жарайтын мәндерді қабылдауға бейім тұрады. Қайсыбіреулері белгілі бір текте соның біреуіне ғана тән ақылмен пайымдалатын көптеген мәндерді қабылдауға әзір болады. Нақ осы сияқты адамдар зерттеу жолымен пайымдалатын жағдайларды анықтауға қабілеттілігі жағынан әр қилы болып кездеседі.

(83-бет) Екі адамның екеуіне де ақылмен пайымдалатын қайсыбір текке тән мәндердің тек біреуі ғана берілген болуы әбден ықтимал Бірақ осы екеуінің бірі ақылмен пайымдалатын сол тектегі мәндер арқылы езінің жаратылысы бойынша азын-аулақ нәрселерді ғана анықтауға қабілетті. Ал басқа біреуі сол текке жататындардың бәрін анықтауға жаратылысынан қабілетті.

Нақ осы сияқты, бір затты анықтау жағынан екі адам тең қабілетті болуы мүмкін, бірақ соның біреуі осыны тез арада жасап тастайды, ал екінші бірі баяу жасайды. Сондай-ақ, осы адамдардың бірі сол тектегінің ең көркемін тез анықтаса, екінші біреуі - сол тектегінің ең пәсін тез анықтайды. Олар сондай-ақ бір нәрселерді анықтауда күші мен тездігі жағынан тең түсуі мүмкін, бірақ бұлардың бірі өзінің сол анықтаған нәрсесін басқа адамға түсіндіріп, оны соған оқытуға қабілетті болады да, екіншісінде болса мұндай қабілет болмайды. Дәл сол сияқты, қара жұмысты атқаруға қабілеттілігі жағынан адамдарда айырмашылықтар болуы мүмкін Бұл табиғи қасиеттер ешбіреуге күштеп танылмайды және бұл әрекеттерді орындауға ешкімді зорламайды, керісінше, осы әрекетті орындауды жеңілдететін табиғи қасиеттер болады. Алайда, егер біреу өз қалауы жөнінде ерікті болып ешбір нәрсе сырттан оны итермелемесе, онда, ол соған күні бұрын қарама-қарсылыққа қарай табиғи түрде бейімделіп өзіміз айтқан мақсатқа ұмтылады. Ал егер сыртқы қозғаушы оны соның өзінің қарама-қарсылығына қарай итермелейтін болса, онда ол өз тарапынан осы қарама-қарсылыққа қарай талпынады, бірақ оның талпынуы қинаумен, күштеумен және қиындықпен болады. Алайда мұның өзі ол үшін әрекеттенудің арқасында жеңілдейді (84-бет). Жаратылысы бойынша өзіне бір мінез берілген адамдар да болады, бірақ бұлар қатты қиналған кезде табиғи құлқынын бас тартады. Алайда, бұл қасиет көп адамдарға тән болмауы да әбден ықтимал. Адамның жаратылысынан дімкәс болуының нәтижесі оны ақыл-естің арылмайтын кеселіне ұшыратуы да мүмкін.

Осы табиғи қасиеттердің бәрі ерік күшіне негізделген тәрбиені [нәрселер] арқылы тәрбиелеуді қажет етеді; ол нәрселер жоғарғы кәмелетке немесе соған жақын дәрежеге жеткізуге арналған болуы тиіс. Қайсыбір тұрғыдан алғанда аса тамаша және өте-мөте абзал қасиеттер болуы мүмкін, бірақ оларды елеусіз қалдырып, арнаулы амалдармен ол қасиетті дамытпаса, тиісті нәрселермен баулымаса, осының нәтижесінде уақытын өткізіп алса, онда ол қасиетті жойып алуға болады. Осылардың ішінде сондай бір қасиеттер болуы мүмкін. Егер оларды ең пәс амалдармен тәрбиелейтін болса, онда өте абзал әрекеттер құрып кетіп, пәс, пасық әрекеттер пайда болуы мүмкін /31/.

АЛТЫНШЫ БӨЛІМ

ҚАЙЫРЫМДЫ ҚАЛА (ЕЛ)

(85-бет) Адамдардың тектері олардың жаратылысынан, өнерлер, ғылымдар сатыларына жіктелуіне сәйкес ажыратылады. Олар осы нәрселерге жаратылысынан бейім болады. Қайсыбір текке жаратылысынан әзір тұратындар сол тектің бөлшектеріне сәйкес жіктеледі. Бұл тектің неғұрлым пәс бөлшектеріне жаратылысынан бейім адамдар, сол тектің неғұрлым лайықты бөлшектеріне бейімделгендерден өзгеше болады. Қайсыбір текке және тектің қайсыбір бөлшегіне жаратылысынан бейім адамдар, өзінің алдын-ала бейімдігінің жетілген - жетілмегеніне сәйкес ажыратылады.

Сонсоң, жаратылысында берілген қасиеттері жағынан тепе-тең адамдар осы адамдардың өзі бейім тұратын нәрселер арқылы алатын тәрбиесіне қарай ажыратылады. Тәрбиесі жағынан өзара тең адамдар соның салдарына қарай ажыратылады.

Қайсыбір салада оң нәтижеге жетуге қабілетті адамдар қабілеті жоқ адамдардың басшысы болады. Нәтижеге жетуге көбірек қабілеті бар адамдар нәтижеге жетуге қабілеті аз адамдарға басшы болады. Бұл адамдар тәрбиенің нәтижесінде қол жеткізген жақсы немесе нашар басқару немесе кеңесші болу қабілетіне қарай ажыратылады. (86-бет) Жақсы басшылық жасап, жақсы ақылгөй болуға қабілеті бар адамдар осы нәрсеге қабілеті жоқ адамдарға басшы болады. Осы сияқты қайсыбір салада жақсы қасиеті бар адамдармен салыстырғанда, жаратылысынан жетілмеген қасиеттері бар адамдар жақсы тәрбиенің арқасында, жаратылысынан өте абзал қасиеттері бар адамдардың тәрбиесін көрмегендермен салыстырғанда, анағүрлым лайықты адамдарға айналады.

Қайсыбір салада неғұрлым жетілген тәрбие көргендер нақ сол салада соғұрлым кәміл емес тәрбие алғандарға басшы болады. Осындай салада жаратылысынан ең абзал қасиеттері бар және жаратылысынан өзі бейім нәрселердің бәріне сәйкес тәрбие алғанда осы салада жаратылысынан тамаша қасиеті еш уақытта болмағандарға басшы бола алмайды; олар жаратылысынан тамаша қасиеті бар, бірақ тиісті тәрбие алмағандарға ғана немесе жеткілікті тәрбие алмағандарға ғана басшы бола алады.

Адам бақытқа жетелейтін ұстазға мұқтаж

Адамның өмір сүру мақсаты ең жоғарғы бақытқа жету болатын болса, ол адам бақыт дегеннің не екенін білуі қажет және оны өзінің мақсаты етіп қойып, соған ұмтылуы қажет. Сонан кейін ол бақытқа жету үшін не істеуге тиіс екенін біліп соған әрекет жасауы керек.

Әр түрлі индивидтердің түрліше қасиеттерінің айтылғанынан (87-бет) мынадай айқын қорытынды шығады: білуі тиіс болған [нәрселер] мен бақытты кез келген адам біле бермейді. Бұл нәрсе кез келген адамға бітетін қасиет емес. Ол үшін [екінің бірінде] ақылгөй ұстаз керек.

Кейбір кісілер азын-аулақ қана басшылықты керек етеді, басқа бір адамдар - көп басшылықты қажет етеді. Бірақ, басшылықтың бұл екі түрі болғанның өзінде ол адам, егер сырттан итермелеуші, немесе талпындырушы болмаса, үйреткен, берілген ақылдың бәрін бірдей орындай бермейді. Бұл жағдай адамдардың көпшілігіне тән нәрсе. Сондықтан ол осының бәрін үйрететін және тиісті амалдарды орындауға итермелейтін адамдарға зәру болады.

Басшы басқаға үйретіп жол көрсетеді

Басқа адамға басшылық ету де әр адамның қолынан келе бермейді және тиісті әрекетті жасауға итермелеуші болу қабілеті де әрбір адамда бола бермейді. Осы нәрселердің біріне итермелеуші болуға немесе оны өзге адамға жеткізе білуге мүлдем қабілетсіз адам ешбір жағдайда басшы бола алмайды. Мұндай адам тек біреудің басшылығында болады. Ал енді бір жағдайларда басшылық етіп жетелеуші болуға және оны осы ретте пайдалануға қабілетті адам соны өздігімен істей алмайтындарға осы мәселеде басшы болады. Осыған өздігімен жете алмайтын адам, егер соның өзіне басшылық етіп, оны осыған үйретсе, онда ол осыны түсінеді. Кейін басқаларды өзі танып-біліп, басқаны бір нәрсеге итермелеуге қабілеті пайда болады. Оларға басшылық етіп оны осы жолда пайдаланады. Міне, мұндай адам өзі біреулерге басшы болып әрі өзі біреулердің басшылығында болады.

Басшы бірінші басшы болуы да және екінші басшы болуы да мүмкін. (88-бет) Екінші басшы дегеніміз - өзіне басқа кісі басшы, ал өзі басқа бір кісіге басшы. Басшылықтың осы екі түрі белгілі бір салада жүзеге асырылады. Мысалы, ауыл шаруашылығында, саудада, медицинада. Сол сияқты, бұл жағдай, яғни адамдардың тегі жөнінде ерекшелігі барлық салаларда қолданылуы мүмкін.

Бірінші басшы

Абсолюттік мағынада бірінші басшы дегеніміз кім? Бұл басқа біреудің басшылығын мүлдем керек етпей ғылымдары мен білімдерінің жетілгені сонша, бұл жөнінде өзіне басшылық ететін басқа адамға мүлдем тәуелді болмайтын дәрежеде шын жетілген адам. Орындалуға тиісті нәрсенің барлығын жеке-жеке егжей - тегжейлеріне дейін білуге қабілеті болу оған міндет емес. Бұл адам оның өзі білетіндердің барлығы жөнінде басқалардың бәріне тамаша басшылық етуге қабілетті; бұл адам өзі күні бұрын бейім жұмыстың ішінде бір қажетін орындауға жарайтын адамның қандайын болсын пайдалануға қабілетті; бұл адам бақытқа жеткізетін әрекеттерді белгілеуге және оларға бағыт сілтеуге тамаша қабілетті. Бірақ, бұл жаратылыс қасиеттері өте тамаша, абзал адамдарға, яғни жандары әрекетшіл ақыл-парасатпен бірге біткен адамдарға ғана тән. Ал оған мына жолдармен жетуге болады: алғашында адамда бәйекшіл ақыл-парасат пайда болады, сонсоң онда жүре келе қалыптасатын ақыл-парасат пайда болады, осыдан кейін ол, "Жан туралы" деген кітапта суреттелгендей, әрекетшіл ақыл-парасатпен қосылады /32/. (89-бет) Мұндай адамды ертедегілер нағыз әкім деп атаған. Бұл туралы оған аян берілген деуге болады. Егер адам сол сатыға жеткен болса, басқаша айтқанда, егер мұны мен әрекетшіл ақыл-парасаттың /33/ арасында дәнекерлеуші ештеңе болмаса, оған аян беріледі. Жүре келе туатын ақыл - парасаттың субстратын болатын бәйекшіл ақыл-парасат материяға ұқсайды, ал жүре келе туатын ақыл-парасат әрекетшіл ақыл-парасаттың субстраты бола отырып, материяға ұқсайды; бұл өзі әрекетшіл ақыл-парасаттан бәйекшіл ақыл-парасатқа күш құйылған кезде адамның нәрселер мен әрекеттерді белгілеп, осыларды бақытқа жетуге бағдарлап алуына көмектесетін күш құйылған кезде болады. Әрекетшіл ақыл-парасат пен бәйекшіл ақыл-парасаттың арасындағы қатынас осылай болса және оларға жүре келе туатын ақыл - парасат дәнекер болса уахи сонда болады /34/.

Әрекетшіл ақыл-парасат Бірінші себептің болмысынан шығатын болғандықтан, әрекетшіл ақыл-парасат арқылы адамға аян беруші дәл осы Бірінші себеп деп айтуға болады. Бұл адамның басшылығы Бірінші басшылық болады, ал адамдардың қалғандарының бәрінің басшылығы Бірінші басшылықпен салыстырғанда, кейінгі басшылық және сол Біріншіден тарайтын басшылық болып табылады. Бұл айқын нәрсе.

Осы басшылыққа бағынатын адамдар қайырымды, абзал және бақытты адамдар болып табылады. Егер бұл адамдар халық болып құрылса, онда бұл халық - қайырымды халық, ал егер бұл адамдар бәріне ортақ жерге қоныстанып біріксе, онда осындай басшылықпен біріккен бәріне ортақ қоныс қайырымды қала болып табылады. Ал егер бұлар ортақ қонысқа бірікпей, әр қилы жерде тұратын болса және бұлардың тұрғындары (90-бет) бұл басшылыққа емес, басқа басшылыққа бағынатын болса, онда мұндай жерлердегі қайырымды адамдар бұратана болып табылады.

Бұлардың бытыраңқылығы, әлде бұлардың бірігіп тұратын қала дегенді әлі кездестірмегендігінен немесе бұрын бір кезде бір қалада тұрса да кейіннен бір бақытсыздыққа ұшырауынан: жау шапқыншылығына, індетке, қуаңшылыққа немесе тағы бірдеңеге ұшырап, лажсыз ыдырап кеткендігінен болады.

Жалғастырушы [ізбасар] басшы

Егер де әкімдер бір қалаға, бір халықтың шеңберіне немесе көптеген халықтардың шеңберіне жиналып қала құрған болса, онда бұлардың жейтін қамы, мақсаттары, тілектеріне әрекет ету жолдары бірыңғай болудың арқасында бейне бір әкім болғандай болар еді. Және бұлар уақыт жағынан бірінен соң бірі кезек ауысып, бір әкім сияқты болар еді, өйткені, екіншісі біріншінің әрекет жолын ұстар еді, келесісі өзінен бұрынғының өмір жолын ұстар еді. Нақ осы сияқты, осылардың ішінде қайсыбірі бұрын өзі енгізген заңды белгілі бір уақытта өзгерткен дұрыс болады деп тапса, өзгеруі әбден - ақ орынды нәрсе болып шығады. Және нақ осы сияқты, келесі бір әкім өзінен бұрынғының жасап шығарған заңын өзгерте алады. Өйткені, мұнан бұрынғы әкім казіргі жағдайды көрсе, соның өзі де ол заңдарды өзгерткен болар еді. Ал енді ол адам қазіргі жағдаймен келіспесе, онда ол бұрын қабылданған және бір кезде сақталып келген, осылардың негізінде бұрынғы әкім қалаларды билеген заңдарды жаңадан қайта енгізеді. Осы жазылған заңдардың, бұрынғы халықтардан ауысқан заңдардың негізінде қаланы билеуші басшы осы заң бойынша Жалғастырушы әкім болып табылады.

Мәңгілік қайырымды қала (ел) тұрғындарының бағыты

Егер қаланың әр тұрғыны соған жазылған заңға сай қимыл . әрекет жасайтын болса, осыны өзі түсініп істеп отыр ма немесе басшы осыған себепкер болды ма, бағыт берді ме, бұған қарамастан, оның осындай әрекеттері оған тамаша рухани азық болады.

Мұның өзі хат, кітап жазуға байланысты ұзақ уақыт шебер әрекет жасағанмен бірдей, адам хатты шебер, сұлу жазуға машықтанады ал, мұның өзі рухани азық және ол осымен қаншалық көп айналысқан сайын, соншалық мол рақатқа кенеледі және ие болған қабілетінен соншалықты күшті көңіл қошын табады.

Нақ осы сияқты, бақытқа жетуге бағытталған белгілі бір әрекеттер жаратылысы бойынша жанның бақытқа күні бұрын бейім тұратын бөлшегін нығайта түседі және оны актуальды етеді, жетілдіре түседі. Өзінің жетілуіне байланысты жан материяға зәру болудан қалады, одан арылады. Ол материяның опат болуымен бірге өзі опат болмайды, өйткені өзінің қабілеттері үшін және өмір сүруі үшін ол бұдан былай материяға мұқтаж болудан қалады. Міне, сол кезде ол бақытқа жетеді.

Қала тұрғындарының бақыттан алатын үлесі сан жағынан да, сапа жағынан да бірінен-бірі артық болатыны және мұның өзі қаланың іс-әрекеттері арқасында болатын жетілгендіктердің бірінен-бірінің қаншалықты артықтығына байланысты болатыны анық нәрсе. Сондықтан осыған сәйкес алатын рақаттар да бірінен - бірі артық болады. Егер де жан материядан денесіз бөлініп шығатын болса, онда ол денелерге тән акциденциялардан арылады, солай болған соң жан туралы одан былай қозғалады деп айтуға болмайды және бұдан енді денесіз нәрселерге сай сөздерді қолдану керек болады. (92-бет) Жан денеде болатын кездегі адамның барлық жан дүниесінде болып жататындар, енді материядан ажыратылған жан жөнінде теріске шығарылатын болуға тиіс. Ал, енді жанның осындай күйін түсіну мен көзге елестету қиын және әдеттен тыс жұмыс, мұның өзі дене болып табылмайтын және денелерде болмайтын субстанциялардың формаларын көзге елестетудің өзі қиын сияқты нәрсе.

Адамдардың бір ұрпағы өліп, олардың денелері құрыған кезде олардың жандары азат болады да, бақытқа жетеді, олардың орнына осылардың орнын басатын жаңа адамдар келеді және егер, бұл адамдар да өзінен бұрын өткендердің ісін істейтін болса, онда бұлардың да жандары өздерінің денелерінен азат болады және денелері опат болғаннан кейін бұлар бұрынғы ұрпақтағы өздерінен бұрын өткендердің дәрежесіне жетіп, денелі емес нәрселер қалай көрші өмір сүретін болса, сол мағынада бұлардың жандары көршілес болып орналасады және бұл жандар бір ұрпақтағы адамдардың өздеріне ұқсас жандарымен бірігеді.

Материядан ажыраған өзара ұқсас жандар бірімен-бірі қосылып түскен сайын олардың әрқайсысы соғұрлым зор рақатқа жетіп, кенеледі. Бұларға кейінгі ұрпақтардың жандары қосыла түскен сайын, бұлардың рақаты бұрынғы өткендердің жандарымен кездесу арқылы өрши түседі, ал бұрын өткен ұрпақтардың рақаты да кейінгілермен қосылудың нәтижесінде арта береді, өйткені бұлардың әрқайсысы өз мәнін ақылмен пайымдап, өзіне ұқсас жандардың мәндерін де әлденеше қайтара ақылмен пайымдайды және пайымдалғандары болашақта соңғы ұрпақтардың жандарымен қосылғанда арта түседі де, олардың әрқайсысының рақаты бара-бара күшейе береді. Әр ұрпақта осылай болып келген. Әрекетшіл ақыл-парасаттың мақсаты болып табылатын ең жоғарғы шын бақыт, міне осында.

Адасқан қала (ел) тұрғындарының бағыты

(93-бет) Ал егер қайсыбір қаланың тұрғындарының іс-әрекеті бақытқа жетуге бағытталмаған болса, онда жамандыққа ұшырайды. Бұл іс-әрекеттер, мейлі өзі хат жазу өнері немесе өнердің қайсыбір түріне қатысты әрекеттер болсын, өздері оңбаған әрекеттер бола отырып, жанға да сол өнердің тегіне сәйкес оңбаған сапалар қалдырады. Бұл тұрғындардың жандары кеселге ұшырайды, осыған байланысты олар сол іс-әрекеттері арқасында не болған пасық сапалардан рақат таба алады. Кінә осы сияқты кеселдерден, мысалы, безгек сияқты кеселден, жан азабын шегіп жүрген адамдар денелерін кеулеген дімкәсқа байланысты ащы тағамдардан рақат, көңіл қошын табады және осылардың аузын кермек татытып жіберетін тәтті тағамға тәбеті тартпайды. Нақ осы сияқты кесел жанды адамдар өзінің қиялының бұзылуы салдарынан оңбаған сапалардан көңіл қошын іздейді. Тәні кеселге ұшырағандардың ішінде өзінің кеселі туралы ештеңе білмейтіндер, өздерін аққұла саламатпыз деп ойлап, осы ойға әбден бекіп алып, дәрігердің кеңесіне құлақ аспайтындардың кездесетіні сияқты, жаны дімкәс адамдардың ішінде өзінің кеселін сезбейтін және өзінің жанын қайырымды, саламат деп есептеп, басшының, ұстаздың, ақылгөйдің сөзін мүлдем елең қылмайтындар да болады. Олардың жандары материяға байланған бойда қалады да, материядан арылып шығарлықтай дәрежеге көтеріліп жетілмейді, сөйтіп соңында материя опат болумен бірге, олар да опат болады (94-бет).

Қайырымды қала (ел) тұрғындарының дәрежелері әлемдегі болмыс дәрежелеріне, ал бірінші басшы жаратушыға ұқсайды.

Қала тұрғындары басшылық жасай білу жөнінде және өздерінің туасы болатын сапалары мен алған тәрбиесіне сай атқаратын қызметіне қарай бірінен-бірі артық-кем түсіп жатады. Бірінші басшы деп, тұрғындардың неге лайық екеніне қарай оларға әлде қызмет атқару дәрежесін, әлде басшы болу дәрежесін анықтап, адамдардың әрбір тобының және белгілі бір топтың әрбір мүшесінің орнын белгілеуші адамды айтады. Басшылық сатыларында бірінші басшының сатысында жақындайтындары, онан біраз алысырақ тұратындары да бар. Басшылық сатылары ең жоғарғы сатыдан кызмет атқарушының сатысына дейін, яғни басшылыққа ешқандай қатысы жоқ және онан төмен тұрған ешқандай сатыда болмайтын дәрежеге дейін біртіндеп төмендей береді. Басшы осы сатыларды белгілегеннен кейін, жаңалық енгізгісі келетін болса, ол қаланың барлық тұрғындарына немесе осылардың қайсыбір тобына тапсырғысы келетін істер жөнінде жаңа жарлық шығара алады. Бұл жағдайда ол мұны өзіне ең жақын сатыларда тұрғандарға айтып, жарлықты орындатады. Бұлар өз тарапынан жаңағыдан да төмен тұрған келесі сатылардағы тұрғындарға айтады, сөйтіп осы тәртіппен бұл істе қызмет атқару сатысы белгіленгендерге тақалғанға дейін төмендеп кете береді. Сөйтіп қаланың түрлі бөлшектері жоғарыдан төмен қарай бірінен соң бірі орналасатын сатылар түрінде өзара байланыста және өзара орайласып келісулі болады.

Мұндай қала табиғи нәрселер тәрізді болады, оның сатылары Бірінші Тұлғадан басталып элементтермен аяқталатын өмірде бар нәрселердің сатылары тәрізді болады, ал бұлардың өзара байланыстары және өзара келісуі дүниедегі біріне-бірі ұқсамайтын нәрселердің өзара байланысы мен өзара ұштасып келісуі тәрізді болады.

Бұл қаланың әміршісі Бірінші себепке ұқсас. Барлық басқа өмір сүретін нәрселер өзінің болмысы үшін Бірінші Себепке міндетті және осы Бірінші Себептен шығады да, (95-бет) тұлғаның сатылары бірте-бірте төмен, бұлардың әрқайсысы не басқарушы немесе басқарылушы болып, қашан басқару ісіне ешқандай қатысы жоқ, тек басқа біреулер үшін ғана кызмет атқаратын мүмкін тұлғамен барып аяқталғанша, әрбір тұлғаның сатылары төмендеп кете беретіні сияқты. Мұның өзі көбінесе бірінші материяға, осының элементтерге қатысына жатады.

Қалалар мен халықтарда зұлымдық жойылғанда ғана бақыт орнайды, зұлымдық дегенде ерік күшіне негізделген зұлымдық қана емес, табиғи зұлымдық та жойылуы керек, сонда олар табиғи күшпен ерік күшіне негізделген барлық игілікке не болып бақыт орнайды.

Қала әкімінің ісі, яғни басшының ісі қала бөлшектерінің өзара байланысын және өзара келісімін орнататындай етіп қала басқару, оның тұрғындары игілікке ие болумен бірге, зұлымдықтың тамырын жою ісінде біріне-бірі көмек көрсететіндей тәртіп орнату және не бақытқа жету үшін пайдасы тиетіннің бәрін сақтап, көбейтіп, зиян келтіретін нәрсені пайдалы етуге болмайтын нәрсенің зиянын жойып немесе азайтып, аспан денелері берген игіліктің бәрін қарастыру. Бір сөзбен айтқанда, ол екі зұлымдықтың екеуін де жоюға және екі бірдей игілікті орнатуға тырысады.

Қайырымды қала (ел) тұрғындарының бақытқа кенелуі үшін білуі қажет болған нәрсе

(96-бет) Қайырымды қаланың әрбір тұрғыны өмір сүруші нәрселердің алғашқы бастамасын, олардың бағынышты сатыларын, бақытты қайырымды қаланың басшылығын, бұл басшылықтың сатыларын, бақытқа жетуге бастайтын мақтаулы істерді біліп алуға тиіс. Бақытқа жетелейтін бұл істерді білумен ғана шектелуге болмайды, қайырымды қаланың тұрғындары оған әрекет қолданулары керек.

Өмір сүріп тұрған нәрселердің бастамаларын және олардың сатыларын, бақытты, қайырымды қалаларға басшылық етуді - осылардың бәрін адам не ұғымдар түрінде ойлап, ақылмен пайымдай алады немесе қиялдай алады. Егер, осылар шын болмыстағы қалпында адам жанында әсер қалдыратын болса, адам осыларды ұғымдармен ойлайды; егер адам жанында осылардың бейнесі, ұқсастығы және еліктеу елестері эсер қалдыратын болса, адам бұларды қиялдайды. Бұл өзі көрінетін заттарда байқайтынымыз сияқты нәрсе. Адам, мысалы, өзін-өзі немесе өзінің су бетіне түскен сәулесін көреді, не болмаса ол өзінің бейнесін су бетінен немесе айна тәрізді басқа нәрсенің бетінен көре алады. Адамның өзін көруіміз дүниедегі нәрселердің бастамаларын, ұғымдар арқылы ақылмен пайымдағанымыз сияқты нәрсе. Адамды су бетінен көруіміз немесе оның сәулесін көруіміз қиял сияқты нәрсе, ал оның сәулесін айнадан көруіміз ол нәрсенің өзін емес, оның өзі сияқтыны көргенімізге пара-пар. Нақ осы сияқты, жоғарыда атап өткен нәрселердің біздің қиялымыздағы бейнесінің шындығына келгенде, олардың өзі емес, соларды еске түсіретін елесі ғана болып табылады.

(97-бет) Адамдардың көпшілігі өзінің жаратылысы немесе үйренген дағдысы бойынша, мұны ұғым арқылы түсінуге және ойлауға қабілетсіз. Олар дүниедегі нәрселердің негіздерін, олардың сатыларын, әрекетшіл ақыл-парасатты және бірінші басшылықты осылардың бәріне еліктеуші бейнелер арқылы елестетуі керек. Атап өткен нәрселердің ұғымдары және олардың өзі біреу және өзгермейтін ұғымдар, ал осыларға еліктеуші бейнелер әр қилы, әр қилы дегенде, өзінің еліктейтін нәрсесіне қарағанда ұқсастығы анағұрлым жақын болады. Мысалы, адам бейнесінің су бетіне түскен сәулесінен гөрі, оның өзінің су бетінен көрінетін бейнесінің шын адамға ұқсастығы анағұрлым жақын. Сондықтан бір топ адам немесе бір халықпен салыстырғанда бұл нәрселерді еліктеуші бейнелер түрінде басқаша түрінде елестетеді. Міне, сондықтанда, түрліше қайырымды халықтар мен қайырымды қалалардың барлығының сенетін бақыты біреу бола тұрса да, олардың діндері (заңдары) әр түрлі болуы мүмкін.

Дін дегеніміз - атап өткен нәрселердің немесе олардың бейнелерінің адамдардың жанында сәулеленуі. Қалың көпшілікке бұл нәрселерді және шын болмыста бұлардың қалай өмір сүретінін пайымдау қиын болғандықтан, оған мұны басқа әдістермен, атап айтқанда еліктеуші бейнелер арқылы үйретуге тырысады.

Әрбір топ, адам немесе әрбір халық бұл нәрселерді өздеріне неғұрлым белгілі нәрселерге ұқсатады. Ал осылардың біреулеріне неғұрлым белгілі нәрселер басқаларға неғұрлым белгілі нәрселерден өзгеше болуы мүмкін. Бақытқа сенетін адамдардың көпшілігі бұған ұғым түрінде емес, қиял елесіндегі бір нәрселер түрінде сенеді. Адамдар қабыл алатын ереже, сыйлайтын және ардақтайтын бастамалар туралы да осыны айтуға болады: адамдардың көпшілігі бұларды ұғымдағы емес, қиял елесіндегі нәрселер түрінде қабыл алады.

Бақытқа ұғым түрінде сенетіндер (98-бет) және бастамаларды ұғым түрінде қабыл алатындар - бұлар даналар. Жан дүниесінде қиял болып берілген адамдар, бұларды қиялдағы нәрселер түрінде қабыл алып, сенетіндер - бұлар сенушілер. Еліктеуіш бейнелердің бірінен-бірінің артықшылығы мынада: бұлардың біреулері қиялға анағүрлым берік орнаған және анағұрлым жетілген, басқалары қиялда онша жетілмеген, біреулері шындыққа жақындау, басқалары - қашықтау, біреулерінде даулы жерлер аздау кездеседі немесе бұл жерлер оншалықты даулы емес, ал басқаларының даулы жерлер коп немесе ол жерлер анағүрлым айқын, не болмаса оңай дауласып, оңай әшкерелеуге болады. Бірақ, атап өткен нәрселердің жоғары да айтқан әр қилы еліктеуіш бейнелері, өздерінің айырмашылығына қарамастан, бірімен-бірі орайласып келісуі мүмкін. Бұл келісу мына жағдайларда болады: егер атап өткен нәрселердің еліктеуші бейнелері басқа нәрселер үшін еліктеу затына айналса, ал соңғыларға үшінші нәрселер еліктесе немесе атап өткен әр қилы еліктеуші бейнелер тұлғаның негіздеріне, бақытқа және оның сатыларына еліктесе, сонда бірімен-бірі келіседі. Еліктеу сапасы тұрғысынан қарағанда немесе бұлардағы даулы жерлердің санының аздығы және айқындығының шамалылығы тұрғысынан қарағанда, бұлардың бәрі тең бағалы болса, онда осы бейнелердің бәрін немесе кез келгенін пайдалануға болады. Ал егер бұлар бірінен-бірі өзгеше болса, онда еліктеу сапасы тұрғысынан ең жетілген бейнелер және бұлардың ішінде даулы жерлері әлде мүлдем жоқ, немесе мұндайлар аз, немесе мұндай жерлер оншалықты айқын емес және ақырында, шындыққа анағүрлым жақын бейнелер алдымен таңдалуға тиіс. Дегенмен, басқа еліктеуші бейнелер керексіз деп тасталады.

ЖЕТІНШІ БӨЛІМ

ҚАЙЫРЫМДЫ ҚАЛАҒА (ЕЛГЕ) ТЕРІС ҚАЛАЛАР (ЕЛДЕР)

(99-бет) Қайырымды қалаға надан қала, адамгершіліксіз қала, адасқан қала, сондай-ақ қайырымды қалада тұратын жеке индивидтер қарама-қарсы болады. Қалалардағы мұндай индивидтер /35/- бидайдың арасындағы қарақастар, егіндік жердегі дөңбек тастар немесе егіндегі және бау-бақшадағы арам шөптер тәрізді. Осыдан кейін, жаратылысынан хайуан тәріздес адамдар келеді. Жаратылысынан хайуан тәріздес адамдар қала тұрғындары болып табылмайды және бұлардың қалалық бірлестіктері мүлдем жоқ. Бұлардың ішінде қайсыбірі мал тәріздес, басқа біреулері - жабайы аң тәрізді, ал осы соңғылардың ішінде қайсыбіреулер жыртқыш хайуан тәріздес. Сондықтан бұлардың арасында тағы жерлерде жеке - дара жүретіндері бар, ал бірігіп тұратын болған күнде де бірімен - бірі хайуанша шағылысып тұратындары да бар. Осылардың кейбіреулері тек шикі етпен қоректенеді, кейбіреулері өсімдік өсіреді, ал басқа біреулері тапқан олжасын жыртқыш аңша жұлқылап жейді. Бұлар ел тұратын мекендерден шеткері (100-бет) жерлерде - қиыр солтүстікте немесе қиыр оңтүстікте тұрады. Хайуандарға қалай қарайтын болсақ, оларға да солай қарауымыз керек. Бұлардың ішінде үй хайуандары тәрізділерін және ептеп қалаларда пайдалануға болатындарын тірі қалдыруға, оларды құлға айналдырып, үй хайуандары есебінде пайдалануға болады. Ал енді пайдалануға болмайтындарын немесе зияндыларына зиянды хайуандарға істейтін амалдарды қолдану керек. Дәл сол сияқты, қала тұрғындарының хайуан тәріздес болып шыққан балаларына да осыны істеу керек.

1. Надан қала

Надан қалалардың тұрғындарына келетін болсақ, бұлар қала тұрғындары болып табылады. Бұларға тән қала өмірі және қалалық бірлестіктер әр қилы болады: бұлардың ішінде қажет қалаларда қажеттік қоғам бар, айырбас қалаларында айырбас қоғамы, пасықтық қалада пасықтық қоғам, даңғой қалаларда даңғой қоғам, мансапқор қалаларда мансапқор қоғам, ұжымдарымен азат қалаларында азат қоғамы бар:

А) Қажеттік қаласы мен қажеттік қоғам дегеніміз - дененің өмір сүруі және қорғану үшін, қажеттілердің бәріне ие болу үшің өзара көмек көрсету (101 - бет) ісі бар қалалар. Бұларға ие болудың әдістері әр қилы болып келеді: бұл әдістер - егіншілік, мал өсіру, аңшылық, ұрлық және т.б.

Аңшылық пен ұрлық [шапқыншылық] әдістерінің әрқайсысы құпия да, жария да болуы мүмкін. Қажеттік қалаларының ішінде қажетті нәрселерге ие болу үшін барлық өнерлерді пайдаланатындары болуы мүмкін және сондай-ақ қажетті нәрселерді өнердің бір ғана түрі арқылы табатындары болуы мүмкін: бір ғана егіншілік немесе өнерлердің басқа бір түрі арқылы. Бұлардың тұрғысынан қарағанда, ең лайықты адамдар болып табылатындар сол қаланың тұрғындарына тән қажетті нәрселерді тауып алуда неғұрлым қу, неғұрлым басқарғыш, неғұрлым сақ адамдар. Бұларға басшы болатындар қажетті нәрселерді тауып алу үшін тұрғындарды пайдалануда неғұрлым басқарғыш, неғұрлым қу адамдар болады, осы нәрселерді өз қолдарына сақтап қалуда амал тапқыш немесе сол нәрселерді өзі бере алатын адамдар болады.

Ә) Айырбас қаласы және айырбас қоғамы деп ауқатты болуды және бай болуды көздеп, қажетті заттарды осы заттардың орнына жүретін нәрселерді: дирхемдер мен динарларды көбейте беру үшін, өз бастарының өмір сүруіне ең қажетті заттары жеткілікті бола тұрса да, қажеттінің сыртынан байлықтың, тойымсыз құлқынның соңына түскендіктен ғана заттарды жинаған үстіне жинай беруде тұрғындары біріне-бірі көмек көрсетіп отыратын қала мен қоғамды айтамыз. Мұның өзін олар не еселеп жинаудың барлық әдістерін қолдану арқылы немесе тек (102-бет) сол қалаға сай келетін әдістерді қолдану арқылы жүзеге асырады. Бұлардың ішінде ең бай адам және байлыққа жетуде бәрінен де қулығын асырған адам қадірменді адам болып есептеледі. Тұрғындардың бай болу қамын жейтін және сол байлықты сақтауды жақсы басқаратын адам бұларға басшы болып табылады. Мұнда көкейтесті мұқтаждарды қанағаттандыру үшін бай болудың барлық әдістері қолданылады: егіншілік кәсібі, мал өсіру, аңшылық және ұрлық, сондай - ақ сауда-саттық, жалдау сол сияқты ерікке негізделген әрекеттер жасалады.

Б) Пасықтық қаласы мен пасықтық қоғамы деп көңіл көтеру, әзіл-күлкі немесе осы екеуімен де айналысып, ішіп-жеу, ойнас жасау арқылы сезім рақатына бату тұрғын адамдарды біріне-бірі көмектесетін қала мен қоғамды айтады. Мұнда ең зор рахат күн көру үшін қажет нәрселер емес, тәнге пайдалы нәрселер, тек қана көңіл рақатшылығына бату, мысалы, көңіл көтеру, әзіл-күлкі ең зор рақат болып саналады. Надан қала тұрғындарының ойынша бұл қала бақытты, өзіне-өзі риза қала болып есептеледі, өйткені бұл қала қажетті заттар мен байлыққа ие болғаннан кейін мақсатына жетеді. Бұлардың ішінде ләззаттану үшін қажетті қаржылары мен заттары ең коп адам ең қадірменді, ең бақытты және ең риза адам болып табылады.

В) Даңғой қала және даңғой қоғам деп, тұрғындары бұларды сөзбен де, іспен де мадақтап, басқа қалалардың тұрғындары бұларға сый-сыяпат жасап, өздері де бірін-бірі мадақтап тұруы үшін біріне-бірі көмек көрсететін қала тұрғындарын айтады. (103- бет) Бірін-бірі мадақтау тепе-теңдік негізінде немесе бірінің басқа біреуінен артықшылығы негізінде жүзеге асады.

Екі жағының да тең болу негізінде, қадірлеудегі бір кезде бір жағы екінші жағына белгілі бір түрде құрмет көрсетсе, тағы бір кезде екінші жағы біріншісіне дәл сондай немесе одан асырып құрмет көрсеткенді айтады.

Артықшылық негізінде қадірлеу деп, бірінші жағы екінші жағына құрмет жасаса, ал екінші жағы біріншіге онан асыра бір құрмет жасағанды айтады.

Лайықтылық жөнінде де осыны айтуға болады. Біреу пәлендей бір құрметке лайық болса, екінші біреу одан көбірек құрметке лайық болады. Ал надан қаланың тұрғындарында лайықтылық дегеніміз қайырымдылық емес. Оларда лайықтылық дегеніміз әлде байлық, әлде рақат көруге немесе көңіл көтеруге жеткізетін нәрселер. Болмаса, осы екеуінің де бірге болуы.

Адамның қажетін өтеу үшін қажетті заттарға мейлінше мол болуы немесе адамның пайдалы болуы, яғни сол лайықтылыққа жетуге жағдай жасауға қабілетті болуы [оларда] лайықтылық деп саналады.

Надан қаланың көпшілік тұрғындарының аса құрметтейтін тағы бір нәрсесі - жеңіс. Олардың көбінің пікірінше, жеңіп шыққан адам бақытты болып саналады, демек, мұны да надан қала тұрғындарының лайықтылық істерінің санатына қосу керек.

Бұлардың пікірінше, адам бір жолғы немесе көп жолғы жағдайларда жеңіп шығуымен белгілі болғаны үшін, не өзі - өздігінен немесе өзін жақтаушылардың көптігі мен күші аркасында (104-бет) болмаса осы екеуінің аркасында жеңіліс көрмегені үшін құрметтеу керек. Демек, оның өзі басқадан зорлық-зомбылық көрмей, қалаған кезінде езі басқаға зорлық-зомбылық көрсете алатыны үшін ол құрметтеледі. Бұларда мұндай жағдай бақыт деп саналып мұндай адам құрметті, қадірмен адам болады. Бұл жөнінде ең лайықты адам оларда ең зор құрметке ие болады.

Атақты адамға келетін болсақ, олардың пікірінше, атақ бұрын өткен ұрпақтан мирас болып қалады, атап айтқанда, егер оның әкесі мен ата-бабалары бай болған болса немесе рақат өмірге кенелу үшін қымбат нәрселерге ие болып қаржы-қаражат мол болса, немесе олар көптеген нәрселерде ұтып шыққан болса және соның арқасында басқаларға пайда келтірген болса: бір топ адамға немесе қаланың барлық тұрғындарына; немесе олар өздерінің сұлулығымен, төзімділігімен және ажалдан қаймықпайтын айбатымен, яғни жеңіске жету қарулары болып табылатын нәрселермен көзге түскен болса, атақты болады.

Тепе-теңдік негізде құрметтеу туралы айтатын болсақ, мұның өзі құрметке қарағанда одан тысқары бірдеңемен немесе құрметтің өзімен келетін нәрсе, өзі қызғанышпен қарап жүрген адам мұны қадірлеу үшін сол адамға құрмет көрсеткенде болатын нәрсе, мұндайлар, мысалы, базардағы сауда-саттық үстінде болатын құрметтеу сияқты.

Тағы да, олардың пікірінше, құрмет жасаушының үстінен қарайтын адам үлкен құрметке лайықты. Бұл жөнінде алғанда, артықшылықтың сатыларымен жоғарылай беру қаланың басқа тұрғындарына қарағанда ең жоғары құрметке лайықты адамға барып жеткенше, тоқтамай жүре береді. Қала басшысы және оның әкімі осы болады. Егер бұл осылай болатын болса, онда сіңірген еңбектерін өзіміз жоғарыда атап өткен жағдайлармен салыстырғанда, ол адам ең жоғарғы дәрежелі лайықтыққа ие болуға тиісті. (105-бет) Егер ол қалада құрмет тұту атақтылығына ғана негізделген болса, онда ол адам сондай-ақ басқаларға қарағанда анағүрлым атақты адам болуға тиісті.

Нақ осы сияқты, егер оларда құрмет тұту тек қана байлыққа негізделген болса, онда біреудің біреуден артықшылығы және қадірмендігі байлығы мен атағына қарай болады. Ал атағы да, байлығы да жоқ адамдар басшылыққа да, құрметке де мүлдем қатысы жоқ. Бұлардың артықшылығы бұлардан басқа ешбіреудің асып түсе алмайтындығында болғандықтан осындай адамдар ең жақсы абырой құмар басшы болып табылады. Егер осындай басшы қала тұрғындарының пайдасы үшін және олардың құштарлығын қанағаттандыру үшін басқалардың бәрінен асыра әрекет жасайтын болса, онда мұның мәнісі сол, ол адам байлыққа жетуде, рақатқа, құрметке және қала халқы тілеген үшін бұларға пайдалы адам деген сөз, бұл адам қала жұртына сол нәрселерді әлде өз жанынан береді немесе өзінің дұрыс басқаруымен және сол нәрселерді қала тұрғындарының игілігіне де сақтауымен пайдасын тигізеді.

Қала тұрғындарына осы нәрселерді бергенде, құрметтен басқа ештеңе талап етпей беретіндер әкімдердің ішінде ең қадірмендісі болып табылады.

Мысалы, әкім оларға байлық бергенде оның есесіне олардан байлық талап етпейді немесе оларды рақатқа бөлегені үшін өзіне рақат беруді талап етпейді, сөзімен де, ісімен де тек сыйлауды, мадақтауды, құрметтеуді және таң-тамаша қалуды ғана тілейді. Тұрғындар мұның атын көзі тірісінде, өлгеннен кейін де ұзақ заман халық арасында қастерлеп жүргенді ғана тілейді. Дәл осындай адам олардың ішінде қадірменді болады. Ол қала тұрғындарына сыйлау үшін, олардың байлыққа, рақатқа құмарлығын қанағаттандыру үшін немесе осының екеуімен де қанағаттандыру үшін ақшаға, байлыққа мұқтаж боп жүреді, олардың сол байлығы мен рақатын сақтағысы келеді. Оның осы бағыттағы іс-әрекеті қаншалықты аумақты болған сайын, оның байлығы да соншалық мол болуға тиісті, өйткені бұл байлық сол қала тұрғындарының байлығы сияқты. (106-бет) Осындай сый-сыяпат жасауды ізгілік және кішіпейілділік іс деп санаған әкімдердің кейбіреулері байи түсуге тырысады. Бұл ақшаны олар жер салығы түрінде қала тұрғындарынан жинайды немесе басқа халықты жеңіп, оның байлығын тартып алады да, оны қазынаға салады, қаланың көптеген шығынын өтеу үшін өз жұртының меншігіне айналдырады; сондағы көздеген мақсаты - осы арқылы бұрынғыдан үлкен құрметке жету.

Алайда атаққұмар әкім барлық әдіс-тәсілдерді қолдана отырып, өзінің және өз балаларының атын мәңгі қалдыруға, өз балаларын өзінің ескерткіші етіп қалдыруға, өз балаларына немесе өз руына өкімет билігін қалдыруға тырысуы мүмкін. Сонсоң, ол байлықты күшпен басып алып, оны басқаға пайдаландырмауы, басқа халық та бұған бас иіп түру үшін, оны өзіне бағындырып алып, жұрт қадірлесін, құрмет тұтсын деп, дүниені үсті-үстіне жинай беруі, басқа ешбіреуге емес, тек өзіне ғана тән заттармен, мысалы, үй-ішінің сәулеті, сән-салтанатымен, ұлық дәрежемен, шен-шекпенмен өзін ерекше тұтуы мүмкін.

Сонан кейін ол адамдардан алшақтай түседі. Егер өзінің өкімет билігі нығая түссе, атаққұмарлық заңдар шығаруы және оның өзі мен руы басқалардың үстінен патшалық құруы тиіс деген пікірді халықтың құлағына құюы мүмкін. Бұл жағдайда ол адамдарды дәреже - дәрежеге бөліп, осы үшін сый-құрметке ие болады және әрбір дәрежедегі адамдарға атақтың белгілі бір түрлерін және атақ әперетін нәрселерді, айталық, мыналарды: байлық, киім-кешек, үй-жай, тиісті шен, мінетін көліктер және адам дәрежесін көтеретін басқа нәрселердің бәрін тағайындайды. Мұның бәрін ол дәрежесіне қарай үлестіреді. Осының нәтижесінде әкімнің мәртебесін көтерушілердің оған жасайтын құрметі артып, көмектесуші адамдардың ықылас-ынтасы күшейіп, оған бас иіп, тағзым ететін тұлғаға айналады. Қала тұрғындарының ішінде атаққұмарлар басшыға жиі барып, оны өзінің құрмет тұтатынын есіне сала берген сайын, ол өзі де сый-құрметке ие болады, сөйтіп бұлар да өзінен төмен сатыда тұрғандар тарапынан да, жоғары тұрғандар тарапынан да қадірмен адамға айналады.

(107-бет) Біз қарастырған барлық белгілері бойынша бұл қала, әсіресе құрметтеудің және құрмет етілетін сатылардың мақсаты пайдалы іске айналып осы сияқты нәрселер басқалардың бәріне де пайдасына айналса, қайырымды қалаға ұқсас болып шығады.

Бұл қала надан қалалардың ішіндегі, яғни тұрғындары надан деп немесе осы сияқты басқа атаулармен аталатын қалалардың ішіндегі ең жақсысы. Алайда, егер онда атаққұмарлық барлық шегінен асып түсетін болса, онда ол жендеттер қаласына айналады. Ал егер ол өзгеріп, ерікті қалаға айналса, онда мансапқор қала болады.

В) Мансапқор қала және мансапқор қоғам жеңіске жетуде біріне-бірі көмектесетін адамдардан құралады. Ал бұл адамдарының бәрі мансапқорлықтың төңірегінде біріккен болса ғана іске асуы мүмкін. Бірақ бұлардың арасында мансапқорлықтың азды - көптігіне, жеңіс түрлеріне және адамдарды жеңіске жеткізетін заттардың түрлеріне байланысты айырмашылықтар бар. Мысалы, қайсыбіреулер адам қаны үшін жеңісті қалайды, басқа біреулері - оның ақшасына бола жеңісті қалайды, үшіншілері – өзгені құлдыққа айналдыру үшін жеңіске ұмтылады. Бұл мәселеде мансапқорлықтың азды-көпті дәрежесіне қарай адамдар айқын жіктерге бөлінеді: (108-бет) бұл бірде адам өміріне қастандық жасау, бірде оны күл етуге құмарту, немесе олардың ақшасын алуға құмарту болуы мүмкін. Осының бәрінде де адамның ұмтылатын мақсаты жеңіс, жеңілушінің мұны жеңетіндей ешбір амалы қалмайтын етіп жеңіп, оны өзіне бағындыру, құлына айналдыру, ал жеңушінің түгел қол астында болуы үшін, мансапқор адамдар бұлар жөнінде не қаласа, соның бәріне ерікті болу, жеңілушімен ешбір есептеспеу, қарсылыққа кездеспеу.

Бұлардың қайсыбіреулері үстемдік қол астындағыларға жақсы қарау деп білсе, екінші біреулері зорлыққа немесе қаталдыққа негізделген деп біледі. Сондықтан қан құмарлықпен әрекет жасаушылардың көпшілігі, егер езінің жауы ұйықтап жатса, оны өлтірмей, қашан ол оянғанша оның ештеңесіне тимейді. Оны бағындырып, жеңіп алу үшін алдымен оның қарсылық жасағанын күтеді, сөйтіп күшін асырып, жеңуге тырысады. Осы адамдардың қайсысы да жеңісті құмартады. Сондықтан ол кез келген басқаны жеңуге ынтық. Ал енді біреулері басқа біреулердің қанын төгу, ақшасын тартып алуды қажетсінбестен, ол үшін күресуден бас тартады. Оларды тірі қалдырып, өзіне бағындырып алады, біріне - бірі жәрдемдеспейді, бірақ басқаларды жеңу үшін біріне-бірі кедергі жасамайды.

Бұлардың басшысы басқаларды жеңіп бағындыруға бағытталған басшылыққа бәрінен күшті шығады. Ылғи да жеңіп шығуға келгенде, басқалардан жеңілем екен деп сескенбей, ең айлакер, ең амалшыл осы болады. Бұлардың басшысы да, әкімі де - осы.

(109-бет) Бұлар басқалардың бәрінің жауы, бұлардың ұстаған әдет-ғұрпы, жүріс-тұрысы басқаларды жеңуге мейлінше бейімделген. Бұлар әлде коп жеңіске ие болғанын немесе жеңісінің зор болғанын, не болмаса құрал-сайманы мен қару-жарағын мақтаныш етіп, бәсекелеседі. Жеңіске және соған жетудің айла-амалдарына қабілеттік - не адамның пікірінде немесе оның денесінде, не болмаса денесінен тысқары болады.

Денесінде дейтініміз мысалы, адам табанды болу мағынасында; денесінен тысқарыда дейтініміз оның қару-жарағы сай болуы мағынасында; оның пікірінде дегеніміз басқаны өзіне бағындыруда ақыл-парасатты болуы мағынасында. Бұларға тән қасиеттер: табандылық, тайсалмаушылық, аяусыз қаталдық, әр кеуделік, ішіп-жеуге мешкейлік, құштарлық та, барлық игілікке ие болып алу да, зорлап та, бағындырып та барлығын жеңуге талпынуда ешбір қанағатсыздық.

Қаланы тұтас алғанда оның тұрғындарды жеңіп алуға тырысу себебі басқаға ие болу емес, оларға бірігу қажеттігі деп есептеуі мүмкін. Бірақ, жеңіліс табушылар бір қаланың ішіндегі өз көршілері болуы да мүмкін. Сонсоң, жеңушілер басқаны жеңіп алып, бағындыруға (110-бет) құмарту дәрежесі жағынан әлде тепе-тең жағдайда және тепе-тең сатыда болуы немесе жеңілген көршілерін жеңіп шығуда бірінен-бірінің қабілеті не асып, не кем түсетін болуы мүмкін. Сол сияқты, бұл қаланың тұрғындары басқаны бағындыру қабілеті және өздерінің көзқарасы жағынан өздерін басқаратын және бағындыру шараларын қолдану жөнінде нұсқау беріп отыратын әкімге жақын болуы мүмкін. Ал жеңіске тырысушы жалғыз ғана адам болуы да мүмкін. Осы жалғыздың қарамағында барлық адамдарды бағындыру ісіне жәрдем көрсететін адамдары болады. Бұл адамдар басқалардың бірдеңесіне ие болуға, бірдеңесін тартып алуға тырыспайды, олар тек жеңуді ғана көздейді, бір осыған бола тырысады. Ол адамның өмір бейнесі, табандылығы осылай болған жағдайда, басқаларды жеңу үшін оған бір ғана осының өзі жетіп жатыр. Мұндай адамға қолғабыс жасаушылар бұл жөнінен алғанда сол адамның айтақтайтын иті, аңға салатын қаршығасы сияқты.

Қаланың соңғылардан басқа барлық халқы сол жалғыздың не тілесе соны істейтін құлдары, өзімдікі дейтін түгі жоқ, жәбір шеккен, бағынышқа душар болған құлдары болады. Бұлардың кейбіреуі сол үшін жер өңдейді, басқа біреулері сауда-саттық жасайды, ал әкім болса бір ғана мақсатты көздейді, ол мақсат - басқалардың бәрінің өзіне бағынышты болғанын, өзі үстем болғанын, олардың зәбір шеккенін көру, басқалардың ешқандай пайда келтірмейтінін, тек кемтарлықта, бағынышта болғанын және осы мансапқор қала оларды билеп отырғанын көру. Бұл қаланың барлық тұрғындары бірдей мансапқор бола бермеуі мүмкін, бұлар қаланың тек жартысы ғана болуы мүмкін, бірақ мансапқор қала деген атақты ондағы тұрғындардың бәріне түгел қолдануға болады.

(ІІІ - бет) Қала жеңістің тек бір түріне ғана талпынып, бір ғана осының өзінен рақат табатын болса ғана оны осы мағынада ғана мансапқор қала деп атауға болады. Егер қала тұрғындары жеңісті қалағанда не тұтыну заттарына, немесе байлыққа ие болу, не болмас рақатқа кенелу үшін, немесе құрметке ие болу үшін, немесе осылардың бәріне бірдей ие болу үшін жеңісті қалайтын болса, онда бұл басқа бір түрдегі мансапқор қала болып табылады, ал бұл қалалардың тұрғындары туралы бұрынырақта әңгіме еткенбіз. Осындай қалалардың бәрін кейбір адамдар мансапқор қалалар деп атайды, бірақ бұл атаққа анағұрлым лайықтылары осы мақсаттың үшеуін де зорлық-зомбылық арқылы жүзеге асыратын қалалар.

Бұл қалалар үш түрге бөлінеді: мансапқорлық тұрғындарының біреуіне ғана, тұрғындардың жартысына немесе тұрғындарының бәріне түгел тән болатын қалалар /36/.

Бұлар басқаларды өзіне бағындырып, жазалауға тырысқанда, не бағындыру, не жазалау емес, басқа бір мақсатқа және басқа бір ниетке бола бағындырып, жазалауға тырысатын болуы мүмкін.

Демек, жеңіспен бірге тағы басқа бір мақсатты көздейтін басқаша қалалар да болады.

Бір қала жеңіске немен болса да, қалай болса да жетуге тырысады. Бұл қалаларда өзіне түк пайдасы болмаса да басқаға зиян шектіру тәртіпке айналған. Мысалы, зорлық-зомбылық жасауға құнығудың салдарынан біреуді өлтіру осыған жатады. Бұл арада қайсыбір күрес пасық нәрсе үшін болып отыр, арабтар туралы осылай деп айтады.

Екінші бір қала жеңіске құмартқанда өз тұрғындары пасықтық деп атамай, мәртебелі деп, абзал деп артықша бағалайтын нәрселер үшін құмартады, ал бұл жағдайда, егер соларды зорлық-зомбылық қолданбай қолға түсіре алатын болса, онда олар зорлыққа бармайды.

Үшінші бір қалада бағалы (112-бет) заттардың бірін қолға түсіруге көмектеседі деп сенгенде ғана басқаға зиян шектіреді, басқаны өлтіреді. Ал егер сол қалаған нәрселерін күш қолданбай немесе күрес жүргізбей-ақ молынан алуға немесе жеткілікті мөлшерде алуға болса, басқа бір адамнан ерікті сыйлық ретінде ала алатын болса, онда олар осының өзімен-ақ қанағаттанады, күш қолданбайды, күрес жүргізбейді. Мұнда адамдар да өте әрекетшіл, өте қадірменді адам болып саналады. Бірінші түрдегі қаланың тұрғындары, басқаларды жеңіп шығып, бағындырылғандардан тек қажетті нәрселерді ғана алумен қанағат етеді. Жеңіп шыққандар ақша үшін немесе басқаларды құлдыққа салу үшін қашан олар осының бәрінен жұрдай болғанша күрес жүргізеді, бірақ жеңіп болғаннан кейін және өзінің қалауын, көздеген талабын қанағаттандырғаннан кейін, солардың бәрін қалдырып кетеді, өзіне деп ештеңе алмайды - мұндай жағдайлар да болады. Мұндай адамдар да мадақтауға, сый-құрметке лайықты адамдар. Атақ ие болу үшін атаққұмар адамдар осы нәрселердің көбісін қолданады.

Мансапқор қалалар атаққұмар қалалардан гөрі анағұрлым қатал, аяусыз келеді. Бұлар қала жұртының көз алдында ез байлығына масаттанады, ойын-күлкіге, тамашаға беріледі, өйткені бұлар өздерін барлық басқа қалалардың тұрғындары ішінде ең қадірмендісіміз деп көрсетеді, осыған сәйкес басқа тұрғындарды менсінбей қарайды. Не күш жоқ, не атаққа деген құмартуы жоқ бұл қалалардың алдында мансапқор қалалардың тұрғындары өктемділік, тәкаппарлық көрсетеді, даңғойланады, мақтаныштық білдіреді, ол қалалар бұлардың өздері ұстаған дәстүр - жолды ұстамағаны үшін, бақыттың әлгіндей екі түрінің бірде-біріне мұқтаж болмағаны үшін, өздері таңдаған өмірдің мақтаулы сапаларына мысалы, еркіндікті, сәулеттілікті іздегені үшін оларды тұрпайыларға жатқызады. Сондықтан бұлар өздерін тәкаппармыз, ұлықпыз, өктембіз деп (113-бет) мүмкін тіпті әрекетшіл деп атауға да лайықпыз деп есептейді.

Енді бұлар байлыққа, ойын-күлкіге, сауық-сайранға құмар болатын болса, олар осыған қолөнерінің арқасында емес, өздерінің тек жеңіске қабілеттілігі арқасында жетеді. Бұлар үшін байлықтың да, сауық-сайран өмірге жетудің жолы да зорлық-зомбылық жасау. Ал жеңіс бұларды онан бетер даңдайсыта түседі. Бұлар қатал адамдарға жатады. Ал біріншілерге келетін болсақ, олар ақылсыздар.

Сонымен, атаққұмар адамдардың ішінде сый-құрметті тек соның өзі үшін емес, байлық үшін іздейтіндер бар. Бұлардың ішінде басқаларды өздеріне құрмет көрсеткенде, тек сол арқылы солардан, не басқалардан байлық келіп түсіп жатсын деп қана құмартады. Бұлар өкімет билігіне құмар болғанда қала тұрғындарының өзіне бағынып тұруын құмартады. Ондағысы - осының арқасында байлыққа ие болу. Олардың көбі байлыққа ұмтылады. Өкімет билігіне және басқаларды өзіне бағындыруға құмар болғанда, көбінің көздейтіні байлыққа не болып алып, оны өз рақатына жұмсау. Олар былай есептейді: өздерінің басқаға өктемдігі және басқалардың оларға бағынуы неғұрлым күшті және толық болған сайын, солғұрлым рақаты да көп болмақ. Олар қала тұрғындарын өз билігінде ұстауға тырысады, ондағы мақсаты - соларға үстем болу және тұрғындардың ішінде бірде-біреуі мұнымен тайталаса алмайтындай зор байлыққа жету, ол байлықты көңіл шаттығына, өлшеусіз ішіп-жеуге, зинақорлыққа жұмсау, бұл жөнінде оған ешкім теңесе алмайтындай байлықтың саны мен сапасына ие болу.

(114-бет) Ұжымды қала - бұл әрбір тұрғыны не қаласа, соны істеуге ерікті қала /37/. Мұның тұрғындары біріне-бірі тең. Бұлардың заңдары жеке адамдардың ешқайсысына ешбір артықшылық ал бұл қалалардың тұрғындары туралы бұрынырақта әңгіме еткенбіз. Осындай қалалардың бәрін кейбір адамдар мансапқор қалалар деп атайды, бірақ бұл атаққа анағүрлым лайықтылары осы мақсаттың үшеуін де зорлық-зомбылық арқылы жүзеге асыратын қалалар.

Бұл қалалар үш түрге бөлінеді: мансапқорлық тұрғындарының біреуіне ғана, тұрғындардың жартысына немесе тұрғындарының бәріне түгел тән болатын қалалар /36/.

Бұлар басқаларды өзіне бағындырып, жазалауға тырысқанда, не бағындыру, не жазалау емес, басқа бір мақсатқа және басқа бір ниетке бола бағындырып, жазалауға тырысатын болуы мүмкін.

Демек, жеңіспен бірге тағы басқа бір мақсатты көздейтін басқаша қалалар да болады.

Бір қала жеңіске немен болса да, қалай болса да жетуге тырысады. Бұл қалаларда өзіне түк пайдасы болмаса да басқаға зиян шектіру тәртіпке айналған. Мысалы, зорлық-зомбылық жасауға құнығудың салдарынан біреуді өлтіру осыған жатады. Бұл арада қайсыбір күрес пасық нәрсе үшін болып отыр, арабтар туралы осылай деп айтады.

Екінші бір қала жеңіске құмартқанда өз тұрғындары пасықтық деп атамай, мәртебелі деп, абзал деп артықша бағалайтын нәрселер үшін құмартады, ал бұл жағдайда, егер соларды зорлық-зомбылық қолданбай колға түсіре алатын болса, онда олар зорлыққа бармайды.

Үшінші бір қалада бағалы (112-бет) заттардың бірін қолға түсіруге көмектеседі деп сенгенде ғана басқаға зиян шектіреді, басқаны өлтіреді. Ал егер сол қалаған нәрселерін күш қолданбай немесе күрес жүргізбей-ақ молынан алуға немесе жеткілікті мөлшерде алуға болса, басқа бір адамнан ерікті сыйлық ретінде ала алатын болса, онда олар осының өзімен-ақ қанағаттанады, күш қолданбайды, күрес жүргізбейді. Мұнда адамдар да өте әрекетшіл, өте қадірменді адам болып саналады. Бірінші түрдегі қаланың тұрғындары, басқаларды жеңіп шығып, бағындырылғандардан тек қажетті нәрселерді ғана алумен қанағат етеді. Жеңіп шыққандар ақша үшін немесе басқаларды құлдыққа салу үшін қашан олар осының бәрінен жұрдай болғанша күрес жүргізеді, бірақ жеңіп болғаннан кейін және өзінің қалауын, көздеген талабын қанағаттандырғаннан кейін, солардың бәрін қалдырып кетеді, өзіне деп ештеңе алмайды - мұндай жағдайлар да болады. Мұндай адамдар да мадақтауға, сый-құрметке лайықты адамдар. Атақ - құрметке ие болу үшін атаққұмар адамдар осы нәрселердің көбісін қолданады.

Мансапқор қалалар атаққұмар қалалардан гөрі анағұрлым қатал, аяусыз келеді. Бұлар қала жұртының көз алдында өз байлығына масаттанады, ойын-күлкіге, тамашаға беріледі, өйткені бұлар өздерін барлық басқа қалалардың тұрғындары ішінде ең қадірмендісіміз деп көрсетеді, осыған сәйкес басқа тұрғындарды менсінбей қарайды. Не күш жоқ, не атаққа деген құмартуы жоқ бұл қалалардың алдында мансапқор қалалардың тұрғындары өктемділік, тәкаппарлық көрсетеді, даңғойланады, мақтаныштық білдіреді, ол қалалар бұлардың өздері ұстаған дәстүр - жолды ұстамағаны үшін, бақыттың әлгіндей екі түрінің бірде-біріне мұқтаж болмағаны үшін, өздері таңдаған өмірдің мақтаулы сапаларына мысалы, еркіндікті, сәулеттілікті іздегені үшін оларды тұрпайыларға жатқызады. Сондықтан бұлар өздерін тәкаппармыз, ұлықпыз, өктембіз деп (113-бет) мүмкін тіпті әрекетшіл деп атауға да лайықпыз деп есептейді.

Енді бұлар байлыққа, ойын-күлкіге, сауық-сайранға құмар болатын болса, олар осыған қолөнерінің арқасында емес, өздерінің тек жеңіске қабілеттілігі арқасында жетеді. Бұлар үшін байлықтың да, сауық-сайран өмірге жетудің жолы да зорлық-зомбылық жасау. Ал жеңіс бұларды онан бетер даңдайсыта түседі. Бұлар қатал адамдарға жатады. Ал біріншілерге келетін болсақ, олар ақылсыздар.

Сонымен, атаққұмар адамдардың ішінде сый-құрметті тек соның өзі үшін емес, байлық үшін іздейтіндер бар. Бұлардың ішінде басқаларды өздеріне құрмет көрсеткенде, тек сол арқылы солардан, не басқалардан байлық келіп түсіп жатсын деп қана құмартады. Бұлар өкімет билігіне құмар болғанда қала тұрғындарының өзіне бағынып тұруын құмартады. Ондағысы - осының арқасында байлыққа ие болу. Олардың көбі байлыққа ұмтылады. Өкімет билігіне және басқаларды өзіне бағындыруға құмар болғанда, көбінің көздейтіні байлыққа не болып алып, оны өз рақатына жұмсау. Олар былай есептейді: өздерінің басқаға өктемдігі және басқалардың оларға бағынуы неғұрлым күшті және толық болған сайын, солғұрлым рақаты да көп болмақ. Олар қала тұрғындарын өз билігінде ұстауға тырысады, ондағы мақсаты - соларға үстем болу және тұрғындардың ішінде бірде-біреуі мұнымен тайталаса алмайтындай зор байлыққа жету, ол байлықты көңіл шаттығына, өлшеусіз ішіп-жеуге, зинақорлыққа жұмсау, бұл жөнінде оған ешкім теңесе алмайтындай байлықтың саны мен сапасына ие болу.

(114-бет) Ұжымды қала - бұл әрбір тұрғыны не қаласа, соны істеуге ерікті қала /37/. Мұның тұрғындары біріне-бірі тең. Бұлардың заңдары жеке адамдардың ешқайсысына ешбір артықшылық жасамайды. Бұлардың біріне - бірінің және басқа қалалардың тұрғындарының билік жүргізуге олардың бәрінің бостандығын асыра түсуді көздейді. Олардың ішінде түрлі құлықтар, түрліше тіршілік қамдары, ниет - тілектер, сансыз көп заттармен көңіл көтеру кездесіп отырады. Олардың тұрғындары бір-біріне ұқсастығы да, айырмашылығы да бар толып жатқан топтарды құрайды.

Барлық осы қалаларды өз бойында біріктіретін бұл қалада пасықтық пен абзалдық ұштасып отырады, өзіміз жоғарыда атап өткендей, басшылықтың қандайы болса да кездеседі. Бұл қаланың жұртының өздерін басқаратын басшысының ешқандай қатынасы болмайды, өйткені бұлар өз басшыларын өздері тағайындайды, ал басшылық етушілер не істесе де өз бағыныштыларының еркін орындайды. Бұлардың басшылары бағыныштыларының еркіне бағынады, ал соңғылар басшылардың бұйрығына мойынсұнбайтын болғандықтан, бұл қалаларда шындығына келгенде басшы да жоқ, бағынушы да жоқ.

Оларда кімде-кім қала тұрғындарына еркіндік берсе, кімде-кім солардың тілегін, талабын қанағаттандырса, олардың осы еркіндігін қорғаса және солардың бір-біріне және дұшпандарына деген алуан түрлі тілек-талаптарын орындап, кімде-кім өзінің тілегін қажетті заттарымен ғана тежеп отыратын болса осылардың бәрі мадақтауға тұратын құрметті адамдар болып табылады.

Олар бағынатын ең қадірменді, ең лайықты адам осындай болады. Ал бұлардың басқа басшылары өз қол астындағы тұрғындардың қалауы мен талабына сәйкес игіліктерді тауып бере отырып, өздері сол тұрғындарымен тең дәрежеде болады, осынысы үшін қала тұрғындары бұлардың сіңірген еңбегіне лайық құрмет көрсетеді, мал-мүлік сыйлайды. (115-бет) Басқа басшыны қала тұрғындары өз дәрежесіне лайықты деп санамай, өздерін одан гөрі ізгілеу деп есептейді, өйткені олар бұл басшыға өз мүддесіне пайдаланбастан, сый көрсетіп ақша берген еді.

Бұл қалада сол қаланың тұрғындарының қалауын қанағаттандырудың аркасында немесе қала басқаруға ата-бабаларының өткендегі даңқы арқасында және басшылық етуге деген құқығына ие болудың арқасында елдің сый-құрметіне не болған басшылар болуы мүмкін. Бұл жағдайда осы қаланың тұрғындары осындай адамның басшылығында болады да, бұл қаланың тұрғындарының барлық надандық тілектері мен мақсаттары барынша толық формаға ие болады. Мұндай қала барлық надан қалалардың ішіндегі ең ғажайыбы, бақыттысы болады. Өзінің сыртқы бейнесі жағынан ең сәулетті, ең сұлу қала болады да, осының арқасында әрбіреудің сүйікті баспанасына айналады, өйткені бұл қалада қайсыбір адам болсын өзінің қалауы мен талабын қанағаттандыра алады. Сондықтан да жұрт осындай қалаға ағылып келіп жатады, осында қоныстап қалады. Бұл қаланың шеңбері есепсіз өсе береді. Мұнда әр түрлі адамдар туып, әр түрлі некелер қиылып, әрқилы жыныс байланыстары болады, мұнда тегі мен тәрбиесі әр түрлі балалар өседі. Бұл қала бір-бірінен өзгеше бөлшектері (116-бет) бар бір-біріне енетін көптеген бірлестіктерден тұрады, мұнда шетел адамдары тұрғылықты жұрттан ажыратылмайды, олардың қалауы мен талабы біріккен болады. Сондықтан жүре келе бір замандарда осы қаладан ең лайықты адамдардың тууы әбден ықтимал. Мұнда даналардың, шешендердің, ақындардың сан алуан түрлері кездесетін болады. Бұл қаладан бірсыпыра адам осы қаланың өзінен туған қайырымды қалаға бөлініп ауысуы мүмкін. Сондықтан, басқа надан қалаларға қарағанда, дәл осы қалада ізгілік пен зұлымдық көбірек қатар өмір сүре алады. Және бұл қала кеңейіп, халқы көбейген, толыққан сайын бұл онда ізгілік пен зұлымдық соншалық кеп және күшті қатар өмір сүре алады.





Әрбір надан қала өз алдында өз мақсатын қояды. Әрбір басшылық не ең қажет заттарға, немесе байлыққа, немесе жан рақатына, немесе сый-құрметке, даңққа, мадаққа, не жеңіске, немесе азаттыққа жетуді өз алдына мақсат етіп қояды. Сондықтан мұндай басшылық ақшаны түрлі нәрселер сатып алуға жұмсайды. Мұны әсіресе коллективті қаланың басшылығы жөнінде айтуға болады: мұнда тұрғындардың бірде-бірі басшылық жасауға басқа біреуінен кем лайықты болмайды және мұнда егер осылардың біріне өкімет билігін берген болса, онда мұның тұрғындары сол уақытқа деп билікті сол үшін сақтаған немесе олар осының арқасында онан ақша алуға және басқа сый-құрмет көруге тырысады.

(117-бет) Бұларда кімде-кім тұрғындардың сан алуан тілегі мен арманын, бұл армандары қаншалықты әр тарапты болса да, қанағаттандыру, бұларды жаудан қорғау үшін қажетті жақсы ақыл-ой мен тапқырлық көрсететін және өзі ең қажетті нәрселерді қанағат тұтып, өз пайдасына ештеңе алмайтын басшы ең қайырымды басшы болып есептеледі.

Оларда нағыз қайырымды басшы қала тұрғындарының қимыл - әрекетін басқарып, оларды бақытты өмірге бастап отыратын басшы, бірақ мұнда қала тұрғындары да өз тарапынан оның өзіне басшылық етіп отырады. Ал егер ол оларға басшылық етсе, онда ол кейіннен не орнынан ауыстырылады, не сол орында қалады немесе тиянақсыз басшылық орнына ие болып қалады.

Сол сияқты надан қаланың әрқайсысының тұрғындары өздерінің қарым-қатынастарына және тілектеріне сай келетін адамның тілегіне жету жолын жеңілдетіп, осыларға дәулет беріп, соны сақтайтын адамның басшы болғанын тілейді. Олар қайырымды адамдардың басшылық жасауын қаламайды және қабылдамай тастайды. Алайда қайырымды басшылықтардың пайда болуы бәрінен гөрі, әсіресе, қажеттілік қалалары мен коллективтік қалаларда неғұрлым мүмкін және оңай жүзеге асырылады.

Өмірге ең қажетті нәрселерге, байлыққа, жан рақатына, сауық - сайран мен сый-құрметке, зорлық-зомбылық жасау арқылы да, жеңіс арқылы да не болады, сондай-ақ мұның басқа да жолдары бар.

Өздерінің алға қойған мақсаттарына сәйкес қалалармен олардың басшылығы төрт түрге бөлінеді.

Олардың қайсыбіреулері өзінің мақсатына жеңіс арқылы және зорлық-зомбылық арқылы, ал басқалары басқа да жолдармен жетуге тырысады.

Бұларға жеңіс және зорлық-зомбылық (118-бет) арқылы жететіндердің және қарсылық жасау мен күш қолдану жолымен сол ие болған нәрселерін қорғайтындардың денесі шымыр, күшті болуға, ал бұлардың адамшылық құлқына аяусыздық, дөрекілік, ажалдан тайсалмаушылық қасиеттер тән болуға тиіс. Бұлар мұнымен бірге өзінің көздегеніне жету үшін құрал-сайман өнеріне және басқаларды қалай бағындыру амалдарына жетік болу керек деп есептейді. Бұл олардың бәріне тән қасиет.

Жан рақатына берілетіндер үшін және ішіп-жемге, әйел құмарлыққа жұмсақтық, ерік күшінің әлсіздігі сонша, оларда ашу-ыза күші дегеніміз тіпті болмайды немесе мүлдем дерлік жоғалып кетеді. Керісінше, басқаларда жан мен дене мүшелері ретінде ашу - ыза мен құштарлықтың күштілігі мен қайсарлығы сонша, бұлар осының екеуін бірдей қанағаттандырарлық әрекеттер жасауға мүмкіндік береді. Олардың жан дүниесінде ашу-ыза мен құштарлықтың өктемдігі бірдей болады.

Сонымен бірге өз құмарлығын қанағаттандыруға бар жанын салып, тырысатын және осыған қанша күш керек болса, соншалық күш жұмсайтын адамдар болады. Бұл ретте бойдағы ең абзал қасиеттер әрқашанда мейлінше пәс нәрсеге сарп етіледі. Атап айтқанда, ой қабілеті ашу-ыза мен құштарлық күштердің қызметіне жегіледі, ал ашу-ыза күші тағы да сол құштарлық күшінің қызметін атқарады. Адам бұл жағдайда өзінің ой-пікірін ашу-ыза әрекеті мен құштарлық әрекеті неліктен болады дегенді анықтау үшін сарп етеді. Ол ашу-ыза күшінің және оның мүшелерінің әрекетін ішіп-жеу рақатын, зинақорлық рақатын қанағаттандыру үшін және осыларға қолы жетіп, соны сақтауға жағдай туғызатын нәрселерге жұмсайды.

Мұндайларды дәулетті түріктер мен арабтардан - шөлді жер (119-бет) тұрғындарынан көруге болады, өйткені өкімет билігіне талпыну, ішіп-жеуге мешкейлік пен зинақорлыққа құштарлық бұл адамдарға тән қасиет. Сондықтан бұлар әйелге табынады. Олардың көбі бұзық жолға түседі де, мұны азғындық деп есептемейді, рухани дүниесі жыныс құштарлығына белшесінен батса да, одан бойын тартпайды. Осылардың көбінің жыныстық қатынаста көрген - білгенінің бәрін әйелдер алдында мақтаныш етіп айтып отырғанын кездестіруге болады. Олар әйелдердің көз алдында өздерінің дәрежесін арттыру үшін еш нәрседен тартынбайды. Әйелдердің жамандаған нәрсесін олар жамандық, ал олардың мақтағандарын жақсылық деп санайды. Олар әйелдердің әуесқойлығының бәрін орындайды, сөйтіп, бұлар көбіне әйелдің жетегінде болып, үй тұрмысын әйелдері басқарады. Олардың көбі осы себеппен әйелдерді байлыққа үйретіп, оларды ауыр еңбекке жекпейді. Әйелдерді сәнқойлыққа және бос отыруға үйретіп, ең ауыр қара жұмыстың бәрін өзі орындайды.

2. Пасық қала

Пасық қала - бұл тұрғындары әуелгі бастамаға сеніп, бақытты қиялдап, соны арман ететін, соған сеніп, бақытқа жеткізетін әрекеттерді басшылыққа алатын, оларды біле, сене тұрып, бірақ сол әрекеттердің бірде-бірін орындамайтын, қайта, өздерінің арманы мен тілегі жағынан белгілі шамада надан қалалардың (120- бет) тұрғындары мақсаттарына: сый-құрметке, жеңіске және тағы сондайларға жетуге бейім тұратын өздерінің барлық әрекеттерін және қабілетін соған бағындыратын қала.

Бұл қалалардың түрлері сан жағынан надан қалалардың түрлеріне дәл келеді, өйткені олардың әрекеттерінің бәрі надан әрекеттер болып табылады және мінез-құлықтарының бәрі надан мінез-құлықтар. Бұлардың надан қалалардың тұрғындарынан айырмашылығы тек өздерінің көзқарастарында ғана. Бұл қалалардағы тұрғындардың бірде-біреуі мақсатқа мүлдем жете алмайды.

3. Адасқан қала

Адасқан қалаларға келетін болсақ, бұлар - тұрғындары жағдайлар туралы түсініктері жалған, біз айтқан ұғымдарға тіпті сәйкес келмейтін түсініктерді өздеріне басшылық етіп алған қалалар. Оларда әуелгі бастама туралы біздің айтқандарымызға сәйкес келмейтін жалған түсініктер мен бақыт туралы шын бақытқа сәйкес келмейтін түсініктер қалыптасқан. Оларда бақыт туралы жалған ұғым пайда болған. Олар ешқашан бақытқа жеткізе алмайтын әрекеттер мен көзқарастарды басшылыққа алады.

Әрекет жасаушылар

Қайырымды қалалардағы индивидтер көптеген түрлерге бөлінеді. Олардың ішінде (121-бет) бақытқа бастайтын әрекеттер жасаушылар бар, бірақ бұлар өздерінің әрекеттерінде шын бақытқа емес қайдағы бір басқа бақытқа ұмтылады, соның арқасында адам сый-құрметке, билікке, байлыққа және тағы сондай игіліктерге жете алады.

Бұлардың ішінде надан қаланың кейбір қағидалары мен мақсаттарын басшылыққа алатындар бар, бірақ оларға қайырымды қалалардың заңдары мен қағидалары кедергі жасайтын болғандықтан, бұлар заң шығарушының аузына қарайды және солардың жазғандарында айтылған сөздеріне қарайды, сөйтіп оларды өздерінің тілегіне сәйкес түсінеді. Осылай түсіну арқылы олар сол қағидаларды бұрмалайды. Мұндай адамдар бұрмалаушылар деп аталады.

Бұлардың ішінде бұрмалауға тырыспайтындары да бар, бірақ заң шығарушыны дұрыс түсінбегендіктен және оның айтқандарын жете ұқпағандықтан, олар қала заңдарын заң шығарушының түсіндіруі бойынша түсінбейді, сөйтіп бұл адамдардың іс-әрекеттері бірінші басшының мақсаттарына сәйкес келмейді. Олар мұнда дұрыс түсінбегендіктен әрекеттерін қате жасайды. Бұлар - дінді (заңды) бұрмалаушылар.

Басқа бір адамдар өздерінің сөздерінде өздеріне және басқаларға арналған заңдарды бұзып, бұрмалауы мүмкін, бірақ, осылай ете отырып, олар қайырымды қалаға қарсы әрекет жасамайды, қайта, керісінше, ақиқатты басшылыққа алады және шындықты білуге ынтығады. Бұл тектес адамдар ұғымының жоғарғы сатысына, еш нәрсе бұрмаланбайтын сатысына көтеріледі. Егер олар осы сатыға көтерілгеніне қанағаттанса, онда олар осында тоқтайды, ал егер қанағаттанбаса және оған қарама-қарсы қағидаға ауысатын болса, онда олар жаңа сатыға көтеріледі, сөйтіп олар сол сатылардың біріне жетіп қанағаттанғанша осылай жүре береді. Ал егер бұлар түсініктің бұл сатысына да қанағаттанғысы келмесе, онда олар ақиқат сатысына және заттар іс жүзінде қандай болса, сол күнінде түсіну сатысына көтеріледі де, олардың пікірі сол жерде тоқтайды.

(122-бет) Бұлардың ішінде өзі түсінетін нәрсені бұрмалайтын адамдардың тағы басқа бір тобы бар. Бұлар келесі сатыға көтерілген сайын, оны бұрмалай береді де, ақиқат сатысына жеткенше осылай жүре береді. Бірақ, олар оны тағы бұрмалайды. Осының бәрін олар өкімет билігіне жету үшін ғана немесе өздері бейім тұрған надан қалалар тұрғындарының басқа бір мақсаттары үшін істейді. Олар қолынан келгенінің бәрін бұрмалайды да, жан дүниелерінде бақыт пен ақиқатты нығайта, жақсарта және бекіте түсетін сөздердің ешқайсысын естігісі де келмейді. Олар бақытты бұрмалаған ұғымның негізінде қабыл алады. Бақытқа жеттік деп қиялдайды, сондықтан да олардың көпшілігі надан қалалардың тұрғындарына қарағанда басқа мақсатты көздеп едік деп, сырттай өздерін ақтауға тырысады.

Олардың ішінде басқа бір тобы бар: ол топтың бақыт пен тіршілік бастамасы туралы өз түсінігі бар. Олар өз ақылымен оларды түсінуге мүлдем қабілетсіз әрі өз түсінігі бойынша оларды жеткілікті мөлшерде меңгеруге әлсіз.

Бұлар өздерінің түсініктерін бұрмалайды да, қайшылықтарға тап болады, сөйтіп ақиқатқа бір табан жақын түсініктің сатысына көтерілген сайын, олар оны бұрмалайды. Бұлар ақиқат сатысына көтеріле алмайды. Өйткені олардың ақыл-парасаты оны танып білуге қабілетсіз. Бұлардың көбі өздерінің түсініктерін бұрмалағанда оларды шынында да қайшылықтар болғаннан емес, олардың түсініктерінің жетілмегенінен бұрмалайды. (123-бет) Олар мұнда шындығында да қайшылықтар болғандықтан емес, жіті ойламағандықтан бұрмалайды.

Олардың көпшілігі, егер мұны жеткілікті дәрежеде жете ұсынуға қабілеті жетпесе немесе шын қайшылықтарға кездесе қалғандай болса және соның себебінен ақиқатқа жете алмаса, онда осының ақиқатына жеткен адамды, соған жеттім деген адамды атақ үшін, билік үшін әдейі өтірік айтып жүр деп есептейді. Олардың ақиқатты бұрмалауға тырысу себептері, өздерінің пікірінше жетіп отырған көзқарасы дұрыс болып көрінеді. Осыдан келіп олардың көбі ақиқатқа жеттік деп ойлаушылардың бәрі де алжасады деген қорытындыға келеді. Соған сүйеніп кейбіреулері ешбір мәселенің шешімі жоқ екендігі туралы қорытынды жасайды. Енді біреулері осыдан келіп пайымдалған нәрседе ақиқат мүлдем жоқ және егер біреу бір нәрсенің ақиқатына жеттім дейтін болса, онысы алжасқандық болады деген қорытынды жасайды. Осы үшін қайырымды қаланың әкімі осылар сияқты әрекет етушілердің әрекеттерін бақылауға алады. Адамдардың бұл топтарын белгілі бір шара қолданып, қаладан шығарып жіберу, жазалау, абақтыға отырғызу сияқты басқа да жазалау шаралар қолдануы керек.

Бұлардың ішінде кейбірі уақыт өте ақиқат әркімнің өзіне көрінеді және әр нәрсенің ақиқаты әркімнің сол туралы - ойы деп түсінетіндері де бар. Енді кейбіреулері ұйықтап жатқан кісінің көрген түсіндей түсінеді немесе алыстағы ақиқатты мен көрдім немесе көрейін деп тұрмын деп түсінеді. Бұлардың енді біреулері өзін ақиқатқа жеттім мен оны іштей сезіп отырмын немесе мен ақиқатты жіберіп қойдым, енді оны қайта табуым үшін маған өте көп уақыт қажет деп ойлайды немесе біреулері ақиқатты табу үшін барлық жағдай жасалса - дағы өзінің ақиқатты таба алмайтынын біледі.

Әл-Фараби. Азаматтық саясат. .

Бейрут-Любнан: Дар-уа-мактабату әл-хиляль,

1996. 21-127-66.





БАҚЫТ ЖОЛЫН СІЛТЕУ

(2-бет) Бақыт - әрбір адам ұмтылатын мақсат, өйткені ол белгісіз бір жетілу болып табылады. Мұны түсіндіріп жату [артық] сөзді керек етпейді, өйткені бұл - мейлінше белгілі [нәрсе] /1/.

Жетілушіліктің кез келгені адам талпынатын мақсат, өйткені жетілу дегеннің өзі бір игілік және оның өзі, күмән жоқ, адамның қалауы. Адам талпынатын қалаулы игілік ретінде мақсаттардың саны көп болғандықтан, бақыт солардың ішіндегі ең пайдалысы болып табылады.

Игіліктердің ішінде бақыт ең үлкен игілік екендігі және қалаулы заттардың ішінде адам талпынатын ең жетілген мақсат екендігі айқын. Басқаларынан гөрі қадірлі игіліктер не басқа бір мақсатқа жету үшін таңдап алынды (мысалы, математика, дәрі-дәрмек қабылдау) немесе сол игіліктердің өзі үшін таңдалады. Солардың өзі үшін қалап алынатындар [игіліктер], басқа бір мақсат үшін қалап алынатындардан анағүрлым қадірлірек болуға тұратыны анық. Бірақ мынадай да жағдайлар болады: соның өзі үшін қалаулы саналатындар басқа бірдеңе үшін де қалаулы болады.

(3-бет) Бұған білім мысал болады. Кейде біз оны басқа бір мақсатқа жету үшін емес, соның өзі үшін қалап аламыз, ал кейде біз оны сол арқылы байлық-дәулетке жету үшін немесе өкіметке және білімге ие болу арқылы қол жететін тағы басқа бірдеңелер үшін қалап аламыз.

Қалаулы игіліктерге сондай-ақ еш уақытта басқа бірдеңеге бола емес, сол игіліктің өзі үшін қалап алатындар да жатады. Бұл [игіліктер] ең қадірлі, ең жетілген және басқа бірдеңеге бола қалап алатын игіліктерден гөрі қадірі артығырақ болады.

Бақытқа жетіп алғаннан кейін біз басқа бір мақсатқа талпынуға тіпті де зәру емес екенімізді көреміз, солай болғандықтан, бақыт ешқашан да басқа [бірдеңеге] бола емес, сол бақыттың өзі үшін қадірлі екендігі айқын болады /2/. Бақыт дегеніміз игіліктердің; ішіндегі ең қадірлісі, ең үлкені және ең жетілгені екені осыдан айқын көрінеді /3/.

Мұнымен бірге біз бақытқа жетіп алғаннан кейін басқа ештеңеге мұқтаж емес екенімізді де көреміз. Ал осыған қолы жеткен адамға ең жарастығы - қанағатшылық жасау.

Бұл пайымдау әрбір адам бақытты өз түсінігінше бақыт деп білетіндігін көрсетеді. Кейбіреулер байлықты бақыт деп есептейді, басқа біреулер басқа [бірдеңені] бақыт деп біледі, сөйтіп әрбір адам абсолюттік бақыт туралы оның өз түсінігі ең дұрыс және ең ұлы немесе ең жетілген [игілік] деп сенеді.

Игіліктер ішінде бақыттың орны осындай, мұнан шығатын қорытынды: адам бақытының шыңына жету өзі үшін соған жетуді қалайтын адамнан оны игерудің әдісі мен амалын табуды талап етеді.

Алдымен ескертіп алайық, адам өмірінде кездесетін жағдайлар мыналарға бөлінеді: артынан мадақтауға және жазғыруға болмайтын жағдайлар және мадақтауға немесе жазғыруға болатын жағдайлар.

(4-бет) Артынан [не] мадақтауға немесе жазғыруға болатын жағдайларда адам бақытқа жете алмайды. Нәтижесінде әрі мадақтауға, әрі жазғыруға болатын жағдайлардың жиынтығы қосыла келгенде ол адам бақытқа жетеді.

Әрі мадақтауға, әрі жазғыруға соқтыратын мұндай жағдайлар үшеу.

1. Бұл - әрекеттер, адам өзінің дене мүшелерін пайдалану үшін керекті әрекеттер, мысалы, орнынан түру, отыру, көлікке мініп жүру, көру, есту үшін керекті әрекеттер. 2. Жан аффектілері. Мысалы, құштарлық, рақат, қуаныш, ашу, қорқыныш, жабырқау, күйіну, қызғаныш және сол сияқтылар. 3. Ақыл-парасат. Бұл үшіншісі адамның бүкіл өмірі бойында болады немесе кейде болып, кейде болмайды.

Бұлардың әрқайсысы адамда не мақталады немесе жазғырылады. Егер ол оңбайтын іс істесе, онда ол жазғырылуға, ал егер ісі тамаша болса, онда мадақталуға лайық. Егер оның жан аффектісі ойлаған жерден шықпаса, онда ол жазғырылуға лайық, ал егер күткендей болып шықса, онда мақталуға лайық. Егер ол жаман ақыл-парасат [көрсетсе], онда жазғырылуға лайық, ал жақсы парасат [көрсетсе], онда мақталуға лайық.

Жақсы ақыл - парасаттылық [адамның] ақиқатқа көзі жеткенінде немесе сол ақиқатқа жеткізетін не нәрсе екенін ажыратуға қабілетті болуында.

Адамның танып білгісі келгені ақиқат па немесе жалған ба, оған оның көзі жетпесе, онда ақыл-парасаттың жаман болғаны.

Әрекетіміз дұрыс болу үшін біздің соған баратын жолымыз қандай болу керек екенін, ал ойдағыдай болу үшін жанымыздың аффектісі қандай болуға тиіс екенін және жақсы ақыл-парасатқа жету үшін ол парасат қандай болуға тиіс екенін біз анықтап алуға тиіспіз.

Ең алдымен біліп алатын нәрсе: адам тамаша әрекеттерді кездейсоқ жасауы және өзінің ықтиярынсыз жасауы мүмкін. Осындай жағдайларда жасалған ондай тамаша әрекеттер бақытқа жеткізбейді. Егер осы әрекеттер оның өзінің ықтиярына және [өз еркімен] таңдауына негізделген болса, [сол жағдайда] (5-бет) ол бақытқа жетеді /4/. Егер ол осы әрекеттерді тек кейбір нәрселер жөнінде ғана және оқта-текте ғана жасайтын болса, мұндай кезде де ол бақытқа жете алмайды. [Адам] өзінің барлық әрекетінде тамаша әрекетті қалай да болса және өмір бойында осылай ететін болса, сонда ғана ол бақытқа жетеді. Дәл осы шарттарға жанның да тамаша аффектілері сәйкес келетіндей болуға тиіс \5\.

Нақ осы сияқты, адам жақсы ақыл-парасатқа кездейсоқ ие болуы мүмкін. Адамның ақиқатқа сенуі әдейілеп және жасанды болуы мүмкін. Адам алдын ала даярланып, жасанды жолмен жасаған ақыл-парасат арқылы бақытқа жете алмайды, егер ол нені және қалай ажыратуды біліп отырса, бірақ бұл сана барлық жағдайда және барлық кезде бола бермесе, онда ол бақытқа жете алмайды. Жақсы ақыл-парасат осындай шамада болса, онда ол бақытқа жете алмайды. Нені және қалай ажырататынын ол өзінің бүкіл өмірі бойында біліп отыратын ақыл-парасаттың тұсында ғана адам бақытқа жетеді.

Егер әрекеттері, жан аффектісі және ақыл-парасаты жоғарыда көрсетілгендерге қарама-қарсы келетін болса, атап айтқанда, егер ол өзінің барлық өмірі бойында оңбаған әрекеттерді өз ықтиярымен және [ерікті] түрде қалауымен жасайтын болса, (бұл айтқанымыз оның жанының жаман аффектісіне де қатысты) [және егер] ол бүкіл өмірі бойында нені болса да ажыратқанда, оның ақыл-парасаты нашар болса, онда ол адам бақытсыздыққа ұшырайды.

Енді біз әрекеттер, жан аффектілері және ақыл-парасат қандай жағдайда, ненің арқасында бақытқа сөзсіз жететінін, сондай-ақ қандай жағдайда осы үш [нәрсе] бақытқа жеткізбей қоймайтынын айтуымыз керек. Содан кейін біз бұл [тақырыпты] қойып, басқасына көшеміз.

Әрбір адам, деймін мен, өз өмірінің басынан - ақ жаратылысында қабілетті болады, соның арқасында оның әрекеттері, жан аффектілері және ақыл-парасаты тиісінше жақсы болады немесе тиісінше жақсы болмай шығады.

Осы қабілеттің арқасында адам тамаша [да], оңбаған [да] әрекеттер жасайды. Бұның себебі мынада: адамда тамаша әрекет жасауға да, оңбаған әрекет жасауға да әуел бастан мүмкін қабілет бар. Дәл осы қабілеттің арқасында ол жақсы да, жаман да ақыл - парасатқа ие болады. Нақ осы сияқты, бұл қабілеттер жан аффектілеріне әсер етеді. Оларда оңбаған әрекеттер жасау мүмкіншілігі тамаша әрекеттер жасау мүмкіншілігімен пара-пар.

Содан кейін адамда басқа бір күй пайда болады; бұл жағдайда жаңағы үш [нәрсе] тек екі күйдің бірінде ғана, атап айтқанда, не жақсы немесе тек жаман күйде болады. Жақсы әрекет жасау мүмкіншілігі жаман әрекет жасау мүмкіншілігіне пара-пар болмайды, алайда осы мүмкіншіліктің арқасында ол екі әрекеттің бірі екіншісінен басым болады.

Адам өмір сүре бастағаннан-ақ жаратылысында болатын оның бойындағы қабілетке келетін болсақ, бұл қабілетке адам жүре келе ие бола алмайды. Ал енді адамдағы басқа күйді алатын болсақ, бұл күйге адам тек жүре келе ие болады. Бұл күй екі түрге бөлінеді: осы күйдің біреуінің арқасында адамда не тек қана жақсы ақыл - парасат немесе тек қана жаман ақыл-парасат болады, ал екіншісінің арқасында не тек қана тамаша әрекеттер мен жан аффектілері немесе тек қана оңбаған әрекеттер мен жан аффектілері болады.

Жақсы немесе жаман ақыл-парасат тудыратын күйдің түрі тағы да екі түрге бөлінеді. Оның біреуінің арқасында жақсы ақыл-парасат туады және мұның өзі ақыл күші деп аталады, екінші түрінің арқасында жаман ақыл-парасат туады, ал бұл ақыл кемдігі және кещелік деп аталады.

Тамаша немесе оңбаған әрекеттер мен жан аффектілерін тудыратын күйдің түрін мінез-құлық деп атайды. Мінез-құлықтың арқасында адам оңбаған да, тамаша да әрекеттер жасайды.

Адамды бақытқа жеткізетін әрекеттер мен ақыл-парасат жоғарыдағы шарттарға байланысты болғандықтан, ал мұның бірі (7- бет) барлық жерде де, әр кезде де болуға тиісті нәрсе болып табылатын болғандықтан, нақ сол кезде және сол жағдайларда осы әрекеттер мен осы ақыл-парасатты тудыратын тағы да бірдеңелер қалай да болуға тиісті; бұған екі жағдайдың бірі тән; адам осының арқасында жақсы әрекеттер мен жақсы ақыл-парасатты барлық жағдайда да тұрақты ете алады. Адамның туа біткен қасиетіне екі жағдайдың екеуі де тән болады, ал осының артынан жүре - тұра бойға даритын қабілет пайда болады, бұған осы жағдайлардың біреуі ғана, әрекеттер мен жан аффектісін тудыратын жағдай ғана тән. Мүмкін, тек осылардың арқасында ғана бізде бақытқа жеткізбей қоймайтын жақсы мінез-құлық пен жақсы ақыл-парасат пайда болатын шығар. Осылардың арқасында бақытқа жетуіміз үшін ақыл күшіміз еш уақыт жоғалмайтын немесе оңайлықпен жоғалмайтын бойға біткен қасиетімізге айналады.

Жақсы мінез-құлық пен ақыл күші болып, екеуі біріккенде - бұлар адамшылық қасиеттер болып табылады, қасиеттер дегенде біз әрбір нәрсенің игілікті жағы, соның өзінің және оның әрекеттерінің абзалдығына және жетілгендігінде деген мағынада айтамыз. Егер осы екеуі (жақсы мінез-құлық пен ақыл күші) бірдей болып келсе, біз өз бойымыздан және өз әрекеттерімізден абзалдық пен жетілгендікті табамыз және осы екеуінің арқасында біз ізгі, игілікті және қайырымды адам боламыз: біздің өмір бейнеміз қайырымды, ал мінез-құлқымыз мақтаулы болады.

Енді біз жақсы мінез-құлықтың қалайша біздің қасиетімізге айналатынын қарастырамыз. Содан кейін дұрыс қабылдау күші ненің арқасында біздің қасиетімізге айналатынын қарастыруға көшеміз. Қасиет деп мен ешқашан жоғалмайтын немесе қиындықпен жоғалатын қасиетті айтып отырмын.

Біз мінез-құлық сапаларының абзалы да, оңбағаны да жүре - тұра пайда болады дейміз. Адамда қалыптасқан мінез-құлық болмаса, онда ол жақсы немесе жаман мінез-құлыққа тап болғанда (8-бет), қарама-қарсы мінез-құлыққа өз еркімен көшіп кетуі мүмкін.

Адамның белгілі бір мінез-құлыққа не болуына немесе жақын жұғысудың арқасында бір мінез-құлықтан басқа бір мінез-құлыққа ауысуына себепші болатын нәрсе - әдет болады/6/, ал әдет деп, мен белгілі бір әрекеттің жиі-жиі және ұзақ уақыт қайталануын айтамын. Жақсы мінез-құлықтың өзі де әдет арқылы келетін болғандықтан, біз әдеттене келе біздің жақсы мінез-құлқымызды тудыратын және сондай-ақ оңбаған мінез-құлқымызды тудыратын нәрселерді де әңгіме етуіміз керек.

Әдеттің арқасында жақсы мінез-құлыққа не болуымызға себепкер болатын нәрсені мен -бұл өзі мінез-құлқы жақсы адамдарға тән әрекеттер, [басқа түк те емес] деп білем. Ал жаман мінез-құлыққа ие болуымызға себепкер нәрсені - бұл өзі мінез-құлқы жаман адамдарға тән әрекеттер, [басқа түк те емес].

Мінез-құлықтың қалыптасу жолдары өнерді үйренудің жолы сияқты. Мысалы, жазу өнеріне шебер жазғышқа тән әрекеттерді сол адамның орындап машықтануы арқылы жетеді. Басқа өнерлердің де келу жолы да дәл осылай. Жазуға шеберлік жазуға жетілген адамда ғана болады, ал жазуға жетілу адам оны тамаша етіп орындауға әдеттенгенде болады. Шебер жазу мүмкіншілігі адамда жазу шеберлігін үйренуден бұрын болады - ол адамның жаратылысына біткен потенцияда жатады; ал жазуға жетіліп үйренгеннен кейін, бұл шеберлік өнерпаздықтың арқасында (болады).

Абзал әрекет жөнінде де істің жайы осылай: ол адам жақсы мінез-құлыққа жетілгенге дейін оның өзінің жаратылысына біткен потенциясында болуы мүмкін, ал соған ие болғаннан кейін ол әрекет енді [оның бойында] актуальды түрде болады.

Мінез-құлыққа ие болғанға дейін адам белгілі бір әрекеттерге әдеттенсе, онда ол адамда нақ осындай әрекеттер туып отыратын мінез-құлық жасалып шығады. Адамда белгілі бір мінез-құлықтың қалыптасып шығуы үшін, оның тиісті әрекеттер жасауға әдеттенуі қажет. Мінез-құлықтың әдеттен туатынына, сен дәлелді қалаларда болып жататын істерден көресің (9-бет). Саяси қайраткерлер қала тұрғындарын ізгілікке үйретіп, оларды абзал адамдарға айналдырады.

Әдеттенудің арқасында бізді жақсы мінез-құлыққа жеткізетін әрекеттер жақсы әрекеттер болып табылады. Адамның жетілуі оның мінез-құлқының жетілуіне сайма-сай келеді дейміз біз. Адамның мінез-құлқын жетілдіретін әрекеттер оның өз денесін жетілдіру үшін жасайтын [әрекетіне] ұқсайды. Адамның денесінің жетілуі - денсаулық: егер денің сау болса, онда оны сақтамақ керек, ал егер болмаса, онда денді сауықтыру керек. Денсаулыққа белгілі бір мөлшерді сақтаудың арқасында ғана жететін болғандықтан: мөлшермен ішіп-жесең денің сау болатыны, мөлшермен еңбек етсең, күш қосылатыны сияқты, жақсы мінез-құлық мөлшерлі әрекеттер арқылы келеді. Егер денсаулыққа жеткізетін нәрсе болмаса, онда денсаулықтың өзі де болмайды, нақ сол сияқты әрекеттер өзінің мөлшерінен асып кетсе және адам осыған әдеттенсе, жақсы мінез-құлық та болмайды.

Шамадан ауытқу - не артық кету немесе кем түсу деген сөз. Жеген тамақтың шамадан не артық, не кем болуы денсаулықты сақтамайды. Тиісінше еңбек ету денеге күш береді, ал шектен тыс артық немесе жеткіліксіз еңбек күшті қайтарады немесе әлсізді әлсіз хәлінде қалдырады.

Нақ осы сияқты, шамадан не о жағына, не бұ жағына ауытқыған әрекеттер жаман мінез-құлыққа не болуға немесе оның сақталып қалуына және жақсы мінез-құлықтардан айырылуға себепші болады.

Денсаулықтың тең ортасы артықшылық пен кемдікті, оның күштілігі мен әлсіздігін, оның ұзақ мерзімділігі мен қысқа мерзімділігін дұрыс орайластырған жағдайда болатыны сияқты, бұлардың екеуінің де артып немесе кеміп кетуінен болатыны сияқты, нақ осы сияқты, әрекеттердегі тең орта сол әрекеттің артық-кемін, күштілік пен әлсіздікті (10-бет), осы әрекеттердің ұзақ мерзімді және кем мерзімді болуын дұрыс ойластырған жағдайда болады. Ал енді қайбір нәрседе болсын тең орта мұның белгілі бір дәрежеде артықтық пен кемдікті, күштілік пен әлсіздікті дұрыс орайластырғанда болатындықтан, осының бәрінің белгілі бір шамасын белгілеп шығарғанда ғана болады. Біз өзіміз сол әрекеттерді белгілейтін және тең ортаны табатын мөлшер туралы айтуға тиіспіз.

Біздің тең ортаны белгілейтін мөлшеріміз денсаулыққа жеткізетін нәрсені белгілейтін мөлшер сияқты. Адамның денсаулығына пайдасы тиетін шама - мұның өзі денсаулық деп танып, өзіміз талпынатын тәннің сондай бір күйі. Денсаулыққа пайдалы тең орта басқа бір күйлерге және денелерге салыстырылып белгіленеді және не анадай, не мынадай бір елдің жағдайларымен өлшенеді. Нақ сол сияқты, әрекеттердің шамасы - сол әрекеттермен бірге жүріп отыратын күйлер. Әрекеттердегі тең ортаны осылармен бірге жүріп отыратын жағдайлармен салыстыру және бағалау арқылы ғана белгілеуге болады. Мысалы, дәрігер денсаулық үшін ненің пайдалы екенін, мұның мөлшері қандай болу керек екенін белгілегісі келгендер, ол ең алдымен сол емдейтін дененің темпераментін білуге, уақытын, сол адамның кәсібін білуге, дәрігерлік өнер саласына жататын және дененің темпераменті мен кеселден айығу уақытына сәйкес сауықтыратын амалдардың мөлшерін белгілейтін нәрселерді білуге тырысады.

Нақ сол сияқты, егер біз әрекеттердің тең ортасы болып табылатын мөлшерді білгіміз келсе, онда біз ең алдымен әрекет уақытын, әрекеттің болған жерін, оның кімнен шыққанын, кімге қарсы жасалғанын, оның неден болғанын, немен істелгенін, неліктен және не үшін істелгенін білуге тиіспіз және әрекетті әрбір осы [фактордың] мөлшерімен дәл белгілеуге тиіспіз, тек сонда ғана біз тең ортаны табамыз. Егер әрекет осылардың бәрін есепке алған болса, онда ол шама шеңберінде болып шығады, ал есепке алынбаса, онда шамадан артық немесе шамадан кем болып шықпақшы.

(11-бет) Бұл нәрселердің мөлшері не артықтығы, не кемдігі жағынан әрқашан да бірден бола бермейтін болғандықтан, орташа әрекеттер де әрқашан бірдей бола бермейді.

Енді, біз жақсы адамгершілік сапалар туралы, сондай-ақ осылардың негізінде туатын және мораль саласында ең абзалы болып табылатын нәрсеге қарай ойымызды сілтейтін мінез-құлық нормалары туралы әңгімелегеніміз жөн.

Біз ер жүректілік жақсы адамшылық қасиет дейміз және бұған қатерлі істердің тұсында көрінетін бір шама батылдық жасау арқылы немесе ұстамдылық көрсету арқылы жетуге болады дейміз. Бұл істерде болатын шектен тыс батылдық көзсіз батырлыққа соқтырады, ал батылдықтың жетіспеуі қорқақтыққа соқтырады, ал, бұл - жаман адамгершілік сапа. Міне, осы адамгершілік салалар қалыптасқан кезде, олардан осыларға сәйкес әрекеттер туады.

Ақшаны үнемдеуде және жұмсауда көрсететін шамаға қарап жомарттық туады. Шектен тыс үнемшілдік және ақшаны кем жұмсау сараңдыққа соғады, ал мұның өзі адам басындағы жаман қасиет. Шектен тыс артық жұмсау және жеткілікті дәрежеде үнемшіл болмау ысырапшылыққа соқтырады. Осындай адам басындағы қасиеттерден келіп, тиісті әрекеттер туады.

Рақатты шамамен пайдалану нәпсіге ұстамдылық жасау арқылы келеді: ішіп-жемге, әйел жынысына ұстамдылық. Осы рақатқа шектен тыс берілу тойымсыздыққа, қомағайлыққа соқтырады, ал бұлардың жетімсіз болуы рақатшылық сезімнің жоқтығын көрсетеді, мұның өзі жазғыруға лайықты қасиеттер. Адам басындағы осындай қасиеттерден тиісті әрекеттер туады.

Сөзге тапқырлық - жақсы адамшылық қасиет және мұның өзі әзілді орнымен пайдаланғанда болатын нәрсе. Адам өз өмірінде оқтын-оқтын дем алуға тиісті, ал мұнда шектен тыс кетушілік жанға рақат немесе [қалай болған күнде де] кеселсіз. Әзілдің көп айтылуы жанды рақатқа батырады немесе [қалай болған күнде де] кеселсіз. Әзілде тең ортасын ұстай білу сөзге тапқырлыққа жатады, шектен тыс көп әзіл мазақтаушылыққа соғады, ал мұның жетіспеуі (12-бет) әзілдің жоқтығына әкеп соқтырады. Әзіл дегеніміз адамның сөзінен, ісінен немесе пайдалануынан көрінеді. Мұндағы шама емін-еркін, көңілді де әңгімешіл адамға сөйлеуге және тыңдай білуге мүмкіндік береді.

Бұл нәрселерді анықтау зерттеуді керек етеді. Мұның бәрін егжей-тегжейлі анықтап жату бұл кітаптың міндеті емес, мұның бәрі басқа жерде қарастырылады.

Адамның өз ожданы алдында адал, шыншыл болуы адам өзіне - өзі ізгі қасиетті болуы нақ жүріс-тұрысы ізгі болуынан ғана туады.

Ал егер өз бойында жоқ бола тұрып, адам өзін ізгі қасиетті адамға, жүріс-тұрысы жөнді адамға жатқызса, онда ол адамда өзі туралы жалған пікір туғандығы.

Егер адам өз бойында жоқ нәрселерді өзіне жатқыза беретін болса, онда ол адамда көлгірсушілік пайда болады.

Адамшылықтағы жақсы қасиет, бұл өзі адамның басқа адамдармен тиісті шамада қарым-қатынас жасауынан туады, осының арқасында ол өзінің жүріс-тұрысынан, сол адамдармен әңгімесінен жақсы ләззат алады. Бұл жөнінде артық кету - жарамсақтыққа соғады, ал достыққа кемтар болу - тәкаппарлыққа итереді. Ал енді осы ретте ол басқаны ренжітетін іс жасаса, онда бұл дүрдараздыққа апарып соқтырады.

Біз бұл мысалдан мұндай әрекеттердің қандайы тең ортаға, қандайы тым артық кеткендікке немесе тым кем түскендікке жататынын айыра аламыз.

Енді бізге қандай шебер әдістің жәрдемімен жақсы мінез - құлыққа жететінімізді қарастыруымыз керек. Алдымен біз түрлі мінез-құлықтарды атап шығуымыз керек және түрлі мінез-құлықтан туатын әрекеттерді атап шығып, тек осыдан кейін өзіміздің мінез-құлқымыздың қандай екенін және өзімізде әуелден бар мінез-құлықтың не жақсы, не жаман екенін қарастырып, тұжырым жасауға тиіспіз деймін мен Мұнымен танысуымыз үшін біз қандай әрекеттер жасағанда өзіміздің жақсы қанағат алатынымызды және тағы қандай әрекеттеріміз тұсында азап шегетінімізді қарастырып, тұжырым жасап алуымыз керек. Осымен танысып болғаннан кейін, біз бұл әрекеттердің жақсы, не жаман мінез-құлықтан туатынын қарастырамыз. Егер сол әрекеттер жақсы (13-бет) мінез-құлықтан туатын болса, онда мінез-құлқымыз жақсы екен дейміз, ал егер жаман мінез-құлықтан туса, онда біз мінез-құлқымыз жаман екен дейміз. Біз осылай етіп өзімізге тән мінез-құлықты білеміз.

Дәрігер тәннің хәліне жататын нәрселер арқылы тәннің саулығымен танысады, егер тән саламат болса, онда сол хәлді сақтаудың тәсілдерін қолданып, ал егер ол дімкәс болса, онда сол кеселді жоюдың тәсілдерін қолданады, дәл сол сияқты, егер бізге жақсы мінез-құлық тән болса, онда біз соны өз бойымызда сақтаудың тәсілдерін қолданамыз, ал егер мінез-құлқымыз жаман болса, онда оны жоюдың тәсілдерін қолданамыз.

Жаман мінез-құлық - рухани кесел. Бұл кеселді жою үшін тән кеселін емдеуде қолданатын дәрігердің тәжірибесіне еліктеуіміз керек. Сонан соң біз өз бойымыздағы жаман мінез-құлықты қарастырамыз, оның артықшылықтан немесе жетпей жатқандықтан туғанын анықтаймыз. Сонсоң тағы да жаңағы дәрігер сияқты, егер тән қызуы тым көтеріңкі болса немесе тым төмен болса, оны дәрігерлік өнерде белгіленген мөлшерге қарай, өз шамасына түсіретін сияқты, нақ сол сияқты, біздің мінез-құлқымызда артық кету немесе кем түсу болса, біз осы кітапта белгіленген мөлшерге қарай, өз шамасына түсіреміз.

Тең орта шаманы табу алғаш қарағанда өте қиын болғандықтан, адам өзінің мінез-құлқын нормаға келтіруге немесе мүмкіндігінше нормаға жақындатуға бағытталған амалдарды пайдаланады. Мысалы, тәнді орташа жылылықта ұстау қиын, бұл үшін тәнді сондай жылылыққа жеткізуге мүмкін қадерінше жағдай жасайтын амалдар пайдаланылады. Мінез-құлықтың орташа шамасына жету үшін қолданылатын амалдар өзімізде дағдыға айналған мінез-құлықты қарастыру болып табылады, егер мінез-құлқымызға тән нәрсе артық кету болса, онда біз өзімізді осының қарама - қарсысынан, атап айтқанда, жетімсіз болудан түсетін әрекеттерге баулимыз, егер мінез-құлқымызға жетімсіздік тән болса, онда өзімізді артық кетуге сәйкес әрекеттерге баулимыз. Біз осыны біраз уақыт жасаймыз. Сонан соң біз өзімізде қандай мінез-құлық қалыптасып шыққанын ойластырып (14-бет) қарастырамыз.

Қалыптасып шыққан [мінез-құлық] үш қилы хәлдің, бірінде болады: не орташа хәлде, не орташадан асыңқы хәлде немесе орташаға жақын хәлде.

Егер ол хәл орташаға жақын болса, бірақ екінші қарама-қарсы жағына қарай [жақындап], онан асып түспесе, онда қашан орташа хәлге жеткенше, тағы біраз уақыт сол әрекеттерді жасай береміз.

Ал егер екінші шетіне қарай [жақындап], орташадан ауып түссе, онда бірінші қилы мінез-құлыққа тән әрекеттерді жасаймыз да, осыны біраз уақыт істеп, сонан кейін істің қандай хәлде екенін қарастырып көреміз.

Жалпы алғанда, әрбір тұста, біз өзіміздің жан дүниемізді бір жағына қарай ауытқып кетті деп тапсақ, біз екінші шетіне тән әрекеттерді жасаймыз және орташа мөлшерге жету үшін немесе соған жақындау үшін, сол әрекеттерді алда да орындай береміз.

Ал біз өзіміздің мінез-құлқымызды нормаға [келтірдік пе, жоқ па] дегенді біз төмендегі әдіспен білеміз: біз әрекеттерде екі бірдей шеткері жағдайға тән жеңілдік бар ма, жоқ па деп қарастырамыз.

Егер бұл екеуі жеңілдігі бірдей болса немесе біріне-бірі жақын болса, онда біз өзіміздің жанымызбен мөлшерлі шамаға жеттік деп білеміз. Осы [шеткері жағдайдан туатын әрекеттер] жеңілдігін сынағанда, осы екеуін бірге қарастырамыз.

Егер біз осы екеуінің бірде - біреуінен жан азабын шекпесек немесе екеуінен де жақсы ләззат алатын болсаң немесе мұның біреуінен ләззат ала тұра басқа біреуінен азап шекпейтін болсақ, немесе болмашы азап шегетін болсаң, онда біз жеңілдігі жағынан бұлар бірдей немесе біріне-бірі жақын деп білеміз.

Орташа шама шеткергі екі жағдайдың арасында болғандықтан, осы шеткері жағдайдан біз нормаға немесе орташа шамаға ұқсас нәрсені табамыз, сондықтан орташа шамаға ұқсас шеткеріліктен сақтану керек болады.

Мысалы, көзсіз батырлық ерлікке ұқсас, ысырапшылық жомарттыққа ұқсас, әзілқойлық өткір тілдікке ұқсас, жарамсақтық доскерлікке ұқсас, өзін-өзі кемсіту кішіпейілділікке ұқсас, көлгірсу адамдағы адалдыққа ұқсас. Осы шеткеріліктердің ішінде жаратылысымыз бойынша өзіміздің бейімдірек тұратындарымыз бар болғандықтан, біз бұлардан сақтануымыз керек. Қатерлі істің тұсында батылдығымыз жетпей қалушылық, жаратылысымызда өзіміз бейім тұратын сараңдық бұған мысал бола алады. Ал өзіміз неғұрлым бейімдірек тұратын және оның үстіне орташа мөлшерге ұқсас боп тұратын шеткеріліктен одан бетер сақ болуымыз керек (15-бет). Мысалы, әзілқойлық - әзілді шектен тыс қолданудан болады. Ал әзілдеу оңай болғандықтан, біз соған бейім бола бастаймыз. Енді бізге қалғаны бір шеткеріліктен екінші шеткерілікке немесе орташа мөлшерге ауысуды жеңілдету үшін қандай амалдар бар екенін білу. Осы амалды [білмей] тұрып пікір ғана айту, сірә, жеткіліксіз болып шығар.

Жаман [әрекет] жасау оңай сияқтанып көрінеді, өйткені мұндай әрекет бейне жан рақатын әкеледі-міс; ал егер әрекет бізге жол азабын ала келеді деп есептесек, онда жақсы мінез-құлыққа ие боламыз.

Біз қандай әрекет, қандай іс істесек те, содан рақат табу, соның рақатын көру біздің мақсатымыз болып табылады деп ұйғарамыз, сондықтан да біз өзіміздің барлық әрекетімізбен соған жетуге тырысамыз. Сезім арқылы, есту, көру арқылы, дәм сезімі немесе иіс сезімі арқылы келетін жан рақаттары бар. Ал тағы бірдеңені түсінудің арқасында алатын рақаттар бар, мысалы, бұған жататындар үстемдік, билік ету, жеңу, білу және тағысын сондайлар.

Біз көпшілік жағдайда әрқашан сезімдік рақатты зерттейміз және өзіміз өмір сүре бастағаннан соны пайдаланбас бұрын осы рақатты біз өмірлік мақсат деп, өмірдің жетілуі деп ұйғарамыз.

Ал сонан соң не өзіміз үшін, не дүние үшін керек болатын қажетті әрекеттің себебі болып табылатын [рақаттар] болады. Өзіміз үшін қажет дейтіндеріміз - өз өмірімізге қажетті тамақ; дүние үшін қажет дейтініміз - көбею, өрбу. Сондықтан да біз өмір мақсаты осыларда [түр] деп, бақыт дегеніміз атап айтқанда, осы деп ойлаймыз, әрі бұған себеп -осы түсініктер біз үшін неғұрлым таныс, түсінікті, ұғымды. Бірақ [тереңірек] қарап, ойластыра келгенде, игіліктердің молына жетуге бөгет жасайтындар және бақытқа не еткізетін нәрселерге [жетуге] бөгет жасайтындар, атап айтқанда, осылар екені анық болады. Сезімдік рақат бізді жақсы [әрекеттер] жасауға итеретінін көрсек, біз соны істеуге бейім тұрамыз. Адам осы рақаттардан бас тартуға немесе белгілі бір мөлшерде соларды азайтуға (16-бет) қабілетті болса, мұның өзі оны мадақтайтын мінез-құлықтарға бір табан жақындатады.

Әрекеттерден кейін көретін рақаттар, сезімдік рақаттар болса да немесе түсіну арқылы көретін рақаттар болса да, не осы әрекеттердің артынша келеді немесе біраз уақыт өткеннен кейін келеді. Әрекеттерден кейін көретін жан азаптары турасында да дәл осыны айтуға болады.

Әрбір рақат белгілі бір әрекеттерден туады; бұл әрекеттерден кейін туатын рақат [жаңа ғана көрсетіп өткен] формалардың бірінде, [яғни әрекеттің артынша немесе біраз уақыт өткеннен кейін көрінеді], бұл арада екі жағдай болуы мүмкін, бір жағдайда әрекеттің сипаты былай болады: белгілі бір әрекеттің артынан әрқашан да [тікелей] тек қана рақат немесе тек қана азап келіп туады. [Мысалы], денеңді күйдіріп алғанның артынан ауру азабы келеді және жыныстық қатынасқа құштарланудың артынан рақат орнайды/7/; күйдіріп алудың зардабы, мысалы, егер жан-жануарлар туралы айтсақ, азап, ауру азабы болып келеді. [Басқа бір жағдайда] азап әрекет артынан дінде белгіленген жол бойынша жүріп отырады: азап сол әрекеттің салдары болып табылады; бір-ақ бұл әрқашан да азапқа апарып соға бермейді. Мысалы, тұрақсыздық пен кісі өлтірудің артынан тек азапты ғана [күтуге] болады.

Артынша жан азабына соқтыратын абзал істер белгілі бір уақыттан кейін рақатқа жеткізбей қоймайды. Және [керісінше], артынша рақатқа бөлейтін жаман істер белгілі бір уақыттан кейін қайткенде де азапқа апарып соқтыруға тиісті.

Біз әрбір жеке әрекеттен қандай рақат және қандай азап туатынын біліп алуға, артынша көретін рақатымыз және белгілі уақыт өткеннен кейін көретін азабымыз бұлардың қайсысына байланысты екенін ажырата білуге тиіспіз.

Өз ойымызша әрекеттің артынан белгілі бір уақыт өткеннен кейін көретін рақатымыз үшін біз жаман әрекеттен қашпайтын болсақ, онда біз сол рақатты әрекеттің артынан біраз уақыт өткеннен кейін көретін азабымызбен салыстырамыз да, өзімізді жаман әрекетке итеретін сол рақатты [тілеуден] бас тартамыз. Сонда жаман әрекеттен безу бізге оп-оңай [болады].

Ал енді [бізге] артынша азап шектіретін болғандықтан, жақсы әрекеттен бас тартуға өзіміз бейім болған кезде, біз мұны әрекет артынан біраз уақыт өткеннен кейін туатын рақатпен салыстырамыз, сөйтіп осы арқылы өзімізді жақсы әрекеттен қашыратын азапты басып тастаймыз. Сонда жақсы әрекет жасау бізге оңай болады. Нақ осы сияқты, егер артынша өзімізді рақатқа бөлейтін жаман әрекеттерге әзір тұратын болсақ, онда біз мұны сол әрекеттің артынан біраз уақыт өткеннен кейін болатын теріс нәрсемен салыстырамыз.

Ақыл-естің тілегенін (17-бет) [жасауға] парасаты және батылдығы жететін есті адамдар болады. Мұндай [адамдарды] біз әдетте, өзінің лайығынша, ерікті адам деп атаймыз, ал енді оз бойында осы екі [қасиет] жоқ адамдарды хайуан тәріздес адамдар деп атаймыз, ал тек ақыл-есі ғана жетіп, батылы бармайтындарды жаратылысынан құл адамдар дейміз.

Бұл жағдай қабілеті болмаса да, ғылым саласына жармасатын немесе философиямен айналысатын кейбір адамдарда болды, бұлар өзінің құлдық дәрежесімен [нағыз құлдыққа] түскен құлға пара-пар адамдардың дәрежесінде болып шықты. Ал [ғылым] оған жармасушы қабілетсіздердің салдарынан, олар үшін ғылым негізсіз және пайдасыз болғандықтан, өзінің қадірін жоғалтады, жәбір шегеді.

Бұлардың ішінде батыл бола тұрса да, ақыл-есі кем түсетіндер бар. Бұлар үшін басқалар ақылға салып, пайымдайтын болады. Бұл жағдайда мұның өзінің қамын жеуші басқа адамдарға бұл не бағынып, не бағынбайды. Егер ол бағынбаса, онда бұл да хайуан тәріздес, ал егер бағынса, онда ол коп істерінде табысқа жетеді және осының арқасында құлдар [қатарынан] шығып, еріктілер қатарына қосылады.

Әрекеттерден туатын рақаттың қайсыбіреулері анағұрлым мәлімдірек, сондықтан біз оларды жақсырақ түсінеміз, ал басқа біреулері біз үшін құпиялау. Ең мәлімділері - бұлар дереу [көрінетін] және сезімдік сипатта болатындары. Азаптар туралы да нақ осыны айтуға болады: бұлардың ішінде дереу көрінетін және сезім арқылы қабылданатыны біз үшін анағүрлым айқын, әсіресе оның үстіне бұлар дінде белгіленіп қойылған болса, соғұрлым айқын болмақ. Ал барлық басқа рақаттар мен азаптар анағүрлым құпиялау болады. Бұлардың ішінде әсіресе құпиялары табиғи болып табылатындары және белгілі бір уақыт өткеннен кейін көрінетіндері және оның үстіне мойындалмайтындары. Ал дереу [көрінетіндері] және табиғи болып табылатындары, белгілі бір уақыт өткеннен кейін [көрінетіндері] және сезім арқылы қабылдауға болмайтындары сияқты анағүрлым құпиясыздау.

Ерікті адамдарға келсек, егер бұлар рақат пен азап арқасында өздері үшін абзал, жақсы әрекеттер жасауды жеңілдетіп, жаман әрекеттерден (18-бет) аулақ болғысы келетін болса, онда бұлар үшін ең құпия нәрселер де, ең айқын нәрселер де бірдей. Бұларды жаман істерге итеретін рақатты азапқа көну арқылы, бұл азап анағұрлым құпиялау немесе айқындау азаптарға жататын болса да, бәрібір, басып тастайды, бұлардың ақыл-парасаты басқа көпшілік [адамдар] үшін құпия нәрсені айқын нәрсеге айналдырады.

Ал басқа адамдарға келсек, бұлар, қандай да болсын ең айқын азаптарды мойнына алып, өздерінің рақатқа деген ниетін басып тастайды да, әлгідей [оңбаған әрекеттерден] аулақ болады. Бұлардың ішінде дереу бола қалатын рақат үшін [оңбаған әрекетке] қарай ауытқи бастаса да, жан рақаты жаман әрекеттерден тартынудың нәтижесінде келеді деп ұйғарып, [оңбаған әрекеттерді] болашақтағы рақатпен басып тастау арқылы қанағаттана қоятындар да болуы мүмкін. Жас жігіттерді міне нақ осылайша тәрбиелемек керек. Ал бұл да жеткіліксіз болатын адамдарға оңбаған әрекеттен туатын азап туралы қосымша [ескерту] керек болады және [сол] азапты мүмкін қадірінше көзіне айқын елестету керек болады.

Бірінші әдіс жеткіліксіз болатын нақ әлгі хайуан тәрізділерге, атап айтқанда, осы соңғы әдісті қолдану керек.

Ең айқын рақат және ең айқын азап - сезімдерге қатысы барлары. Адамның түйсіктен тыс сезінетіндері, мысалы, қорқыныш, қайғы, өкініш және тағысын сондайлар. Хайуан тәрізділердің ішінде тек осының бір ғана өзі жеткіліксіз болатындары бар, сондықтан бұларға түйсік арқылы азап беріледі. Азаптардың ішінде сол адамның түйсігі арқылы берілетін, ең күшті сезілетіні иіс, дәм сезімдеріне жататындар, осыдан кейінгіге жататындар сезімнің басқа түрлері. Адам осы жолдар арқылы өзіне-өзі ізгі іс жасау жолын және өзіне де, басқаларға да жамандық жасаудан бойын тарту жолдарын жеңілдетеді.

Осы айтылғандар жетіп жатыр. Бұл мәселелерді зерттеу саясатпен айналысатын адамдардың жұмысы. Солар мұны зерттейді де (19-бет).

Біздің жақсы ақыл-парасат туралы айтқанымыз жөн. Алдымен, біз жақсы ақыл-парасат туралы әңгіме етеміз, ал, сонан кейін, жақсы ақыл-парасатқа жетудің әдісі туралы сөз етеміз. Адамның білуіне тиісті барлық нәрселерді ол жақсы ақыл-парасат арқылы таниды, біледі деймін мен. Ақыл-парасаттың екі түрі болады; бірінші түріне тән қасиет тек білу ғана, бірақ әрекет бұған тән емес. Мысалы, біз дүние жаратылған деп, Алла тағала - біреу деп білеміз немесе сезім арқылы қабылданатын көп нәрселердің себептері туралы білеміз. Екіншісінің қасиеті білу және әрекет ету /8/ болып табылады. Мысалы, ата-ананың сүйіспеншілігі жақсы қасиет, сатқындық - жаман [қасиет], әділеттік - жақсы [қасиет], немесе, мысалы, медицина денсаулыққа жеткізеді. Білім мен әрекет тән болған [түрі] -ақырына дейін жеткізіліп аяқтаушы әрекет. Егер бұл нәрселерді білудің қасында әрекет болмаса, онда ол білімде негіз жоқ, мақсат жоқ. Ал [ақыл-парасаттың] білім бар да, әрекет жоқ болатын [түрі] тек білімде ғана ақырына дейін жеткізіліп аяқталады. Осы екі түрдің әрбіреуі қайсыбір өнерлерді қамтиды.

Тек қана білім тән болатын ақыл-парасат [түрі] әрекет үстінде жүзеге асыруға емес, танып-білуге жағдай туғызатын өнерлер арқылы ғана сол білімге ие болады.

Ал білім мен әрекет тон болатын ақыл-парасаттың [түрі] басқа да өнерлерге ие болады. Бұл өнерлердің де екі түрі болады. Мұның, бірінші түрі арқылы біз тек ғылыммен ғана танысамыз. Екінші түрі арқылы біз не істеуге болатынын және соны істеуге қабілетіміздің бары-жоғын білеміз.

Не істеу [керек екені] және соған қабілетіміздің бары-жоғы жөнінде біліп алуымызға жағдай туғызатын өнердің екі түрі бар. Мұның бірінші түріне адамның қалаларда пайдаланатын өнері жатады; мысалы: медицина, сауда, егіншілік және өнердің осы сияқты түрлері. Екінші түріне жататындар - адам өзінің жүріс-тұрысында пайдаланатын өнерлер. Бұл - ең абзалы. Осының арқасында ізгі істер және адал әрекеттер ашылады және осының арқасында соларды жасау қабілеті ашылады. Осы үш өнердің үшеуі де 19/ белгілі бір адамшылыққа тән мақсаттарды көздейді, яғни ол адамға тән мақсатқа не болады.

Адам мақсатының үш [түрі] болады: жағымды, пайдалы және тамаша түрлері. Пайдалы мақсат не ұнамды, не тамаша болып келеді. Қалаларда бар өнерлерде (20-бет) пайдалы мақсат бар. Ал жүріс-тұрысты сипаттайтын [өнерлер] және сауда жүргізуге қабілеттілікті көрсететін өнердің көздеген мақсаты тамаша, өйткені адам осылардың жәрдемімен білім алады және шынайы ақиқатқа жетеді. Ақиқатты білу және шынайы білім - бұл сөзсіз тамаша нәрсе. Барлық өнер атаулының мақсаты не тамаша, не пайдалы мақсат.

Демек, өнер екі түрге бөлінеді: біреуінің мақсаты - тамаша көркемдікке ие болу, екіншісінің мақсаты - пайдаға ие болу.

Тек тамаша көркемдікке жетуді мақсат ететін өнер философия деп немесе абсолюттік мағынада айтқанда, даналық деп аталады /10/.

Мақсаты пайда көру болып табылатын өнерде абсолюттік мағынада айтқанда, даналық деген атқа лайықты ештеңе де жоқ.

Бұл өнерлердің қайсыбірін, философияға ұқсатып, кейде осылай деп атап жүреді. Көркемдіктің екі түрі [болатын болғандықтан], атап айтқанда, тек білім және білім мен әрекет болғандықтан, философия өнері де екі түрге бөлінеді: мұның бір түрі арқылы дүниеде бар заттарды, адам әрекеті дарымайтын заттарды танып, сол туралы білім аламыз. Бұл теориялық философия деп аталады. Екінші түрі арқылы адам әрекеті даритын заттарды, осындай қасиеті бар заттарды танып, сол туралы білім аламыз. Тамаша көркемдікті жасау қабілеті, атап айтқанда, дәл осы екіншісін де болады. Бұл өзі практикалық және азаматтық философия /11/ деп аталады.

Теориялық философия ғылымдардың үш түрін қамтиды: 1) математика, 2) физика, 3) метафизика. Ғылымның осы үш түрінің әрбіреуі тек тануға жататын дүниедегі заттардың қайсыбір түрін қамтиды. Осы үш ғылымның әрқайсысы қамтитын дүниедегі заттардың әрбір түрін бұл арада егжей-тегжей қарастырып жатудың қажеті жоқ. Математикаға арифметика, геометрия және астрономия кіреді.

Азаматтық философия екі түрге бөлінеді. Оның біреуі арқылы жақсы әрекеттерді тудыратын және осы әрекеттердің себептерін [анықтау] қабілетін тудыратын жақсы әрекеттер мен мінез-құлықтарды танимыз. Осының арқасында (21-бет) тамаша нәрселер өзіміздің қасиетімізге айналады. Бұл [түр] этикалық өнер деп аталады.

Екінші [түрі] қағидаларды, қағидалар дегенде, қалалар тұрғындары сол арқылы тамаша көркемдікке және сол көркемдікке ие болу, оны сақтай білу қабілетіне жететін қағидаларды біліп алуды қамтиды. Бұл түр саяси философия деп аталады.

Философия өнері тарауларының жиынтығы осылай. Бізге тамаша көркемдік тән болған күнде ғана біз бақытқа жететін болғандығымыздан, ал тамаша көркемдік философия өнерінің арқасында ғана бізге тән болатын болғандықтан, осыдан лажсыз туатын қорытынды - атап айтқанда, біз философияның арқасында бақытқа жетеміз. Ал оны біз жақсы ақыл-парасат арқылы меңгереміз.

Философияны жақсы ақыл-парасат болғанда ғана меңгереміз, деймін мен, ал жақсы ақыл-парасатқа біз өз бойымызда осылардың бәрінен бұрын болуға тиісті ақыл потенциясы болғанда, осындай потенция болғанда ғана жетеміз. Ал ақыл потенциясы бізде қабілет болғанда, қабілет дегенде сол арқылы ақиқат туралы айқын анықталған нәрсе деп қарай алатын және соған сене алатын қабілетіміз болғанда, сол арқылы біз жалғандық туралы оны шын жалғандық деп айта алатын қабілетіміз болғанда және онан аулақ бола алатын, жалғандық жөнінде ақиқат туралы айтқандай етіп айтуға болатын, ол турасында алжаспайтын және ол туралы жаңылмайтын, алданбайтын қабілетіміз болғанда, сол кезде бізде ақыл потенциясы пайда болады. Біздің жаңағы қабілетке жетуімізге көмектесетін өнер логика/12/ өнері деп аталады.

Атап айтқанда, осы өнердің аркасында адам дұрыс нанымға, яғни оның өзі қандай болса, сондай күйінде және жалған нанымға, яғни ол өзі қандай болса, сондай күйінде жетеді, нәрселер, нәрселер дегенде, адамның сол арқылы ақиқатқа жететін нәрселері; нәрселер, нәрселер дегенде адамның сол арқылы ақиқаттан алыстап кететін нәрселері және сол арқылы адамның ақиқатты жалған деп түсінетін және жалғанды ақиқат түрінде түсінетін нәрселері, өзі солай деп ойламаса да, адам ақылын жаңылыс жолға салып жіберетін нәрселер. [Адам осы өнердің арқасында], ол өзі білмесе де, адам өзінің нанымынан жалған [ұғымға] келетін кезде, өз ақылындағы осы жалған ұғымды қалай жоюдың жолын табады және басқалар, өздері білместен (22-бет) жаңылыс жолға түскенде, соларға осыны қалай жоюдың жолын көрсетеді. Бұл ретте, егер адам бір нәрсені танып-білгісі келіп, соған талпынатын болса, ол өзінің іздестірген нәрсесі туралы оны дұрыс ұғымға жеткізетін нәрселерді пайдаланады, ал егерде ол бір жағдайлар жөнінде белгілі бір нанымға келсе, бірақ соның дұрыс немесе теріс екені жөнінде күмән туатын болса, онда ол соның дұрыс-бұрыс екеніне әбден көзі жеткенше тексеретін оның мүмкіншіліктері болады, ал егер осы ретте ол, өзі білместен, алжас жолға түсіп кететін болса, онда осыны мұқият іздестіре келіп, оз ақылының алжасқандығын жоятын оның мүмкіншілігі болады. Ал енді бұл өнер біз сипаттаған түрде болғандықтан, бұған басқалардың бәрінен гөрі анағүрлым көп көңіл болу керек.

Адамға берілген игіліктердің қайсыбіреулері әлдеқайда ерекше, ал қайсыбіреулерінің ерекшелігі одан кем болғандықтан, ал оның үстіне игіліктердің ішінде адам үшін ең ерекшесі адам ақылы/13/ болғандықтан, өйткені адам нақ осы ақыл арқылы адам болған ғой және бұл өнердің қолданатыны адамның ақылы болғандықтан, онда бұл өнер адам үшін ең ерекше болып табылатын игіліктерді қолданады. "Ақыл" деген атау, адам өз ақылымен бірдеңені танып білетінін де, адамның дүниетануы осы арқылы болатынын да көрсетеді. Адамның дүниетануына жағдай жасайтын нәрсені және "парасат" деген нәрсені ежелгі адамдар "сөз" /14/ деп атаған. "Сөз" деген атау поэзияны да және тіл арқылы пікір айтуды да көрсетеді.

Қалың көпшілік арасында "сөз" деген атау дәл осыны көрсетеді және дәл осы мағынасында "сөз" деген атау жалпыға бірдей мәлім.

Осы іліммен айналысатын ежелгі заманғы [ойшылдар] осы сөзде екі мағынада бірдей қолданған. Адам туралы ол бірден екі мағынада бірдей "сөйлеуші" деп дұрыс айтады: яғни ол өзінің [ойында] барды [тілмен] айтып жеткізеді деген және осы арқылы оның дүниетану құралы бар [деген мағынада] дұрыс айтады. Алайда, ежелгі адамдар адам дегеніміз сөйлеуші [жан] деп атағанда, олардың айтайын дегені адамда соның өзінің айтып отырғанына және білетініне қолын жеткізетін құрал бар деген мағына (23-бет). Бұл өнер сөзге ақтық форма беретін болғандықтан, бұл өзі "логика өнері" деп аталады. Адам өзінің [танығысы] келетінін осы арқылы жүзеге асыратын болғандықтан, мұны сондай-ақ "жанның парасатты бөлігі" деп атауға да болады. Атап айтқанда логика өнерінің арқасында жанның парасатты бөлігі ақырына дейін жетіледі. "Логика" деген сөз тіл арқылы [пікірін] айтуды көрсететін болғандықтан, коп адамдар бұл өнердің мақсаты -адамға өзінің ойын дұрыс айта білуге үйрету деп есептейді. Бұл дұрыс емес, өйткені адамға өз [ойын] дұрыс айта білуге үйрету дегеніңіз грамматиканың өнері болып табылады. Бұл қатеге себеп болып отырған нәрсе грамматика мен логика өнерінің аттары мен мақсатының ортақтығы, өйткені бұл өнерлер "мантик" деп аталады. Алайда қарастырылып отырған өнердің мақсаты "мантик" деген аттың екі мағынасының біреуімен ғана көрсетіледі. Грамматика өнері мен логика өнерінің арасында біраз ұқсастық бар. Бұл ұқсастық [мынада]: грамматика өнері сөзбен айтылатын нәрсенің дұрыстығы туралы білім береді, белгілі бір тіл [сөйлейтін] адамдардың әдет-ғұрпына сай сол дұрыстыққа жетуге қабілет береді. Ал логика өнері болса, ойлаған ойдың дұрыстығы жөнінде білім береді және ойлаған ойдың дұрыстығына жетуге қабілет береді. Сонымен, белгілі бір тілде сөйлейтін адамдардың әдет-ғұрпына сай тек дұрыс сөйлеу үшін тілді жөндейтін грамматика өнері сияқты, логика өнері де барлық нәрсе туралы адам тек дұрыс ойлау үшін оның ақылын жөндейді.

Жалпы алғанда, логика өнерінің ақыл-ой зердесі жете алатын мәндерге қатынасы қандай болса, грамматика өнерінің сөздерге қатынасы да сондай. Бұлардың ұқсастығы осындай. Бірақ бұлардың бірде-бірі басқа нәрсе емес және бұлардың бірде-бірі басқаның құрамды бөлігі болып табылмайды.

Бұл - негіздер арқылы сол өнерді зерттеуге кірісуге болатын және оларды әрбір адам білуге міндетті негіздер, оларды танып білмейінше ақыл-ойы дұрыс адамның ешқайсысы аяғын аттап баса алмайды, олар мысалы: "Тұтас зат өзінің бөлігінен үлкен және одан көлемі артық", "адам - ат емес" деген сияқты жалпыға мәлім білімдер мен жалпы қабыл алынған негіздер /15/.

Бұл өзі адам [керек десеңіз] сөз жүзінде теріске шығарғанымен, ақыл-ой жүзінде теріске шығара алмайтын негіздер, өйткені оны теріске шығаруға дәлел табуға қабілетсіз. Осы [негіздердің] ішінде тек кейбір адамдар ғана білетін негіздер бар. Бұл негіздердің [сонымен бірге], оңай танып білуге болатыны және адамның бәрі бірдей біле алмайтындары бар. Бірақ біз бұл негіздерге ой арқылы жетеміз және оларды мұнсыз ешбір адам ештеңе істей алмайтын негіздер арқылы ғана тани аламыз. Логика өнері дегеніміз өнерді зерттеу жолымен жүріп отырып, ең алдымен бастайтын өнер болғандықтан, бұл негіздер адам алдын ала танып білген және танып-біліп алмайынша ешкім бір адым ілгері баса алмайтын белгілі қағидалар болуы қажет. Бұл қағидалар толып жатыр, бірақ кез келген өмірде бұлардың кез келген біреуін пайдалануға болмайды; бұл қағидалардың бір түрін бір өнерде, басқа түрін басқа өнерде пайдалану керек. Солай болғандықтан осы қағидалардың ішінде тек логика өнеріне сәйкес келетіндерін белгілеп алып (25-бет), басқа қағидаларға, сондай-ақ басқа өнерлерге көңіл аудармау керек. Оларсыз ешбір адам ештеңе істей алмайтын бұл қағидалардың бәрі адам өмір сүре бастаған кезде - ақ оның ақыл -ойына тән. Бірақ өзінің ақыл-ойында қорытып шығарылған бұл қағидаларды адам саналы түрде білмеуі де мүмкін, [тек] осы қағидалар туралы айтқан біреудің пікірін естігеннен кейін [ғана], ол өзінің ақыл-ойында ол қағидалардың бұрыннан бар екенін саналы түрде түсінуі мүмкін. Сондай-ақ бұл қағидалар ақыл-ойда жіктеліп кетуі де мүмкін, осының арқасында адам осылардың әрқайсысын оз ойында жекелеп танып біледі, сөйтіп, оны білдіретін тиісті сөзді естіп, ол өзінің ақыл-ойында бөлшектенген, жекеленген күйінде таниды.

Логика өнерін [зерттеуді] солардан бастауға болатын көптеген қағидалар адамның ақыл-ойында болған күнде де, олар бөлшектенген күйде түсінілмейді, сондықтан адам оларды есіне түсіргісі келгенде, ол осы қағидаларды білдіретін қайсыбір сөздерді ойша іріктеуі тиіс. Осыларды түсініп және әрбіреуін жекелеп қарастырып, ол сол өнерді зерттеу үшін қолдануға болатындарын саралап алады.

Грамматика өнерінің қарастыратыны түсінілген сөйлемдердің әр қилы түрлері болғандықтан, онда осы өнердің негіздері қарастырылып, белгіленетін белгілі бір тарау болуға тиіс. Сондықтан, біз грамматика өнерінен осы ғылымның негіздерін белгілеу үшін жеткілікті көлемде [мәліметтер] алуымыз керек немесе егер сол тілде сөйлейтін адамдарда өз тілдеріне тән (26-бет) айтылатын сөздер, тізілетін өнер болмаған күнде, сол тілде сөйлейтін адамдар қолданатын сөздердің әр қилы түрлерін дәйекті түрде теріп, тізіп шығу керек.

Сондықтан логикаға /16/ кіріспеде грамматика ғылымына қатысты қағидалар қандай мақсатпен алдын ала баяндалатыны айқын болып шығады. Одан жеткілікті көлемде [мәліметтер] алынды және [онда] шындығында да логиканы оқытып, үйретуді жеңілдету үшін қажет болғанның [бәрі] пайдаланылды. Кімде-кім басқа жолды ұстайтын болса, онда ол өнерді [зерттеудің] жүйесін елеусіз қалдырады немесе оны сақтамайды.

Ал егер біз осы өнер үшін міндетті болып табылатын тәртіпті сақтауға тырысатын болсақ, онда біз түсінілген сөздердің түрлерін тізіп шығу арқылы, сол өнерді зерттеудің бастамасын жеңілдететін негіздер туралы жазылған кітаптардың бірінің бетін ашуымыз керек. Шынында да нақ осыдан бастамақ керек.

Әл-Фараби. Бақыт жолын сілтеу.

Әлеуметтік - этикалық трактаттар.

Алматы: Ғылым, 1975. З-46-бб.





БАҚЫТҚА ЖЕТУ ЖАЙЫНДА

БІРІНШІ БӨЛІМ

ТЕОРИЯЛЫҚ ІЗГІЛІКТЕР

(25-бет) Адамның басына дарыған төрт түрлі нәрсеге халықтар мен қала тұрғындары қол жеткізсе, олар бұл өмірде дүние бақытына, басқа өмірде алыс бақытқа жетеді. Бұлар теориялық ізгіліктер, ойшылдық ізгіліктер, этикалық ізгіліктер және практикалық өнерлер /2/.

Алғашқы білімдер мен үйрену арқылы келетін білімдер

(26-бет) Теориялық ізгіліктер дегеніміздің түпкі мақсаты - өмірде бар нәрселерді рационалды қамтып және сонымен ғана көз жеткізетін білімдер. Бұл білімдердің ішінде адам әуел бастан көңіліне тоқыған білімдер бар. Бұлардың қалайша және қайдан пайда болғанын ол аңдамай да, білмей де қалады, бұлар - алғашқы білімдер. Олардың ішінде ойлау, тексеру, зерттеу, үйрену және оқу арқылы алатын білімдер де бар.

Алғашқы білімдер арқылы мәлім болған белгілі нәрселер - алғы шарттар, бұлардан сондай тексеру, зерттеу, үйрену және оқу арқылы келетін ғылымдар қалыптасады /3/.

Ғылымның дәрежелері мен зерттеу жолдары

Адам зерттеу және оқу арқылы танып білуге талпынатын нәрселер алғашқыда белгісіз болады. Ал егер адам оны зерттеп, оған қол тигізсе, олар көздеулі мақсатқа айналады, егер де осылайша зерттеп оқығаннан кейін адамда сенім, көзқарас немесе білім қалыптасатын болса, онда бұлар қорытындыға айналады /4/.

(27-бет) Әрбір көздеулі мақсаттың мазмұны - шынайы ақиқатқа жету, алайда, көп жағдайда ақиқатқа жете бермейміз. Кейде тиісті сөзді естіп, ол езінің ақыл-ойында бөлшектенген, жекеленген күйінде таниды. Сондықтан, егер адам [ қайсыбір қағидаларды] түсінбесе немесе олардың арасындағы айырмашылықтарды түсінбесе, онда ол ойша оларды білдіретін сөздерді талдауы қажет. Сонда оларды түсінеді және осылардың әрбіреуін жеке – жеке қарастырады.

Логика өнерін [зерттеуді] солардан бастауға болатын көптеген қағидалар адамның ақыл-ойында болған күнде де, олар бөлшектенген күйде түсінілмейді, сондықтан адам оларды есіне түсіргісі келгенде, ол осы қағидаларды білдіретін қайсыбір сөздерді ойша іріктеуі тиіс. Осыларды түсініп және әрбіреуін жекелеп қарастырып, ол сол өнерді зерттеу үшін қолдануға болатындарын саралап алады.

Грамматика өнерінің қарастыратыны түсінілген сөйлемдердің әр қилы түрлері болғандықтан, онда осы өнердің негіздері қарастырылып, белгіленетін белгілі бір тарау болуға тиіс. Сондықтан, біз грамматика өнерінен осы ғылымның негіздерін белгілеу үшін жеткілікті көлемде [мәліметтер] алуымыз керек немесе егер сол тілде сөйлейтін адамдарда оз тілдеріне тән (26-бет) айтылатын сөздер, тізілетін өнер болмаған күнде, сол тілде сөйлейтін адамдар қолданатын сөздердің әр қилы түрлерін дәйекті түрде теріп, тізіп шығу керек.

Сондықтан логикаға /16/ кіріспеде грамматика ғылымына қатысты қағидалар қандай мақсатпен алдын ала баяндалатыны айқын болып шығады. Одан жеткілікті көлемде [мәліметтер] алынды және [онда] шындығында да логиканы оқытып, үйретуді жеңілдету үшін қажет болғанның [бәрі] пайдаланылды. Кімде-кім басқа жолды ұстайтын болса, онда ол өнерді [зерттеудің] жүйесін елеусіз қалдырады немесе оны сақтамайды.

Ал егер біз осы өнер үшін міндетті болып табылатын тәртіпті сақтауға тырысатын болсақ, онда біз түсінілген сөздердің түрлерін тізіп шығу арқылы, сол өнерді зерттеудің бастамасын жеңілдететін негіздер туралы жазылған кітаптардың бірінің бетін ашуымыз керек. Шынында да нақ осыдан бастамақ керек.

Алғашқы білім - төрт болмыс негізі

Егер өмірде бар нәрселердің әрбірі жөніндегі алғашқы білімдер зерттеушіні осы тектес көздеулі мақсаттағы анық білімге жеткізетін қағидалар мен шарттар болатын болса - ол [сол заттағы] оқу-білімінің негіздері. Белгілі бір текке жататын түрлердің немесе олардың көбінде болатын себептер арқылы, осы себептерге байланысты және осы себептерден айтылмыш текке жататын түрлер өмір сүріп отырған болса, онда оларды өзінде қамтыған және зерттелінуі қажет болған сол тектің [нәрсенің] болмыс бастамалары. Мұндағы оқып-үйренудің бастамалары болмыс бастамаларымен сәйкес келеді (30-бет). Болмыстың дәлелдемесі алғашқы білімдерге байланысты, егер ол "бұл өмірде бар ма" дегенді білдірумен катар "мұның болуы неліктен" дегенді білдіретін болса, "бұл неліктен" дегеннің дәлелдемесі деп аталады /6/.

Егер аталған қағидалар мен шарттар жаратылыстағы нәрселердің қайсыбір тегінде бар мағлұматтар осы тектес болмысты танып білуімізге себептері болып, олардың қайсыбірінің болмысының себептері болмаса, онда осы текке [түрге] қатысты оқу-білімінің бастамасы болмыстың бастамасына сәйкес келмейді. Бұл білімдерден тұратын болмыс дәлелдемелері "бұл өмірде бар ма" дегеннің дәлелдемесі болып табылады бірақ, "бұл неліктен" дегеннің дәлелдемесі бола алмайды.

Болмыстың бастамасы төртеу: зат "не", "неліктен" және "қалай" өмір сүреді - осының бәрінің мағынасы біреу ғана - оның "неліктен" және "не үшін" өмір сүретіндігі. Біздің: "мұның болуы неліктен" деуіміздің өзі әрекет етуші бастаманы көрсетуі де, тіпті материяны көрсетуі де мүмкін. Сондықтан, болмыстың себептері мен бастамалары төртеу болып шығады \1\. Өмірдегі жаратылыс тектерінің ішінде мынадайлары да бар, бұлар да ез болмысы бастамасының мүлде болмауы ғажап нәрсе емес - бұл өмірдегі барлық жаратылыстардың ең алыстағы бастамасы. Бұл бастама жөнінде бізде тек білім бастамалары ғана бар. Олардың ішінде осы торт бастаманың бәріне (31-бет) тән бастамалар да бар, ал бұлардың үшеуін ғана иемденетіндер де бар. Олар материя бастамаларының ішінде ешқашан да бола алмайтындар.

Жаратылыс жанында зерттелетін білімдердің барлығы ақыл - оймен пайымдалатын білім. Оның мақсаты ең алдымен - [сол] текке жататын нәрсе біткеннің барлығының болмысын анық білу. Кейін болмыстың бастамаларын танып білу. Оқып-үйрену бастамаларынан бастап оның түрлерін тану, онан соң осы бастамаларды бойына дарытқан нәрсе біткеннің барлығының бастамаларын анық тануға болады. Сөйтіп, осы зерттелген тектің өмірде бар бастамаларын түгел атап шығу керек болады.

Егер осы төрт бастаманың бәрі де оған тән болса, онда зерттеуші бұлардың тек кейбіреулерімен ғана шектелмей олардың барлығын түгел қамтиды, егер оған торт [бастаманың] бәрі бірдей тән болмаса, онда ол осы бастамалардың саны үшеу ме, екеу ме, әлде біреу ме, соны анықтауға тырысады, бұл ретте ол бұл тектің ең бергі бастамаларымен тынбайды, қайта бұл бастамалардың бастамаларын және [бұл бастамалардың] бастамаларының бастамаларын анықтауға тырысады, сөйтіп, осы текте өзі анықтаған ең арғы бастамаларға жеткенше тоқтамайды.

(32-бет) Егер де бұл тектегі осы ең арғы бастаманың да бастамасы болса, бірақ бұл текте емес, басқасында болса, онда ол мұны [зерттеуге] кіріспейді, шыдай тұрып, мұны зерттеуді кейінге қалдырады, /8/ сөйтіп, осы текті қамтитын білімді қарастыруға тікелей көшеді де, оқып-үйрену бастамалары осы текке тән болмыстың бастамаларына сәйкес келетін, осы қарастырылып отырған тектің не нәрсе екенін [біліп алуды] көздейді. Ол осы бастамаларды пайдаланып, алдында тұрған мақсатқа көшеді, Қандай да болсын ғылымдағы көздеулі мақсатқа талпынғанда ол "бұл [өмірде бар] ма" және "бұл неліктен" дегенді танып біледі, сөйтіп осы текте өзі жете алатын ең ақтық нәрсеге жеткенше осылай кете береді.

Егер өмірдегі заттардың қайсыбір тегі жайындағы оқып-үйрену бастамалары болмыстың бастамаларына сәйкес келмейтін болса, онда бұлардағы болмыс бастамаларының тек бүркеулі жатқаны, әуел бастан мәлімсіз болғаны, сондықтан болмысы болмыстың бастамаларына сәйкес келмейтін оқып-үйренудің бастамалары және [жоғарыдағы] болмыстың бастамалары жөнінде келесі ретте тұруы лазым болған нәрселер бұлардағы оқып үйренудің бастамалары болып табылады. Олардың орналасу тәртібі сондай, соның нәтижесінде белгілі жүйесі мен тәртібі бар заттар болмысының бастамасы болып табылатын қорытынды сөзсіз келіп шығады. Оқып үйрену бастамалары бізге болмыстың бастамаларын танып білу құралдары ретінде қызмет етеді, (33-бет) ал бұлардан жасалған қорытындылар оқып-үйрену бастамалары орын тепкен заттар болмысын [танып білудің] бастамалары мен құралдары ретінде қызмет етеді. Сонымен, [зерттеуші] болмыс бастамаларына қарағанда кейінгі болып табылатын нәрселерді танып білуден, болмысқа қарағанда бұрынғы бастамалар болып табылатын нәрселерді анықтап [білуге қарай] көтеріледі. Ал егер біз осы жолмен жеткен болмыс бастамасының алғашқыдан анағүрлым жоғары және анағұрлым алысырақ тұрған басқа бір бастамасы болса, онда біз оны алғы шарт етеміз де, бұдан осы бастаманың бастамасына қарай көтерілеміз. Осы текте өзіміз анықтайтын ең алыстағы бастамаға барып жету үшін біз әрқашанда осылайша әрекет жасаймыз.

Егер біз болмысы осы бастамадан шыққандығы өзімізге белгілі болған нәрселердің қайсыбір бастамасына қарай келер болсақ, онда бұл жерде бастамадан шыққандығы бізге белгісіз, бүркеулі жатқан және әуел бастан мәлімсіз, басқа да нәрселердің болуы әбден ықтимал Егер біз өзімізге қазірдің өзінде-ақ белгілі бастаманы алғы шарт ретінде пайдаланып, одан осы бастамадан туатын басқа нәрселерді танып білуге көшетін болсақ, онда, бұл бастама бізге "бұл сол [нәрсе] ма" және "бұл неліктен" деген нәрселер жөнінде білдіретін болады.

Тағы бір ықтимал нәрсе, көптеген заттардың бір бастамадан келіп шығуы, бірақ осы толып жатқан заттардың ішінен бізге әуел бастан біреуінің ғана белгілі болуы, бұл бастаманың, сондай-ақ бұдан келіп шығатын әлгі басқа да заттардың бүркеулі жатуы мүмкін. (34-бет) Бұлай болған жағдайда өзімізге белгілі осы бірден - бір заттан сол бастаманы танып білуге көтерілеміз, сонда осы бірден-бір зат сол бастаманың болмысы туралы ғана білім береді. Онан соң біз осы бастаманы сол [бастамадан] келіп шығатын бүркеулі жатқан басқа заттардың мәнісін түсіндіретін алғышарт ретінде пайдаланамыз да, тек осыдан кейін ғана олардың болмысы туралы білімін де /9/ және болмысының себептерін де танып білеміз.

Математика ғылымы

(35-бет) Өмірдегі заттардың зерттелуін, адам ақыл-ойының ауытқуы мен абыржуынан оп-оңай құтқаратын бірінші тек - сан мен шама /10/. Сан мен шаманы қамтитын ғылым -математика /11/. Ең алдымен, біз саннан бастаймыз, одан соң есептеу жүргізіледі, сонымен катар есептелуге тиісті басқа шамалардың қалай есептелетіндігі жөнінде білім алынады. Кейін, ол [зерттеуші] шама, кескін, жағдай, реттілік, үйлесімділік пен жүйелілік жөнінде білім алады: ол саны бар шамаларды зерттейді, санның арқасында болатын барлық қасиеттері тұрғысынан осы шамаларды: аумағын, реттілігін, үйлесімділігін, жүйелілігін қарастырады.

Аумақтылық, реттілік, үйлесімділік және жүйелілік қасиеттерін ол екі тұрғыдан анықтайды: олардың шамалар ретінде шамаларға жататындығы тұрғысы және сан ретінде шамаларға жататындығы тұрғысы. Ол саны жоқ, бірақ аумағы, реттілігі, үйлесімділгі мен жүйелілігі бар шамаларды бұлардың шамаларға жататындығы тұрғысынан [зерттейді], (36-бет) содан кейін аумағы мен жүйелілігі бар өмірдегі басқа заттарды олардың санға жататындығы тұрғысынан қарастырады. Бұдан соң ол шамалық сипаты бар басқа заттарды қарастырып, бұларға шамалар ретіндегі шамаларға тән кескін, жағдай, аумақ, шама, реттілік, үйлесім мен жүйе сияқты қасиеттерді де, сондай-ақ әрі сан, әрі шамалар ретіндегі осы заттарға тән қасиеттерді де қарастырады. Бұдан екі тектегі нәрселердің бәрі алынады да, мұнда сан мен шамалар ретіндегі осы заттар жатқызылатын, өмірдегі нәрсе біткенді қамту мақсаты көзделеді. Оптика, қозғалушы сфералар жайындағы ғылым, аспан денелері жайындағы ғылым, музыкалық ғылым, және салмақ жайындағы мен шебер тәсілдер жайындағы ғылымдар осыдан келіп шығады /12/.

Қарастырылып отырған текте математиканың бастамалары болып табылатын барлық заттарды [зерттеуші] сан мен шамалар түрінде алып кейін жоғарыда айтылған қабілетке қарай реттелетін реті бойынша орналастырылады, сөйтіп, бұл заттардың әрқайсысын қарастырылуы тиісті болған әрбір затқа сәйкес зерттеуге тырысады, ол осылардың бәрін анықтап шыққанша немесе сол тек жайында (37-бет) осы өнердің негіздерін тұжырымдауға жеткілікті іргелі білім алғанша осылай ете береді.

Егер осы текте қалатын және сан мен шамаларды қарастыратын осы ғылымға тән нәрселер жайындағы оқу білімінің негіздері болмыстық бастамаларымен пара-пар болса, онда мұның барлық дәлелдемесі екі мәселені де қамтиды, яғни заттың болмысы туралы және оның неліктен өмір сүріп отырғандығы туралы да [білім] береді. Бұлардың бәрі "бұл не нәрсе" және "бұл неліктен" дегеннің дәлелдемелеріне айналады. Болмыстың: "немене", "неліктен" және "қалайша" деген бастамалары - [әрекет етуші бастама, материя және "не үшін" деген сияқты басқа] үш бастамадан тысқары пайдаланылады /13/, өйткені материядан зәрулікпен дерексіздендіріліп алынған сан мен шамалардың тегінде олардың болмысының жоғарыда айтылған бастамаларынан басқа бастамалар болмайды. Оларда басқа бастамалардың болатын бір ғана себебі, бұлар табиғи және [адамның] еркімен [жасалған заттарға тон], атап айтқанда, бұлар материядан алынады. Сондықтан бұл ғылым оларды материядан тысқары алып қарайтындықтан және олардағы материялыққа жатпай және сол дәрежеде болмайтын нәрсені пайдаланбайтындықтан, біз ең алдымен, саннан бастаймыз, онан соң шамаларға, содан кейін саны мен шамалары өзінен-өзі болатын басқа заттарға, мәселен оптикаға, аспан денелері ретіндегі қозғалушы шамаларға, онан әрі музыкаға, салмақ жайындағы ғылым мен шебер тәсілдер жайындағы ғылымға көтерілеміз (38-бет).

[Зерттеуші] материясыз түсініп, көңілге тоқуға болатын нәрседен бастайды, кейін, көңілге тоқу үшін материяны сол ғана қажет ететін [нәрсеге көшеді], одан соң оны түсініп, көңілге тоқып, ақыл - оймен пайымдау үшін материясы көбірек нәрсеге көшеді.

Саны мен шамалары болатын нәрселер жөнінде де ол осылай пайымдау үшін материяны бұрынғыдан да көбірек қажет ететін нәрсеге көтеріле береді, сөйтіп аспан денелеріне, онан соң музыкаға, содан кейін салмақ [жайындағы ғылымға] және шебер тәсілдер жайындағы ғылымдарға көшеді. Сонда ол ақыл-оймен пайымдауға қиын соғатын немесе тек материяда ғана бола алатын заттарды лажсыз пайдаланады. Бұл жоғарыда ол "не", "неліктен" және "қалайша" дегендерден басқа негіздерді лажсыз енгізеді, бұлар екі тектің қақ ортасында тұрған негіздер: болмыс бастамаларынан "немене"дегені ғана, яғни болмысы ғана бар нәрсе мен түрлерінде төрт бастама түгел кездесетін негіздер болады.

Сонда [зерттеуші] болмыс туралы ғылымға кіріседі, сөйтіп ол болмыстың төрт бастамасы бар өмірдегі заттарды біледі және тек материя арқылы ғана ақыл-оймен пайымдауға болатын өмірдегі заттар тегін таниды.

Материя атаулыны - табиғи деп атайды.

(39-бет) Табиғат туралы ғылым

Зерттеуші бұл ретте математика бастамаларындағы жеке қағидалардың осы тегінде болатын барлық бірінші алғышарттарды алуға тиіс, сондай-ақ, өзі алғашқы білімнен алған нәрсені қарастыруға және өзінің білуінше бұл ғылымда оқу білімінің бастамасы боларлық нәрсені алады /14/. Ол денелерді, денелердегі заттарды, дүниені құрайтын дене тектерін және дүниені құшағына алған заттарды қарастырады. Тұтас алғанда бұлар - сезіммен қабылданатын заттар тектері немесе олар үшін сезіммен қабылданатын заттары бар тектер, атап айтқанда: аспан денелері, онан соң жер, су, ауа, от, бу және басқалар, онан соң жер бетінде және жер қойнауында болатын тастар мен минералдар, бұдан кейін өсімдіктер, парасатсыз хайуандар мен парасатты жандар әлемдері. Осы тектердің әрқайсысы және әрбір тектегі түрлердің әрқайсысы жөнінде [зерттеуші] болмысы мен болмысының бастамалары жайлы білім алады. Ал көздеулі мақсаттардың әрқайсысы жөнінде ол "бар", "неліктен", және "қалайша" (40-бет) өмір сүреді, ол "не нәрседен" бар болады және "не үшін" өмір сүреді деген туралы [білім] алады, сөйтіп ол ең бергі бастамалармен шектеліп қалмайды, керісінше, олардың бастамаларының бастамаларын және бұл бастамалардың бастамаларын негізге алады. Мұндағы мақсат - істі [осы текке] жататын ең ақтық дене бастамаларымен аяқтау.

Осы білімнің бойындағы оқып-үйрену бастамалары болмыс бастамаларымен пара-пар /15/; оқып үйрену бастамалары болмыс бастамаларын танып білуге бастайды. Табиғи пәндердің әрбір тегі жайындағы оқып-үйренудің бастамалары олардың болмысының бастамалары жөніндегі келесі заттар болып табылады деген сөз. Осы тек болмысының бастамалары оқып - білу бастамалары болмысының себептері болады. [Зерттеуші] осы бастамалардан келіп шығатын заттардың әрбір тегінің немесе түрінің бастамаларын танып білу дәрежесіне жетеді.

Егер біз оқып үйрену бастамаларынан болмыс бастамаларына ден қояр болсақ, онда болмыстың бастамалары белгілі болады. (41- бет) Біз өзімізге белгілі осы, алғашқы заттардан әлгі бастамаларға ден қойғанда осы бастамалардан келіп шығатын, бізге белгісіз басқа да заттар бар екенін білеміз. Болмыстың бұл бастамаларын біз оқып - үйрену бастамалары арқылы да танып білеміз. Біз бұл бастамалардан өтіп, бұлардан кейін келетін заттарды танып білуге көшеміз, сонда бұл бастамалар осы заттар жөнінде әрі оқып-үйрену бастамалары, әрі болмыс бастамалары болады.

Сезіммен қабылданатын денелердің әрбір тегінде және әрбір тектің әрбір түрінде біз осы жолмен жүріп отырамыз. [Зерттеуші] аспан денелерін тексеру ісін аяқтап, олардың болмысының бастамаларын зерттегенде олардың болмысының бастамаларын қарап тексеру ісі оны табиғатқа да, табиғи [заттарға] да жатпайтын, бірақ табиғат пен табиғи заттардан гөрі неғұрлым жетік заттар ретіндегі, бірақ денелерге жатпайтын және дене де болмайтын бастамаларға көтерілуге мәжбүр етеді. Бұл жағыдайда ол басқа зерттеуге және басқа ғылымға көшіп, метафизикалық заттарды қарастыруға зер салуы керек. Сонда зерттеу және оқып-үйрену реті тұрғысынан алып қарағанда, ол екі ғылымның: физика мен метафизиканың арасында болады, ал болмыс сатылары тұрғысынан алып қарағанда, табиғи заттардан жоғары болып шығады. (42-бет) Зерттеу барысында хайуандар болмысының бастамаларын тексере келіп, ол қалай да жан жүйесін қарастыруға немесе психикалық бастамаларға қарай, ал бұлардан саналы жанды қарастыруға көтеріледі. Соның бастамаларын зерттегеннен кейін ол өзінің зерттейтін пәнінің "не екенін", "ненің арқасында", "қалайша", "неліктен" және "не үшін" [өмір суретінің] қарастыруға тиіс. Бұдан кейін ол парасатқа және ақыл-оймен танып білетін нәрселерге дейін жетеді, міне сонда ол қажетті түрде ақыл-ой деген "не екенін", "ненің арқасында", "неліктен" және "не үшін" зерттейді. Ол осыны қарастырып бұдан кейін денелерден өзге бастамаларға көшуі тиіс. Бұлар аспан денелерінен төмен орналасқан, өмірдегі заттарға жатады. Сол сияқты оның өзі зерттеу кезінде барып жеткен аспан бастамалар аспан денелеріне жатады. Жан мен парасат жайындағы мәселеден кейін олардың соларға бола өмір сүріп отырған бастамаларына, адамның өмір сүруіне арқау болып отырған ең арғы мақсат пен ең мәртебелі кәмелетке көтеріледі. Адамның өмір сүргенде көксейтін арманы – кәмелетке жетуіне және оқып үйренуіне дем беру үшін адамға табиғи бастамалардың жеткіліксіз екендігін ол түсінеді. Бұл жағдайда зерттеуші өзіне басқа ақыл бастамалары қажет екендігі, осы арқылы оның сол кәмелеттікке талпынатындығы оған айқын болады.

(43-бет) Зерттеуші бұл жағдайда басқа, метафизикалық емес текке тап болады. Адам осы тектің қамтитын, атап айтқанда өзінің ақыл бастамаларынан алатын заттарды зерттей алады. Соның арқасында кәмелеттікке жетеді, бұл оның физиканы танып білуіне көмектеседі. Бұл жағдайда осы ойшылдық бастамалар себеп ретінде адамды өмірінің мұраты еткен кәмелеттікке жеткізе қоймайтындығы оған айқын болады.

Бірақ, сонымен бірге ол осы ақыл бастамалары толып жатқан табиғи нәрселердің, оның бойына табиғат дарытқандардан өзге нәрселердің болмыстық бастамалары екенін біледі. Өйткені адам ең жоғары мәртебелі кәмелеттікке жетеді. Осының арқасында ол, егер бастамалардан кәмелеттікке жетуге талпынатын болса, шын мәнісінде кәміл болады. Көптеген табиғи нәрселерді пайдаланып және осы нәрселер жөнінде жасаған іс-әрекеті нәтижесінде бұл [нәрселер]оның өз қабілетіне қарай ең мәртебелі кәмелеттікке жетуіне пайдалы болатын күнде ғана бұған талпынбақ. Бұл жағдайды оның бұл ғылымнан түсінетін бір нәрсесі: әрбір адам осы кәмелеттіктен өзіне белгілі бір үлес қана алады, оның алған бұл үлесі көбірек немесе азырақ болуы мүмкін, өйткені ол көптеген адамнан көмек алмайынша барлық кәмелеттікке жападан-жалғыз жете алмайды. (44-бет) Адам жаратылысындағы қасиеттің бірі сол, ол өзінің көздегеніне талпынуда басқа адаммен немесе басқа жұртпен байланыс жасайды. Кез келген адам осындай жағдайда болады. Сондықтан, әрбір адам өзінің шамасы келерлік кәмелетке жету үшін басқа адамдардың қоршауында болуға және солармен бірігуге мұқтаж болады. Дәл сол сияқты осынау жанның жаратылысындағы бір қасиеті - ол қауымның өзі тектес өкілдерінен пана іздейді, солардың қоршауында тұруды көздейді. Сондықтан да оны адам немесе азамат жануар деп атайды. Бұл арада осы ақыл бастамаларын, сонымен қатар адамның кәмелеттікке жетуіне дем беретін әрекеттері мен қасиеттерін зерттейтін басқа ғылым мен басқа білім пайда болады. Бұдан азаматтық ғылым туады /16/.

Метафизика ғылымы

[Зерттеуші] физикадан кейін тұратын болмыстарды зерттеуге кіріседі және мұнда нақ физикадағы сияқты әдістерді қолданады. Ол [метафизикада] осы текке қолайлы келетін бірінші алғышарттарды оқып-үйренудің бастамалары етеді, онан соң физикада дәлелденген қағидаларды жоғарыда айтылған тәртіппен (45-бет) осы тектегі оқып -білудің бастамалары ретінде пайдаланады, осылайша өмірдегі осы тектес заттардың әрбір затына барып жетеді.

Зерттеуші бұлардың бірде-бірінде материяның мүлде жоқ екенін анықтап алады /17/. Бұлардың әрқайсысынан ол "мұның не екенін", "мұның қалайша өмір сүретінін", "қандай нәрсенің ықпалымен" және "неліктен өмір сүретінін" зерттеп білуге тиіс. Бұларды белгілі бастамалардан: оның болмысы [төркіні] "қандай" дегенмен де, оның болатыны "неліктен" дегеннен де, оның болу "себебі не" дегеннен де мүлде аман тұлғаға барып жеткенше зерттей беруі керек. Ол - жоғарыда әңгіме болған өмірдегі барлық заттардың бірінші бастамасы /18/. Ол өзінің арқасында өздігінен және өзі үшін өмір сүруші нәрсе, ал [оның өмір сүру] әдістерінде ешқандай мін жоқ, бұл өмір сүру әдістерінің мінсіздігі соншалық, соның арқасында зат өмірде бір зат біткеннің барлығының бастамасына айналады. Егер [зерттеуші] осыны үйренген болса, онда ол бұдан соң өмірдегі заттарда болуға тиісті өзгерістерді зерттейді, мұнда бұл болмыс өзінің сатысы жағынан ең әуел бастан бар заттан бастап олардың болмысының бастамасы мен себебі болуы шарт, ал бұдан кейін ол содан басталатын болмыс арқылы және өмірдегі заттардың ең арғы себептерінің көмегімен сол заттар жайында мағлұмат алады.

Бірінші бастама - Ол Құдай. (46-бет) Бұдан кейін келетін және денелерге жатпайтын, әрі денелерде [болмайтын] бастамалар Құдай бастамасы болып табылады.

Азаматтық ғылым

Бұдан кейін ол азаматтық ғылымға кіріседі, адамның өмірінде көздейтін мақсатын зерттейді, - ал мұның өзі адамның бойына даритын: "бұл не нәрсе" және "қалайша" [өмір сүреді] деген кәмелеттік болып шығады. Кейін, ол адамның осы кәмелетке жетуіне дем беретін немесе осыған жету үшін адамға игілік, ізгілік, қайырымдылық түрінде пайда келтіретін барлық зат біткенді зерттейді де, бұларды өзінің осы кәмелеттікке жетуіне бөгет болатын жамандық, шалағайлық, қаскүнемдік сияқты заттардан бөлек алып қарайды. Олардың әрқайсысының "немене", "не үшін" және "ол неліктен" болатынын біледі, бұлардың бәрін бір – бірінен өзгеше, ақыл – оймен пайымдалатын белгілі нәрсеге айналдырады. Азаматтық ғылым дегеніміз - осы /19/. Бұл заттар жайындағы ғылым, осы заттар арқасында қала тұрғындарының әрбір азаматтық бірлестіктерде өздеріне табиғаттан қай мөлшерде сыбаға белгіленген болса, сол мөлшерде бақытқа кенеледі. (48-бет) [зерттеуші] қалалық бірлестіктің және қаладағы тұрғындар бірлестігінен пайда болатын жиын дүние құрылымындағы денелер тәрізді екенін түсінеді. Ол сондай - ақ, қала мен халықты қамтитын ережелер мен дүниені қамтитын ережелердің арасындағы ұқсастықты байқайды.

Дүниеде әлденендей бір алғашқы бастама бар, мұның соңынан рет-ретімен басқа бастамалар келе береді. Ал олардан өмірдегі заттар келіп шығады, кейін басқа заттар рет-ретімен келе береді де, болмыс ретімен алғанда өмірдегі ең соңғы заттарға дейін осылай жалғасып отырады. Дәл сол сияқты халықты немесе қаланы қамтитын нәрселер жиынтығында да әлденендей бір алғашқы бастама болады, оның соңынан да басқа бастамалар және осы бастамаларға ілесуші басқа [тұрғындар] келеді, ал осы тұрғындардың ізімен басқа тұрғындар жүріп отырады да, азаматтық және адамдық [бол¬мысы] жағынан ең соңғы тұрғындарға жеткенге дейін осылай жалғасып кете береді /20/. Осының нәтижесінде қаланы құрастырушы нәрселер дүние жиынтығын құрастырушы нәрселерге ұқсас болады. Теориялық кәмелеттік дегеніміз осы. Сондықтан бұл сіз көріп отырғандай, төрт текті білімдерді қамтиды, ал осы білімдердің арқасында қала тұрғындары мен халықтар ең жоғарғы бақытқа жетеді. Осыдан соң теориялық қағидаларда көрсетілгендей сәйкес етіп [төрт тектің] халықтар мен қалаларда түпкілікті болуын көздеу ғана қалады.

ЕКІНШІ БӨЛІМ

ЭТИКАЛЫҚ ІЗГІЛІКТЕР

Мынадай сұрақ туады: осы теориялық [қағидаларға] сонымен қатар осы [торт тектің] халықтар мен қалаларда түпкілікті болуына септігін тигізетін заттар көрсетілген бе, әлде жоқ па? Егер бұларда осы заттар ақыл-оймен пайымдалатын заттар ретінде көрсетілген болса, онда бұлардың [жай ғана] көрсетілгені. Ал егер сол қағидаларда бұл заттар әрі ақыл-оймен пайымдалатын, әрі өмірдегі заттар ретінде көрсетілген болса, онда теориялық білімдерде бұл заттардың түпкілікті өмір сүруші заттар ретінде көрсетілгені, егер құрылыс өнері ақыл ретінде ақыл – оймен пайымдалатын нәрсе ретінде және құрылыс өнерімен құрылысшыға дәнекер болған нәрсені ақылмен аңдаған түсінік ретінде көрсетілген болса, онда бұл өнердің құрылысының зердесіне әбден қалыптасқаны, яғни егер құрылысшы ақыл – оймен пайымдалатын нәрсе ретінде көрсетілген болса, онда құрылыста нақты.

Теориялық ғылымдарда да сол сияқты мұның [бәрі] көрсетілген. (50-бет) Егер де зат ақылмен түсініліп, бірақ оның өзі ақылдан тыс өмір сүретін болса, онда заттың бар болғаны, яғни егер зат тұлғалы нәрсе ретінде емес, пайымдалғыш нәрсе ретінде көрсетілген болса, онда мұны пайымдауға [талпынған] күнде теориялық ғылымға емес, басқа бір нәрсеге сүйенеді. Себебі ол ақыл-оймен пайымдалғыш зат ретінде жаннан тысқары өмір сүрген кезінде жағдай мен акциденция деген нәрселерден бос болады. Ұдайы бір түрге жататын акциденциялар мүлде өзгермейді де, ауыспайды, ал ұдайы бір түрге жатпайтын акциденциялар өзгеріп отырады. Сондықтан, түр жағынан ұдайы біріңғай ақыл-оймен пайымдалғыш заттарды жаннан тысқары жүзеге асыру керек болған күнде, күй және акциденциялармен қалайда байланыстыру тиіс, өйткені бұл заттардың жаннан тысқары, түпкілікті өмір сүруіне тура келген күнде әлгілермен осылай байланыста болуы дағдылы шарт.

Мұның өзі түр жағынан біріңғай тұлғалар ретінде өмір сүретін, ақыл-оймен пайымдалатын табиғи нәрселер үшін де, ерікке негізделген ақыл-оймен пайымдалатын нәрселер үшін де ортақ қағида. Алайда, жаннан тысқары өмір сүретін, ақыл-оймен пайымдағыш табиғи мәндер табиғаты бойынша түзіліп, нақ сол табиғаты бойынша акциденцияларымен байланысты болады. Ал ерікке негізделген жаннан тысқары өмір сүре алатын, ақыл-оймен пайымдалғыш нәрселерді алатын болсақ, олардың болмысына байланысты акциденциялар мен күйлер ең арғы ерікке [қатынасы] бар, сондықтан олар тек осы [акциденциялар мен күйлердің] байланысында ғана өмір сүре алады /21/. (51-бет) Әдетте еріктің тауқыметі мен өмір сүретін нәрсенің бәрі өмір сүре алмайды және әуел бастан белгілі бола алмайды. Сондықтан ерікке негізделген белгілі бір ақыл-оймен пайымдалғыш нәрсе жаннан тысқары түпкілікті өмір сүрер болса, онда ең алдымен мұнымен байланысты болуға тиісті жағдайларды білген жөн, ал егер бұл [нәрселер] саны жағынан емес, түрі немесе тегі жағынан біріңғай заттар болып шықса, онда бұлармен байланысты болуға тиісті акциденциялар мен күйлер бұларда үнемі ауысып, көбейіп немесе азайып отырады, заңдар қамти алмайтын мүлде бұлжымас, тұрақты формада бір -бірімен ұштасып отырады; бұлардың біреулері үшін заң шығару мүмкін емес, екінші біреулер үшін мүмкін болады, бірақ бұлардың өздері ауысып, сөздері өзгеріп отыратын заңдар болмақ /22/. Арнайы заң шығаруға мүлде болмайтыны – өте жиі өзгеріп отыратын заттар, ал арнайы заң шығаруға болатындары – күні некен – саяқ өзгеретін заттар. Бұдан тұлға ретінде шығатын нәрсе екінің бірінде ерік білдірушінің [қалауымен] сәйкес болып шығады, (52-бет) дегенмен бұдан ештеңе шықпауы мүмкін. Мұның өзі оған бөгет жасаушы қарама - қарсылықтардан [келіп шығады], бұлардың біреулері – табиғи заттар, ал екінші біреулері ерікке негізделген және өзге адамдардың еркінен туады. Ерікке негізделген осы ақыл - оймен пайымдалғыш нәрселер [бір - бірінен] өзгеше болып қоймайды, сондықтан бір кезде болған нәрсе өзінің акциденциялары мен күйі жағынан одан ертерек немесе кешірек болған нәрсеге қарама – қарсы келеді, бұлардың болмыс жағдайлары да ,табиғи заттардан айқын көрінуі отырғанындай әртүрлі орнында [бір -бірінен] өзгеше болады /23/. мәселен, адамды алып қарайық: егер ол жаннан тысқары түпкілікті өмір сүретін болса, онда белгілі бір уақыттағы оған тән күй мен акциденциялар оның басқа бір, ертерек немесе кешірек уақыттағы күйі мен акциденцияларынан өзгеше болады.Оның әртүрлі орындары күйі жөнінде де дәл осыны айтуға болады: бір елде бар акциденциялары мен күйлері [екінші] елдегі акциденциялары мен күйлері өзгеше болады. [оның бер жағында] осы реттердің бәрінде де "адам" деген ұғымның ақыл – оймен пайымдалатын [мазмұны] сол қалпында қалады.

Ерікке негізделген заттар жөнінде де дәл осыны айтуға болады. Мысалы, инабаттылық, байлық сияқты нәрселердің бәрі де ерікке қатысы бар, ақыл-оймен пайымдалатын ымдар. Ал егер біз бұларды түпкілікті алғымыз келсе, онда бұлармен бір мезгілде нақты байланысты акциденциялар бұлармен басқа уақытта байланысты болған акциденциялардан өзгеше келеді; бір халықтың қолында болатын дағдылы нәрсе екінші бір халықта кездесетін нақты акциденциялардан өзгеше келеді /24/.

(53-бет) Кейбір халықтарда бұл акциденциялар сағат сайып, екіншілерін де ай сайын, үшіншілерінде жыл сайын, төртіншілерінде ғасыр сайын, бесіншілерінде сан ғасырда бір рет өзгеріп отырады. Ал егер осы [акциденциялардан] қайсыбір ерікке негізделгендей болса, онда бұлардың қайсыбіріне жаннан тыс кары түпкілікті ие болу үшін ерік білдірушінің болуы керек, ал оның өзі белгілі уақыт мерзімі ішінде жер жүзінің белгілі бір мекенінде бұл акциденциялардың қалай өзгеріп отыратындығын, оның бұл акциденцияларды білуі, сонымен қатар адамның еркі бойынша бұлардың қайсысы сағат сайын, қайсысы ай сайын, қайсысы жыл сайы, қайсысы ғасыр сайын немесе басқа бір ұзақ уақыт ішінде белгілі бір уақыт орнында, азды – көпті нәрседе болатынын білуі шарт. Бұлардың қайсыларының ұзақ уақыт ішінде барлық халықтар үшін, кейбір халықтар үшін немесе бір қала үшін ортақ болуы мүмкін екенін, қайсыларының қысқа мерзімі ішінде ортақ [болуы мүмкін] екенін, ол өзінің келтірер пайдасы жағынан қайсыларының қысқа мерзім ішінде айрықша [болуы мүмкін] екенін білуі шарт.

Үшінші бөлім

ОЙШЫЛДЫҚ ІЗГІЛІКТЕР

(55-бет) Дүниеде не жалпы әлемде, не бір халыққа, не қала халқының бір тобына, не бір адамға ортақ заттар жаралатын кезде ақыл-оймен пайымдалатын нәрселердің акциденциялары мен күйлері ауысып отырады.

Өмірдегі заттар табиғи түрде болатын заттар және адамның еркімен жасалатын заттар болып бөлінеді, соңғылары теориялық ғылымдар арқылы емес, кәдімгі ұғымдар арқылы танылады. Сондықтан бұлар басқа қабілет пен болмыс мәнін қажет етпейді, соларға сәйкес осы өзгеруші акциденциялар бойына біткен нәрселермен байланысты ұғымдар ажыратылып отырады, осының арқасында олар еріктің тауқыметімен белгілі бір орында және белгілі бір мезгілде түпкілікті өмір сүруші заттарға айналады. (56-бет) Болмыстың мәні мен қабілеті дегеніміз ойлау қабілеті; осының арқасында акциденциялар анықталып, ажыратылып отырады, бұлар әдетте ақыл-оймен пайымдалатын нәрселер жөнінде өзгергіш келеді, ал бұлардың санатындағы жеке-дара [заттар] бұларды белгілі бір, ұзақ немесе қысқа мерзім уақыт ішінде, белгілі бір үлкенді-кішілі орында, белгілі бір жағдайда жұрт түпкілікті етуді көздегенде әдетте еріктің тауқыметімен өмір сүреді.

Ойлау қабілетінің объектісі болып табылатын заттар олардың тек түпкі мақсатқа жету жолында келтірер пайдасына ғана қарай анықталады. Анықтаушының міндеті - өз алдына түпкі мақсат қойып, мұны бірінші кезекке ұсыну, онан соң осы түпкі мақсатқа жетуге және осы міндетті орындауға септігін тигізетін заттарды зерттеуде.

Ойлау қабілеті заттардың бойынан [түпкі мақсатқа] жету жолындағы тек қана пайдалы нәрсені анықтаған күнде мейлінше кемелді болады. Мұның өзі нағыз игілік болуы да жамандық болуы да, бәлкім, жалған игілік болуы да мүмкін Егер анықталатын заттар ізгі мақсатқа жетуде ең көп пайда келтіретін болса, онда бұл заттардың тамаша да жақсы болғаны, (57-бет) ал егер түпкі мақсаттардың төркіні жамандық болса, онда ойлау қабілеті анықтаған заттардың жамандық келтіргені [бұлардың] сұмпайы да жексұрын болғаны. Егер көзделетін мақсат жалған игілік болса, онда бұл мақсатқа жету үшін керекті заттардың да жалған болғаны.

Ойлау қабілеті былайша бөлінеді. Ойшылдық ізгілік дегеніміз - әлденедей бір ізгі мақсатта барынша көп пайда келтіретін нәрсені анықтауға жұмсалатын ізгілік. Жамандықты көздейтін мақсатқа жетуде барынша коп пайда келтіретін нәрсені анықтау үшін жұмсалатын ойлау қабілеті ойшылдық ізгілік бола алмайды, сондықтан оны басқаша атаған жөн. Егер де ойлау қабілеті жалған игілік жолына барынша коп пайда келтіретін нәрсені анықтау үшін жұмсалатын болса, онда бұл қабілет ойдағы жалған ізгілік болғаны. Ойшылдық ізгіліктердің ішінде жалпыға бірдей жағдайда барлық халықтарға және халыққа немесе қалаға ортақ ізгі мақсатқа жету жолында барынша коп пайда келтіретін нәрсені жақсылап анықтау үшін жұмсауға болатындары бар. Ізгі мақсатқа қажет және ізгі мақсаттағы ең пайдалы нәрсе - сол мақсаттағы ең әдемі нәрсе. Мұндай ойшылдық ізгілік ойшылдық азаматтық ізгілік болып табылады. (58-бет) Бұл ортақ [ізгілік] ұзақ уақыт бойы қалпында қалып, өмір сүре алады және қысқа мерзімді уақыт ішінде пайда болуы да мүмкін.

Алайда барлық халықтарға, жеке халыққа немесе қалаға ортақ ең әдемі нәрсені ғана анықтайтын, анықталатын нәрсе жөнінде әдетте [жұрттың] зердесінде ұзақ уақыт сақталатын немесе қысқа мерзімді уақыт ішінде ауысып отыратын ойшылдық ізгілік азаматтық ойшылдық ізгілік болып табылады. Егер мұның өзі әрқашан барлық халықтарға, жеке халыққа немесе қалаға ортақ нәрсені, ғасырлар бойы немесе басқа белгілі бір ұзақ мерзімді уақыт ішінде өзгеріп отыратын нәрсені ғана анықтайтын болса, онда мұндай ізгілік заң шығаруға бәріне де қабілеттірек келеді /25/.

Қыска мерзімді уақыт ішінде өзгеретін нәрсені ғана анықтайтын ойшылдық қабілеті барлық халықтарда, бір халықта немесе қалада жүйелі түрде болып тұратын оқиғалар тұсындағы белгілі бір жеке-дара уақытша басқару түрлеріне деген қабілеттілік болып табылады. Бұл екінші ізгілік бірінші ізгіліктен кейін келеді. Ең ыңғайлы және ең әдемі нәрсені яки қала тұрғындарының белгілі бір тобындағы немесе отбасы мүшелеріндегі ойшылдық мақсаттағы ең пайдалы нәрсені анықтау қабілеті осы ойға тән ойшылдық ізгіліктер мәселен, отбасылық ойшылдық ізгілік немесе әскери ойшылдық ізгілік болып табылады. (59-бет) Бұлар,өз тарапынан, тек ұзақ мерзімді уақыт ішінде ғана ауысатын ізгіліктер және қысқа мерзімді уақыт ішінде ғана ауысатын ізгіліктер болып табылады.

Ізгіліктің бұдан да шағын бөлшектерге мысалы, қайсыбір өнердің акциденциясындағы немесе акциденцияда жеке мезгілде пайда болатын әрі ең пайдалы, әрі ең әдемі нәрсені зерттейтін ойшылдық ізгілік сияқтыға бөлінуі мүмкін. Осы ойдағы ізгілік әлгі өнерлер мен қол өнердің бөлінуіне сәйкес бөлінеді. Бұл қабілет сондай-ақ адамның жеке басында кездеседі оның көздеген мақсатындағы ең пайдалы және ең әдемі нәрсені анықтауының ішінде бөлінеді. Нақ осы ойшылдық қабілет арқылы басқаларға қатысы бар ізгі мақсаттағы ең пайдалы және ең әдемі нәрсе де анықталады, - кеңесші ойшылдық қабілет міне осындай. Мұның екеуі де бір адамның бойына бітуі және әр түрлі адамдардың да бойында болуы мүмкін.

Әлбетте, қайсыбір ізгі мақсат үшін ең пайдалы және ең әдемі нәрсені анықтаушы ізгілік игілік болып табылады, ал мұның өзіне оның өз қамы үшін көзделетін игілікті, не де басқа бір нәрсенің қамы үшін көзделетін нақты игілікті анықтайды. Ізгілікті қалаушы адам басқа адамға игілік қалауы керек, әйтпесе оның мұндай қабілеті ойшылдық ізгілік бола алмайды, яғни бұл қалаушының ойындағы ізгілік болып қала береді /26/. Нағыз игілік қана ізгі игілік болмақ.

Дәлі сол сияқты, (60-бет) егер адам игілікті соның өзі үшін тілейтін болса, онда мұның нағыз игілік болғаны, ал мұның өзі оның ойында, тіпті мінез-құлқы мен әрекетінде ізгі игілік болмағанымен, іс жүзінде тек ізгі игілік болмақ, ал оның ізгілігі, мінез-құлқы мен әрекеті оның ең пайдалы және ең әдемі нәрсені анықтау жөніндегі ойлау қабілетіне сәйкес келеді, егер де ол ойшылдық ізгілік арқылы күші астам ең пайдалы және ең әдемі нәрсені зерттейтін болса, мысалы, барлық халықтарға, жеке халыққа немесе қалаға ортақ, әдетте ұзақ мерзімді уақыт ішінде ғана ауысып отыратын ізгі мақсаттағы ең пайдалы нәрсені зерттейтін болса, онда оның этикалық ізгіліктері де осыған сәйкес болуға тиіс. Егер оның ойшылдық ізгіліктері жеке мақсаттағы және жеке жағдайлардағы ең пайдалы заттармен ғана [шектелетін] болса, онда оның этикалық ізгілігі де осыған сәйкес келуге тиіс. Ойшылдық ізгіліктер жетекшілігі неғұрлым кемелді болып және олардағы бар нәрселер неғұрлым күшті болса, осымен ұштасатын этикалық ізгіліктер жетекшілігі солғұрлым толық күшті болмақ /27/.

Барлық халықтарға, жеке халыққа немесе қалаға ортақ, ұзақ мерзімді уақыт ішінде ғана өзгеріп отыратын мақсаттармен жағдайлардағы ең пайдалы және ең әдемі нәрсені анықтайтын ойшылдық ізгіліктің жетекшілігі мейлінше кемелді және күшті болады. (61-бет) Сондықтан да соған байланысты этикалық ізгіліктердің де жетекшілігі мейлінше кемелді ал күші мейлінше астам болмақ. Қысқа мерзімді уақытта көзделетін уақытша мақсаттағы ең пайдалы нәрсені анықтайтын ойшылдық ізгілік бұдан кейін келеді.

Кейін, қала [тіршілігінің] әйтеуір бір саласымен: әскери, ақша немесе басқа бір саласымен шектелетін ойшылдық ізгіліктер келеді. Этикалық ізгіліктер солармен үйлеседі.

Бұдан соң әрбір өнермен байланысты, осы өнердің акциденциясына сәйкес, әрбір үймен және әрбір үйдегі әрбір адаммен байланысты, белгілі бір сағатта немесе белгілі бір күнде болатын, сол адамға тән белгілі бір жағдайларға сәйкес ойшылдық ізгіліктер келеді. Оған байланысты [этикалық] ізгілікте осымен үйлеседі.

Төртінші бөлім

ІЗГІЛІК ДӘРЕЖЕЛЕРІ МЕН ОНДАҒЫ

ТАБИҒАТТЫҢ АЛАТЫН ОРНЫ

(63-бет) Демек, ең күші аса кемелді ізгілікті зерттеу керек. Ол қандай ізгілік? Бұл барлық ізгіліктердің жиынтығы ма, әлде бір ғана ізгілік пе немесе барлық ізгіліктің күшін бойына дарытқан бірнеше ізгілік пе? /28/ Соны зерттеу керек, сонда ең күші астам ізгілік болу үшін қандай ізгіліктің күші барлық ізгіліктердің күшімен тең болуға тиіс екендігі анықталады. Мұның өзі сондай ізгілік, егер адам оның барлық әрекетін толық іске асырғысы келсе, онда ол мұны барлық басқа ізгіліктердің әрекетін пайдаланған күнде ғана істей алған болар еді. Ал, егер ол өзінде бар ізгіліктің барлық әрекетін іске асырғысы келгенімен, мұның бойында басқа ізгіліктер болмай шықса, онда ол өз бойындағы жеке ізгіліктерді пайдаланады. (64-бет) Барлық басқа халықтарда немесе қалаларда, бір халықта, қаланың аудандарында немесе әрбір ауданның атыраптарында болатын ізгіліктердің әрекеті нақ этикалық ізгілікте пайдаланылады.

Бұл ізгілік жетекші ізгілік ретінде өзінен бұрын жетекшілік етіп өзіне ұқсаған ізгілікті жоққа шығарады. Кейін осы сияқты [этикалық] ізгіліктер келеді, бұлардың күші қала [тіршілігінің] әрбір саласындағы осындай күш сияқты. Мысалы, әскер басын алайық. Ол кісіде жауынгерлерге ортақ ең пайдалы да әдемі нәрсені зерттеуге жұмсалатын ойлау қабілетімен қатар этикалық ізгілік те болуға тиіс, ал егер ол мұның әрекетін аяғына дейін аяқтағысы келсе, онда ол айтулы жауынгерлерге тән ізгіліктерді пайдаланады. Мысалы, оның батырлығы жеке-дара батыл қимылдар кезінде жауынгерлер көрсеткен батырлыққа сай' болуға тиіс. Дәл сол сияқты [егер] қаланың қамы үшін қаражат іздеуші адамдардың ойшылдық ізгілігі арқылы қаражат іздеп табу мақсатындағы ең пайдалы әрі ең әдемі нәрсе анықталатын болса, онда қаражат іздеуші /29/ алуан түрлі адамдарға тән жеке-дара ізгіліктердің бәрін пайдалануға тиіс. Өнер біткеннің жағдайы да дәл осындай болуға тиіс.

Жетекшілік жағынан бірде-бір басқа өнерді алдына салмайтын жетекші өнер деп әрекетін барлық өнердің әрекеттерін пайдалану арқылы аяқтай алатын өнерді айтады. (65-бет) Бұл өз мақсатына толық жету үшін барлық басқа өнер атаулыны керек ететін өнер. Мұндай өнер жетекші және күші жағынан ең мықты өнер, ал этикалық ізгілік күші жағынан ең мықты этикалық ізгілік болып табылады.

Бұл өнерден кейін басқа өнерлер келеді. Өнер дәл сол текті өнерлердің әрекетін пайдалана отырып, өзінің мақсатына толық жеткен күнде ғана өз тегіндегі ең кемелді және күші жағынан ең мықты өнер болып шығады. Мысалы, ең басты жеке-дара өнерлердің ішінде әскер бастығының өнері нақ осындай өнер болып табылады, ал мұның өзі жеке-дара өнерлердің әрекетін пайдаланған күнде ғана мақсатына жетеді, дәл сол сияқты, қалада ақша мәселелерімен айналысатын өнер қаражат іздеп табуда жеке-дара өнерлерді пайдаланған күнде ғана өз мақсатына жетеді. Қала [тіршілігінің] әрбір басқа ірі саласы жөнінде де дәл осыны айтуға болады.

Тағы бір айқын жағдай, ең пайдалы да әдемі нәрсе біткеннің бәрі не барша жұрт қабылдаған [мағынада], не қайсы бір халық, не шын өмірде әдемі; сол сияқты ізгі мақсаттар не барша жұрт қабылдаған [мағынада], не қайсы бір халықта, не шын өмірде ізгі де игілікті мақсаттар болып табылады. (66-бет) Қайсы бір халық өкілдерінің бойындағы ең әдемі, қасиетті, этикалық ізгіліктерді сол халықтың ізгіліктеріне тон адам ғана анықтай алады. Барлық басқа нәрсенің жағдайы да осындай.

Ең күшті ізгіліктер мен әлсіздеу жеке-дара [ізгіліктер] жөнінде де осыны айтуға болады. Ең күшті ойшылдық ізгілікпен ең күшті этикалық ізгілік бір-бірінен айырғысыз. Әлбетте, ең басты ойшылдық ізгілік тек теориялық ізгіліктің соңынан жүрмек, өйткені мұның өзі осы теориялық ізгілік белгілеп беретін ақыл-оймен пайымдалатын мәндердің акциденцияларын ғана ажырата алады. Бұл акциденциялар оған ілеспейді. Кімде-кімнің бойына ойшылдық ізгілік дарыған болса ол ақыл-ойы пайымдалатын мәндердің өзгеріп отыратын акциденциялары мен күйін анықтайды, өйткені бұларды танып білу дегеніміз өзіңді-өзің түсініп, білу деген сөз, Сондықтан, егер ойшылдық ізгілікті теориялық ізгіліктен бөліп алуға болады деп жоритын болсақ, ол анықтайтын нәрсесін анықтай алмайды. Теориялық ізгілік, басты ойшылдық ізгілік, басты этикалық ізгілік және басты өнер бір-бірінен айырғысыз. Әйтпесе бұлардың шырқы бұзылар еді де, кемелді болмас еді және жетекшілік мақсатын [көздей] алмас еді. Бірақ, теориялық ізгілік этикалық ізгіліктерді ойшылдық ізгілік арқылы ақыл-оймен пайымдалатын мәнерге айналдырғаннан кейін ғана олар өмір сүруші нәрселер болмақ, (67-бет) ал ойшылдық ізгілік бұларда ажыратып, акциденцияларын анықтайды, өйткені бұлар жайындағы ұғымдар осы акциденциялардың сонымен ұштасуынан келіп шыққан, демек, ойшылдық ізгілік этикалық ізгіліктерден бұрын келіп отырады. Мұның өзі олардан бұрын келетіндіктен ойшылдық ізгіліктің иесі осы арқылы этикалық ізгіліктерді анықтайды, ал егер ойшылдық ізгілік этикалық ізгіліктен оқшау болса, мұның өзі этикалық ізгіліктерден бөлек өмір сүре алады, бұл ретте ол игілік ретіндегі ізгіліктерді анықтай алады, [солай бола тұрса да] ол бірде-бір этикалық ізгілікте игілікті болмақшы емес. Ал егер ол игілікті болмайтын болса, онда ол нақ өзі үшін немесе басқа бір нәрсе үшін нағыз игілік болатын игілікті қалайша тілей алады? Ал егер ол [осындай] игілікті болмаса, онда мұны өзінің мақсатына айналдырмайынша оны қалай анықтай алмақ? Демек, егер ойшылдық ізгілік этикалық ізгіліктен оқшау болса, онда бұл арқылы этикалық ізгілікті анықтауға болмайды, ал егер этикалық ізгілік ойшылдық ізгіліктен бөлінбеген болса, онда ойшылдық ізгілік қалайша анықтап, өзімен қалай ұштастыра алады? Егер [этикалық ізгілік] ойшылдық ізгіліктен бөлінбеген болса, оны ойшылдық ізгіліктің анықтауы қажет. Егер ол мұны анықтамаса, онда [этикалық ізгілік] ойшылдық ізгіліктен бөлек кетеді. Сондықтан да ол не игілікті болады, не ойшылдық ізгіліктің анықтайтынынан өзгеше басқа бір ізгілік ойшылдық ізгілікпен біріккен болып шығады. (68-бет) Егер де осы этикалық ізгілік ерікке негізделген болса, онда мұны нақ ойшылдық ізгілік анықтайды. Сонда тағы да бірінші күдік туады. Демек, нақ ойшылдық ізгілік оны [этикалық ізгілікті] қажетті түрде, игілікті ізгілікпен ізгі мақсаттың иесін ынтызар ететін ізгілік ретінде анықтайды. Бұл ізгілік жаратылыс ретінде өмір сүріп отырған ойшылдық ізгілікпен біріккен және ерікке негізделген этикалық ізгіліктер арқылы анықталатын табиғи ізгілік болмақ.

Ерікке негізделген ізгілік адамдық ізгілік болмақ, адам ерікке негізделген басқа заттарды алардағы жолмен осыған жеткенде адамзатқа тән ойшылдық ізгілікке не болады. Бірақ осы табиғи ізгіліктің қандай екенін қарастырып өткен жөн: мұның өзі ерікке негізделген ізгілікпен бірдей ме, жоқ па; мұның өзі санасыз жануарлардан аңғарылатын қасиеттер сияқты, мысалы, арыстанның батырлығы, түлкінің айлакерлігі, қасқырдың ептілігі, сауысқанның ұрлықшылығы және сол сияқтылар. Әрбір адамның бойына жаратылысынан сондай рухани күш-жігер бітуі мүмкін. Ал мұның өзі белгілі бір ізгілікпен немесе белгілі бір қасиетпен байланысты іс-әрекет жасауға келгенде оп-оңай қоза кетеді де, бұған қарама - қарсы әрекетке келгенде тартылып қалады. (69-бет) Адам ең алдымен оңай істелетін нәрсеге бейім тұрады, әйтеуір мұнда оған еш нәрсе бөгет жасамаса болғаны. Егер адам, мысалы қауіп төнгенде одан жасқанбай батылдық көрсетуге жаратылысынан бейім болса ол бірнеше рет осылай істесе болғаны, оның бұл қасиеті ерікке негізделген қасиетке айналады, ал оның осыған ұқсас алғашқы қасиеті табиғи қасиет болатын.

Егер жеке-дара ойшылдық ізгіліктермен ұштасып отыратын жеке-дара этикалық ізгіліктердің жайы осындай болса, онда үлкен ойшылдық ізгіліктермен ұштасып отыратын ортақ этикалық ізгіліктердің жайы да дәл осындай болуға тиіс. Сондықтан тек кейбір адамдарға ғана үлкен ізгілікке қатысы бар және үлкен табиғи ойшылдық қабілетпен байланысты ізгілікке жаратылысынан бейім келеді. Барлық басқа жағдайлар жөнінде де осыны айтуға болады. Осының нәтижесінде кез келген адамның өнері, этикалық және ойшылдық ізгіліктері күшті бола бермейді.

Демек, әкім тек еркі бойынша ғана емес, жаратылысы бойынша да әкім болмақ, дәл сол сияқты қызметкерлер де ең алдымен жаратылысы бойынша кейін барып еркі бойынша да қызметкер болулары керек. Сөйтіп, олардың жаратылысынан берілген нәрсесі кемелдене береді /30/. (70-бет) Егер осылай болса, онда теориялық ізгілік, үлкен ойшылдық ізгілік, үлкен этикалық ізгілік және білімге негізделген үлкен өнер жаратылысына бейім тұратын адамдар ғана болмақ. [бұл адамдардың] бойына аса күшті абзал табиғи қасиеттер дарыған. Енер мұның [бәрі] бір адамның бойынан табылатын болса, онда жеке - дар [ізгіліктердің] халықтар мен қалаларда пайда болуын көздеу , онан соң осы жеке - дара [ізгіліктерді] бойға дарыту әдісін білу керек болады. Осындай үлкен қабілет бойына дарыған адамдар осы жеке - дара [ізгіліктердің] халықтар мен қалаларға дарытуға да қабілетті болуға тиіс. Бұл [ізгіліктерге] екі түрлі бастапқы жолмен не болады: үйрету және тәрбиелеу.

БЕСІНШІ БӨЛІМ

ТӘЛІМ ЖӘНЕ ТӘРБИЕ

(71-бет) Тәлім дегеніміз - халықтар мен қалаларға теориялық ізгіліктерді дарыту деген сөз. Тәрбиелеу дегеніміз - халықтардың бойына білімге негізделген этикалық ізгіліктермен өнерлерді дарыту деген сөз.

Тәлім тек сөзбен іске асырылады, ал тәрбиелеу кезінде халықтар мен қалалықтарға білімге негізделген қасиеттерден туатын іс - әрекеттер жасау дағдысы сіңіріледі, олар осындай іс-әрекетке жігерлендіріледі, осы әрекетті жасау тілегі қоздырылады, сөйтіп, осы қасиеттер және бұлармен байланысты әрекеттер [адамдардың] жан дүниесін баурап алатындай және [адамдарды] осыған жан-тәнімен құштар ететіндей болуы көзделеді. Ал бірдеңе жасау тілегі кейде сөз арқылы, кейде іс-әрекет арқылы қоздырылады /31/.

(72-бет) Теориялық білімді не имамдар мен әкімдер, не теориялық білім меңгеруге қабілетті адамдар [үйрене алады] /32/. Осы екі топ, жоғарыда айтылғандай, көптеген әдіспен тәлім алады. Алғашында олар теориялық білімдердің әрбір тегіндегі бастапқы алғышарттар мен алғашқы білімдер туралы, онан соң алғышарттардың түрлері мен тәртібі жайында мағлұмат алады, бұл ретте жоғарыда айтқанымыздай осы нәрселер жөнінде білім алып тәрбиелеп шыққаннан кейін адамзат жаратылысына тән табиғи дәрежесіне сәйкес жасөспірімдердің жан дүниесін дағдыландыру керек. Олар барлық теориялық білімде логикалық әдістерді қолдануға дағдыланады, олар тәрбиенің басқа да қырларымен қатар Платон баяндаған тәртіп бойынша жастайынан оқып-үйрене бастайды, сөйтіп, ең биік мақсатқа жетуді көздейді, бұдан кейін әкім болуға жаралғандары жеке-дара басқару басқыштары мен билік дәрежесіне жеткеніне бірте-бірте көтеріле береді. Олардың оқып -үйрену әдісі міне осындай. Олар - өздерінің теориялық танымдарында жалпы жұрт қостаған пікірімен шектеліп қала алмайтын таңдаулы (73-бет) жандар.

Теориялық нәрселерді [қалың] жұртшылыққа иландыру әдістерімен үйреткен жөн, ал теориялық [білімдердің] иландыру көпшілігі қиялдау арқылы көңілге тоқылады. Бұлар адам өте көп нәрсені ақылмен пайымдаған кезде ғана ұғына алатын білімдер; ең түпкі бастамалар, тәнсіз бастамалар. Қалың жұртшылық бұларды бейнелі формада меңгеруі тиіс, ал бұларды [қалың жұртшылық] өкілдерінің зердесіне иландыру әдісі арқылы ұялатқан жөн. Белгілі бір халыққа бұдан не түсетінін, барлық халықтарға және әрбір қаланың барлық тұрғындарына не нәрсенің ортақ бола алатынын, ал кейбір қалаларға немесе халықтарға және қала тұрғындарының кейбір топтарына не тиетінін [таңдаулылар] ажырата біледі. [Адамдарға] теориялық ізгіліктерді дарытқан күнде мұның бәрін ойшылдық қабілет арқылы айқын ажыратуға болады.

Практикалық ізгіліктер мен практикалық өнерлерді алатын болсақ бұлар [адамдардың] өздеріне тән әрекет жасау дағдысы арқылы [ұғынылады]. Бұған екі түрлі әдіспен жетеді: бірінші, иландырғыш нақыл сөз, сезімге әсер еткіш нақыл сөз және басқа нақыл сөздер әдісі арқылы жетеді; бұл әрекеттермен қасиеттердің көңілге толық ұялайтыны соншалық, [адамдарды] осы қасиеттерге байланысты әрекеттерді өз еркімен жасауға жігерлендіреді, ал бұлардың [көңілге ұялауы] шешендік өнерін пайдалану қабілеті мен дағдысына байланысты; екінші, өз еркімен, өз қалауы бойынша жөнге келмейтін және сөзге [құлақ аспайтын] бүлікшіл, көнімсіз қала тұрғындары мен халықтарға қолданылатын күштеу әдісі арқылы жетеді; сонымен [бұл әдіс] өздері үйрене бастаған теориялық білімдерді ұғынуға қарсылық білдіруші адамдарға да қолданылады /33/.

(74-бет) Демек, өмірді басқару өнерінің ізгілігі, яғни ізгіліктерге ие болып отырған адамдардың ізгіліктеріне байланысты әрекетті қолдану өнері және жеке-дара өнерлермен айналысушы адамдардың өнері бар, сондықтан халықтар мен қала тұрғындарын тәрбиелеуде қайырымды да өнерлі адамдарды пайдаланатын адамдардың да болуы қажетті шарт.

[Осындай адамдардың] екі тобы бар: бір тобы тәрбиеге өз еркімен көнетін адамдарды тәрбиелейді, ал екінші тобы күштеп тәрбиелеуге келетіндерді тәрбиелейді. Мұның өзі отбасы басшыларының, балалар мен жасөспірімдер ұстаздарының арасында болып отыратын жағдай тәрізді.

Отбасы мүшелерінің тәрбиешісі болған отбасы басшысының оқытушысы, балалар мен жас өрендер ұстазының оларға оқытушысы болатыны сияқты, әкім де халықтардың тәрбиешісі мен оқытушысы. Міне, осылардың әрқайсысы біреулерді қайырымдылығы мен иландырғыштығы арқылы, екінші біреулерді күштеу арқылы тәрбиелейтін болса, әкім де [осылай етеді]. күштеу арқылы тәрбиелеу тәлім - тәрбие алушы адамдар болмысының мәдениетіне байланысты, бұлар өзінің аумағы мен күшіне қарай дараланып отырады. (75-бет) Халықтар мен қалалардың ұстаздары және тәрбиешілері ретіндегі әкімдердің тәрбие күші балалар мен жас - өспірімдерді отбасы мүшелерінің тәрбиелеу күшінен анағұрлым асып түседі, дәл сол сияқты халықтарға тәлім – тәрбие беру ісінде де жасөспірімдер мен отбасы мүшелерін тәрбиелеуден күштірек болады.

Ерікті түрде тәрбиелеу өнері өте-мөте көп күшті керек етеді. Күштеп тәрбиелеу өнері жөнінде де осыны айтуға болады, ал мұның мәнісі, басқасын былай қойғанда адамның өмірдегі арманы болып табылатын бақытқа жеткізерлік белгілі бір іс-әрекет жасау, бағынбаған халықтар мен қалаларды жеңіп алу үшін әскерді шебер басқарып, қару-жарақ пен жауынгерлерді пайдалана білу деген сөз.

Жан біткеннің бәрі ең биік кәмелеттікке жету үшін жаралған, ол бұған өзіне тән болмыс сатысына сәйкес жете алады. Бұдан [жалпы] адамға тиетін үлес ең жоғары бақыт деп аталады. Адамзат қоғамында не болып отырған дәрежесіне сәйкес қайсыбір адамға тиетін үлес осы текке лайықты ең жоғары мақсат болады.

Осы мақсат үшін өмір сүруші индивид - әділетті индивид, ал осы мақсатты көздейтін жеке-дара өнер - жеке-дара әділетті және ізгі өнер. Халықтар мен қалаларды (76-бет) ерікті түрде оқытып, үйрету үшін пайдаланатын [адамдар] - бойына ізгі қасиеттер мен шешендік өнері [дарыған] адамдар /34/. Әлбетте, әкімнің ақыл-ойымен пайымдалатын теориялық білімдер жөнінен дағдысы болуы қажет. Бұларды анық дәлелдемелер арқылы меңгеруге болады. Бұлардың әрқайсысынан ол болуы мүмкін иландыру әдістерін іздейді және олардың әрқайсысында қандай иландыру әдістерінің [қолайлы екенін] зерттейді. Ол мұны әрбір қағида жөнінде иландыра білетіндігі арқылы істей алады, бұл ретте ол нақ осы қағидаларға жүгінбей-ақ, бұлардың [аллегориялық] бейнелерін алады. Бұл бейнелер барлықтарға ортақ теориялық қағидаларды адамның зердесінде ұялатуға тиіс. Иландыру арқылы осы бейнелердің сипаттамасын табу керек, оның бер жағында мұның бәрін барлық халықтар мен қалаларға ортақ иландыру әдісі арқылы оны олардың барлығына ортақ бейне ету керек. Бұдан соң ол жеке-дара практикалық ізгіліктер мен өнерлерге байланысты әрекеттерді, жоғарыда көрсетілген шарттар бойынша, топ - топқа (77-бет) бөлуге және бұлар жөнінде жұртты осы әрекеттерге талпындыратын белгілі иландыру әдістерін қолдануға тиіс. Бұл ретте нақты мәселеге орайлас нақыл сөздерге де, сезімге әсер ететін этикалық нақыл сөздер де пайдаланылады, бұлар қала тұрғындарының жан – жүйесін баурап, бағындырып алады, жөнге салып, жуасытады, ал бұларға қарама – қарсы реттерде сезімге әсер ететін этикалық нақыл сөздер пайдаланылады, бұлар қала тұрғындарының жан – жүйесін нығайтып, күшейтеді, қатайтып, қайраттандырады.Өзі сияқты және өзіне қарама - қарсы әкім жөнінде де, өзі пайдаланатын адамдары мен көмекшілері жөнінде, қайырымды адамдар мен оларға қарама - қарсы адамдар жөнінде де ол осы нақыл сөздерді пайдаланады. Керек жерінде ол адамдардың жан – жүйесін баурап алып, бағындыратын нақыл сөздерді пайдаланады, ал бұған қарама - қарсы жағдайда адамның жан – дүниесін нығайтып, пайдаланады. Өзінің көзқарастары мен іс – әрекетіне қарсы адамдармен иландыру арқылы күресуге көмектесетін нақыл [сөздерді пайдаланады], сонымен қатар әлгілердің көзқарастары мен әрекеттерін масқаралайтын, сұмпайылығы мен бейбастығын әшкерелейтін нақыл сөздерді пайдаланылады. Бұл жағдайда ол екі түрлі нақыл сөзді қолданады: 1) белгілі бір күндерде, белгілі бір мезгілдерде, оқта – текте есте сақтамай және қағаз бетіне түсірмей – ақ қолдануға болатын сөздер.

2) Есте сақтап қағаз бетіне түсіруіне болатын түрі. Бұл ретте әрбір жазбасында ол жұртқа ұсынып отырған көзқарастар мен іс-әрекетін, осы ұсынған ұрандарын жұрттың зердесінде өшпестей етіп сақтап, (78-бет) көңіліне ұялату үшін пайдаланатын нақыл сөздерді және қарама-қарсы көзқарастар мен әрекеттерді жақтаушы адамдарға қарсы қолданатын нақыл сөздерін көрсетеді.

Жұртты тәрбиелеу үшін қолданылатын білімдер үш сатылы болады /35/. Әрбір білімді сақтауға жаралған кісілер болады. Олар сақталатын осы тектес білімнің көмескі жерін анықтауға, оны жақтауға және оған қайшы келетін немесе қарсы болатын нәрсені теріске шығаруға қабілетті болады; осының бәрін үйретуге [қабілетті] олар бірінші басшының халықтар мен қалалар жөнінде көздейтін мақсатының жүзеге асырылуына жәрдем береді.

Онан соң [әкім] халықтардың түрлерін қарастырады, халық [біткенді санап шығып], әрқайсысының жалпы жаратылысынан тән адамның қасиеттері мен әрекеттерін атап көрсетеді. Бұдан кейін халықтардың бәрін немесе көпшілігін қарастыруға көшіп, барлық халықтарға ортақ қасиеттерді, атап айтқанда: олардың өздеріне тән адамдық жаратылысын, содан кейін әрбір топтың, әрбір халықтың өзгешелігі қандай екенін анықтайды. Оның қолында әрбір халыққа қандай әрекеттер мен қасиеттер тән екені жөнінде, мұны бақытқа жету үшін қалай жұмсау керектігі жөнінде, шамамен (79-бет) алғанда олардың санының қанша екенін, теориялық және практикалық ізгіліктердің [дамыту үшін] иландырудың қандай түрлері қажет екені жөнінде мағлұмат алады да, алдын – ала топ – топқа бөлгеннен кейін қай халыққа ненің лайықты екенін анықтайды. Қайсыбір топ білімдерді игер ала ма, жоқ па, жұрттың ойындағыдай меңгерілгеннен кейін тараған білім бе, әлде қимылдағы [білім бе], - міне осыларды қарастырады.Егер олар бәрін меңгерген болса, төрт [түрлі] білім алады /36/:біріншісі – теориялық ізгілік, осының арқасындағы өмірдегі заттар анық дәлелдемелер арқылы ақылмен пайымдалады;бұдан кейінгісі – иландыру арқылы қол жететін нәрсенің мәнін ақылмен пайымдау; онан соң – осы ақылмен пайымдалатын нәрсенің бейнелерін арқау еткен иландыру арқылы расталған білім; бұдан кейін – осы аталған үш [білім түрінен] белгілі бір халықтардың арасында тараған білімнің, солай болғасын халықтардың санына қарай бөлінген осы білімдердің әрқайсысы бірін - бірі қамтып соның арқасында халық кемелденіп, бақытқа жетеді.

Сондықтан өкім белгілі бір адамды немесе халықты, бақытқа жеткізетін белгілі бір білім сатысын анықтап, сол халықты ненің көмегімен тәрбиелеу керек екенін есте сақтауға, сонымен қатар сол халықты иландыру әдісімен тәрбиелеу үшін қолданатын нәрселерді білуге тиіс. Белгілі бір халықтың білетінін есте сақтайтын, (80-бет) сақталуға тиісті игілік жайында [әлі де] танылып болмаған нәрсені анықтай алатын, осыны жақтап, қарама-қарсы нәрсені теріске шығара алатын, халықты осыған үйретіп, халықтың қамын ойлаған, соған барын берген бірінші басшының мақсатын жүзеге асыруға жәрдемдесетін адамның немесе адамдар тобының болуы қажет. Халықтарды ерікті түрде тәрбиелеу үшін нақ осылардың пайдаланылуы мүмкін /37/. [Бірақ] халықтарды тәрбиелеуге уәкілдік алған топтарда әркімнің бойынан жеке-дара ізгілік пен ойшылдық ізгіліктің табылғаны жақсы, өйткені ол соның арқасында қажет болатын болса соғыста әскерлерді өте дұрыс пайдалана алады, сөйтіп, олардың әрқайсысы өз бойында екі түрлі тәрбие болмысының мәнін ұштастыра алады. Егер бұл [қасиеттер] бір адамның бойында ұштастырылмаса, онда ерікті түрде тәрбиелейтін адамға болмыстың [күштеп тәрбиелеуге қатысты] жеке-дара мәніне ие болып отырған адам жәрдемге келеді.

Әдетте әрбір халықты тәрбиелеуге уәкілдік алған кісінің [қарамағында] осы халықты ерікті түрде немесе күштеу әдісімен тәрбиелеуге пайдаланатын адамдары болады, бұл ретте оның пайдаланатын адамдары екі топқа немесе осы екі [түрлі тәрбиеге қатысты] болмыстың мәніне ие болып отырған бір топқа бірігеді. Өз тарапынан, бұл топ немесе осы екі топ екі бөлімге немесе осы [бөлімдер] ішіндегі бөлшектерге бөлінеді, (81-бет) сөйтіп ең кішкене бөлшектерге немесе [бөлшектердегі] ең шағын тәрбие күшіне дейін осылай кете береді.

Бұл [топтардағы] басқыштар өз өкілдерінің әрқайсысының ойшылдық ізгілігіне сәйкес орналасады. Белгілі бір бөлшектерді пайдалануға септігін тигізетін белгілі бір ойшылдық ізгілікті алатын болсақ, мұның өзі біреулерде екінші біреулердегіден көп болады, сондықтан бұлардың мәні ойшылдық ізгілік күшіне сәйкес келмек. Ал егер осындай екі топ әрбір халық пен қалада болса, онда бұлардан төмендете басқа бөлімдер құрылады. Адамға тон, адамдар мен қалаларды ең жоғары бақытқа жеткізетін және төрт түрлі нәрсеге кенелтетін амалдар мен әдістер міне, осындай.

АЛТЫНШЫ БӨЛІМ

ФИЛОСОФИЯ ҒЫЛЫМЫ

(83-бет) Бұл барлық білімдердің әуелгісі /38/ - дүниеде бар нәрселерді анық дәлелдемелер арқылы ақыл-оймен пайымдалатын мәндер ретінде аңғартатын білім. Бұл дәлелдемелер болмысты сол қалпында алып оны (адамның) көңіліне тоқып немесе оған иландырады сөйтіп халықтар мен қалалардағы қарапайым адамдарға оқытып-үйрету ісін жеңілдетеді, өйткені халық арасында таңдаулы адамдар да, қалың жұртшылық та бар. Қалың жұртшылық дегеніміз - баршаға мәлім пікірлер арқылы расталатын біліммен олардың теориялық білімдерін шектеуге болатын адамдар.

Таңдаулылар дегеніміз - теориялық білімдерінің ешбірінде баршаға мәлім пікірлер арқылы расталатын біліммен шектеліп қалмай сенімі кәміл және шынайы тексерілген алғышарттар жөнінде жетік білетін адамдар. (84-бет) Сондықтан қаралатын мәселеде баршаға мәлім пікір бойынша қажет деп танылған біліммен шектелмейтін әрбір адам осы мәселеде өзін таңдаулы деп есептейді, ал өзгені қатардағы [адам] деп санайды. Сол себепті, қай өнерде болса да жетік [адам] оз саласының маманы аталады. Ол өзінің саласында баршаға мәлім пікір қажет деп есептейтін біліммен шектеліп қалмайды, қайта осы [өнерді] терең зерттеп, ақырына дейін тексереді. Тиісінше ешқандай азаматтық жетекшілігі жоқ және өзін қалада жетекші етерліктей ешбір өнер бойына дарымаған әрбір адамды қатардағы жан деп атайды. Ол адамға ешқандай өнер дарымаған,не болмаса қалада қарапайым қызмет көрсету өнерін ғана біледі. Ол белгілі бір азаматтық жетекшілігі бар немесе қалада оның жетекшілігін баянды етерліктей белгілі бір өнер бойына дарыған әрбір адам таңдаулы адам болып табылады. Сол жөнінде ол өзі сияқты қалада белгілі бір жетекші орын алуына себепкер боларлық өнер бойына боларлық деп ойлады немесе өз ойында қалада жетекші ойға қалып отырған әрбір адам өзін таңдаулы адам деп ойлайды. Мысалы, текті жерден шыққан адамдар мен көптеген байлар осындай. Өте - мөте кемелді өнер бойына дарып, соның арқасында жетекші орын алуға лайықты әрбір адам (85-бет) таңдаулар [санатына] жатқызылады /39/.

Адамдар ішіндегі ең таңдаулы жан бірінші басшы болуға тиіс, ол, тегінде, баршаға мәлім пікір қажет деп санайтын біліммен әсте шектеліп қалмайды. Бірінші басшы мен ең таңдаулы жанға лайықты адам және жақсы қасиетпен білгірлік бойына дарыған кісілер де осындай болулары уәжіп. Қолында азаматтық билігі бар әрбір адам осы билік арқылы бірінші басшының мақсатын іске асыруға көмектесуге талпынады, тексерілген көзқарастан ақырына дейін айнымайды. Алайда оның өзі қолданатын көзқарастары және бірінші басшыға өз өнерімен қызмет етуге тиісті екенін түсінетіндігі баршаға мәлім пікір қажет деп есептейтін білімге ғана негізделеді, сондай-ақ, оның теориялық білімдері де баршаға мәлім пікір қажет деп есептейтін білімге негізделеді. Сондықтан, бірінші басшы анық дәлелдемелер келтіре отырып, ақылмен пайымдалатын нәрсе біткеннің барлығын қамтитын білімі бар адам таңдаулы жан болып, қалғандары қарапайым халық, қалың жұртшылық болып табылады. Демек, иландыру әдістері және қиялда туатын түсініктер халықтар мен қалалардағы қарапайым халықты, жай адамдарды оқытқанда ғана қолданылады, ал енді анық дәлелдемелер келтіре отырып заттардың ішкі мәнін ақылмен пайымдау әдістері таңдаулылар қатарына кіре алатындарды оқытқанда қолданылады /40/. Мұндай білім жетекшілік тұрғысынан алғанда бұрын келетін ең кемелді білім. Ал басқа басты білімдердің бәрі әлгі білімнің жетегінде болады - менің басқа басты білімдер деп отырғаным екінші білім және біріншісі мен екіншісінен келіп шығатын үшінші білім, бұл білімдер [бірінші] білімнің соңынан келеді де адамның қолынан келерлік ең жоғары бақыт пен ақтық кәмелеттікке жету мақсатын орындап шығу жолы ретінде орындалады. Ерте заманда бұл білім Иракты мекендеген хальданилерде болған, онан соң Мысырлықтарда пайда болған, бұдан кейін Гректерге олардан Сириялықтарға, содан барып Арабтарға ауысқан делінеді /41/. Бұл ғылымның бар мазмұны грек тілінде баяндалған, онан соң Сирия тіліне, одан кейін Араб тіліне [аударылған]. Осы білімді меңгерген Гректер мұны абсолют даналық және ұлы даналық деп сезінген, ал оны меңгерушілік ғылымды, ал мұның қасиетін философия деп білген,ал философия деп ұлы даналықты ерекше қадірлеп, соны жақсы көруді түсінген, ал осы ғылымды меңгерген адамды философ деп білген, яғни ұлы даналықты жақсы көріп қадірлейтін адамды осылай деп түсінген олар [философия] мүмкіндігі жағынан барлық жағынан қамтиды деп есептеген, [сондықтан] оны ғылымдардың ғылымы, ғылымдар анасы, даналық атаулының даналығы, (87-бет) өнер атаулының өнері деп білетін, бұлай дегенде өнер біткенді қамтитын өнерді, барлық ізгілік біткенді қамтитын ізгілікті, барлық даналық түрлерді [түрлерін] бойына жинаған даналықты айтқан, өйткені жұрт даналықтың қай саласында болса да шеберлік деп біледі. Осы өнерді қолданушылар көпшілікті қолы жетпейтін төтенше өнер көрінісі адамзат даналығы деп аталады қайсыбір өнерге өте – мөте жетік [адамды] сол өнердің түрінде дана деп атайды, сол себепті беделді де ұшқыр адамды ой толғауы жағынан беделдігін көрсете білген өнерінде дана деп атайды. Алайда, даналық деп осы ғылымға және оны меңгерушілікке айтылады /42/. Егер теориялық ғылымдар оқшау болса және бұларды меңгерген адам бұл ғылымдарды басқа [ғылымдарда] пайдалануға қабілетсіз болса, онда бұлардың кемелсіз болғаны.

Кемелді философ әрі теориялық ғылымдарды меңгеріп алады, әрі бұларды өзінің мүмкіндігіне қарай басқа ғылымдарда қолдануға қабілетті келеді. Егер философтың жағдайы, нағыз шын мағынасында, қандай екенін алып қарайтын болсақ, онда мұны мен бірінші басшының арасында айырмашылық жоқ. Өйткені кімде-кім теориялық білімдер [саласына] кіретін нәрселерді қолдануға қабілетті болса, оның бұларды барлық басқа [салаларда да] ақылмен пайымдалатын етуге, (88-бет) ал ерікке байланысты [білімдерді] әрекетті етуге қабілетті болғаны.

Оның бойында осындай қабілет неғұрлым көп болса, соғұрлым кемелді философ болғаны. Шын мағынасында кемелді [философ] деп әуелі теориялық ізгіліктерге жетіп кейін практикалық ізгіліктерге жеткен, бұдан кейін халықтар мен қалаларға әрқайсысының шама – шарқына қарай және соларға қолайлы әдіспен осы екі [ізгілік] түрінде дарытуға қабілетті адамды айтамыз. Ол теориялық және практикалық ізгіліктерді бойға дарытуға, тек анық дәлелдемелерді иландыру әдісі арқылы ғана қолдануға, ой – пікірге ерікті түрде немесе күштеу арқылы әсер етуге қабілетті болғандықтан, философ шынайы мағынасында [әрі] бірінші басшы болып табылады.

Философия және дін

Зерттеу атаулы екі түрлі нәрседен құралады: зерттеп отырған нәрсені ұғыну және оның мағынасын көңілге тоқу онан соң ұғынылып, көңілге тоқылған нәрсе жөнінде пікір қорыту. Нәрсені ұғыну екі жақты болады: біріншісі - соның нақ өзін ақылмен пайымдау, екіншісі - соған ұқсас нәрсенің бейнесіне ой жүгірту.

Пікір екі түрлі жолмен: не анық дәлелдеме арқылы, не иландыру арқылы қорытылады. Егер де жұрт өмірде бар нәрселерді танып білерде немесе зерттегенде бұлардың маңызын тікелей пайымдап, (89-бет) анық дәлелдемелер арқылы бұлар жөнінде пікір қорытатын болса онда осы танымдарды қамтитын ғылым философия болмақ. Ал бұлар өздері сияқты, өздеріне ұқсас нәрселерге ой жүгірту арқылы пайымдалып және ой - толғауының арқасында иландыру жолымен қандай түсінік алынғаны жөнінде пікір қорытылатын болса, онда осы деңгейдегі білімді ерте замандағылар "дін немесе шариғат" /43/ деп атаған. Егер осылай танылатын заттарды сол қалпында алып қарап иландыру арқылы пайымдайтын болсақ, онда мұны "діни ілім" деп атаған жөн. Ерте замандағылардың түсінігінше, "діни ілім" дегеніміз - философияға еліктеушілік; бұлардың [философия мен "діни ілімнің"] екеуі де белгілі бір заттарды қамтиды, екеуі де түпкі принциптерді, өмірдегі заттардың бастамаларын ұсынады, бұлар өмірдегі заттардың алғашқы бастамалары мен алғашқы себептері жөнінде білім береді, адамның түпкі өмірдегі мақсатын, атап айтқанда; ең жоғары бақыт пен түпкі мақсатқа қалай жететінін түсіндіреді. Егер философия мұның бәрін пайымдалғыш [мәндер] немесе ұғымдар түрінде көрсететін болса, "діни ілім" мұны ойдағы түсінік түрінде көрсетеді. Нәтижеде философия бәрін осы тұрғыдан дәлелдейді, ал "діни ілім" соған иландырады. Философия түпкі принциптер ретіндегі алғашқы себептермен екінші тәнсіз бастамаларды ақылмен пайымдалатын [мәндер] түрінде көрсетеді. (90-бет) Ал "діни ілім" бұларды тәнді бастамалардан алынған бейнелер түрінде ойша көрсетеді, бұларда азаматтық бастамалардағы үлгілеріне ұқсатады, тәңірдің құдіретін азаматтық бастамалардың іс-әрекетіне ұқсатады, табиғи күштер мен бастамалардың әрекеттері Платонның "Тимеяда" да жасағаны сияқты оларды ерікке негізделген күштердегі, қасиеттер мен өнерлердегі үлгілеріне ұқсатады, ақылмен пайымдалатын нәрселерді олардың сезімімен аңғарылатын нәрселердегі үлгілеріне ұқсатады. Мысалы,материяны ауа кеңістігіне, түнекке, суға ұқсатады немесе болмыссыздықты түнекке ұқсатады; адамзат ізгіліктері әрекеттерінің мақсаты болып табылатын ең жоғарғы бақыттың әралуан түрлерін олардың [тек қана] көңілге түйген мақсат ретіндегі игілік ретінде болатын үлгілеріне ұқсатады. Бақытты оның тек қана көңілде түйілген бейнесіне ұқсатады. Нәрсе біткеннің басқыштарын олардың пайда болып отыратын, уақытша басқыштағы үлгілерін ұқсатады, мұнда [заттардың] үлгілерін олардың өздеріне жақындату мақсаты көзделеді. Философия анық дәлелдемелер келтіретін жердің бәрінде де "діни ілім" көңілге сенім ұялатады /44/.

Философия уақыт жағынан "діни ілімнен" бұрын жүреді. Әлбетте, егер практикалық философия зерттейтін ерікке байланысты ақылмен пайымдалатын (91-бет) мәндер түпкілікті өмір сүрсін дейтін болсақ, онда олардың түпкілікті өмір сүруін мүмкін етерліктей жағдай жасау керек егер осындай жағдай жасалған болса, онда бұларды заңдарға біріктіру керек. Өзінің ой толғауының артықшылығы арқасында жағдайды анықтауға қабілетті адам ғана заң шығарушы бола алады, ал мұндай жағдай тұсындағы заңдар ең жоғары бақытқа жетуге мүмкіндік беретін, түбегейлі өмір сүруші заңдарға айналады, әлбетте бұған дейін заң шығарушы жағдайды байыптап, анықтай алмайды. Заң шығарушы ең жоғары бақытқа жеткізетін жағдайды анықтауға немесе ең жоғары бақытты ақылмен пайымдауға, бұл заттарды ақылмен пайымдалатын нәрсеге айналдыруға шамасы жетеді. Заң шығару мәні алдын-ала философияны меңгергеннен кейін ғана ең басты нәрсе болмақ. Демек, заң шығарушы адамның ерекшелігі қызметші емес жетекші болуы себепті, философ та болуы қажет.

Сол сияқты, философ теориялық ізгіліктерді бойына дарытқандықтан ол бұл ізгіліктердің басқалардың бойында ұдайы өрбуіне мүмкін қадерінше септігін тигізбек. Өзінің бойында ойшылдық ізгілік болмайынша, ол ақылмен пайымдалатын ерікке байланысты әрекеттердің хәл - жағдайы мен шарттарын ашып көрсете алмақшы емес. Оның бойындағы ойшылдық ізгілік практикалық ізгіліксіз бола алмақшы емес, (92-бет) сонымен бірге ол жақсылап иландыра білу және көңілге жақсылап ұялата білу арқасында ғана барлық басқа адамдардың бойында ойшылдық ізгілік туғыза алады.

Демек, "имам", "философ", "заң шығарушы" деген ұғымдардың мағынасы бір ұғымдар /45/. Алайда "философ" деген есім теориялық ізгіліктің бар екенін көрсетеді, ал оның теориялық ізгілігі мейлінше кемелді болуға тиіс, сондықтан оның басқа да қабілеттері болуы керек. "Заң шығарушы" деген есім практикада ақылмен пайымдалатын мәндер жағдайын өте жақсы білетіндікті, бұларды анықтап, халықтар мен қалалар арасында заңдар туғыза білетіндікті көрсетеді. Ал практикада ақылмен пайымдалатын мәндердің таным арқылы өмір сүргені ләзім, сондықтан, соңғының өмір сүруінен бұрынғының өмір сүруі келіп шығатыны сияқты, ең алдымен теориялық ізгілік өмір сүруге тиіс.

"Патша" деген есім /46/ билікпен құдіретті көрсетеді. Толық қуаттылық дегеніміздің -күші жағынан асқан қуаттылық деген сөз, ал оның күш қуаты өзінен, тысқары нәрсе (93-бет) жөнінде ғана көрініп қоймайды, егер оның өнері, жаратылысы мен ізгілігі мейілінше жоғары дәрежеде болса, онда асқан қабілеттілігі арқасында мұндай күш-қуат оның оз бойында да болуы мүмкін. Танымдық қабілеті мен ойшылдық қабілеті мол, ізгілігі мен өнері аса күшті болған күнде ғана осылай болмақ. Әйтпесе оның бойына шынайы күш-қуат бітпейді, қолында билік болмайды. Егер ол бұдан былай да бұрынғы күйінде қала берсе, яғни мұның бойында күш-қуат болмаса, оның қайраты азая бермек. Сол сияқты оның қабілеті ең жоғары бақытқа жатпайтын игіліктер жөнінде ғана көрінетін болса онда бұл қабілет кемелді болмай кеми береді. Міне сондықтан да, нағыз патша әрі философ, әрі заң шығарушы болады /47/.

Араб тілінде "имам" /48/ деп әрі қолбасы, әрі жетекші ретінде бой көрсететін адамды айтады, бұл ретте ол не өзінен-өзі, не көздейтін мақсаты жағынан жетекші болып көрінеді. Егер жұрт шексіз іс-әрекет, игілік пен өнер салаларының бәрінде оның жетекшілігіне ден қоймайтын болса, онда ол шын мәнінде жетекші болмақшы емес. Ол өнерлерінің, ізгіліктері мен әрекеттерінің бірде-бірінде өз мақсатынан өзге мақсат көздемейтіндіктен, оның өнері ең күшті өнер, ойлауы ең күшті ойлау, білімі ең күшті білім болады, әйтпесе ол өз мақсатын жүзеге асыру үшін өз бойындағыдан тысқары [тағы да] басқалардың күштерін жинауға тиісті болар еді. Ол кісіде теориялық білім, ең күшті ойшылдық ізгіліктер және философия [саласына] жататын нәрселер болмайынша, бұлай етуі мүмкін емес.

(94-бет) Әлбетте, "философ", "бірінші басшы", "әкім", "заң шығарушы" және "имам" деген ұғымдар бір ұғым болып табылады.

Егер біздің тілімізде сөйлейтін қалың жұртшылықтың пікірінше осы сөздердің әрбірінің мәнісімен танысар болсақ, онда сайып келгенде, бұлардың бәрінің жиынтық мағынасы бір екенін байқаймыз. Егер теориялық ғылымдарда дәлелденетін осы теориялық нәрселер қалың жұртшылықтың зердесінде ұялайтын болса, егер көңілге қонған нәрсе жөнінде пікір қорытылатын болса, егер бұларды қалың жұрттың зердесінде ұялатып, оны баурап алуға септігін тигізерлік жағдайларымен қоса практикалық нәрселер туған болса, егер жұрттың тілегі оны бұдан басқа бір іс істеуге итермелейтін болса, онда теориялық және практикалық нәрселер заң шығарушының зердесінде ұялаған күнде де философия болмақ, ал қалың жұртшылықтың зердесінде болса - дін болмақ, өйткені заң шығарушының танымы анық білімге негізделеді, ал қалың жұртшылықтың [танымы] қиялдау және иландыру арқылы көңіліне тоқылады. (95-бет) Алайда заң шығарушы бұл заттарды қиялдау және иландыру жолымен емес, анық ақиқаттар арқылы түсіндіреді. Ол қиялдау мен иландыру әдісін қолданғанда оны көңілге тоқып алу үшін қолданбайды, өйткені бұларды дінге балаган күнде де көңілде онсыз да бола береді, тек оған [бұл нәрселер] жөнінде қиялдап иландыру әдісін қолданса болғаны, өйткені бұлар басқалар үшін дін болса, оның өзі үшін философия болмақ. Шын философия мен шын философ, міне, осындай.

Шын философ

Патристикалық философияны /49/ және жалған, дүмбілез және өресіз философтың философиясын алатын болсақ, тиісті даярлығы жоқ болса да ғылымды зерттей бастайтын адамның сиқы осындай болады /50/. Кімде-кім [ғылымды] зерттеуге кірісем десе, онда бұл теориялық білімдерге жаратылысынан бейім болғаны абзал. Бұл шарттарды Платон өзінің "Мемлекет" деген кітабында баяндаған. Нәрсе біткеннің парқын түсініп, ұғынуға келгенде адам мейлінше зерек болуға тиіс, ол - ол ма, ғылымды меңгеру ісінде адам шыдамды да табанды болуға тиіс, жаратылысы бойынша ақиқат пен оның күрескерлерін, әділеттілік пен оның жақтастарын сүйетін болу керек, өзінің талап – тілегінде дөрекілік пен өзімшілдік мінез көрсетпеуі, (96-бет) асқа, ішімдікке қомағай болмауы, дерхем мен динарды, тағы сол сияқтылардың барлығын жаратылысынан жек көретіні болуы керек. Жұрттың теріс деп білетін нәрселері жөнінде ол әдеп сақтап, инабатты болуға тиіс, жақсылық пен әділеттілікке оңай табынып, жамандық пен әділетсіздікке көне бермеуі керек, мұнда мейлінше естиярлы болған жөн. Оның үстіне, адам өзінің табиғи бейімділігіне сәйкес заңдар мен әдет – ғұрып негізінде тәрбиеленген болуы шарт, өзін аялап өсірген дін жайындағы көзқарастарында кәміл сенімді болуы, өзінің діні [парыз] еткен ізгі әрекеттерден айнымауы, бұларды түгелдей де, там – тұмдап та бұзбауы қажет, бұл ретте баршаға мәлім [пікір] бойына оңды деп танылған әрекеттерге қарсы шықпауы керек. Егер осы қасиеттер жас ұланның бойына дарыған болса, оның үстіне [философияны] зерттеуге кірісіп оны меңгерген болса, онда ол жалған, дүмбілез, өресіз философ болмауы мүмкін /51/.

Өзінің білімін өз шама - шарқына қарай өзге [адамдардың] бойына дарытарлықтай ең биік кемелділікке жетпей-ақ, теориялық білімдерді меңгере бастаған адам өресіз философ. Теориялық білімдерді бұрмаламай-ақ зерттейтін, бірақ белгілі бір дінге тән және баршаға мәлім [пікір] ойша танылған ізгі әрекеттерді жасамайтын, жақсы амалдар жасамайтын керісінше, бәрінде өз құштарлығы мен нәпсісіне бейімдейтін адам - дүмбілез философ /52/. (97-бет) Жаратылысынан бейімділігі жоқ бола тұрса да, теориялық ғылымдарды зерттей бастаған адам - жалған философ /53/. Теориялық ғылымдар жағынан кемелдене тұрса да жалған және дүмбілез философтар, сайып келгенде, ғылымнан бірте-бірте алшақтай береді, ал ізгілік арқылы кемелденерлік жасқа жеткенде ондай адамдардың білімі, Платон ескертетін Гераклит күні тәрізді /54/, толық сөніп бітеді, өйткені біріншісінің [жалғанының] жаратылысы мен екіншісінің [дүмбілезінің] дағдысы жастайынан олардың бойын күрмеп, өздерінің қолы жеткен нәрселерін сақтап қалуын қиындатады, олар қолы жеткенін ұмытады да, бірте-бірте ғылымнан алшақтай бастайды, сөйтіп олардағы [білім] оты сөніп бітеді, сондықтан олар бұл білімнің жемісін тата алмайды.

Философия көздейтін мақсатты сезінбейтін адам өресіз философ болып табылады. Ол тек теориялық білімдер немесе теориялық [білімдердің] бір бөлігін ғана алады, мұнда ол философияның мақсаты қол жеткен алдамшы бақыттың, яғни жұрт игілік деп [атайтын] бақыттың шамасына [байланысты] деп есептейді. (98- бет) Ол өзінің танымын осыған негіздеп, осының арқасында мақсатына жетпек болады. Осының арқасында оның мақсатқа жетіп, соған тоқтап қалатын кездері де болады және мақсатына жете алмай, қиналатын кездері де болады, сонда ол осы [білімдерден] алғанын ізгіліктің дәл өзі деп есептейді. Өресіз философ міне осындай /55/.

Шын философ біздің жоғарыда айтқанымыздай болады. Егер ол осындай [шын философқа] тән дәрежеге жеткенімен, бірақ өмірде өзінің орнын таппаған болса, онда мұндай философтың өзінің парқы жағынан емес, оған құлақ аспайтын немесе құлақ асуды қажет деп білмейтін адамның тұрғысынан пайдасыз болып шыққаны /56/.

Патша немесе имам өзінің қабілеті мен өнері жағынан патша және имам болмақ, ал оның айтқанына бағынып, дегенін істейтін адамдары бар ма, жоқ па, көздеген мақсатына [жету үшін] өзіне қолқабыс, көмек көрсететін адамдары бар ма, жоқ па, мұның келіп - кетері жоқ. Дәл осы сияқты дәрігер де өзінің кәсібі мен науқастарды емдеу қабілеті жағынан дәрігер болмақ, ал оның науқас адамдары бар ма, жоқ па, өз ісінде пайдалануына боларлық құралдары бар ма, жоқ па, өзі бай ма, әлде кедей ме, мұның келіп-кетері жоқ. Тіпті қолында бұлардың бірде-бірі жоқ болса да ол дәрігер болып қала береді. Дәл сол сияқты, олардың өз істерінде пайдалануына боларлық құралдары болмаса немесе адамдар оз мақсаттарына жету үшін оларды пайдасыз деп тапса да, имам - имам қалпында, философ - философ қалпында, патша - патша қалпында қала бермек.

(99-бет) Платон мен Аристотель философиясы

Осындай сипаттағы философия бізге гректерден Платон мен Аристотельден келген. Олардың әрқайсысы бізге философияны беріп қана қойған жоқ, сонымен қатар оған апаратын жолды да, оның құлдырап, ғайып болған кезінде оны жасау жолында көрсетіп береді. Біз ең алдымен Платонның философиясын және мұның сатыларын баяндаудан бастаймыз. Платон философиясының бірінші бөліміне кірісеміз, онан соң рет-ретімен жүріп отырып, оның философиясының соңғы бөліміне жетеміз.

Кейін, Аристотель ұсынған философия жөнінде де біз осылай жасаймыз. Біз оның да философиясының бірінші бөлімінен бастаймыз. Бұдан айқын көрініп отырған нәрсе – олардың бізге берген тәліміндегі мақсаттың бір екендігі. Олардың екеуі де бәз баяғы философияны – Платонның философиясы мен оның бөлімдерін, бөлімдерінің сатыларын бастан – аяқ баяндап беруге тырысқан.

Бұл, біздің осы кітаптан тапқан ең соңғы нәрсеміз /57/.

Барша әлемнің әміршісі - Алла тағаланың даңқы арта берсін.

Пайғамбарлар басшысы Мұхаммед Мұстафаның, оның теңдесі жоқ барлығынан пәк өрен-жарандары мен және барлық үмбеттерінің мерейі үстем болсын.

Әл-Фараби. Бақытқа жету жайында.

Бейрут-Любнан: Дар-уа-мактабату әл-хиляль,

1995. 25-102-66.





ПЛАТОН ФИЛОСОФИЯСЫ ЖӘНЕ ОНЫҢ БӨЛІМДЕРІ

БҰЛ БӨЛІМДЕРДІҢ БАСЫНАН СОҢЫНА ДЕЙІН ОРНАЛАСУЫ

I тарау

1. Алдымен Платон адам кемелдігін зерттейді: адам дегеніміз не және адамға тән не нәрсе арқылы ол бақытты болады. Ал жағдай солай болса, оған тәннің бәрі де - әлдебір кемелдік болып табылады. Содан кейін ол адам кемелдігі тек оның жетілген мүшелерінің болғандығынан ба, әдемі келбеті, жұмсақ терісі барлығынан ба, немесе, бұған қоса, ол ата-анасының, шыққан тегінің атақ - даңқына ие екендігінен бе, немесе көптеген туыс, дос-жаран және жора-жолдастарының атағына иеленгендіктен бе, немесе ол әлгінің барлығына қоса асқан бай болғандығынан ба әлде қауым немесе қала басшысы лауазымына ие болғандығынан ба, сөйтіп, оларды өз билігімен басқарып, ал олар оны жақсы көргендіктен де оны қорғайтын болғандықтан ба - осылардың қайсысының арқасында адам кемел екендігін зерттейді. Адамға адамның кемелділікке жетуі үшін қажетті нәрсесінің ішіндегі ең шектісі болып табылатын бақытқа қол жеткізуі үшін оның бір бөлігін әлде оны толықтай иелену жеткілікті ме?!

Платон бұны қарастырғанда мынадай ойға келеді, [жоғарыда аталған заттардың әлдебірін иелену] шынайы бақыт емес, бірақ ол туралы бұл бақыт деп ойлайды немесе бұның бәріне әлде оның белгілі бір бөліктеріне қандай да бір нәрсе қосылмаса, онсыз адамға бақытқа жету мүмкін емес деп ұғынады.

Бұдан кейін ол [адамды бақытты] ететін сол әлденені зерттейді. Платонға адамды бақытқа жетелейтін әлдененің қандай да бір білім және әлдеқандай өмір салты екені айқындалады. Бұның бәрі оның "Бірінші Алкивиад" деп аталатын кітабында жазылған /1/. О л кітап "Адам [табиғаты туралы]" /2/ деген атауымен де танымал.

II тарау

2. Платон сол білімді, оның не екендігін және оның ұмтылатын білімінің қандай екендігін зерттейді. Бұл - қоршаған заттардың мәнін білу деген сөз. Ол [мән] - адам кемелдігінің ең ежелгісі және оның ең биік те ұлы мақсаты. Бұл туралы оның "Теэтет" деген кітабында айтылған.

3. Ол, бұған қоса, шындығында бақыт болып табылатын бақытты, оның не екендігін, оның қандай білімге жататындығын, қандай қасиеті мен қандай амал-әрекеті барлығын зерттейді және осының бәрінен осы бақыт болып табылады - ау деп есептелінетін мен ондай емес деп есептелінетінді бөліп шығарады. Ол ізгілікті өмір салтын бақытқа жету құралы деп түсіндіреді. Бұл туралы оның [Платонның] "Филеб" деген кітабында жазылған.

4. Платон адам бақытты бастауын алатын білім мен өмір салтының нені білдіретінін түсінгенде, ол, алдымен, сол білімді зерттеді және де адамның дүниедегі бар заттар туралы білімі адамның өзінің қалаған деңгейінде алынады ма, жоқ па - осыны білмек болды. Әлде, Протагор айтқандай, адам дүниедегі бар заттар туралы білімге жете алмайды, ол тек тумысынан [жаратылысынан] бар білімді ғана иеленеді ме - міне, осыларды Платон зерттейді. Бірақ бұл қоршаған заттарды [танудан] туындаған білім емес (5-бет).

Пайымдаушылар [бұл] сұрақтарды, бұл білімді жеке-жеке қарастырады, өйткені олар әлгілердің әрқайсысына жекеше көз жеткізгісі келеді. Адамның тумысынан [іштен туа] бар білімі оның өзінің көзі жетіп, әбден сенген әрбір жеке алынған [білімге] сәйкес келеді. Әрі бұл білім - оған талпынуды да, оған жетемін деп тырысуды да қажет етпейтін білім. Платон Протагор айтқанды, яғни қайшылық мәселесін [проблемасын] қарастырған соң, қасиеттері "Теэтет" кітабында айтылған білімге жетуге де, алуға да болады және осы білім - адам кемелдігінің көрінісі әрі бұл білім Протагор айтқан білім емес дегенді түсіндіреді. Бұл оның "Протагор" деген кітабында бар.

5. Платон қол жеткізуге болатын білімді қарастырады: оған кездейсоқ әлде зерттеу, оқу немесе үйрену арқылы жете ме, әрі, бұл білімге жету үшін қажетті зерттеу [тәсілі] бар ма, әлде, Менон айтпақшы, бұндай білімге жету үшін зерттеу, оқу немесе үйрену мүмкін емес пе - міне, осыны зерттейді. Ол оқу, зерттеу, үйрену бекер, өйткені олар пайда әкелмейді және еш білімге жеткізбейді деп тұжырымдайды. Керісінше, не адам затты оқу, зерттеу немесе үйрену арқылы емес, тумысынан бар білімі арқылы әрі кездейсоқ таниды, не ол – білімсіз надан, сондықтан оны не зерттеу, не оқу, не үйрету көмегімен оқыту мүмкін емес деп есептейді. Сондықтан білімсіз надан мәңгілік білімсіздік күйінде қалмақ. Ол, тіпті, таным туралы айтушылардың кемелдікке жету амалы - оқу, үйрену (6- БЕТ) немесе зерттеу деп айтқанына қарамастан, солай болмақ. [бұдан ары қарай ол] зерттеу күшімен және практикалық қабілет көмегімен білім алуға болады дейді, себебі тек солардың арқасында ғана бұл зерттеу мүмкін болмақ. Осы туралы оның "МЕНОН" деген кітабында айтылады.

III тарау

6. Қоршаған заттарды тануға болатын өнер мен қабілеттер, сол сияқты, білімге жету құралы болып табылатын оқу, үйрену, зерттеу - міне, осылардың адамды кемелділікке жетелейтіндігі Платонға айқын анықталғанда, ол осы білімді қай өнер беретіндігін және оған ненің көмегімен жетуге болатындығын зерттеуді өзіне мақсат етіп қояды. Сөйтіп ол белгілі өнерлер мен белгілі ізденістерді зерттей бастайды.

О баста ол діни көзқарастар мен қоршаған заттар туралы діни ілімдерді қарастыра бастайды: олар сол керек білім мен сол бір ізделініп отырған өмір салтын бере ме, бұл білімді қоршаған заттар мен әрекеттену салтын зерттейтін діни силлогистикалық өнер бере ме, әлде, қоршаған заттар туралы білім мен ол беретін өмір салты жеткіліксіз бе? Сондықтан да ол діни өнер мен діни силлогистикалық өнердің қоршаған заттар туралы білім мен әрекеттену салты туралы білімнің қандай мөлшерін беретіндігін зерттейді. Сөйтіп ол олардың берер шамасының жеткіліксіз екендігін айтады. Осылардың барлығынан ол өзінің "Евтифрон" деген кітабында сақтандырады.

7. (7-бет) Платон тіл білімі өнері сол жоғарыда аталған өнерге жата ма деген сұрақты қарастырады. Егер адам атау - есімдерді, олардың мағынасын осы тілде сөйлейтін халықтардай жақсы білер болса және ол туралы білімі бар болса әрі оларды тілтанушылар тәсіліне сай, жетік меңгерсе, онда сол атау - есімдер әлгі заттардың мәні туралы хабарлай ала ма; адам соның арқасында ізделініп отырған білімге жете ала ма? Платон бұл өнердің қажетті білімді мүлдем бермейтіндігін айқындайды. Ол осы білімге жол салу үшін қаншалықты шамадағы білім жеткілікті екенін түсіндіреді. Бұл оның "Кратил" деген кітабында жазылған /3/.

8. [Аталған өнерлер арасында] қажетті білім беретіні жоқ болғандықтан, ол бұл білімді беруші поэтикалық өнер деп қабылдау керек пе дегенді қарастырады; адамның өлең шығару қабілеті, оның поэзия жасауға қолайлы дүниелерді сезіне білуі және поэтикалық сөз тіркестерін жасауы және де қоршаған заттарды тануға қабілеті сол білім бе; поэмалар мен олардағы кездесетін мәндер мен ақыл-кеңестер қоршаған табиғи заттар және ізделіп отырған өмір салты туралы білім бере ме, бермей ме - осыны зерттейді.

Егер адамның өзі поэтикалық өнердегі кеңестер көмегімен түзелсе, онда поэтикалық тәрбие адамға жетілген кемел адам өмір салтына жол салуға жеткілікті ме, әлде жоқ па? Поэзия көмегімен қоршаған заттарды және өмір салтын тану осы білімге жету немесе осы өмір салтына жету амалы ма, әлде жоқ па? Бұған қоса, Платон поэзияның қандай деңгейде білім беретіндігін және адамзат үшін поэзияның қандай пайдалы екендігін айқындайды. Ол белгілі поэтикалық жолдың түкті де бермейтіндігін, керісінше, [мақсаттан] алыс алып кететіндігін түсіндіреді. Бұл туралы оның "Ион" деген кітабында айтылады.

9. (8-бет) Ол риторикалық өнерді зерттейді: қоршаған заттарды қарастыру барысында бізге риторикалық тәсілді қолдану немесе шешендік өнерді пайдалану керекті өмір салты мен керекті білімді бере ме? Содан ол әлгілердің бұны бермейтіндігін түсіндіреді. Оның үстіне, оған риторикалық өнер қаншалықты білім беретіндігі және алынған білімнің бұл мөлшері жеткілікті ме, әлде жоқ па екендігі анықталады.

10. Дәл осылайша, ол софистикалық өнерді де зерттейді. Сол ізделініп отырған білімді беретін зерттеу софистика ма, әлде, ол емес пе? Ол софистиканың бұл білімді бермейтінін және софистикалық зерттеудің осы білімге жол болмайтындығын түсіндіреді. Сонымен қатар, ол софистикаға деген қабілеттің не екенін түсіндіреді. Бұл туралы оның "Софист" және "Евтидем" деген кітаптарында жазылған.

Өзінің әйгілі "Софист" деген кітабында Платон софистикалық өнердің не екенін, "софист" дегеннің кім екенін, оның қандай сұрақтарды қарастыратындығын, ол [софистиканы] қалай қолданатындығын, оған қаншалықты қызығатындығын түсіндіреді. Ол өзіне адамға ізделініп отырған білім беретін зерттеуді қарастырмағанын және шындығында сол білімнен тұратын сұрақтарды зерттемегенін түсінеді. Оның "Евтидем" деген кітабына келсек, онда ол софистикалық ізденіс пен софистикалық оқып-үйренудің ойын дегенге қаншалықты жақындығын түсіндіреді: олар теоретикалық немесе практикалық өнерде пайдаланылатын білімді бермейді және оған жол бастап әкелмейді де.

11. Ол адамға диалектиктер өнері мен диалектикалық зерттеу сол білімді бере ме, әлде, жоқ па - осыны да қарастырады; ол білім беру үшін жеткілікті шамада ма, әлде, жоқ па -осыны да анықтайды. Ол [диалектикалық зерттеу] осы білімге жету үшін үлкен қабілетке ие деп көрсетеді: оған [білімге] диалектикалық зерттеу қолданбайынша, коп заттарды білуге қол жеткізу мүмкін емес, дегенмен де, ол бұл білімді бірінші негіздегеннен бере алмайды, демек, оған қоса басқа да қабілетті қажетсінеді. Ол қабілет диалектикалық жаттығу қабілетіне қосымша қабілет, оны толықтыратын қабілет. Бұл үрдіс сол білімге қол жеткізгенше жүріп отыратын нәрсе. Бұл мәселелер оның әйгілі "Парменид" деген кітабында қарастырылған.

IV тарау

12. Платон теоретикалық немесе ақылмен танылар өнерлерді қарастырып, олардан тіршіліктегі заттар туралы әлгі іздеулі білім мен әлгі аталған өмір салты туралы мағлұмат беретін ештеңе таппаған соң, ол практикалық өнерлерді және олардан туындайтын амал-әрекеттерді зерттей бастады. Осылардың бәрін немесе олардың кейбір бөлігі туралы білімді иеленген адам дүниедегі бар заттардың бәрі туралы білім ала ма, жоқ па? Бұл өнерлер ізделініп отырған өмір салтына бастайтын әрекеттер бере ме, жоқ па? Ал бұл өнерлер білімді де, әрекетті де бір басына біріктіргендіктен ол осы өнерлерден алынатын білімді зерттейді, - ол сол білім бе (10-бет), ал оның туынды әрекеттері - сол өмір салты ма? Ол олардың да сол білім мен сол өмір салтын бермейтіндігін түсіндіреді. Дегенмен, шындығында, білім иеленушілер соларға ұмтылады, бірақ бұл - ең шекті кемелдік емес, ал білім алушылар оларға солардың көмегімен тек пайдалы және қажетті істер жасау үшін ұмтылады. Бәлкім, пайдалы нәрсе қажетті де болар, ал пайдалы нәрсе үнемі, қажетті түрде, ең тамаша, керемет нәрсе бола бермейді. Олар осы өнерлер арқылы не қажетті заттарды, не тамаша керемет болып табылатын пайдалы заттарды алуға ұмтылады.

Сондықтан осы практикалық өнерлердің барлығы туралы сұрақ анықталғанда, Платон қажетті дегеніміздің не екендігін, пайдалы дегеніміздің не екендігін зерттей бастады. Мәселе оның пайдалы мен таңдаулыны қалай түсінетінінде жатқан жоқ, өйткені олардың бәрі де - түптің-түбінде бір мағынаға барып саятын синонимдер деуге келетін дүниелер. Ол халықта абырой деп [саналатын] абыройға қатысты нәрселерді, халық пайдалы деп мойындайтын пайдаға жарамдыны олар шындығында да солай абыройлы және пайдалы дүниелер ме деп зерттейді. Сол сияқты, ол халық көзқарасы тұрғысынан да пайдалыны зерттейді. Ол, шындығында да, ол туралы біздің ойлағанымыздай, пайдалы ма әлде, әлде жоқ па?

Ол жағдайдың ондай емес екенін түсіндіреді, сөйтіп, халық арасында пайдалы және таңдаулы керемет деп саналатын заттардың барлығын зерттейді. Бұл туралы оның "Екінші Алкивиад" /4/ деген кітабында жазылған.

13. Бұдан ары қарай ол шынымен де пайдалы және таңдаулы істерді зерттейді. Ол халық арасында пайдалы және таңдаулы керемет заттар деп есептелетін мен шындығында да пайдалы және таңдаулы керемет заттар ортасындағы арақатынасты, бұл арақатынас қандай екендігін - міне, осыларды түсіндіреді. Бізге белгілі практикалық өнерлер ізделіп отырған өмір салты (11-бет) мен әлгі аталған білімді құрайтын лайықты заттар, пайдалы дүниелер олар арқылы, шындығында, пайда болып танылатынды табу үшін жеткіліксіз. Бұл туралы Платонның "Гиппарх" кітабында айтылған.

14. Платон ізделініп отырған кемелділік пен ізделініп отырған мақсатқа алдаусыратушы көзбояушылардың өмір салты арқылы және өз ұмтылыстарында адасқандардың өмір салты көмегімен жетуге болар - болмастығын аңдайды. 'Солардың көмегімен адамдар қайырымдылықтың не екендігін біледі және басқа мақсатқа терең енуге тырысады. Бұл өмір салты расында да тұрақты өмір салты, оны халық қабылдаған әрі адам осы өмір салтын ұстанғандықтан да аса бақытты.

Платон бұл туралы халық не ойлайтынын зерделейді. Бұл оның екі адам атымен аталған екі кітабында бар нәрсе. Олар өздерінің өмір сүру салты мен іс-әрекеттері бойынша софист болып саналған, олардың екеуі де дау - таласта өз мақсаттарына жеткен және де сөз бен әрекет арқылы софистикалық нандыру өнерінде де мақсатына жеткен. Олардың екеуі де - табандылығы мен ержүректігі тұрғысынан танымал жандар. Бұл екі кітаптың бірі - "Ион", екіншісі - "Софист Эвен". Платон бұл өмір салтының да көзделген мақсатқа жетуге мүмкіндік бермейтіндігін, [керісінше], сол мақсаттан алшақтататынын түсіндіреді.

15. (12-бет) Платон ләззат - рақатқа батушылардың да өмір салтын зерттейді. Адам осы өмір салтын ұстануымен көздеген кемелдікке жете ала ма, әлде жоқ па - міне, соны зерттейді. Ол шындығында ләззат болып табылатын туралы және белгілі жалпылама қабылданған пікірдегі рақат - ләззат туралы айтады. Шындығында ләззат болып табылатын ләззат деп – бұл ізделіп отырған кемелдікпен шартталынған ләззат. Ізделіп отырған кемелдіктен шығып жатқан нәрсе арқылы ләззатқа бату сол лаззатқа иеленушілер өмір салтындағы әлдене емес. Оның ләззат туралы кітабы Сократтығы деп есептеледі /5/.

V тарау

16. Платонға жалпылама қабылданған өнерлердің бүткіл барлығы - теоретикалығы болсын, практикалығы болсын және жалпылама қабылданған өмір салты - бұның бәрі -[шынайы] бақытты өмір салтына жеткіздіретін қажетті білім бермейтіні белгілі болған мезетте, ол оны жасау қажеттілігін сезінеді. Ол тіршіліктегі бар заттар туралы осы білімді беретін ақыл-ойға негізделген зерделі өнер қандай болуы керектігін жөне адамға сол әлгі көзделіп отырған өмір салтын беретін практикалық өнер қандай болуы керектігін түсіндіреді. Ол өзінің атақты "Той-думан" ("Пир") деген кітабында бұл зерделі өнердің философия екендігін, ал бұл білімді берушінің - философ екендігін айтады. Платон "философ" [сөзінің] мәнін және оның іс-әрекеттерінің мағынасын ашады.

17. Ол өзінің әйгілі "Аристон" деген кітабында философияның шындығында қастерлеуге лайықты заттарды ғана емес, сонымен катар, шындығында да пайдалыны, сондай-ақ, шартты - пайдалы және қажетті - пайдалыны да зерттейтіндігі түсіндіріледі.

18. Ол ізделіп отырған өмір салтын беретін, адам жан дүниесін дұрыс жолға бағыттайтын, сөйтіп, оны түзейтін практикалық өнерді сарапқа салады. Ол мемлекеттік өнерді және азаматтық өнерді түсіндіреді. Ол "билеуші" және "мемлекеттік қайраткер" сөзінің мәнін түсіндіреді; содан кейін ол философ пен билеушінің бір екендігін, олардың екеуі де кемелдікке бір ғана өнердегі бір ғана қабілетін жетілдіріп, жаттығу көмегімен жететіндігін айтады; олардың әрқайсысының ізделіп отырған білімді және ізделіп отырған өмір салтын берер ортақ ісі болатындығын айтады; тек солардың ғана шындығында бақыт болып табылатын бақытқа жететіндігін түсіндіреді.

19. Платон көпшілікте қалыптасқан пікір бойынша ізгілік деп есептелетін ізгілік дегеніміздің не екендігін, сондай-ақ, шындығында ізгілік болып табылатын ізгілік дегеніміздің не екендігін, ізгілік деп қабылданып жүрген жалған ізгілік дегеннің не екендігін; шынайы ізгілік не және шындығында ізгілікті адамдардың өмір салты қандай екендігін - міне, осыларды қарастырады. Ол жалпылама қабылданған пікір ненің шыны ізгілік екенін білмейтіні (көреді). Бұл оның "ХАРМИД"деген елге танымал кітабында сипатталған.

20. Платон қала тұрғындарына белгілі қайсар ерлікті зерттейді. Ол жалпы пікірде қабылданған ерлік дегеннің не екендігін, шындықтағы ерлік дегеннің не екендігін түсіндіреді. Бұл оның "Лахет" деген кітабында сипатталған.

21. (14-бет) Платон махаббат пен достықты зерттейді. Ол жалпы пікірде қабылданған махаббат пен достықты және шындығында бар махаббат пен достықты қарастырады; шындығында махаббат - сүйіспеншілікке лайықты махаббат [пәні] не және жалпы қабылданған пікірде махаббат - сүйіспеншілікке лайықты махаббат [пәні] не - осыларды зерттейді.

22. Ол философ немесе мемлекеттік қайраткер болу маңдайына жазылған адамның өзіне лайықты істер жасауы үшін қандай болуы керектігін зерттейді; оған оларды үнемі көбейтіп отыру қажет, ол басқаға емес, тек осыған шын берілуі керек. Ал сондықтан да осы істің жолын қуушылық немесе оларға ынтызарлық махаббат тегіне енген уақытта ол махаббат дегеніміздің түп негізінде, тегінде не екендігін зерттейді. Ал егер жолын қуушылық пен ынтызарлық соның өзінен шығып жатқан туынды дүние болса, онда олардың қайсысы жалпы қабылданған пікірде ұятты іс, ал қайсысы - мақтаулы іс және қайсысы - шындығында мақтаулы іс болып табылмақ. Бұл оның зерттеу [объектісі] нысанасы болып шығады.

Әлденеге ынтықтық пен жолына түсушіліктегі шектен шығып кету елігумен немесе ақымақтықпен байланысты болғандықтан, олардың екеуі де бірінші болжалғаннан ұятты деп есептелінеді, ендеше, ол ұятты болып саналатын елігу мен ессіздікті қарастырады. Ол [елігу мен ессіздікті] жаратпайтындар, даттайтындар туралы ескерте кетеді, десек те, кейде олардың әлгілерді мақтайтындығын да айтады. Олардың, яғни елігетіндер мен ессізденетіндердің көбісі құдайдан келген заттар арқасында сондай күйге түскен деп есептелінеді. Олар - елігетіндердің көбісі болашақтағы табиғи заттарды таниды, ал олардың кейбірі - өздерінің игілікке деген сүйіспеншілігінің арқасында, мешіт пен ғибадатханалардағы ізгілікке деген құрметтің арқасында соларды иеленеді.

Платон мадақтаушы ұмтылысты, жолын қуушы ізбасарлықты, құмарлықты, елігу мен ессіздікті зерттейді. Егер де олар құдайдан келер дүниелер болса, онда қалайша олар адамға және оның жанына жақын бола алады? Ол осылай деп айтушылардың шындығында осыған сенетіндігін ескертеді. Құдай жаны бар адам расында да Құдайылық заттарға ұмтылады. Ол бұл жанды, жолын қуушы ізбасарлықты, ынтығуды, құмарлықты, ессіздікті және елігуді зерделей бастайды – олардың қайсысы Құдайылық , қайсысы – адамдық және датталатын дүниелер екендігін зерттейді. Ол (Платон) олардағы адамдықтың (пендешіліктің) қайсы екенін, содан кейін барып, адамдық ессіздіктің көбінің хайуандық ессіздікке тиесілі екендігін. Платон ессіздікті арыстан, бұқа және ешкі ессіздігі сияқты топтайды. Ол жануарлардың есінен адасуы мен құдайлық заттардан шығатын ессіздіктің арасындағы айырмашылықты көрсетіп, талдайды.

Ары қарай, Платон ізгілікті заттардың жолына түсушілік пен елігу категориясын зерттейді. Олар құдайлық дүниелер болып саналады. Ол мәдениет, философия, кемелділік арқасында ізгі мақсат көздеуші адам жаны пайымдаушы жанға айнала алады деп түсіндіреді және онсыз философ та, мемлекеттік қайраткер де - басқа ешкім де ізгі мақсатты көздеген өз ісін жасай алмайды, не өздері еліккен болып саналар істі де жасай алмайды дейді.

Бұдан кейін Платон адамның әрекеттеріне өзіндік тән жолдарды қарастырады, сөйтіп олардың екеу екенін ескертеді: тағдыр жолы және тәртіп жолы. Бұдан кейін ол екі тәсілден - риторикалық және диалектикалық тәсілдерден тұратын оқытудың әдіс - амалын зерттейді. Бұл тәсілдің екеуін де ауызша әңгімеде, сұхбаттасуда және хат жүзінде қолдануға болады. Бұдан кейін ол ауызша әңгіменің қажеттігі қандай, хаттың қажеттігі қандай, оқу [үрдісінде] әңгімелесусіз жалғыз ғана жазудың [тек бір өзі] жеткіліксіздігі қаншалықты; хат тану арқылы неге қол жеткізуге болатындығын; жазу - сызусыз, тек ауызша әңгімелесудің жеткіліксіздігі қаншалықты екенін - осыларды түсіндіреді. Шындығында, оқу сатысының алғашқы баспалдақтарының біріншісі - ауызша сөз болып табылады. Ал жазбаша тәсіл - соны жалғастырушы, келесі тәсіл. Ол адам философ болу үшін қандай заттарды білуі керек екенін түсіндіреді. Бұның барлығы оның "Федр" деген кітабында сипатталған.

VI тарау

23. Платонға бұл өнер белгілі өнерлерге жатпайтындығын білген кезде және ол шындығында ізгілікті болып табылатын өмір салтына жатпайтындығын білген кезде әрі не кемелденген философтың, не кемелденген билеушінің өз әрекеттерін олардың өздері өмір сүрген дәуіріндегі халықтар мен қалаларға қолдана алмайтындығы белгілі болғанда, ол өз аталарынан ақыл тапқандар пікіріне сүйену керек пе немесе өз қаласының тұрғындарының пікірі мен өмір салтына сүйену керек пе деген сұрақтарды зерттей бастады (17-бет). Ол оларға сыни көзқарасты қалыптастырмай жатып, бірден қабылдауға болмайды деп есептейді және оның қаласының тұрғындарының пікірі бойынша, игілік болып есептелетін әлдебір игілікке қол жеткізбей жатып, олардың өмір салты немесе олардың пікіріндегі қайшылықты білмей жатып, бірден құлай түсуге болмайды дейді. Шындығында ізгілікті болып табылатын өмірдің ізгілікті салты туралы пікірлерден де ақиқатқа жету керек. Бұл оның "Критон" және "Сократ апологиясы" деген кітаптарында жазылған. Платон өзінің келесі кітабында адамның бейберекет жаман болып табылатын өмір салтына, оның білместік, надан әрекеттеріне ықпал ету керек пе немесе оларға зейін аудармау керек пе - осыны зерттейді. Адамның қалай өмір сүретіндігі мен адам емес, басқа . да жан-жануарлардың ішінде ең жаманы қалай өмір сүретіндігі арасында айырмашылық бар ма, әлде жоқ па? Адамның өлуі мен жоқ болуы, тіршілік етпеуі мен оның надандықта өмір сүріп, бейберекет өмір салтын ұстануы әрі жануарлардың ішіндегі ең қатыгезі іспетті өмір сүруі арасында айырмашылық бар ма? Жануарлар сияқты, тіпті олардың ішіндегі ең қаталдары сияқты өмір салтымен тіршілік құрған дұрыс па, әлде өлім дұрыс па - қайсысын таңдау керек? Ал егер адам қалған өмірін ізгілікті өмір салтына сай және философияға сай өткізуден үмітін үзсе және оған өз өмірінің шетінде, жар жағалап тұрғаны белгілі болса, өзінің хайуан өмір сүріп жатқандығын білсе, немесе, қандай да бір өмір салтын ұстану арқасында қатыгез де мейірімсіз хайуан бола бастағанын сезінсе, онда бұл адамға сондай өмір сүру керек пе әлде оған ықпал жасауға болады ма? Өлімді одан жақсырақ деп қарастыруға болады ма?

Егер де ол қарапайым, батыл, байсалды болғысы келсе немесе әлдебір басқа мүмкін болатын ізгілікті иеленгісі келсе, ал бұл ізгіліктер шындығында ізгілік емес, тек солай болып жалған есептелетін ізгіліктер болса, онда адамға өз өміріне немесе өліміне ықпал жасауы керек пе? (18-бет) Бұл заттарды ол өзінің "Афинылықтарға қарсы Сократтың наразылығы" ("Сократ апологиясы"), "Федон" деген кітаптарында зерттеген.

Платон бұндай өмірге өліммен ықпал ету керек деп түсіндіреді.-- Ол адам бұндай өмірге тек екі жағдайда ғана жетеді деп айтады:

1. Оған тек жануар /6/ әрекеттері ғана тән болғанда немесе

2. Жануарлар әрекеттерінің ішіндегі ең зұлымдары тән болғанда.

Сонда адамға әлдебір, тіпті ең жетілген деген хайуандықтың тән болуы мен оның өзін өлі деп есептеуі немесе жануарға айналғанмын деп санауының әрі оның сыртқы кейпіне енуінің арасында ешқандай айырмашылық жоқ.

Жануар әрекетіне ұқсас, тіпті олардың ішіндегі ең жетік дегеніне ұқсас, [балықтарға] ұқсас әрекеттенетін адам мен сыртқы түрі адам сияқты, бірақ әрекеті, жасағандары адамдыққа келмейтін жануар болу, [балық] болу арасында ешқандай айырмашылық жоқ. Адамның сыртқы түрі балықтың сыртқы түріне ұқсас болуы, ал оның әрекеттері балық әрекетіне ұқсас болуы мен өз әрекеттерін жақсартудағы пайымдаулары адам пайымдаулары болып табылуы арасында да еш айырмашылық жоқ. Оның бойында адамдықтан барлық жағдайда тек пайымдау қабілеті ғана бар, соның көмегімен ол әлгі жануар әрекетін жақсартады. Бұл - адам ақылы, зердесі.

Ол сол жануардың әрекетіндегі ең жетілгені де адамдықтан тым алыс қалатындығын түсіндіреді. Егер де осы жануардың әрекеттері сыртқы түрі жануардың сыртқы түріне ұқсас, бірақ адамдық пайымдауы бар (19-6em) жанды денеден шығып жатса және ең жетілген қылығы бар жанды денеден шықса, онда бұл - тек жануардан шығады. Ол бұл жануардың әрекетінде қаншалықты жетілген болса да - бәрібір адамдықтан алыс қалып қояды. Сондықтан да ол өмірі адам өмірі болып табылмайтын жанның өмір сүруге ықпал жасауға қызығушылық танытпайтындығын немесе Сократ істегендей, өлімді таңдайтындығын айтады. Сократ [болашақта] тек "жалған көзқараспен" өмір сүруіне ғана болатынын білгендіктен де әділеттік үшін өлімді таңдау дұрыс деп шешкен болатын. Сократқа егер адам ізгілікті халықпен, ізгілікті қаламен керісіп қалса, онда оның өмірі адам өмірі сияқты болмайтыны анық еді. Ал егер ол олардан бөлек кетіп, алыстағысы келсе, кемелдікке жетуге тырысса, онда оның өмірі оның тілегі орындалатынынан алыс, бақытсыз өмір болатын еді. Сондықтан оған екі жолдың бірін таңдау керек болды: не өлу, не ақиқаттан бас тарту.

25. Платонға оның өз дәуіріндегі қала мен халық емес, одан басқа қала мен басқа халық қажет екендігі айдан анық болып шыға келді. Себебі оның осы қала нені танытатындығын зерттеуді қажетсінетіні айқын болды. Ол әділеттіліктің не екенін, ол қандай болатынын, ол қалада қандай болуы керек екенін және оны қалай пайдалану керектігін қарастыруды бастайды (20-бет). Ол бұны зерттеп шыққанда, ақыр аяғы оның [қаланың] ең үлкен зұлымдық екендігін, ең толық және ең зұлым әділетсіздік екендігін және өз шырқау биігінде (максимумында) әлсіремейтін және тоқтамайтын жамандық екенін білді. Қалалар осы күйінде қала берер болса, онда ары қарай да жағдайдың солай өрбитіні белгілі. Қолда бар қаладан мүлде бөлек бөлек қала шындығында игілік болып табылатын шынайы игілік пен шындығында әділеттілік болып табылатын шынайы әділеттілікті жасау керек. Әрі бұл қалада өз тұрғынына бақыт әкелетіннің ешқайсысын да ұмыт қалдырмайтын қала болмақ және тек сонда ғана адамдар өз бақытын табатын қала болып шығады. Бұл қала онда өмір сүретіндерге ол сонда өмір сүретіндіктен де және онда оның бақытқа жетуіне керектінің барлығы болатындықтан да мемлекеттік қызметке араласуы керек. Мемлекеттік қызмет ұғымына сөздің абсолюттік мағынасында философия да кіреді. Ал философтар сол мемлекеттік қызметкерлердің ең ірі өкілдері болуы керек. Одан кейін олар басқа да лайықты адамдарға бас иетін қала болады. Бұдан кейін ол бұған қарама – қарсы қалаларға және олардың әрқайсысының өмір салтын жеке – жеке қарастырады. Ол ізгілікті қалалар басталарынан өткеріп отырған өзгеріс себептерін еске салып, оларды қарама – қарсы қалаларға айналдырады. Басқалай емес, дәл осындай қалада адам көзделіп отырған кемелдікке жетеді Бұл туралы ол өзінің "саясаткер" ("политик") кітабында (айтқан).

26. Бұл қала, Платонның "Тимей" деген кітабында айтқанындай, адамдардың ой жұмыстары туралы қамқорлық көрсете отырып, заңдар шығарады. Бұл қалада [құдайлық] ғылымдардан жаратылыстанымдық ғылымдарды туындаттырады, қалада тәртіп орнату үшін қажетті білімдердің басқа да барлық түрлерін қолданады.

27. (21-бет) Ол бұны өзінің осы қала тұрғындары басшылыққа алатын "Ізгілікті өмір салтының заңдары туралы" деген кітабында қарастырады.

28. Бұдан кейін Платон өз бойына зердемен танылатын ғылымдарды, азаматтық және практикалық ғылымдарды біріктіретін адамзат қандай кемелдікке жететіндігін және осы қалаға сай болу үшін қандай деңгейде жету керектігін түсіндіреді. Ол бұл бейне қала билеушісі бейнесінде көрінеді деп түсіндіреді. Бұл туралы Платон "Критий" деген атпен белгілі кітабында айтқан. Онда Гермократ Тимей таныстырып отырған адамның қандай болуы керектігін, яғни Сократтың оны, "Тимей" кітабында сипатталғандай, өз жанында қалай біріктіргенін айтады.

VII тарау

29. Енді бұл қалаға нақты шындықтан, іс жүзінде жету қалды. Бұл қала кемелденген заң шығарушы басқарғанда сондай болады деп айтылады. Сондықтан ол заң шығарушы қандай болу керек - осыны зерттейді. Бұның барлығы оның "Евтидем" деп аталатын кітабында бар.

30. Ол бұны бітірген соң, қала тұрғындарын осы білімге үйрете (бастады) және олардың тәрбиесін сол үшін "не қажет" өмір салтына туралай бастады және қандай жолмен жүру керектігін - Сократ қолданған жолмен әлде Фрасимах (22-бет) жолымен жүру керектігін зерттей бастайды. Мұнда ол Сократтың әңгімесін қайталайды, онда Сократ қажетті білім жоқтығынан адасуда болатын халқы туралы өтініш сұрайды. Ол Фрасимахтың жолын түсіндіреді және ол жас адамдарды тәрбиелеу жұмысында және халықты тәрбиелеуде Сократтан да қабілетті болған деп біледі. Сократта әділеттілікті және ізгілікті зерттеуге қабілет болғандығына және махаббатқа деген қабілет болғандығына қарамастан, онда жас адамдар мен халықты тәрбиелеуге қабілет болмады деп түсіндіреді. Философқа, билеушіге және заң шығарушыға екі жолды да қолдануға қабілетті болу керек. Сократ тәсілі - зерттеушіге, ал Фрасимах тәсілі - жас адамдар мен халықты тәрбиелеуге жатады.

31. Платон билеуші, философ және қала тұрғындарының арасындағы ең лайықтылары қандай болуы керек, қала тұрғындары оларды қалай құрметтеуі керек, билеушілер мен мақтауға тұрарлықтай ең лайықтыларды қалай көтермелеп, марапаттау керек - осыны зерттейді. Бұл туралы ол "Менексен" деген кітабында баяндайды. Ол өзінің алдындағылардың мұның барлығын ескермегенін айтады.

32. Қайтадан қала тұрғындары мен халыққа - өзінің замандастарына орала отырып, ол кемелденген және ең лайықты адамның зерттеуші адам екендігін, оның мәні зор екендігін айтады. Өйткені оған тек өзі істерін басқарып қана қоймай, сонымен бірге, олардың қайдан келгенін де түсіндіруі керек: ол өмір салтынан шықты ма, әлде ақиқат пен ізгілікті өмір салтына деген көзқарастан туындады ма немесе соларға жақын дүниеден пайда болды ма - міне, осыларды анықтауы керек. Ол өзінің трактатының зерттеу пәні ретінде халықтардың өмір салтын қалай бұзуға болады (23-бет) және қаладағы бұзылған заңдарды қалай қайта қарауға болады, олардың өмір салтын қалай түзетуге болады деген сұрақтарды алады. Онда ол лайықты өмір салтына және дұрыс заңдарға біртіндеп келу үшін қолданылуы тиіс іс-шаралар ретінде нені алу керектігін сипаттайды. Ол бұл туралы мысалдар кіреді. Онда Платон Афинылықтар мен олардың өмір салтын еске түсіре отырып, олардың өз заңдарын қалай бұзғандығын, сосын оларды қалай қайта құрастырғанын сипаттайды. Ол оларды біртіндеп қайта құру үшін қажеті шаралар қолданудың өзіндік жолын көрсетті. Сөйтіп, олар өз өмір салты мен өз заңдарын бұзғаннан кейін онда орын теуіп, қалыптасқан көзқарастар мен заңдарды сипаттайды.

Осымен Платон философиясын қарастыру тәмамдалды.

Аль-Фараби. Историко-философские трактаты.

Алма-Ата: Наука, 1985. - С. 105-132.





ЖҮРЕКТІҢ ДАУАСЫ ЖАЙЛЫ

Аристотель былай дейді: болмыс, қажеттілік пен мүмкіндік (ужуд, ужуб, имкан) өздерінен бұрын басқа ұғымдардың көмегіне сүйенбей қиялда пайда болған түсініктер болып табылады. Бұлар санада көрініс табатын мағыналар. Егер бұлар туралы анықтама берер болсақ, бұл анықтама, тек қана осы мағыналарды ескерту мақсатында ғана. Әйтпесе, олардан да айқын басқа мағыналармен анықтау мақсатында емес.

Бар нәрселер екі түрлі болады: Бірінші түрі өз алдына жеке қарастырылғанда болмысы міндетті болғандықтан бар. Бұл болса - (әл мәужуд ул ужуд) міндетті болмыс. Екінші түрі болса, өз алдына жеке қарастырылғанда болмысы міндетті емес.

Ал болмысы мүмкін болған нәрсенің (әл мәужуд ул мумкин) жоқ деп есептелінуі де мүмкін. Ол нәрсенің пайда болуы үшін себеп керек. Формасы тұрғысынан пайда болуы мүмкін нәрсенің басқасы (себеп) арқылы пайда болуы міндетті болады. Формасына қарағанда оның болмысы әрдайым мүмкіндік ретінде қалады. Басқасының (себеп) арқасында ол болмысқа ие болады. Бұл болмыс онда қадим (көне заттағы секілді) не әрдайым болады немесе (жоқ заттағы секілді) белгілі бір уақытта болып, басқа уақытта болмайды.

Бар болуы мүмкін болған нәрсе бір-біріне себеп болып, ешбір бөгетке қарамай шексіз бір-бірімен байланыса алмайды. Немесе соңғы болмыс алғашқы болмысқа себеп болуы арқылы жалғаспайды. Бәлки өз басын жеке алып қарағанда пайда болуы міндетті болатын алғашқы болмысқа тірелуі сөзсіз.

Жеке алып қарағанда, пайда болуы міндетті болмыстың жоқ екендігін ойлау мүмкін емес. Болмысы "қажетті болмыс", басқа болмыстардың бар болуының алғашқы себебі болып табылады. Сол себепті де оның болмысы болмыстардың ең көнесі (қадим) болып табылады. Бұл болмыс кемшіліктердің барлығынан пәк.

Олай болса оның болмысы ең кемел болмыс болып табылады. Бұл үшін не фактор, не мақсат, я болмаса материалдық ешқандай себеп жоқ. Болмысы да (басқа болмыстардағы секілді) болмыстан басқа мәнге ие емес. Оның міндетті болмыстан басқа мәні жоқ. Оның ақиқаты осыдан тұрады. Осыған орай оның түрі мен шегі жоқ, түр және шек арқылы анықталмайды және ол үшін дәлел де жоқ.

Ол - Бар. Оған жоқтық араласпайды, оның потенциалды болуы да мүмкін емес. Сондықтан оның жоқ болуы да мүмкін емес.

Өмір сүруін тоқтатпауы үшін еш нәрсеге мұқтаж емес. Ол - Бір. Яғни басқа да өзі секілді болмыс бар болып, екі міндетті болмыстың бірге болуы да мүмкін емес. Ол - Біреу ғана. Яғни, бүтіндер мен сандар сияқты бөлінбейді. Олай болса оның саны жоқ және ол туралы қайда және қалай деп сұрақ қойылмайды. Ол - дене емес. Ол - біреу ғана. Яғни, оның шын болмысы, өзін басқа болмыстардан айыратын болмыстан басқа нәрсе емес (яғни мәні мен мазмұны басқа нәрселер емес).

Онда қайшылығы жоқ. Ол - өте саф. Бұл үшеуі онда бірдей мағынаны білдіреді. Ол -хаким, тірі (хай), құдіретті (қадир). Кемелдік пен әсемдіктің ең соңғы дәрежесінде. Формасына деген қуанышы өте үлкен. Ол - алғашқы ғашық пен машық. Болмысы тасып, одан басқа болмыстар пайда болған. Басқа барлық нәрсенің болмысы одан шығады. Одан бөлініп шыққан болмысқа байланысты пайда болған нәрсе, дәрежелеріне байланысты орналасады. Әрбір болмыс оз үлесіне тиісті болмысы мен мәртебесін Одан алады. Барлық нәрсе Онымен байланысты. Біздің қалауымыз секілді қалауымен болмайды. Егер олай болған болса, өзінен басқа бір мақсат үшін қалаған болар еді. Сонымен қатар бір нәрсенің одан пайда болуы, білім мен қалау арқылы болуы керек екендігінен емес.

Болмыстардың Одан пайда болуы, болмысындағы жүйенің бастамасы болып табылатын формасын ойлауы (таақул) арқылы сол жүйе бойынша пайда болуы керек. Міне, осы ойлау құбылысы болмыстың себебі болған Оның барлық осы болмыстарды ойлауы уақытқа сыймайды. Бәлки ол форма және жүйе бойынша оған керекті нәрселерді тұтас ойлаған. Немесе барлық болмыстар мен көптікті ойлауынан формасында да көптік қажетті болған.

Ол барлық болмыстарды әрдайым дүниеге келтіргендіктен олардың себебі болып табылады. Абсолюттік тұрғыдан жоқтыққа (адам) қарсы шығады. Әйтпесе жоқтықтан кейін қайтадан пайда қылады деген мағынада емес. Алайда мына нәрсені ұмытпау керек болмыстардың форма жағынан лайық болған жоқтығын теріске шығарады. Олай ол бастама (мубди) болу мағынасында себеп болып табылады. Бастама болса, шын мәнінде жоқ болған нәрсенің бар болуын формасынан басқа себепке қатыссыз жалғастыруы болып табылады.

Оның формасында бүкіл болмыстардың өзінен пайда болуына кедергі келтіретін еш нәрсе жоқ. Олай болса бұл мағынада да барлық нәрсенің болмысын өзінше қалай алады. Әу баста болмаған бір еріктің қайта пайда болуы мүмкін емес.

Барлық нәрсеге оның себеп болуы, араларында байланыс болмаған нәрсені тікелей бастама етіп, сол нәрсе арқылы басқаларына да себеп болуы арқылы болады. Ең ескі болған нәрсе - біреу ғана. Одан басқалары жаңа. Оның іс-әрекетіне не үшін деген сауал қойылмайды. Ешбір іс-әрекетті оз формасынан басқа бір мүдде үшін іске асырмайды.

Одан пайда болған алғашқы болмыс біреу ғана. Ол да - бірінші ақыл Бұл болмыста шартты көптік бар. Сондықтан да формасына байланысты болмысы мүмкін және алғашқы бастама болуына байланысты міндетті. Формасы мен алғашқы бастаманы ойлайды. Ондағы көптік алғашқы бастамадан келген. Сондықтан да оның болмысының мүмкін болуының формасына байланысты. Алғашқы бастамаға байланысты емес. Алғашқы бастамаға байланысты оның болмысы қажет болған (пайда болған). Болмысының қажетті болуы және алғашқы бастаманы ойлауына байланысты, осы бірінші ақылдан екінші ақылдың пайда болуы керек. Екінші ақыл да біреу ғана болып, онда да бірінші ақылдікіне ұқсас көптік болады.

Болмысының мүмкін болуы және өзін ойлауы арқылы одан ең ұлы жұлдыздың (фалакиала) материясы мен формасы пайда болады. Жұлдыздың формасы сурет түрінде болады.

Осы екінші ақылдан басқа бір ақыл мен үлкен планетадан (жұлдыздан) да дәрежесі төмендеу бір жұлдыз пайда болды. Бұл да ондағы өткінші көптікпен байланысты. Осылайша әрбір ақылдан ең соңғы ақыл мен бөлінген сюжетке жеткенге дейін бір ақыл мен бір жұлдыз пайда болған. Ақылдан, ақыл мен жұлдыздардың пайда болуы шексіз жалғаспайды. Бұл ақылдар әр түрлі болады.

Ең соңғы ақылға келер болсақ, бұл ақыл алғашқы бастаманы ойлауы арқылы дүниедегі жандыларға себеп болды. Өз формасын ойлауына байланысты көктегі денелердің орташа болуына және элементтерге себеп болды.

Аспандағы нәрселермен және аспандағы нәрселерден пайда болған әрекеттермен болған өлшемдеріне байланысты элементтерде көптеген синтездерден пайда болып, элементтер осы синтездердің арқасында соңғы ақылдың мазмұнынан өсімдіктік, жануарлық және адами формаларды қабылдауға дайын болады.

Бар болу (каун) мен жоқ болу (фасад) және басқа да хәлде себептердің жақын және алыс болуы арқылы болады. Бүкіл осы хәлдер әрекеттен тұрады.

Әрекет арқылы қозғалысқа түскен аспан денелерінің қозғалмайтын нәрсеге қарай әрекет етуі міндетті. Аспан денелерінің кезекпен қозғалмайтын денеге қарай қозғалуынан торт элемент от, су, ауа, топырақ пайда болады.

Аталған ақылдардың әрқайсысы әлемдегі бар болуы керек жүйені білулері шарт. Осылайша аспан денелері мен төрт элементтен басқа болмыстар да, өздерінен пайда болатын нәрселерге себеп бола алады.

Аспан денелерінің (күлли) жалпы және (жүзи) жалқы ойлау қабілеттері бар. Аспан денелерінде бір ойлау өзгерісі болған кезде бұлардан да денелік өзгерістер пайда болады. Бұл өзгерістер - әрекет болып табылады. Аспан денелеріне қатысты қиялда жанданған нәрселердің бір-бірімен - байланыса отырып жалғасуы, денелік әрекеттің тоқтамауына себеп болады. Кейін бұл өзгерістер элементтердің өзгеріске ұшырауына және әлемдегі барлық пен жоқтыққа себеп болады.

Аспан денелерінің бірігіп айнала әрекет етуі, элементтер материясының бір болуын қажет еткен. Аспан денелерінің айырмашылықтары элемент формаларының айырмашылықтарына, олардағы өзгерістер де элементтердің өзгеріске ұшырауына және әлемнің пайда болуына, жоқ болатын нәрсенің жойылуына себеп болған.

Аспан денелері, элементтер мен әрбір әлем материя мен формаға ие болу мәселесінде ортақ болса да, аспандағы нәрселердің материясы элементтер мен әлемнің материясынан өзгеше болады. Бұлар дене болу тұрғысынан потенциалды нәрселердің бірінші кемелді мағынасында, денелік тұрғыдан ортақ болуларымен қатар, басқаларының (аспандық дененің) формасы кейінгілердің (яғни элементтер мен әлемнің) формасына қарама-қайшы болады.

Аспан денелерінде пайда болған әрекет, тек қана қарапайым қозғалыс болып табылады. Бар және жоқ әлеміндегі денелерде пайда болған әрекет болса, кеңістік, сандық және сапалық әрекеттер болып табылады. Әрекеттің торт түрі бар: қарапайым әрекет, кеңістік, сандық және сапалық. Мазмұнда әрекет қозғалыс болмайды. Бар болатын және жоқ болатын денелердің қарапайымдары түзу сызық бойынша әрекет етеді. Түзу сызық бойынша әрекет екі түрлі болып келеді. Бірі төмен, екінші жоғары қарай. Біріккен нәрселерде көрінетін әрекет болса, олардағы ең көп мәліметке байланысты болады.

Формасыз материя шын мәнінде болмайтындығы секілді, материясыз табиғи форма да болмайды. Бұлардың бірі екіншісіне себеп бола алмайды. Бәлки бұл жерде бірін екіншісінен пайда қылған басқа бір себеп бар. Әрқашан да себептен пайда болған нәрсе табиғи немесе ерікті болады. Себептен пайда болмаған нәрсе кездейсоқ болып табылады. Бар болған нәрсенің де себебі де болмыстық болып табылады. Жоқ болатын нәрсенің себебі болса болмыстық себептің жоқтығында.

Қозғалыс пен әрекетсіздік, бастамалары сырттан болмаған кезде, я өзгеріссіз әрі еріксіз болады. Бұлар да табиғи делінеді. Яки өзгеретін, әр түрлі және еріксіз болады. Бұлар да өзіндік (нәпсіге тән) қозғалыс пен әрекетсіздік делінеді. Немесе бірнеше ерікті әрекет болып, олардың бастамалары я жандық әрекет, не болмаса жұлдыздық әрекет болып табылады.

Уақыт деген нәрсе қозғалыста болатын және оған бағынатын нәрсе. Уақыттың ең қысқа бөлігі - сот. Бір денені қоршап тұрған үстіңгі беті кеңістік болып табылады (уысында ұстап тұрған топтың айналасындағы уысымның беті доптың кеңістігі болады). Ол жерде вакуум жоқ. Әрекеттің уақыт тұрғысынан бастамасы да соңы да жоқ. Аспан денесінің диаметрі мен ядросы болғандықтан, ол бағыттарды қоршап тұрады.

Ешқандай сан бөліне - бөліне бөлінбейтін бөлікпен аяқталмайтындығы секілді, ешқандай дене осындай бөліктерден құралмаған. Бөлік, әрекет, уақыттың ешқайсысы да бөлінбейтін нәрседен құралмаған. Ешқандай қашықтықтың кеңістігі мен болмысы мүмкін болатын болса, вакуум шексіздікке созылмайды. Айналу қозғалысынан басқа әрекетте байланыс болмайды. Уақыт тек қана айналып қозғалу әрекетімен байланысты. Түзу әрекеттер шеңбер немесе спираль мен бұрыш құрайтын аумағының арқасында да байланысын жалғастыра алмайды. Бағыттарды шектеп тұратын тек аспан денелері ғана. Әрбір дененің өзіне ғана тон кеңістігі мен пішіні бар. Ол кеңістік сол денені қоршап тұрады немесе ол дене аты аталған кеңістікте орналасады. Егер ол дене қарапайым ғана болса, тек бір кеңістік пен бөліктері әр түрлі емес пішінді, яғни шеңбер түріндегі пішінді керек етеді. Торт элементтің әрқайсысының пішіндері шеңбер түрінде болады. Әлемнің қарапайым элементтері кеңістіктерге кезекпен орналасқан. Бұлардың ешқайсысы үшін бөлек-бөлек орын жоқ. Әлем барлық қарапайым элементтер бір шарды құрайды. Бұл шардан басқа ештеңе де жоқ. Сол себепті бұл шар бір кеңістікте орналаспаған. Вакуммен де тола емес нәрсемен шектелмейді.

Әлем - кейіннен пайда болған (хадис). Немесе бұл кейіннен пайда болу әлемнің пайда болуынан сәл бұрын болған. Сол сәтте Алла тағала әлемді жаратқан. Ол, уақыт өткеннен кейін Жаратқан деген емес, бәлки әлемнің болмысы - Алла тағаланың болмысынан формалық тұрғыдан төмен тұрады деген мағынада айтылған.

Әр денеде әрекеттің тікелей бастамасы болып табылатын бір қуат бар. Түрлердің өзгешелігі денелердегі осы әрекет еттіруші бастамалардың айырмашылығынан туындайды.

Кез келген қарапайым дене өзінің табиғи орнына орналасқаннан кейін, мәжбүр етілмейінше қозғалмайды. Егер орнынан айырылар болса, табиғи әрекеттер арқылы бастапқы орнына қайта оралады.

Жұлдызда (аспан денесінде) түзу әрекет бастамасы жоқ. Жұлдыздың формасына қарама-қайшы форма жоқ және оның әрекетіне де қарама-қайшы қозғалыс жоқ. Қарапайым денеде түзу әрекет пен шеңбер түріндегі әрекет бастамасы параллель болмайды. Табиғи шеңбері болмаған дене күшпен айналдыруды қабылдамайды (табиғи түрде айналмайтын денені күшпен айналдыру мүмкін емес. Сол себепті күшпен айналдыру табиғи қозғалысқа қарама - қарсы қозғалыс болып табылады).

Табиғатында шеңбер түрінде айналу қозғалысы болмаған денеде күшпен айналдыру немесе түзу қозғалыс болмайды.

Бар және жоқ болатын әлемнің әрбір бөлшегінде түзу бір қозғалыс бар. Жұлдыздың табиғатына шеңбер түріндегі қозғалыс керек. Жұлдыздың табиғаты - бесінші. Суық емес, ыстық емес, жеңіл емес, ауыр емес. Жарылуды қабылдамайды. Қозғалысы болса табиғи емес, бәлки нәпсілік қозғалыс. Бірақ ләззат (шахуани) пен қызғаныш нәпсісі де емес. Бәлки әрекет түрінде қалуы үшін абстрактылық ақыл бастамасы еліктеу қалауынан келіп шығады. Өзінен кейінгілерді ойлап табуы осы әрекеттің арқасында болады.

Аспан денелерінің әрқайсысының өзіне тән абстрактылық ақылы мен қалауы бар. Бұлардың барлығының қалауы бірдей болмайды. Немесе әрқайсысының өзіне тән және басқаларынан өзгеше қалауы болса да, олар толығымен бір машықта (жақсы көрілген нәрседе), яғни алғашқы машықта бірігеді.

Бұлардың әрқайсысын жоятын күштің шексіз болуы керек. Бірақ денелік қуаттарының шегі болуы керек. Шегі бар кез келген қуат денені шексіз уақытта жоя алмайды. Шегі бар қуаттың әрекетіне байланысты ешқандай да шексіздік болмайды.

Ешқандай дене басқа денеге себеп болмағандығы секілді, нәпсі немесе ақылға да себеп бола алмайды.

Мазмұн - болмысында форманы қажет етпейтін нәрсе. Ал өткінші нәрсе болса болмысында формаға мұқтаж болатын нәрсе.

Элементтерде оларды әрекетке дайындайтын қуаттар бар. Бұлар - ыстық пен суық. Өте тез және ақырын іс-әрекетке дайындайтын қуаттар да бар. Бұлар ылғалдық пен құрғақтық. Элементтен тұратын денелердің әрекет етуге, әрекет қабылдауға тиісті барлық қуаттары осы қуаттарға бағынады. Бұл төрт қуаттың ешбірі элементтердің формасы емес. Бәлки элементтердің ішінде табиғаты ең ыстық дене - от. Өте салқын дене де - су. Ең сұйық дене - ауа. Ең қаттысы да - жер (топырақ). Міне осы табиғи элементтер бар және жоқ болатын әлемнің негіздері болып табылады.

Бар болу - материяда мазмұндық форманың пайда болуы. Жоқ болу да - мазмұндық форманың жойылуы. Бұл элементтер бірі екіншісіне өзгеруге бейім болады. Кейіннен пайда болған нәрсе өзгеріске түсіретін формасы әр түрлі жаратылыстарға мүмкіндік беретін әр түрлі өлшемдегі синтездер арқылы пайда болады. Ерекше қасиеттер осы формалардан пайда болады. Бұл қасиеттер кейде өзгеріп, ал форма болса өзгермейді. Элементтердің синтезінен пайда болған жаңа нәрседе элементтердің қуаттары мен формалары бұзылмай сақталады.

Табиғи себептер төртеу: қозғаушы, материя, форма және мақсат.

Синтездің ақиқаты - элементтердің өздеріндегі негізгі қуаттарынан пайда болған бір-біріне қарама-қайшы қасиеттерінде, ортақ бір қасиетке жеткенге дейін өзгерулері. Сол себепті кез келген бір элементте қасиеттің күшті болуы форманың жойылуына себеп болады және басқа форманың материясы үшін толық қабілет пайда болады. Бұған қоса элементтің бейімделген формасы материялар тарапынан пайда болады. Еңбек етудің хикметі өте көп.

Сол себепті де элементтер заттың негізі, олардан әр түрлі синтездер жаратты. Әр синтезді әр түр үшін дайындады. Синтездердің мөлшерден асып кетуі, түрлердің кемелдіктен шығуына себеп болды. Адамның табиғатын ойлау қуатын қабылдауға дайын болсын деп оны орта деңгейге өте жақын етіп жаратты. Әрбір өсімдік түрінің жаны сол түрдің өз формасынан тұрады (ан-нафс ан-набати). Денелік құралдармен сол түрді белгіленген кемелдікке жеткізетін қуаттар сол жаннан туындаған.

Бұлардың арасында адам сондай жанмен ерекшелетіні соншама, ол жаннан жұмыстарын денелік құралмен істейтін қуаттар туындайтындығы секілді, жұмыстарын құралсыз жасайтын және басқа жануарларда жоқ ақыл деген қуат та пайда болады. Бұл жан қуаттарының бір бөлігі ашу-ыза қуаты, тәрбие қуаты, жаратушы қуаты.

Бұлардың әрқайсысының азықтандырушылары мен қызметшілері бар. Мұның қабылдау қуаттары, ішкі немесе сыртқы сезімдер мен қиялдау қуаты, есте сақтау қуаты мен ойлау қуаты. Мұның ағзаны жоятын қуаттары да бар. Аты аталған бұл қуаттардың әрқайсысы ісін құралмен орындайды, басқаша мүмкін емес. Бұл қуаттардың ешқайсысы материядан ажырамаған (яғни материалдық).

Сондай-ақ жан қуаттарының бірі амалдық ақыл қуаты. Адам онымен адамға қатысты істердің қайсысының істелінуі керектігін анықтайды, және де онда ғылыми ақыл қуаты бар. Бұл қуат оған нәпсінің мазмұнын белсенді сана ретінде толықтыра түсуіне қажет болғандықтан берілген. Бұл қуат бірнеше дәрежелерге бөлінеді. Материалдық сана, қол жеткізген сана (ақли хайулани, ақли-муста- фад). Ақылға қатысты нәрселермен байланысы бар бұл қуат дене болмағаны секілді, дененің ішінде де жоқ. Бұл қуаттарға не ойлау қуаты бір мазмұн болып, шын мәнінде адам дегеніміз осы. Оның талы мен бұтағы, ағзада жайылған қуаттары бар. Ол жан (ойлау нәпсісі) өзін қабылдай алатын және пайда болуға лайықты нәрсе болып табылатын тәннің немесе тон болуға қабілетті қоймалжың тамшының (нутфа) пайда болуы барысында формалар беруші тарапынан пайда болады.

Pyx болса тәннің мазмұны болып, жанның қолдануы үшін алдына қойылған бірінші нәрсе болып табылады (қолдануы үшін алғашқы мазмұн болып табылады). Кейін жан рухтың арқасында тәнді қолданады.

Жанның тәннен бұрын бар болуы, кезекпен әр түрлі тәндерде болуы және бір тәнде екі жанның болуы дұрыс емес. Жан тәннен ажырап (муфарик) тән өлгеннен кейін мәңгі қалады. Ол жоқ болуды (фасад) қабылдамайды. Жан тәннен ажырағаннан кейін бақыт немесе бақытсыздық секілді хәлдерге ұшырайды.

Категориялардың (мақулат) бөлінетін және артатын нәрседе пайда болуы дұрыс емес. Жанның ақыл қуатын әрекетке және белсенді сананы кемелдену дәрежесіне шығаруы, тек қана оны (ақыл қуатын) потенциалдан әрекетшілге жеткізетін басқа нәрсе яғни белсенді сана (ал-ақыл фаал) арқылы болады. Бұл болса, тек қана ойлау жаны - қуаты (адам) мен белсенді сана арасында байланыстың пайда болуы арқылы болады. Жалпылар (кулли) сырттан болмайды. Риязият шын мәнінде материядан бөлек болады (муфарик). Мысалдар мен табиғи формалардың абстрактылы (мужаррад) және өз басына жеке болуы мүмкін емес.

Жақсылық пен жүйе әлемдегі негізгі мақсат болып табылады. Жамандық (шарр) болса, болмысы міндетті болған көптеген нәрсеге лайық болып, ол нәрсе жақсылық болып, адамдардың оған бас июі қажет болғандықтан ол да мақсат болып табылады.

Мұғжиза - ақиқат нәрсе. Пайғамбардың оны жасауы мүмкін. Дұға - ақиқат әрі уәжіп және оның арқасында шапағатқа бөленеді. Түс - ақиқат, қиын білім алудан басқа ғылымдарды үйренгендігі туралы айтылған сөздер ақиқат. Ғайып өлемін білетіндері - ақиқат. Ғибадат -пайғамбарлар арқылы келген бұйрықтар мен тыйымдар уәжіп. Адамның толық мағынадағы кемелділігі ғылым мен амал екеуінің тұтастығы арқылы мүмкін болады. Ұлы мәртебе мен үлкен бақыт тек қана нағыз құт (хикмет) иесіне тән.

Hilmi Ziya Ulken, Kivamettin Burslav,

FARABI, Istanbul 1941, 115-127 беттер;

Hilmi Ziya ulken, Kivamettin Burslav, FARABI,

Kannat Kitabevi, Ankara Kiiriiphanesi, tarihsizTiirk

Islam Filozoflari: III, Сондай-ақ бұл кітаптың бір нұсқасы

Анкара университеті, Теология факультеті

кітапханасында, индексі 15104, сериясы 12000 сақтаулы.





ТҮСІНІКТЕМЕЛЕР

Философияны үйренуден бұрын нені

білу керектігі туралы ескертулер

1. Әл-Фарабидің трактаты "Рисала фима йанбағи'ан йукаддима кабла та'аллум ал-фалсә-фа" - грек философиясы тарихы жөніндегі қысқаша анықтама тәрізді, мұнда Аристотельге ерекше орын беріледі. Басқа трактаттар сияқты, бұл трактаттың да қай жылы жазылғаны беймағұлым. Алайда, ол әл - Фарабидің ғылыми кызметінің бас кезінде жазылған болса керек деп шамалауға болады. Біздің елімізде "Философияны үйренуден бұрын не білу керектігі туралы" трактатты алғаш рет М. М. Хайруллаев 1963 жылы Ташкентте өзбек тіліне аударды. Орыс тіліндегі аудармасы алғаш рет Фр. Дитерицидің сын көзбен аударған арабша текстінен жасалып жарияланды.

2. Пифагоршылар - ерте дүниедегі грек философы Пифагордың (біздің заманымызға дейінгі 280-200 жылдар шамасы) жолын ұстанушылар.

3. Киреналықтардың философиялық бағытының негізін біздің заманымызға дейінгі V ғасырда Солтүстік Африкада Аристипп қалаған.

4. Портик тобы деп әл - Фараби китиялық Зенон (біздің заманымызға дейінгі 336-264 жылдар шамасы) негізін қалаған стоицизмді айтады, алайда оның ілімінің жүйесін жасаған Хризипп (біздің заманымызға дейінгі V-VIII ғасыр). Стоицизм шынында да грекше стто'а "портик" деген сөзден шыққан.

5. Циниктер бағытының негізін салған Антисфен (біздің заманымызға дейінгі 435-370 жылдар шамасы). Оның шәкірті - Синоп қаласынан шыққан Диоген (біздің заманымызға дейінгі 404-323 жылдар) тек жалқы нәрсе ғана бар деп есептеді, өркениет атаулыға қарсы шығып хайуандық нәпсіні өтеуді ғана қажет деп таныды.

6. Бұл арада антик қоғамы дағдарысқа ұшыраған дәуірде (біздің заманымызға дейінгі 214-129-жылдарда) болған скептицизм бағыты туралы сөз болып отыр. Пирронның, Аркесилайдың, Карнезданың және антикалық скептицизмнің басқа да өкілдерінің ілімі адамның дүниетанымының тұрлаусыздығын, оны формальдық жағынан дәлелдеуге болмайтындығын көрсетті.

7. Өзінің этикалық теориясында, яғни ақылға қонымды ләззат алу теориясына Эпикур (біздің заманымызға дейінгі 341-270 жылдар) қасірет шекпей, тыныш та шаттық сезімде болудың дарашылдық мұратын негізге алды.

8. "Серуеншілдер" деп әл - Фараби грекше 7геригатті 5 перипатетиктерді атады, Аристотель философиясының жолын ұстаушылар осылай деп аталған. Әл-Фарабидің Аристотель жолын ұстанушыларды да Платон жолын ұстанушыларды да "серуеншілер" деп атауының себебі – әл –Ф араби Аристотельдің ілімімен жаңа Платондық түсінік бойынша танысқан.

9. "Тәңірілік заттар" деп әл - Фараби Аристотельге жаңсақ телініп жүрген шығарма -"Теологияны" айтатын болар, өйткені бұл шығармада Плотиннен әсіресе "Эннеадтан" кейбір шығармалар келтіріледі; "сан ғылымдары" деп математиканы айтады.

10. "Табиғи үйлесімділік" деп Аристотельдің "Физикасы" айтылады. "...көзқарастарының ортақтығына" берілген 42-ескертумен салыстырыңыз.

11. Арабша: китаб ал-каун уа л-фасад деп аударылады. Аристотельдің латын тіліндегі аудармасында Generatio et Corruptio.

12. "Сөз - ғылымдардың классификациясы туралыға" берілген 54-ескертуді қараңыз.

13. Арабша: ал-асар ал-алуийа, дәлірек айтқанда, ал-аджсам ал-алуийа - сөзбе-сөз алғанда "Мәртебелі денелер" - Аристотельдің "Метеорологиясының" аты.

14. "Хайуанат туралы" - Аристотельдің, Аппианның және Элианның шығармалары негізінде жазылған Тимофей Газскийдің құрастырмалары; "Өсімдіктер туралы" Аристотельге жаңсақ телініп жүрген Николай Дамасскийдің, шығармасы X ғасырда Исхак ибн Хунайн (910 немесе 911 жылы өлген) араб тіліне аударған.

15. Бұл трактат басқа еңбектермен бірге "Parva naturalia" деп аталатын кітапқа, яғни Аристотельдің шағын жаратылыстану ғылыми шығармалары жинағына еңгізілген.

16. "Оптикалық аспаптар" немесе "Оптика" және "Сызықтар туралы" деп аталатын кітаптар Аристотельдікі емес; "Айлакерлік туралы" кітапты алатын болсақ, сірә, әл -Фараби "Механикалық проблемалар" деп аталатын Аристотельге жаңсақ телініп жүрген шығарманы айтатын болса керек.

17. "Бари[хар]минийас" сөздің бір буынының гаплологиясымен, яғни грекшелері." Байыптама туралы" немесе "Герменевтика" - Аристотельдің шығармаларының бірі.

18. Аристотельдің "Екінші Аналитикасы" - "Аподейктика" немесе "Дәлелдеме" деп аталады (Арабша Фи-л-бурхан).

19. Аристотельдің "Поэтикасы".

20. Аристотельдің "Риторикасы".

21. Аристотельдің "Топикасы".

22. Аристотельдің "Софистикалық тұрғыдан бекерге шығарулар туралы" еңбегі.

23. Эфестен шыққан Теофраст (біздің заманымызға дейінгі 371-286 жылдар) -Аристотельдің мұрагері, өзінің ботаника саласындағы еңбектерімен даңқы шыққан адам.

24. Гиппократ (біздің заманымызға дейінгі 460-377 жылдар шамасы) - антикалық медицинаның негізін қалаушы. Көне грек ғылымындағы, оның ішінде философиясындағы материалистік бағытты жақтады.

25. Боэт Сидонскийдің (біздің заманымызға дейінгі I ғасыр) ілімі бойынша, жалқылық жалпылықтан бұрын келеді, сондықтан философия да логикадан емес, физикадан басталуға тиіс.

26. Андроник Родосский (біздің заманымызға дейінгі I ғасыр) - перипатетиктердің басшысы Аристотельдің шығармаларын тұңғыш рет бастырып шығарушы жөне ол шығармаларға түсініктеме беруші адам. Философияда ол логикаға ерекше маңыз берген.

27. Әңгіме Аристотельдің "Органон" деген еңбегі туралы болып отыр.

28. Аристотельдің "Бірінші Аналитикасы" мен "Екінші Аналитикасы".

29. Осы трактатқа берілген 17-ескертуді қараңыз.

30. Осы трактатқа берілген 18-ескертуді қараңыз.

Интеллект [сөзінің] мағынасы

жайындағы пайымдама

1. Бұл шығарма түпнұсқасында "Мақала фи ма' ани л' акл" - "'акл [деген сөздің] мағынасы жайындағы пайымдама" деп аталған. Ма'на деген сөзді "мәнісі" немесе "мағына" деп аударуға болады. Біз екіншісін алуды дұрыс көрдік. Бірақ бұл трактаттың тақырыбы мен мазмұнын тіпті де - тек 'акл - интеллект деген сөздің әр түрлі мағыналарының тізімі деп қарауға болмайды. Бұл сөздің әр түрлі мағынасына белгілі бір мақсатпен талдау жасау әл -Фарабиге діни концепцияға қарама-қарсы өзінің ойлау концепциясын ұсынуға мүмкіндік береді. Бұл трактаттың тағы да бір басқаша жазбасы бар. Онда, жоғарыда келтірілген текстен басқа, интеллект әл - Фарабидің идеалистік космологиясымен - эманациялық теорияның ерекше бір вариантымен - байланысты қарастырылады. Пифагор жаңа Платондық негізде туған бұл теория басқа трактатта да келтіріледі. "Қайырымды қала (ел) тұрғындарының көзқарастары туралы трактатқа" берілген № 3,4, 5,6, ескертулерді қараңыз.

2. Мутакаллимдер - мұсылмандардың қалам деп аталатын догматикалық діни ілімін жақтаушылар.

Әл-Фараби төменде оларды қайшылығы үшін кінәлайды. Сөз жүзінде олар тәжірибе арқылы жинақталған адам интеллектінің тәуелсіз болуын жақтайды, іс жүзінде "жалпы қабылданған посылкаларды, яғни діни догмаларды қолданады.

3. Аль-бурхан - "Дәлелдеме". Әл-Фараби "Екінші Аналитиканы" осылайша атаған. Бұл шығармасында (I тарау) Аристотель ғылым мен дәлелдеменің бастамасының өзі әлі ғылым да, дәлелдеме де емес, бұған сол ғылым мен дәлелдемені байқаусыз, тәжірибе арқылы, индукция арқылы жинақтайтын ақыл арқасында жетуге болады, дейді.

4. Ат-та' ккул - интеллекциялық акт. Әл-Фараби ақыл иесі адам туралы, оның ниеттері мен әрекеттерінің этикалық сипаттамасын қамтитын, жалпы жұрт қабылдап жүрген, жалпы адамзатқа ортақ түсінікке сүйенеді. Екі тірек - мұндай түсінікке негіз болатын жақсылық пен ақиқатты біте қайнастыра ұштастыру, әл - Фарабидің пікірінше Аристотельдің "Никомах Этикасы" атты еңбегінің VI кітабында дамытқан пайымдауына мағынасы жағынан жақын келеді. Аристотель қайырымдылықта ниет пен себепке сын көзімен қарай алатын парасаттылық болады деп есептейді.

5. "Никомахтың Этикасын" қараңыз. Аристотель мұнда практикашылдықты, практикалық ақылды алға тартады. Мұндай ақыл не ана, не мына шекке ауытқушылықтың ортасын (мәселен, сараңдық пен шашпалықтың ортасындағы жомарттықты) таңдап алатын "ақылға негізделген дианоэтикалық" қайырымдылықтай емес, этикалық қайырымдылықпен байланысты. Практикалық ақыл дағдыға сүйенеді және жүре келе пайда болады.

6. 'Акл би-л-кувва- "потенциалды интеллект". Мағынасы жағынан, бұл ақылдың немесе мүмкін ақылдың және бәйекшіл парасаттың Аристотель берген анықтамасына сәйкес келеді. Мүмкін ақыл - индивидтің пайымдау, бүкіл болмыстағы ұқсау қабілетіне берілген сипаттама. "Мүмкін ақыл белгілі түрде езіне ой заттарын қамтиды, бірақ шындығында, ойламай тұрғанда ол болмайды" (Аристотель "Жан туралы". 96-бет).

7. Ноумендер - та иоуцвг)а(грекше), "intelligibilia (латынша), ма'кулат (арабша) мына сөздерден; "сюс" грекше), intellectus (латынша), 'акл (арабша) деген сөздерден құралған, бұл сөздер "интеллект" деген мағынаны береді.

8. Яғни, осы заманғы терминология бойынша екі немесе үш түрлі өлшем.

9. Яғни, көне замандағы ұғым бойынша үш өлшем.

10. 'Акл би-л-фи'л - "актуальды интеллект". Бұл мағынаға Аристотельдің "ойлауды -ойлау" деген ұғымы сай келеді. Мұнда әл - Фараби ойлау мен болмыстың ұқсастығы диалектикасын дамытады. Таным әрекетіне жеткенге дейін интеллект екі жағынан потенциалды. Субъект жағынан интеллект, әлі өзін дамытпаған пайымдау қабілеті ретінде потенциалды. Объект жағынан, оның потенциалды болатын себебі - затқа ой жүгіртуге, оны ақылмен пайымдауға болады, оған мүмкіндік бар. Ақылмен пайымдауға болатын парықтарды -"интеллекция объектілерін" пайымдау, оларды потенциалдылықтан нақтылыққа айналдыру арқылы потенциалды интеллект актуальды интеллектке, яғни шын интеллектке айналады.

11. Сонымен алуан түрлі категориялық сипаттамалардың бәріне зат тек материяның аркасында ғана ие болады. Заттардың формалары, ақылмен пайымдалатын интеллекция объектілері ретінде, тек жан дүниесінде өмір сүреді, оларда өзіндік болмыс жоқ.

12. Ал-'акл ал-мустафад-"бойға дарыған интеллект". Бұл, субъекттің көзқарасынша, оны сыртқы заттар формаларын пайымдау, оларды езінің меншікті формаларына айналдыру қабілетін іске асыру түріндегі актуальды интеллект.

13. Ал-'акл ал-фа"ал - "әрекетшіл интеллект заттардың "парасатымен" (формаларымен) және индивидтің интеллектімен жанаса жүреді. Әрекетшіл парасаттың аристотельдік ұғымы - қызу идеологиялық күрес туғызатын күрделі ұғым. Онда, әсіресе, Платонның ықпалы ерекше көрінді. Әрекетшіл парасаттың мәңгілігі мен сірі жандылығы тіпті де дара жанның мәңгі жасауы емес, әл - Фараби ұғымындағы әрекетшіл интеллект ибн Рушдтың барлық адамдар да болатын жалпыға бірдей парасат туралы ең соңғы концепциясына негіз болды.

14. Тексте ишфаф (мөлдірлік) деген сөз тұр. Оны контекстке байланысты осылай аудару қажет.

Қайырымды қала (ел) тұрғындарының көзқарастары

1. Фарабидің "Қайырымды қала (ел) тұрғындары..." атты еңбегі 940-942 жылдар арасында жазылған деген пікір басым. Ибн Абу Усайби'анық мәліметі бойынша әл - Фараби бұл шығарманы Бағдат қаласында бастап, хижри 331 жылы Шам қаласында аяқтаған. Кейінірек бұл шығарманы қайта қарап шығып, бөлімдерге бөлген.

Бұл еңбекті ағылшын тіліне аударған Р. Волзер аудармаға "Principles of the wievs of the Citizens of the Best State" деп ат берген. Ал 1949 жылы Каир қаласында шығарманы француз тіліне аударған Р.П. Джозен, Джозеф Карам және Дж. Члала бұл аудармаға "Idees des Habitants de la Cite Vertueuse" яғни "Қайырымды қала (ел) тұрғындарының көзқарастары" деген ат берген.

Ал түрік ғалымы проф. Ахмет Арслан бұл шығарманы "Ideal Devlet (veya Yonetim) in Yurtta^larinin Goiu^lerinin Ana Ozellikleri", яғни "Ең кемел мемлекет азаматтарының көзқарастарының негізгі ерекшеліктері" деп атаған (Ahmet Arslan, Jdeal Devlet, Vadi Yayiniari, Ankara 1997)

"Қайырымды қала (ел) тұрғындары..." еңбегінің қазіргі заманға сай алғашқы нұсқасы 1895 жылы Фридрих Дитерици тарапынан басылып шыққан. 5 жыл өткеннен кейін 1900 жылы Фридрих'Дитерици еңбекті неміс тіліне аударып "Der Musterstaat von Al-Farabi" деген атпен басып шығарған. Мануел Алонсоның испан тіліндегі 1961 -1962 жылғы, аудармасы Ричард Волзердың ағылшын тіліндегі 1985 жылы жарық көрген аудармасына негізделген Сонымен қатар Хафиз Данышман аударған түрік тіліндегі аудармасы 1956 жылы баспадан жарық көрген (Al-Farabi, "El-Medinetu'l Fazila", Maarif Basimevi, Istanbul 1956), Біз бұл аудармада 1968 жылы Бейрут (Ливия) қаласында "Дарул Машриқ" баспасынан жарық керген Албир Насри Надир дайындаған "Китабу ара'и ахли-л мадинат-ил фадила" еңбегін негізге алдық.

Кітаптың кіріспе бөлімінде ежелгі грек табиғат теологиясын қабылдаған мұсылман ойшылы әл - Фарабидің негізгі көзқарастары орын алған. Бұл бөлімнің мақсаты - үшінші және ең соңғы семиттік дін - ислам дінін ақылдылық тұрғыдан талқылау. Ислам дінін әл -Фараби діни мәліметтер, яғни Алладан түскен кітап (Құран Кәрім), діни қағидалар (шариғат), пайғамбар туралы ауызша жеткен сөздер (хадис) мен апологетикалық ислам теологиясының (кәлам) алғашқы кезеңдерінде пайда болған көзқарастар ретінде ұсынған.

2. Бірінші тарауды әл - Фараби алғашқы себептен бастайды. Мұндай себептің бар екендігіне ешкімнің күмәні жоқ. Алайда оның қандай екендігі күрделі мәселе. Кітаптың бастапқы бөлімдерінде алғашқы себеп тек қана болымсыз терминдермен баяндалады. Осылайша Бір болғанның, ең ұлы болмыстың басқа болмыстарға ұқсамайтындығы, өзгешелігі, біреу ғана екендігі және абсолюттілігі өте әсерлі түрде баяндалады. Мұндай ойлау жүйесі соңғы грек дәуірі философиясында кең таралған болатын және оны сол дәуірдегі ойшылдар орта платонизм дәуірі мен Плотиннен алған еді. Ол сондай-ақ Бір болғанның аспан денелері мен ай асты әлемдегі болмыстардан абсолюттік өзгешелігін көрсетуге жарайды. Алғашқы болмыстың позитивистік көзқарастан да жоғары тұратындығын дәлелдеуге тырысады. Бұл жерде оның Аристотель, кейінгі аристотелшілдік түсінік пен Академия дәуірінің орта кезеңдеріндегі көзқарасқа сай болғандығын, сондай-ақ таза ақыл (нус) болғандығы түсіндіріледі.

Ал кітаптың кейінгі бөлімдерінде Бір болған басқа тұрғыдан талданады. Оны эманацияның (файд) мәңгі және сарқылмас кезі ретінде ортаға қоюдың аристотелшілдіктен келіп шықпағандығы белгілі. Бір болған барлық болмыстардың уақыттан тыс қайнар кезі, мәңгі - бақилық әлемнің әрқашан бар болатын мәңгілік жаратушысы болып табылады. Бұл уақыттан тыс тәуелсіз байланыс. Бұл байланыспен рационалдық әлем мәңгі-бақи болмысқа, ал сезімдік әлем болса үздіксіз үйлесімге ие болады және бұл осылайша жалғаса береді. Бұл төменгі әлем болмыстық дәрежелеріне қарай реттелініп, оны жаратушы нәрселер де сүйіспеншілік пен ғашықтық арқылы біріккен Оның болмысы алғашқы себептің жомарттығы мен мейірімділігінің жемісі болып табылатын әділетке негізделген.

3. Ал-маужуд ал-аууал - Бірінші Тұлға. Бірінші Тұлға деп әл - Фараби Алла тағаланы, Бірінші себепті: (ас-сабаб ал-аууал) және Бірінші Қозғауышты айтады.

Әл-Фарабидің қандай да болсын материя мен формаға тәуелсіз, себепсіз болмыс туралы көзқарасы, түгелімен алғанда, - объективті идеалистік көзқарас, бірақ әл - Фараби, Аристотельдің ыңғайымен, Құдайды - "әлемнің жаратушысын" дерексіз "Бірінші себеп", Бірінші Тұлға және тағы да сол сияқты атаулармен ауыстырады.

4. Ас-сура - "форма", ал-мадда - "материя", форма мен материя, әл - Фарабидің пікірінше, болмыстың бесінші және алтыншы сатылары. Аристотельге іле-шала әл - Фараби материяға қозғалыс, сан және сапа қасиеттері тән деп санаған.

5. II тарауда ең жоғарғы ақыл ретінде алғашқы себептің кемелділігі баяндалады. Алайда әл - Фараби оның алғашқы әрекет еттіруші екендігіне байланысты айтылуы керек болатын нәрселер туралы әдейі жеке сөз қозғамай, тастап кеткен. Адамдарда туылғаннан бастап бар ақылдарын дамытуға және оны ең соңғы шегіне дейін жеткізіп, Тәңірге ұқсауға шақырады. Олар Тәңірдің әрекетін қайталау және саналарын өлімнен кейінгі өмір үшін дайындау арқылы, ең соңында өлімсіз бақытқа жете алады. II тарауда болса метафизиканың жаңа бір бөліміне кіріскен әл - Фараби ай үсті және ай асты әлемдері мен Алғашқы себеп арасында қандай байланыс бар екендігін және Алғашқы себептің қандай мағынада өзінен тыс барлық болмыстардың бар болуының себебі болғандығы туралы сөз қозғайды. Оның "эманация" (файд-тасу) туралы көзқарасы ислам дінінің негізгі көзқарасы болып табылатын ұлы жаратушы, әрі хикмет иесі Алла тағала тарапынан әлемнің жаратылуы туралы түсінікті ақыл тұрғысынан түсінікті болуы үшін жасалған философиялық талдау болып табылады.

Бұл кітабында әл - Фараби космостың, планеталардың әрекеттері мен оларды қозғалысқа түсіретіндердің санына байланысты мәселелерді әдейі тастап кеткен. Ол астрономиялық мәселелерді осы кітабындағы тартыстан тыс мәселелер ретінде қарастырған. Бар назарын Алғашқы болмыстың әлем және оның иерархиялық "эманация" мен "мәңгілік жаратушылық" заңын қабылдап, әл - Киндидің Дж.Филипонның христиандықтағы жоқтан бар етіп жарату догмасын философиялық тұрғыдан дәлелдеуіне ұқсайтын және киелі кітаптағы ақиқаттың дәлелі болып табылатын "әлемнің жоқтан бар етіп жаратылғандығы" туралы ілімге қарсы шыққан. Әлемнің бастауы жоқ (азали) екендігін жақтаған Аристотельге қарсы Дж.Филипонның қарсы пікірлерін жою үшін әл - Фараби арнайы монография да жазған. Ол сондай-ақ Платонның "Тимейысына" байланысты Плутарх пен Галеннің жорамалдарын ұстана отырып, жаратылыс туралы діни сенімінің философиялық талдауы ретінде материяның бастауы жоқ екендігін және дүниенің белгілі бір уақыт ішінде "пайда болып" кейін "жоқ болатындығын" айтқан ар-Разиге де қарсы еді.

Кейінгі бөлімдерде әл - Фараби "бастауы жоқ (азали) жаратушының" көптеген сипаттарына талдау жасайды: бастауы жоқ жаратушы басқа барлық болмыстарды жаратқан кезде, езі өзгеріссіз қалатын Алғашқы болмыстың болмысы өзінің міндетті нәтижесі екендігін айтады.

Алғашқы болмыс тарапынан өз болмыстарына ие болған болмыстар өзгермейтін дәреже мен мәртебелеріне орай орын алады. Бұл "теңдікте" құдайдың әділеттілігін көруге болады.

Әлем тұтастық ішінде жаратылған. Сондай-ақ керемет үйлесімділік пен реттілік ішінде тұтастық құрайды. Фарабидің пікірінше бұл философиялық таным Құрандағы Тәңірдің жомарт және әділ ретінде суреттелуінің ең көрнекті анықтамасы болып табылады.

"Эманацияның" (ар. файд) функциясына өзіндік анықтама береді. Бұл Платон мен оның ізбасарларының метафизикалық эманация (тасу, ар.файд) процесінің күнделікті қолданыстағы тілде түсінікті болуы үшін сезімдер дүниесінен алынған мысалдардың бірі болып табылады. Араб тіліндегі "файд" сөзінің сәуле шығару, жарықтың шығуы, немесе пайда болу (судур) деген мағыналары да бар.

Әрі қарай әл - Фараби болмыстың толассыз қайнар көзі болып табылатын Алғашқы себептен оның тарапынан жаратылған әлемге ойысады. Ол әлемді барынша жалпылама баяндап, оны жан-жақты талдауды кейінгі бөлімдердің үлесіне қалдырған. Алайда әлемнен тыс метафизиканы біз жан-жақты білмейінше, әл - Фарабидің ойын қате түсінуіміз мүмкін: Алғашқы себептің Бір, жалғыз және бөлінбейтін болғандығына қарамастан, одан пайда болған болмыстар өте көп және сипаттары мен ерекшеліктері де әрқилы. Олар Алғашқы себептің өзгермейтін әділетті жүйесіне сай реттелінген және өздерінің ішкі қасиеттеріне орай үлестерін алған. Бұл жүйеде дәрежесі ең жоғарғы болмыс түрінен ең төменгі болмысқа дейін иерархиялық саты бар. Ерік қабілеті бар адамның қоғамды әлемдегі осы әділетке сәйкестендіріп, ретке келтіруін қалайды.

Кейінгі бөлімдерде осы "жүйенің" ай үстіндегі әлемде қалай жүзеге асып жатқанынан хабардар боламыз. Бар және жоқ болатын әлем де осы заңға бағынады. "Әділет", "әділетті қалау", "үстемдік" пен "реттіліктің" бірнеше бөлімдерде бірнеше рет қайталауының маңызы да осында жатқан сияқты. Бірақ ол жерде пайда болу мәселесіне қатысты кейбір тақырыптар әдейі қалдырылып кеткен. Әлемнің (дүниені) әділет және хикметпен басқарылатындығы айтылады. Адам денесіндегі симметрияға (и'тидал) байланысты екі тақырып та осы мәселеге арналады. Кемелденген адамзат қоғамның ең жақсы мемлекеттің, әлемнің және табиғаттың иерархиялық жүйесіне ұқсап әрекет етуі керектігі туралы көзқарастар айтылады. Философия жеткен ақиқатты білмейтін адамдар әлемді мәңгі-бақи ұстап тұрған Тәңірі тарапынан жасалынған жүйе мен бейбітшіліктен хабарлары жоқ. Олар керісінше табиғат пен адамзатта әрдайым қақтығыстар мен соғыс жайлап, ең күштінің билік жүргізетіндігін ойлайды және осылайша теріс түсінікке ие болады. Олардың көзқарастары саналы түрде одан бұрынғы бөлімдерде анықтамасы берілген метафизикалық ақиқатқа қарама-қайшы етіп көрсетілген. "Орташа теңдік" принципі адамның рухы мен тәні сөз етілетін бөлімдерде айқын байқалады. Бірақ бұл бөлімдерде өзгеше бір терминология қолданылған. Яғни рухтың басты (амир) және қызметші қуаттармен тәнді басқаратын етіп және оған бағынышты мүшелер туралы баяндалады.

"Эманацияның" басқа да ерекшелігі бар. Оның нәтижесі ретінде әлемнің әділетке сай реттелінген әрбір бөліктерінің ақиқатты үйлесімді түрде бір жерге жинақталған бүтінді құрайды. Сондай-ақ Алғашқы болмыстың ықпалының нәтижесі ретінде үйлесім осы әр түрлі бөліктердің бәрін біріктіреді және оған бір бүтін ретінде қарауымызға мүмкіндік береді.

Қоғамдарды да осы бөліктердің бір мысалы ретінде қарастыруға болады. Үйлесімділік адамзаттың негізінде жоқ нәрсе, бірақ бір "хәл" немесе достықтың не болмаса бір-біріне қолдау көрсетудің нәтижесі болып табылады. Өйткені "хәлдер" Алғашқы болмыстан бөлінудің нәтижесі. Бұл бөліміндегі "надан елдің" көзқарастарымен бірге қарастыруы керек сияқты. Әл-Фараби осы аталған бөлімде ашық түрде жоққа шығармақшы болған қате көзқарастар Алғашқы тарауларда талданған метафизиканы түсіне алатын кез келген адамға айқын көрінеді. Сондықтан да оны әл - Фараби толықтай жоққа шығаруды керексіз деп тапқан.

Бұл жерде үйлесім, қоғамдық ұйытқы және философ емес адамдардың көзқарастарына да тоқтала кетуіміз керек: Әлемде және қоғамдағы заңдарды бейберекеттілік, соғыс және басқыншылық деп ойлайтындар үшін үйлесім мен сүйіспеншіліктің маңызы жоқ екендігіне күмән жоқ. Олар аса қауіпті кезеңдерде керек болмайды. Алайда үйлесім мен татулық болмайынша, кез келген коғамның өмір сүре алатындығына қарсы шығатын адамдар да өз қорытындыларын метафизикалық шындыққа негіздемесе пайдасыз ілімдерге сүйенуге тура келеді. Сондықтан да Фарабидің ойынша мемлекеттің үйлесімділігі мен бірлігін немесе адамдардың үлкенді-кішілі одақтарға бірігуін тек қана бір атадан тарауға, тек бір ғана тіл, тарих немесе ұлттық ерекшелікке апарып тіреу дұрыс емес. Жер бетінің үлкен аумағын алып жатқан қоғам да философияның талаптарын орындай алмауы мүмкін.

Кітаптың бірінші бөлімін құрайтын метафизикаға тиісті мәселелер кейінгі бөлімдерде қайталанып келе береді. Жоғарыдағы бөлімдер құдайдың сипаттарымен байланысты. Әл-Фараби мынадай сауал қояды: Қалайша адамзатқа қатысты көптеген есімдер бір және бөлінбейтін субстанцияға айтылады? Бұл жерде айтылған ислам дініндегі барлық сипаттар (есімдер) Алғашқы себептің әр түрлі негізгі ерекшеліктерін білдіреді.

Әл-Фараби "Бар", "Бір" және "Тірі" секілді Алғашқы болмыстың кемел субстанциясын білдіретін сипаттар немесе есімдерді Алғашқы болмыстың басқа барлық нәрселермен байланысын көрсететіндігін өзара ажыратып талдаған. Бұл классификация субстанциямен байланысты сипаттар (сифат ал-зат немесе сифат ан-нафс) мен әрекеттерге қатысты сипаттар (сифат ал-фи'ил немесе сифат ал-аф'ал) арасында Мутазила ағымының жасаған классификациясынан өзгеше. Мутазиланың классификациясының арқауы бастауы жоқ, аяғы жоқ Тәңір мен уақыт ішінде жаратылған әлем арасындағы өзгешеліктер, ал, әл -Фарабидің қарастырылып отырған мәселесі бұл емес.

І-ІІ тарауларда әл - Фарабидің материядан тыс болмыс (I тарау) пен мәңгілік жаратылыс құбылысының бастауы (II тарау) ретінде Алғашқы себеп туралы өте терең талдау жасағанын көруге болады.

Ортодокс ислам діні мен материалдық әлем туралы Мутазила ағымының атомистік көзқарасы аясында бұл мәселелердің әл - Фараби өмір сүрген дәуірде қаншалықты өзекті мәселе болғандығын байқауға болады. "Қайырымды қала тұрғындары" кітабының IV тарауын оқыған кезде грек философиясындағы пікір қайшылықтарының ерекшелігін назардан тыс қалдырмауымыз керек. Бұл жерде әл - Фараби мұсылмандарға ақиқатты ақылмен де білуге болатындығын айтқысы келген.

6. Ал-файд - сөзбе-сөз алғанда өту деген. Бұл сөзбен әл - Фараби ерекше Платондық терминді - эманацияны - анықтайды. Әл-Фараби жаңа Платоншылдықтың эманациялық теориясының белгілі бір ықпалында болды.

7. Үшінші тарауда ең алдымен ай астындағы әлемнің осы кезге дейін айтылмаған ерекше құрылымы баяндалады. Осы әлемде орналасқан, жоғары әлемге белгісіз әр түрлі болмыстар, материя мен форма, қарама-қарсы формалардың болмысы, элементтер мен алғашқы материяға байланысты алғашқы ойлар айтылады. "Бар" әлемінің құрылымын, әсіресе төменгі әлемнің қайдан шыққанын білу үшін, бұл аса қажетті. Өйткені ол космостық денелердің жемісі, материядан тыс саналарға қайта оралады. Алайда бұл жерде ең кемел адам ақылы мен трансцендентальды белсенді сана арасындағы байланысты назардан тыс қалдырған. Бірақ бұл мәселелер кейінірек осы тараудың соңғы бөлімдерінде қарастырылған Аспан денелері туралы негізінде көп мәлімет беріліп, талдау жасалынады. Анықтамалар өте орынды жасалынған деуге болады. Себебі аспан денелері тек қана ай асты әлемінің материясының қайнар көзімен ғана емес, ай астындағы әр түрлі болмыстардың пайда болу процестерімен де тығыз байланысты. Сондай-ақ элементтердің әр түрлі синтезінің нәтижесінде пайда болған жансыз заттар әлемі мен төмен және жоғары дәрежедегі тірі жан иелерінің әлемі туралы сөз қозғайды.

Ай асты әлеміндегі болмыстардың табиғаты мәңгілік әлемдегі барлық нәрседен мүлдем өзгеше. Олар әу бастан-ақ кемелдікпен жаратылмаған. Көпшілігі кемшілікке толы жағдайымен өзіне сай келетін кемелдікке ғана қол жеткізеді. Бұл кемелдік ең бірінші оның мазмұнында, кейін өткінші нәрселерінде ғана көрінеді. Бұл кітаптың негізгі тақырыбы болып табылатын адамның табиғаты жайлы ой толғамас бұрын, философтың міндеті олардың айырмашылықтарының негізгі ерекшеліктерін белгілеп алуы қажет. Бұл болмыстар не табиғаттың, не болмаса еріктің немесе екеуінің де жемісі болып табылады. Ерікті іс-әрекет арқылы пайда болған болмыстар ең алдымен табиғи денелердің болмысын керек етеді. Алғашқы табиғи денелер әл - Фараби еңбектерінде "элементтер" (устуқусат) деп аталады. Фараби грек тіліндегі "stoichen" сөзіне балама ретінде гректің "устуқусс" сөзін қолданған болуы ықтимал Керісінше ол "элемент" сөзін ешқашан да қолданбаған. Әл-Кинди мен ибн Сина бұл сөзді өте жиі қолданған. Бөлімдерде олардың өзара араласуы жайлы баяндалады. Өлілердің денелерінің қалайша қайтадан элементтерге ыдырайтындығы айтылады. Негізінде 4 элемент бар: от, ауа, су және топырақ. Әл-Фараби Аристотельдің жұлдыздардан тұратын 5-элементтің, яғни "ether'' - дің бар екендігін айтқанын өте жақсы біледі. Алайда ол осы пікірді әдейі тастап кетіп, "ether'' - дің орнына неоплатонистік "рационалдық материяны" қойып, оны да өз үлесінше 4 элементтің "себебі" еткен сияқты.

Әл-Фараби кейінірек төрт элементтің әр түрлі синтездерінен пайда болған әр түрлі болмыстардың тізімін көрсетеді. Олар мыналар: а) булар, ә) минералдар, б) өсімдіктер.

12-бөлімде әл - Фараби ай асты әлемінің генезисін бір күйден басқа бір күйге секіріп өтпейтін өтпелі процесс ретінде суреттейді. Бұл көзқарасына осы тарауда түсініктеме береді. Ол Аристотель айтқан және Аристотель - неоплатонистік табиғаттану ғылымының негізін құрайтын материя мен форма секілді шартты терминдерге тоқталады. Аспан денелерінің әрдайым бір ғана формасы болады және ешқашан да оны жоғалтпайды. Керісінше ай асты әлеміндегі денелердің формасы кезекпен қарама-қайшы формаларды алуы мүмкін Осылайша генезис, түрлердің тегі тағы сол сияқтылар пайда болады.4 элемент туралы қосымша мәліметтер беріліп, олардың бір-бірімен орын алмастыруына түсініктеме беріледі. Олар қарама-қайшы формаларды қабылдай алады және әрбір элементтің материясы осы ерекше элементтің формасын, не болмаса оның қарама -қайшысын қабылдай алады. Әрбір элементтің материясында олардың әрқайсысының үлесі бар және одан барлық элементтер мен олардан пайда болған басқа да ай асты әлеміндегі денелер пайда болады. Алайда бұл материялардың өз үлестерінде ешқандай да материя жоқ. Олар ең алғашқы материялар (әл-мауадд әл-ула) болып табылады. Олар әр түрлі мөлшерде барлық ай асты әлеміндегі денелерге ортақ болады. Бір формамен пайда болмай тұрып, тек қана потенциалды түрде бар болады. Ай асты әлемінде ешқандай болмыс әу баста потенциалды хәлде болмайды.

Әл-Фарабидің "алғашқы материя" туралы пікірді айту арқылы Аристотельден саналы түрде бөлініп шыққандығы және бұдан бұрын айтылған "ether'' - ді терістеген кезде оның ілімінен де ілгері озып кеткендігі айқын.

Әл-Фарабидің осы мәселеге неге коп тоқталғандығы адамды ойландырмай қоймайды. Мүмкін ол жоғарғы әлемде "бар" және болмысы кітаптың түпкі мақсатымен тығыз байланысты болып табылатын өте күрделі иерархияға өң беріп түр. Ол сондай-ақ жоғарғы және төменгі әлемдер арасындағы айырмашылықты нақты түсінуге септігін тигізуде. Бірақ бұларға қосымша ретінде басқа бір себепті алға тарта аламыз: бұл жерде пікірталас тудырған материядан тыс абстрактылы саналар мен аспан денелеріндегі "басқаларының" ислам дініндегі періштелерге ұқсайтын болмыстар екендігі айтылады.

Абстрактылы түрде ой жүгіртуге әбден тойған соңғы паганистік грек философиясы секілді интеллектуалды ортаның өзінде де өздеріне тән ақылдармен тоғыз дене мен өзгеріс үстіндегі көптеген ай асты әлеміндегі болмыстардың ең соңында өздері бағынышты болған материядан тыс ақылдың бар екендігіне сену үшін сананың біраз еңбектенуі қажет. Осыған байланысты осы жерден бастап кездесетін көктегі тоғыз планеталарға қатысты анықтаманы оңай қабылдаймыз. Ішінде ешқандай жұлдызы жоқ ең шеткі галактикадан басқаларының барлығын аспан денелері толтырып түр. Ең жоғарыдағы галактикада жылжымайтын жұлдыздар орналасқан. Қалған жеті планетаның әрбірі арнайы бір жұлдызды ішіне алады. Оларды тым болмағанда көзбен көруге де болады. Алайда әл -Фарабидің бұл жердегі анықтамасы жалпы мағынада аристотелшілдік емес және бұл анықтаманың түсініксіз қырлары қайта талдауды қажет етеді.

Шығарманың қалған бөлімдерінде әл - Фараби адамды қарастырады. Бұл тарауда тек қана адамды, қалған бөлімдерде қоғамдық және саяси болмыс болып табылатын адамды қарастырады. IV тарауда, қоғам туралы кейбір қате көзқарастар туралы ұзағынан баяндалады. Керісінше V және VI тарауларда әл - Фараби қайырымды қоғамға баса назар аударады. Бұл бөлімдерді талдауда әл - Фарабидің өте ізгі коғамдағы адамдарда болуы керек көзқарастардың барлығын қамтитындай зерттеу жүргізетін мақсаты жоқ екендігі байқалады. Ол аз немесе көп ауқымда кейбір мәселелерді таңдап алып, аз білмейтіндігін көрсететін кейбір мәселелерді бір шетке ысырып қойған. Бұл шығармада әл - Фараби гректік философиялық өмір сүру формасының қоғамдық және саяси нәтижелерін көрсеткісі келген және философияның бүткіл мұсылман әлемімен қоса жеке мұсылманның өмірін де өзгерте алатындығына оқырмандарын сендіруге тырысқан. Ол техникалық айырмашылықтан мүлдем қашпағандығы күмәнсіз. Кей жерлерде философиялық терминдерді де қолданған.

8. IV тарау алты бөлімнен тұрады. Онда Фараби рухтың бес қуаты мен олардың өздері қызмет ететін мүшелермен байланысына талдау жасайды.

Ағзадағы негізгі мүшелердің қызметтері мен олардың рухтың әр түрлі әрекеттерімен байланысын суреттеу арқылы адамды негізінде физикалық болмыс ретінде қарастырады. Көбею мүшелері, жануарлар мен адамдардың көбеюіне байланысты ұзын талдау жасалынады. Осы бөлімдерде де адамдар ай асты әлемінің бір бөлшегі, туу мен елімге бағынышты болмыс етіп көрсетіледі. Алайда олар қиялдау қуаттары мен саналары мен ақылдарына бағыт беру арқылы ай үстіндегі мәңгілік әлеммен байланыс орната алады және осылайша мәңгілік болмыспен байланыс құрады. Трансценденталь әрекетшіл сананың кызметі мен адам санасының әр түрлі деңгейлердегі функцияларын жан-жақты талдануының себебі осында. Бұл жерде адамның бақыттылығының ең жоғарғы формасы -адам санасының кемелденуі деп топшыланады. Табиғаттан тыс ретінде белгілі болған, ең тамаша көрінісі грек мәдениетіндегі толығымен адамның іс-әрекетінің бір түрі болған қиялдау қабілетінің ерекше жемісі деп айтылатын "сиқыр арқылы білім алу" туралы философиялық теория айтылады.

Ислам діні тұрғысынан рухтың қуаттары немесе адам анатомиясының бөліктері не болмаса физикалық және рухани факторлардың бір-бірімен байланысына осындай немесе басқаша анықтама берудің маңызы жоқ. Өйткені бұлардың діни мәселелермен ешқандай байланысы жоқ. Алайда спекулятивтік мұсылман теологтарының (кәламшылар) көбінесе басқа аристотельші емес гректің философиялық көзқарастарын қабылдағандығын айта кету орынды деп ойлаймыз. Сонымен қатар философтың адамның өз әрекеттерінің жауапкершілігін өз мойына алғандығы және толықтай белгілі теорияға қарсы шыққандығы, адамның осы дүниедегі бақыты мен рухтың өлімнен кейінгі тағдырын тартысқа салуы немесе адамның құдайлық нәрселермен байланысын суреттеуге кіріскендігі және өзінің пайғамбарлық туралы теориясына анықтама берген мәселелерде жағдай басқаша. Бұл жерлерде философтың көзқарастарының мутазила және солар секілді жетілген сол кездегі кәламшылар ортаға салған жауаптарға жақын болып болмағандығын назардан тыс қалдырмаудың пайдасы бар.

Өмірдің қағидасы ретінде адам рухының әр түрлі қасиеттері бар. Алайда ол негізінде бір және бөлінбейді, әр түрлі рухтардан пайда болмайды. Сондай-ақ өлімнен кейін өмір сүруін жалғастырады деп қабылданатын өзіне тән статусы бар ақыл күші кейінгі бөлімдерде рухтың "ақылдылық бөлімі" деп көрсетіледі.

Рухтың негізгі қуаттары бесеу: азықтандырушы қуат (қууа ғазия ), сезімдік қабылдау қуаты (кууа әл-хасса), қиялдау қуаты (кууа мутахаийла), ойлау қуаты (қууат-ун-натиқа) және қалау қуаты (кууатун-нузу'ия). Фараби бұларды осы тарауда жан-жақты қарастырады.

Сезімдік қабылдау қуатының иерархиялық құрылымы мен оның қалау қуатымен байланысы түсіндіріледі. Сезімдік нервтерге тоқталынып, жүрек, ми мен екпенің оның дұрыс жұмыс істеуіне қосатын үлестері баяндалады. Еркек және ұрғашы жануарларда сезім, қиялдау мен ойлау секілді қызмет атқарады.

Ақыл қуатын әл - Фараби көп жерде "сөйлеу қуаты" мағынасын да беретін "ал қууат-ун-натиқа" сөзімен берген. Әл-Кинди болса бұл қуат үшін "ал кууат- ул ақлийа", "ан-нафс ал-ақлийа" терминдерін қолданған. Әл-Амири болса "логос" сөзінің үшінші мағынасына келетін "рай" көзқарас сөзін қолданған.

Әл-Фараби кітабында азықтандырушы қуаттың басқа функцияларына онша мән бермей, тек екі жағын ғана қарастырады: 1) Оның басты қуаты және әр түрлі деңгейде кызмет ететін дененің әр түрлі мүшелерінде орналасқан кептеген көмекшілері бар. 2) Басты қуаттың орталығы жүрек. Сезім қуатын да осылайша талдайды. Грек тіліндегі немесе араб тіліндегі философиялық кітаптарда көп кездесетін көру немесе естуге байланысты теориялар бұл жерде айтылмайды. Бірақ сезім қуатына байланысты орталығы жүрек болып табылатын басшы қуаттың бар екендігін осы басшы қуаттың қызметінде 5 қуаттың бар екендігін айтады. Қиялдау қуатының қызметшілері жоқ және оның да орталығы жүрек. Ақыл қуаты барлығы оның әмірінде болатын барлық қуатқа ие. Оны ешқандай физикалық тасымалдаушысы жоқ деп суреттейді. Басты қалау қуатының барлық мүшеге тараған қызметшілері мен құралдары бар. Оның да орналасқан жері - жүрек. Сонымен қатар бұл жерде не себепті ең жоғары дәрежедегі дене мүшесінің ми емес жүрек болғандығы талданады. Олай болса адам рухында иерархиялық сатылар жүйесі бар. Бес сезім қуатын басқаратын және олардың әр түрлі қабылдауларын қадағалайтын қуат та осы жүректе орналасқан.

Қалауды әрдайым "нузу"' немесе "низа" не болмаса "ал кууат-ун нузу'ия" терминдерімен көрсеткен. Бұл сөздің бұдан басқа да таңдау, қалау, қалау бостандығы деген мағыналары бар да. Кейінгі бөлімдерде бұл сөз уайым, реніш, ашу-ыза, жыныстық құмарлық мағыналарында да қолданылған.

Әлем мен адам рухын қарастырған кездегі сияқты әл - Фараби негізінде адамның дене мүшелерінің иерархиялық құрылымы мен оның телеологиялық құрылымын қарастырады. Ең бірінші ми мен жүрек, кейін бауыр, көкбауыр және бүйрек секілді төменгі дәрежедегі ішкі органдар қарастырылады.

Ми жүрекке толық бағынумен қатар ағзаның барлық басқа да мүшелерін басқарады. Демек ми бұл жерде екінші орында тұрады. Оған аманатқа берілген кейбір күштер бар сияқты. Философтардың шәкірттерінің жеке өз алдына зерттеу жасамай ұстаздарының жолымен жүргені секілді, ми да жүрекке бағынатындығы айтылады. Оның кызметі жүректің айтқандарын орындаумен ғана шектеледі. Дәрежесі де қожайынның "оң қолына" ұқсайды.

Жүректің іс-әрекеттерінің мақсаты "табиғи түрде" жаратылған. Дәл сол сияқты мидың да "табиғи" суық әрі дымқыл болып жаратылғандығы айтылған. Сезім мүшелерінің нервтерінің табиғи жаратылысы топырақ секілді жүректегі әмірші қуат өзіне бағынышты қуаттарды "табиғи түрде" басқаратын қуат екендігі айтылған. Жүректің басқа бір "табиғи" қуаты айтылады. Материалдық ақыл адамда дүниеге келген сәттен бастап "табиғи түрде" пайда болады. Ойлану, ақыл жүгірту, қалау, ерік-жігер, ықтияр адамда "табиғи түрде" пайда болады. Адам "табиғи" түрде өзгеше болып туылады. Кемеңгер басшы, философ, билеуші, пайғамбар "табиғи түрде" ерекше қасиеттерге ие болып дүниеге келеді. Ол біліммен келмейді.

Азықтандырушы қуатқа бағынатын көбею қуаты мен оның әмірін орындайтын ер және әйелдің жыныстық мүшелері жайлы баяндалады.

Сондай-ақ өсімдіктер, жануарлар мен адамдар осы тұрғыдан қарастырылады. Алайда әл -Фарабидің негізгі мәселесі адам екендігі айқын байқалады. Ай асты әлемінде ешқандай да мәңгілік индивидуалды болмыс жоқ. "Бар" әлемінде тек қана кейбір түрлер мәңгілік және ең маңыздысы осы үзілмейтін байланыстың қалайша пайда болғандығын табу. Әл-Фараби бұдан бұрынғы бөлімдерде сөз қозғап, жартысынан тастап кеткен рух пен тәннің өзара байланысы мәселесіне қайта оралады. Бұл бөлімде ақылды жан-жақты талдайды. Бұдан басқа бақыттылықтың философиялық өмірді керек ететіндігін және оңтайлы сананы жетілдіру білімін алмаса, оған қол жеткізе алмайтындығын айтады. Бұл Фарабидің шығармасында жаңа бір бағыт береді. Шын мәнінде де бақытқа жетудің ең дұрыс жолы осыдан кейінгі бөлімдердің негізгі тақырыбына айналады.

Фараби өзінен бұрынғы көптеген ислам, грек философтары секілді, универсалдық тұрғыдан қабылданатын философияның ақиқаты әр түрлі аты аталған діндегі символдар арқылы "қайталанатындығына" сенеді. Оның пікірінше белсенді сана "рух-ул қудс" (Құран, 3-сүре, 87,253-аяттар; 5-сүре 110-аят, 16-сүре 102-аят), "рух-ул әминнің" (26-сүре 193-аят), яғни уахи періштесі Жәбірейіл немесе "малакут" көктердің басшысы (7-сүре, 185-аят; 6-сүре, 75-аят) болып табылады.

Өмір сүрген уақытында ең жоғарғы кемелдікке немесе бақытқа жақындаған немесе өлгеннен кейін оған жеткен адам мен белсенді сана арасында белгілі бір қашықтық бар. Адам белсенді санаға жақын тұрған, бірақ сонда да одан төменірек тұрған дәрежеге қанағат етуге мәжбүр. Бұл жағдайда адам толығымен материядан тыс және трансцендентальды ақылдармен толық өте жақсы өмір сүреді. Алайда бұл өмір жан мен тәннің өлім арқылы бір-бірінен толық ажырағанға дейін жалғаспайды. Бұл өмір адамзат бақытының дәл өзі. Ол аскеттік және мистикалық тәжірибемен емес, тек қана рухтың жүйелі түрде білімі арқылы болады. Бұл жерде әл - Фараби шығарманың негізгі мәселесіне жақындай түскен: яғни тек философия ғана жақсы өмірге кепіл бола алады. Осы жерден бастап теориялық философияға этика философиясы келіп қосылады.

Жоғарыда көргеніміздей ең жоғары бақытқа тек қана философиямен дұрыс шұғылданған адамдар ғана жете алады.

Бұл жерге дейін қайырымды мемлекет тұрғындарының алғашқы себеп, ай үсті мәңгілік әлемі, ай астындағы әлем, адамның табиғаты мен мәңгілік бақытқа байланысты көзқарастары туралы біршама мәліметтер алдық. Кемел адам, философ және метафизика деген мәселелерге анықтама жасалынып, пайғамбар одан темен дәрежеге ие болды. Бұдан кейінгі бөлімдерде адам жеке өмір сүре алмайтын, қоғамдық болмыс ретінде қарастырылады.

Біз осы бөлімдерді түсінуге тырысқан кезде, мәселенің түбінде ислам діні тұрғандығын ұмытпауымыз керек. Фарабидің саясат түсінігі сол кездегі халифалыққа қатысты айтыс-тартыстармен тығыз байланысты. Ол ұсынған шараларды оған дейінгі мұсылман ойшылдарының ешқайсысы қозғамаған.

Фараби ең алдымен адамдардың бір жерге топтасуының әр түрлі формалары бар екендігіне тоқталып, қала-мемлекет (полис) "ұлт" және адамдар өмір ул ақлийа", "ан-нафс ал-аклийа" терминдерін қолданған. Әл-Амири болса "логос" сөзінің үшінші мағынасына келетін "рай" көзқарас сөзін қолданған.

Әл-Фараби кітабында азықтандырушы қуаттың басқа функцияларына онша мән бермей, тек екі жағын ғана қарастырады: 1) Оның басты қуаты және әр түрлі деңгейде қызмет ететін дененің әр түрлі мүшелерінде орналасқан көптеген көмекшілері бар. 2) Басты қуаттың орталығы жүрек. Сезім қуатын да осылайша талдайды. Грек тіліндегі немесе араб тіліндегі философиялық кітаптарда көп кездесетін көру немесе естуге байланысты теориялар бұл жерде айтылмайды. Бірақ сезім қуатына байланысты орталығы жүрек болып табылатын басшы қуаттың бар екендігін осы басшы қуаттың қызметінде 5 қуаттың бар екендігін айтады. Қиялдау қуатының қызметшілері жоқ және оның да орталығы жүрек. Ақыл қуаты барлығы оның әмірінде болатын барлық қуатқа ие. Оны ешқандай физикалық тасымалдаушысы жоқ деп суреттейді. Басты қалау қуатының барлық мүшеге тараған қызметшілері мен құралдары бар. Оның да орналасқан жері - жүрек. Сонымен қатар бұл жерде не себепті ең жоғары дәрежедегі дене мүшесінің ми емес жүрек болғандығы талданады. Олай болса адам рухында иерархиялық сатылар жүйесі бар. Бес сезім қуатын басқаратын және олардың әр түрлі қабылдауларын қадағалайтын қуат та осы жүректе орналасқан.

Қалауды әрдайым "нузу"' немесе "низа" не болмаса "ал қууат-ун нузу'ия" терминдерімен көрсеткен. Бұл сөздің бұдан басқа да таңдау, қалау, қалау бостандығы деген мағыналары бар да. Кейінгі бөлімдерде бұл сөз уайым, реніш, ашу-ыза, жыныстық құмарлық мағыналарында да қолданылған.

Әлем мен адам рухын қарастырған кездегі сияқты әл - Фараби негізінде адамның дене мүшелерінің иерархиялық құрылымы мен оның телеологиялық құрылымын қарастырады. Ең бірінші ми мен жүрек, кейін бауыр, көкбауыр және бүйрек секілді төменгі дәрежедегі ішкі органдар қарастырылады.

Ми жүрекке толық бағынумен катар ағзаның барлық басқа да мүшелерін басқарады. Демек ми бұл жерде екінші орында тұрады. Оған аманатқа берілген кейбір күштер бар сияқты. Философтардың шәкірттерінің жеке өз алдына зерттеу жасамай ұстаздарының жолымен жүргені секілді, ми да жүрекке бағынатындығы айтылады. Оның қызметі жүректің айтқандарын орындаумен ғана шектеледі. Дәрежесі де қожайынның "оң қолына" ұқсайды.

Жүректің іс-әрекеттерінің мақсаты "табиғи түрде" жаратылған. Дәл сол сияқты мидың да "табиғи" суық әрі дымқыл болып жаратылғандығы айтылған. Сезім мүшелерінің нервтерінің табиғи жаратылысы топырақ секілді жүректегі әмірші қуат өзіне бағынышты қуаттарды "табиғи түрде" басқаратын қуат екендігі айтылған. Жүректің басқа бір "табиғи" қуаты айтылады. Материалдық ақыл адамда дүниеге келген сәттен бастап "табиғи түрде" пайда болады. Ойлану, ақыл жүгірту, қалау, ерік-жігер, ықтияр адамда "табиғи түрде" пайда болады. Адам "табиғи" түрде өзгеше болып туылады. Кемеңгер басшы, философ, билеуші, пайғамбар "табиғи түрде" ерекше қасиеттерге ие болып дүниеге келеді. Ол біліммен келмейді.

Азықтандырушы қуатқа бағынатын көбею қуаты мен оның әмірін орындайтын ер және әйелдің жыныстық мүшелері жайлы баяндалады.

Сондай-ақ өсімдіктер, жануарлар мен адамдар осы тұрғыдан қарастырылады. Алайда әл -Фарабидің негізгі мәселесі адам екендігі айқын байқалады. Ай асты әлемінде ешқандай да мәңгілік индивидуалды болмыс жоқ. "Бар" әлемінде тек қана кейбір түрлер мәңгілік және ең маңыздысы осы үзілмейтін байланыстың қалайша пайда болғандығын табу. Әл-Фараби бұдан бұрынғы бөлімдерде сөз қозғап, жартысынан тастап кеткен рух пен тәннің өзара байланысы мәселесіне қайта оралады. Бұл бөлімде ақылды жан-жақты талдайды. Бұдан басқа бақыттылықтың философиялық өмірді керек ететіндігін және оңтайлы сананы жетілдіру білімін алмаса, оған қол жеткізе алмайтындығын айтады. Бұл Фарабидің шығармасында жаңа бір бағыт береді. Шын мәнінде де бақытқа жетудің ең дұрыс жолы осыдан кейінгі бөлімдердің негізгі тақырыбына айналады.

Фараби өзінен бұрынғы көптеген ислам, грек философтары секілді, универсалдық тұрғыдан қабылданатын философияның ақиқаты әр түрлі аты аталған діндегі символдар арқылы "қайталанатындығына" сенеді. Оның пікірінше белсенді сана "рух-ул қудс" (Құран, 3-сүре, 87, 253-аяттар; 5-сүре 110-аят, 16-сүре 102-аят), "рух-ул әминнің" (26-сүре 193-аят), яғни уахи періштесі Жәбірейіл немесе "малакут" көктердің басшысы (7-сүре, 185-аят; 6-сүре, 75-аят) болып табылады.

Өмір сүрген уақытында ең жоғарғы кемелдікке немесе бақытқа жақындаған немесе өлгеннен кейін оған жеткен адам мен белсенді сана арасында белгілі бір қашықтық бар. Адам белсенді санаға жақын тұрған, бірақ сонда да одан төменірек тұрған дәрежеге қанағат етуге мәжбүр. Бұл жағдайда адам толығымен материядан тыс және трансцендентальды ақылдармен толық өте жақсы өмір сүреді. Алайда бұл өмір жан мен тәннің өлім арқылы бір-бірінен толық ажырағанға дейін жалғаспайды. Бұл өмір адамзат бақытының дәл өзі. Ол аскеттік және мистикалық тәжірибемен емес, тек қана рухтың жүйелі түрде білімі арқылы болады. Бұл жерде әл - Фараби шығарманың негізгі мәселесіне жақындай түскен: яғни тек философия ғана жақсы өмірге кепіл бола алады. Осы жерден бастап теориялық философияға этика философиясы келіп қосылады.

Жоғарыда көргеніміздей ең жоғары бақытқа тек қана философиямен дұрыс шұғылданған адамдар ғана жете алады.

Бұл жерге дейін қайырымды мемлекет тұрғындарының алғашқы себеп, ай үсті мәңгілік әлемі, ай астындағы әлем, адамның табиғаты мен мәңгілік бақытқа байланысты көзқарастары туралы біршама мәліметтер алдық. Кемел адам, философ және метафизика деген мәселелерге анықтама жасалынып, пайғамбар одан төмен дәрежеге ие болды. Бұдан кейінгі бөлімдерде адам жеке өмір сүре алмайтын, қоғамдық болмыс ретінде қарастырылады.

Біз осы бөлімдерді түсінуге тырысқан кезде, мәселенің түбінде ислам діні тұрғандығын ұмытпауымыз керек. Фарабидің саясат түсінігі сол кездегі халифалыққа қатысты айтыс-тартыстармен тығыз байланысты. Ол ұсынған шараларды оған дейінгі мұсылман ойшылдарының ешқайсысы қозғамаған.

Фараби ең алдымен адамдардың бір жерге топтасуының әр түрлі формалары бар екендігіне тоқталып, қала-мемлекет (полис) "ұлт" және адамдар өмір сүріп жатқан барлық аймақты қамтитын әлемдік мемлекет тұрғысында өз ойын ортаға салады. Осы әр түрлі мемлекеттерді өте жақсы басқарылатын, яғни философ - қаған тарапынан басқарылатын мемлекет ретінде қарастырады. Бұған қоса басқару жүйесінде толып жатқан көптеген кемшіліктері бар мемлекеттердің де жоқ еместігін баса көрсетеді. Қайырымды қала тұрғындары туралы әл - Фараби Платон мен Аристотель айтып кеткен нәрселерден оза шапқандығы байқалады. Осы қайырымды мемлекеттің құрылымы, иерархиялық жүйесі барлық жерде бірдей болады. Мемлекет үлкейсе немесе кішірейсе де ол өзгермейді. Ол дені сау адамның ағзасына ұқсайды. Бұл жерде сондай-ақ қайырымды қала басшысының ерекшеліктері айтылады. Оның тек қана философ емес, заң шығарушы және оны жүзеге асыратын саясатшы болуы тиіс екендігі де айтылады. Сондай-ақ қайырымды мемлекеттің құрылуы мен оны қорғаудың әр түрлі жолдары қарастырылады.

Бұл шығармада қолданылған терминдердің басым көпшілігі исламдық ойлау жүйесі мен түсінігінен алынған.

Бұл тарауда ең кемел мемлекет пен әр түрлі дамымаған кемшіліктері бар мемлекеттердегі басшылардың қасиеттері де тілге тиек етіледі.

Фарабидің келтірген қоғамдардың тізімін Платон мен Аристотельдің саяси теорияларымен салыстырсақ, ең басында адамды таңғалдырады. Бұл жерде тек қана қала-мемлекеттерін ғана емес, сонымен катар ұлт - мемлекеттерінің және жер бетіндегі барша халықты қамтитын бір мемлекеттің бар екендігін көреміз. Дамыған (кемел) мемлекет Платон мен Аристотельдің жақтағандарындай кішкентай бір қаламен ғана шектелмеуі керек. Ол Рим империясы немесе Сасанидтер империясы сияқты үлкен империя болуы немесе тіпті әлемдік деңгейдегі мемлекет болуы да мүмкін.

"Мадина" әрі қала-мемлекет, әрі "полис", я болмаса кез келген бір ұйымдасқан қоғам, басқару жүйесі дамыған ел саяси тұрғыдан тәуелсіз "республика" мағыналарына да келеді.

Алайда қауымдастықтардың саяси кемшілігі болғандарына да "мадина" термині қолданылған.

Үммет (умма-этнос) қала-мемлекетінен де үлкен болады. Осы тарауда кітап бойынша көрінбеген жаңа нәрселерді ортаға салады. Айтылған адамның қиялдау қуаты соңғы шегіне жеткен кезде пайғамбарлар секілді, Құдайға қатысты нәрселерден сөз қозғай алатындығын айтқан, яғни пайғамбарлық дәреже тұрғысынан екінші орынға түсіп кетіп түр. Ислам дінінде мұндай көзқарастар сын көтермейді. Шын мәнінде Фарабидің бұл кітабы араб тілін жақсы меңгерген кез келген адамға арналған.

Әр түрлі кезеңдерде қайырымды қалаларды басқаратын басшылардың барлығы да мәңгілік рух немесе әрдайым ел билейтін басшы секілді. Фараби енді елдің халқының білімі мен іс-әрекеттерінде алған білімдерін қолдану түрлеріне талдау жасайды. Ол, олардың барлығына ортақ пікір мен әр түрлі топтардың пікірлеріне классификация жасап, осы классификацияны да олардың іс-әрекеттеріне негіздеуге тырысқан. Бір рет құрылғаннан кейін қайырымды ел статикалық, яғни өзгермейтін қоғам ретінде танытылады. Онда адамдардың бір буынының орнын екінші бір буын басуына байланысты өзгермей, бір топқа жататындығы айтылады. Яғни ешқандай да өзгеріс болмайды. Дәл осындай жағдай жоғары әлемде де көрінеді. Ол жерде рухтар өздерінен де бұрын тәндерінен айрылған дәреже, тур, қасиеттері жағынан өздеріне ұқсас ескі рухтармен қосылады. Бұл бөлімде әл - Фарабидің Құдайды көру туралы (Құран 75-сүре, 22-аят) көзқарасы орын алған.

Әл-Фарабидің жәннаттың әр түрлі дәрежелеріне байланысты түсінігі жалпы ислам дінімен бір арнада тоғысып жатыр. Өлімнен кейін кемшілігі бар қала халқының рухтарын күтіп тұрған азап туралы баяндалады. Ең алдымен олардың барлығына ортақ кемшіліктің себептеріне тоқталып, кейін жоғарыда өткен 4 болмысты жеке-жеке талданып, жәннат пен жаһаннам сөз етіледі. Жақсы адамдардың рухтары секілді, дауасы жоқ қайырымсыз адамдардың рухтары да тәндерінен ажырайтындықтан, олардың тозақ отында маздап жанатындығы немесе оларды күтіп тұрған физиономиялық кез келген азаптың түрін айтудың еш реті жоқ. Мұхаммед (с.а.с) пайғамбардың осы мәселеге байланысты айтқан өсиетін символикалық тұрғыдан қабылдау керек. Тозақ - рухтар үшін мәңгілік, уақыт өткен сайын азабы артатын бақытсыздық жағдайы болып табылады. Өйткені олардың Құдайлық ортадан және жоғары әлемнен байланыстары үзілген. Олардың бақытсыздығы өте көп, басқа өздері секілді рухтардың келуімен арта түседі.

Кейбір адамдар қиын шарттарда және әділетсіз коғамда ішкі еркіндігін сақтай алады. Мұндай ерекше адамдар қайырымды елдің азаматы болып табылады.

Кемелденген қоғамның адамы, кемшілігі бар қоғамда өмір сүруге мәжбүр болуы мүмкін. Мұның себебі мемлекеттің өте күшті, залым билеушінің басын алып, оны жоюы немесе олардың басқа "кемшілігі бар" қоғамға қуылып сол жерде өмір сүруге мәжбүр болуы. Мұндай жағдайда олар көзге көрінетін кейбір шарттарға көнуге және істегілері келмеген кейбір әрекеттерді істеуге мәжбүр болады. Алайда ішкі еркіндіктерін жоғалтпағандықтан, осы өмір сүру салтына разы болмай, әрдайым қарсы шығады. Шарттарға қарсы шыққандықтан да әрдайым көңілдері толмай жүреді. Бұл тақырыпқа байланысты "Китабул-миллә", "Фусул" және "Китаб ас-сияса" еңбектерінде кеп мәліметтер бар.

Фараби әлемдік діндерге деген көзқарасын сол кездегі шарттарға негіздеген. Бұл шығармада ислам дінінің негізгі ұғымдарын философиялық терминдермен символикалық түрде ұсынған. Мысалы Алғашқы себеп үшін - Алла, белсенді сана - рух-ул-кудс" (қасиетті рух), "рух-ул әмин" және Жебірейіл, жалпы философиялық терминдердің орнына діни термин ретінде имам, уахи (аян) және пайғамбарлық сияқты ұғымдарды қолданған. Жалпы әл - Фарабидің қайырымды, озық әрі өркениетті елдердің негізгі тірегі -рух пен ойдың кемелдік жағынан тұтастықта жетілуіне негізделген әділетті; парасатты философ пен коғамның үйлесімділігіне кызмет ететін жүйе мен әмбебаптық принципі жатыр.

9. Ал-иджтима'ат ғайр ал-камила - (кемеліне келмеген қоғамдар). Олар ауыл, квартал, көше, үйлер тұрғындарын біріктіреді.

10. Надан қала өз тарапынан бірнеше қалаға бөлінеді: ал-мадинат ад-дарурийа - "зәру қала"; ал-мадинат ал-баддала - "айырбас қаласы"; ал-мадинат ал-хисса уа ш-шақуа -"пасық пен бақытсыздық қаласы"; ал-мадинат ал-карама - "даңғой қала"; ал-мадинат ал-тағаллуб - "мансапқор қала"; ал-мадинат ал-джама-ийа - "құштар қала.

Диалектика

1. Бұл (берілген) трактат әл - Фарабидің логикалық мұрасының бір бөлігі болып табылады. Мамандардың пікірі бойынша, Әбу Насырдың логика туралы қырыққа жуық шығармалары сақталған. Оның еңбектерінің кейбіреуі осы сериялардан: "Силлогизм", "Софистика", "Риторика" және "Поэзия [өнері] туралы". Братиславтық араб қолжазбасынан (№ 231 - Т.1-41) тікелей аударылып, әл - Фарабидің "Логикалық трактаттары" (Алматы, 1975) кітабында жарияланған.

Ф.Хаддадтың Стамбулдық араб қолжазбаларында осындай ұқсас атпен шыққан шығармалар бар деген хабарлауынан басқа, бұл трактат туралы әдебиетте басқа мәлімдемелер жоқ. Сондай-ақ, оның басқа тілдерге аудармалары жөнінде де мәлімет жоқ.

2. Сыйна'ат әл-джәдәл - диалектика өнері. Әл-Фараби, диалектиканы өнерге, кәсіпке жатқызуға болады деп санайды.

3. Әл-джәдәл - мәтінде "диалектиканы" білдіреді. Келесідей лексикалық мән-мағыналарға да ие: дау, пікірталас, сұхбат, жарыссөз.

4. Муқаддамәт мәшһура - жалпылама қабылданған, жалпыға бірдей алғышарттар. Әл-Фараби түсіндіруі бойынша, диалектика енерінің негізгі категориясы. Оның түсінігінде бұл алғышарттар немесе пікірлер дегеніміз барлық адамдардың білімінің, тәжірибесінің шоғырланған (жинақталған) көрінісі.

5. Аристотельдің бірде-бір шығармаларында жоғарыда аталынған диалектиканың анықтамасы берілмейді. Шамасы, әл - Фараби, бұл сұрақ бойынша Стагириттің көзқарасын талдап түсіндіреді. Бірақ, Аристотельдің "Топикасында" былай айтылған: "Бұл шығарманың мақсаты - ұсынылған кез келген мәселе бойынша шындыққа жататын дүниеден тұжырым жасау мүмкіндігіне ие болу және өзіміз қандай да бір жағдайды жақтаған кезімізде қайшылыққа ұшырамау". Қараңыз: Аристотель. Шығ.., Т.2, 349-бет.

6. Бұл анықтаманы әл - Фараби, ерекше көңіл аудара отырып, диалектиканы қолдану кезінде қайшылық жауаптың езінде емес, олардың арасында, яғни қайшылық пен оған қарама-қарсы пікір арасында тұжырымдалатынын түсіндіреді.

7. Мәләка - төмендегідей лексикалық мағынасы бар сөз: қабілеттілік, қасиет, әдет. Әл-Фарабиде, ол адамның барлық бес силлогистикалық өнерді бойына дарытуы үшін керек болатын сол адамның туылғанынан, жаратылысынан бойында кездесетін қабілеттерін (талантын) білдіретін философиялық термин ретінде қолданылады.

8. Егер Аристотель диалектиканың негізгі мақсаты пікір айтуды әшкерлеу, терістеу болып табылады дегенге баса назар аударса, онда әл - Фараби дәлелдеудің біріншісінен еш кем түспейтіндей диалектиканың екінші мақсаты бар екендігін атап көрсетеді.

9. Әл-Фараби диалектикалық диспуттың (ғылыми айхыстың) екі адам арасында өтетіндігіне нұсқайды. Олардың біреуі - сұрайтын адам, екіншісі - жауап беретін адам. Ол бұл жерде іс - жағдайдың, риторикалық сұхбаттағыдай еместігін, яғни (әділқазының) кімнің дұрыс, кімнің дұрыс еместігін, ненің ақиқат, ненің ақиқат еместігін шешетін жағдайда емес. Диалектикалық бәсекелес таласта төреші жоқ. Ол диалектикалық тәсіл негізінде өтеді. Формасы жағынан диалектикалық талас диалог болып табылады. Осы айтылғандардың Ксенофонт пен Платонның шығармаларында сипатталған, Сократтық сұхбат пен Сократтық тәсілге өте жақындығын айтып өту керек.

10. Тәбкит - лексикалық мағынасы: балағат, бейпіл сөз, сөгіс (ұрыс), кінә тағу. Әл-Фараби бұл сөзді силлогизмді білдіретін логикалық термин ретінде қолданды. Ол жауап берушіден жіберілген қайшылықтарынан тұратын алғышарттан сұрақ қоюшының құрастыратын силлогизмі. Ол мұндай құрылымды әшкерелеу силлогизмі деп атайды.

11. Су' әл 'ан әл-муқаддамәт - алғышарттар жөніндегі сұрақ. Бұл сұрақты қою барысында жауап беруші қайшылығы бар алғышарттар арқылы жауап бермеу үшін силлогизм алғышарттарын тексеретін.

12. Су 'әл 'ан әл-муқаддамәтуә ән-нәтиджа ма'ан - алғышарт пен қорытынды тұжырымды бірге қарастыратын сұрақ. Бұл сұрақ барысында жауап беруші формасында қайшылық бар алғышартпен жауап бермеу үшін силлогизм формасын тексерген. Бұл сұрақ, әл -Фарабидің пікірі бойынша, алғышарт жөніндегі сұраққа қарағанда, диалектикада аз нәтижелі сұрақ.

13. Әл' Инад - лексикалық мағынасы: қасарушылық, қажырлылық, табандылық, қарсы әрекет. Әл-Фараби бұл сөзді жауап берушінің құрастыратын қарсылық силлогизмін білдіру үшін логикалық термин ретінде қолданады. Қарсылық силлогизмінде, әдетте, алғышартқа немесе сұраушының одан алғысы келген қорытындысына қарсы қойылған тұжырымдама жасалады.

14. Әмкинә ("мәкәннің" көпше түрі) - лексикалық мағынасы: орын, мекен-тұрақ, жағдай, дәреже, абырой. Әл-Фараби бұл сөзді "орын" мағынасында қолданады. Ол диалектикада әшкерелеу немесе қарсылық таныту силлогизмдерінің жасалуы мүмкін орындар болатындығын айтады және бұлардың болуы мүмкін емес орындардың да бар екендігін атап көрсетеді.

15. Әл-муқаддамәт әл-джәдәлийа-диалектикалық алғышарттар. Әл-Фараби бұл атауларды жалпыға бірдей алғышарттарға жатқызды. Бұл алғышарттардың еш тексерусіз қабылданатындығы және қолданылатындығы әрі диалектика өнерінің алғашқы бастамалары екендігі көрсетіледі.

16. Әл-Фараби диалектикалық алғышарттардың мүмкіндігі оларды мойындайтын адамдардың санына байланысты көтеріледі деп санайды. Ең ықтималды диалектикалық алғышарттар деп ол барлық адамдардың сеніміне ие алғышарттарды атайды, сөйтіп, ондағы ақиқаттың акциденталды жолмен алынғандығын нұсқайды.

17. Әл-муқаддамәт әл-йақинийа - ең сенімді, дәйекті білімнен тұратын алғышарттар. Әл-Фарабидің түсінуі бойынша, бұл алғышарттар теориялық ғылымның бастамалары болып табылады және олардың диалектикалық алғышарттардан айырмашылығы олардың шындыққа сәйкестігін тексеруге болатындығында. Сонымен қатар, олар өз бойында ең сенімді, дәйекті білім бар болғандығынан ғана кең қолданылады. Олардың жалпыға бірдей болып табылатындығына еш көңіл бөлінбейді, өйткені бұл жағдайдың олар үшін ешқандай мәні жоқ. Бұл алғышарттарды әл - Фараби, сондай-ақ, аподейктикалық және ғылыми алғышарттар деп те атайды және олардағы ақиқаттың субстанционалдық арқылы алынғандығы мәлімделеді.

18. Әл-Фараби ғылым мен өнерде бастама ретінде қолданылатын алғышарттардың мынадай келесі типтерін (түрлерін) бөліп көрсетеді: 1) жалпыға бірдей білімнен тұратын алғышарттар; 2) қабылдауға тиімді білімнен тұратын алғышарттар; 3) сезімдік білімнен тұратын алғышарттар; 4) ең сенімді, дәйекті білімнен тұратын алғышарттар.

19. Әл-Фараби диалектикалық алғышарттарды аподейктикалықтан, олар бастама ретінде қолданыста болған жағдайда, бірден бөліп ажыратуға келмейтіндігін атап өтеді.

20. Әл-Фараби алғашқы бастама ретінде алғышарттардың келесі типтерін (түрлерін) береді: 1) сезімдік білімнен тұратын алғышарттар; 2) қабылдауға тиімді білімнен тұратын алғышарттар; 3) жалпыға бірдей білімнен тұратын алғышарттар.

21. Мақбуләт - қабылдауға тиімді білімнен тұратын алғышарттар. Әл - Фараби оларды басқаларынан темен қойып қарастырады, өйткені, оның ойынша, олар сезімдік және жалпыға бірдей білімнен тұратын алғышарттармен тексеріледі және дұрысталады.

22. Әл-Фараби жалпыға бірдей (шындыққа сай) алғышарттар тек адамға ғана тән (сәйкес) деп санайды.

23. Махсусәт - сезімдік білімнен тұратын алғышарттар. Әл-Фарабидің пікірінше, олар адам үшін және басқа тірі жәндіктер үшін жалпы ортақ болып табылады, өйткені сезімдік қабылдау - барлық тірі жәндіктерге тән қасиет. Әл-Фараби бұл алғышарттар тек индукцияда қолданылады деп белгілейді.

24. Әл-Фараби жалпыға бірдей алғышарттар біртіндеп танылады және оларға адамдардың тәрбиесі мен өзара түсініктері негізделген деп белгілейді.

25. Әл-Фарабидің пікірінше, мақұлдайтын жалпыға бірдей алғышарттар ақиқаттан тұратын аподейктикалық алғышарттарға тең, ал айыптайтын жалпыға бірдей алғышарттар жалған мазмұннан тұратын аподейктикалық алғышартқа тең.

26. Әл-Фараби бойынша, барлық (тірі) заттар үш түрге бөлінеді: 1) теориялық; 2) тәжірибелік; 3) логикалық. Ол осы үш түрдің әрқайсысында, жалпыға бірдей білімнен тұратын, оларға сәйкес келетін алғышарттар бар деп санайды.

27. Әл-Фараби диалектиканың аподейктикадан түпкілікті айырмашылығы диалектика өнерін қандай да бір қағида әрі дәлелдей, әрі терістей де алатындығының мүмкіндігінде деп айтып өтеді. Диалектикалық пікірталаста бір мезгілде бір ғана зат туралы айтылған қарама-қарсы силлогистикалық қорытынды тұжырымдар қақтығысы орын алады. Осының салдарынан қайшылық пайда болып, күмән туады. Мұндай нәрсеге аподейктикада орын жоқ.

28. Тіршілік ететін заттарды тексеру мен талдау жасау үшін оның бастамасы ретіндегі жалпылама қабылданған алғышарт керек деп әл - Фараби нақты көрсетеді.

29. Әл-Фараби диалектикалық алғышарттардың мазмұнын құрайтын жалпылама қабылданған көзқарастар оның өз мазмұнының ақиқаттылығы анықталмағанын білдіреді деп санайды.

30. Фадыйлат ас-сабқ - жарысудың кереметтігі сонда - ол - диалектикалық сұхбатқа қатысушыларды рақатқа бөлейтін нәрсе. Бұл жағдай екі бәсекелесушінің бәсекеге бірдей қатыса алатын қабілеті мен диалектикалық енерді бірдей білуінде мүмкін екенін көрсетеді. Әл-Фарабидің айтуы бойынша, диалектикалық бәсекенің екі қатысушысының жеңісі болса да, жеңілісі болса да - бәрібір - ол тең нәтиже береді дейді.

31. Диалектикалық бәсекеде зерденің (интеллектінің) шекті шиеленісуі бар, оны адамның өз-өзіне кереғарлық танытпай, үздіксіз талаптанып, барлық жаңа жағдайларды іздеп табуынан көруге болады деп түсіндіреді әл - Фараби. Жаңа жағдайларды іздеу ойлау желісін сәл де болса бұрып алмай, барлық күшті шекті (максималды) түрде жұмсауды талап етеді.

32. Әл-қийасәт әл-мутақабилә - қарама-қарсы силлогизмдер. Әл-Фараби бұл ұғымды логикалық термин ретінде қолданады.

33. Әл-джиһадийа - лексикалық мағынасы: әділетсіз күресуші. Бұл сөзді әл - Фараби философиялық эпитет ретінде қолданады. Онда бұл "эристикалық" дегенді білдіреді. Оның пікірінше, талас-тартыс "диалектикалық эристика" және "софистикалық эристика" болып бөлінеді. Осыған байланысты Аристотель былай деп жазған: "Эристикалық және софистикалық ой - тұжырым - бұл, біріншіден, шыққан қорытынды ақиқат болсын-болмасын, өйткені ол бәрібір себепке келгенде жалған болмақ, әйтеуір, өнер сынағы ретіндегі диалектиканың оның немен айналысатыны жайлы өтірік ой - тұжырым. Екіншіден, бұл осындай [пәнді] зерттеу тәсіліне сәйкес келмейтін паралогизмдерді [тиісті енер] ережелерімен құралған паралогизмдер тәрізді көрсетеді... Сонымен, эристикалық дәлел - бұл, біріншіден, заттар туралы өтірік ой - тұжырым, екіншіден, [аталған өнердің] пәніне тек сырттай ғана сәйкес болып көрінетін ой - тұжырым, тіпті ол [дұрыс құрастырылған] ой - тұжырым болса да - бәрібір. Өйткені ол [осы өнер] пәніне тек сырт көрінісімен ғана сәйкестенеді, сондықтан ол жалған және әділетсіз дәлел. Палуандардың күресінде де әділетсіздік белгілі бір түрге ие болып келе жатқандығы және әділетсіздік құралдарымен күресу бар екендігі сияқты, талас-тартыстағы эристика да әділетсіз құралдармен күресу болып табылады". Ары қарай Аристотель диалектик өз бастауын алған қайнарлардан эристиктің де жалған ой - тұжырым жасайтындығын меңзейді, дегенмен, эристик диалектикаға қатынасты бастаудан жол алса да, қалған басқа жағынан алғанда, ол - шынымен эристик болып табылады. Қараңыз.: Аристотель. Шығ. Т.2, 554-555-556-66.

34. Ас-суфстанийа - софистика. Софистика өнерін меңгерген адам сырт көрінісімен жалпылама қабылданған алғышарт болып табылатындардан силлогизм жасай алады немесе шынында жалпы қабылданған алғышарттан сырт көрінісімен ғана силлогизм болып табылатынды жасауы мүмкін дейді әл - Фараби. Оның пікірінше, софистиканың бастауы - сырт көрінісімен жалпылама қабылданған, ал шындығында жалған болып табылатын алғышарттар болса керек.

35. Әл-қийас эл'илмий - ғылыми силлогизм. Мұны әл - Фараби дұрыс, дәйекті білімдерді қамтитын аподейктикалық силлогизм дейді.

36. Эл'улум әл-фәлсафийа - философиялық ғылымдар. Әл-Фарабидің пікірінше, бұл ғылымдар дұрыс, дәйекті білімге негізделген ғылымдар болып табылады. Олар өз бастамасы ретінде дұрыс, дәйекті білімге негізделген әмбебап бірінші алғышарттарға иелік етеді.

37. Ат-тариқ әл-мухталит - аралас әдіс. Әл-Фарабидің пікірінше, бұндай әдісті ертедегі уақыттарда философтар қолданған. Бұл әдістің ішіне аподейктикалық, диалектикалық және софистикалық әдістер қосындысынан тұратын кіреді.

38. Әс-сә'ада ал-қусуа - шегіне жеткен, жеткілікті бақыт. Әл-Фарабидің пікірінше, бұл -философияның түпкі мақсаты.

39. Әл-қууа'алә әл-фахс уә таутыйа аз-зиһн нахуа әл-фәлсәфа- бұл ақылдың философияға дайындығы мен тексеруге қабілеттілігі. Әл-Фараби бойынша, бұл - диалектикалық өнердің соңғы мақсаты.

40. Йиһәм әл-инсән әл'илм уә әл-хикма уә талаба әс-сә'ада әл-қусуа - адамның білім болып көрінетін білімге, даналыққа сенуі және жетік бақытқа талпыну. Әл-Фараби мұны софистика өнерінің ақырғы мақсаты деп санайды.

41. Әл-Бурһан - "Аподейктика" немесе "Дәлел": әл - Фарабидің "Органон" деген негізгі, орталық кітабы. Ол дұрыс, дәйекті білімге жетуге арналған.

42. Диалектикалық өнердің бастауында жалғандық болуы мүмкін, ол ұзақ жылдар бойындағы диалектикадағы терең тексеру негізінде көрінеді деп есептейді әл - Фараби. Бұндай жағдай жалпы қабылданған бастамалар негізінде мақұлданған деп тұжырымдайды әл - Фараби.

43. Әл-Фарабидің іліміне сүйенсек, диалектикадағы шынымен бар нәрселер, софистикада көрініс түріне ғана ие болады. Оның пікірінше, софистика жағымсыз диалектика, диалектиканың көрінісі (имитациясы) ғана болып табылады.

44. Әл-Фараби диалектикалық өнерді философияға жатқызады, себебі диалектикалық өнер құралының аркасында күмән туғызатын орындарды табуға және ақиқатқа жетуге ақылдың қабілеттілігі ашылады.

45. Әл-Фараби Аристотельдің жаратылыстану, метафизика және т.б. ғылымдарға арналған шығармаларының көп бөлігінде диалектикалық әдісті көп қолданғандығы жайлы айтады.

46. Әл-Фараби, әсте, Платон шығармаларын жақсы білген болатын. Оның келтірген сөздері (цитаталары) ешқандай қайшылық тудырмайды: мысалы, Платонда "барлығы бос сөз деп санайтын және солай деп атайтын нәрселерге көп жаттығулар арқасында жету керек; әйтпесе, ақиқат сенен қашып кетуі мүмкін". Қараңыз.: Платон. Шығ.: М., 1970. Т.2,416-6. Оның пікірінше, Платон адамның өзін диалектикалық өнер арқылы жаттықтыруы керек екенін білдірген көрінеді.

47. Әл-'улум әл-йақинийа - дұрыс, дәйекті білімге негізделген ғылымдар. Әл-Фараби оларды 2-түрге бөледі:

1) ақиқатқа жеңіл жетуге болатын ғылымдар, мысалы, математика сияқты;

2) ақиқатқа қол жеткізудің қиын болатын жағдайы, мысалы, оған физикалық, теологиялық және азаматтық ғылымдар жатады. Ол ғылымның қиындығы арифметикалық сатыдан ары жылжыған сайын өседі дейді.

48. Әл-Фарабидің ілімі бойынша, күмәнді нәрсені тек аподейктика ғана шешеді, ол қайшылықтарды жояды, тек ақиқатқа негізделген жағымен ғана айналысады.

49. Әл-Фараби Аристотельдің диалектикалық өнерді аподейктикадан бұрын деп есептеген көзқарасымен келіседі және де Платонның оны математикадан кейін қойған көзқарасын да қабылдайды.

50. Әл-Фарабидің айтуы бойынша, диалектикалық таным үрдісі былай жүреді: басында адам жалпылама қабылданған көзқарасқа негізделген бірінші білімге кездеседі. Сосын терең танымға жеткенде ол бар алынған білімінің жаңа білімге қайшылық туғызатынын түсінеді. Соңғысы, әдетте, бірінші білімде жіберіліп алынған кейбір заттарды білмеуді көрсетеді. Сосын ол осы білімге және т.б. заттың мәнін тануына дейінгі қайшылықтарды табады.

51. Әл-Фараби диалектика өнерінің арқасында нақты, дәйекті білімге негізделген ғылымның бастаулары табылады деген ой тұжырымдайды.

52. Әл-Фараби Аристотельдің диалектика өнерін жоғары қойғандығын және онда философиялық мән бар деп санағандығын көрсетеді. Ол Аристотельдің көптеген кітаптарының арасында философияның сыртқы (төртінші) түрі кездесетіндігі жөнінде ескертпе ұсынылғандығы туралы жазады. Сол кітаптың көмегімен көпшілікті ақиқатқа үйретуге болады деп есептейді. Өйткені ол кітап жалпылама қабылданған алғышарт негізінде баяндалады және сондықтан да қабылдауға жеңіл.

53. Әл-Фараби Аристотельдің философияны софистикадан диалектика өнерінің құралы арқылы бөліп алуға болатындығын және софизмнің көзін жоюға болады деген көзқарасын жақтайтындығын көрсетеді.

54. Әл-Фараби бұл тұста Аристотельдің "Топикасына" сілтеме жасайды. Ежелгі грек ойшылының осы шығармасын Шығыс данышпаны өзінің сілтемесінде автономды, ерен нәрсе ретінде атап өтеді. Сөйтіп, ол өзінің "Диалектикасын" оған түсініктеме ретінде қарастырмайды. Әл - Фарабидың "Диалектикасы" оның біртума шығарма екендігін танытады.

55. Әл-Кәмәл - кемелділік. Әл-Фарабидің пікірі бойынша, диалектик диалектика өнерінің сондай дәрежесіне тек қана жауап беру барысында болса да, сұрақ қою барысында болса да қорғау құралдарының барлығын тауысқан жағдайда немесе диалектикалық тезисті жоққа шығарған жағдайда жете алады. Осының негізінде диалектиканың мақсаты танылады. Осы мағынада әл - Фараби диалектикті медицинаны жақсы білетін және аурудың жазылуы үшін барлық медициналық талаптар мен құралдарды қолданатын дәрігермен салыстырады. Бұл жерде дәрігердің мақсаты оны (науқасты) міндетті түрде емдеп жазып шығу емес.

56. Әл-Фараби барлық өнер екі түрге бөлінеді деп көрсетеді:

1) нәтижеге жету белгілі бір әрекеттерді ойланбай-ақ жасағаннан кейін, өздігінен тікелей анықталатын өнер түрі. Мысалы: тоқыма өнері, балташылық өнер, етікшілік енер, тігіншілік өнер.

2) Алдымен ойлануға орын беріліп, сосын анықталған әрекеттерді жүзеге асыру мен бұдан кейін әрекеттің нәтижесін күту. Мысалы, медицина, теңізге жүзу. Ол диалектиканы өнердің екінші түріне жатқызса, ал аподейктиканы - бірінші түріне жатқызады.

57. Ас-су' әл'ан әш-шәй- заттар туралы сұрақ. Әл-Фараби мұндай сұрақтардың екі түрін көрсетеді:

1) Бір нәрсеге үйрететін сұрақ.

2) Бір нәрсені алу үшін қойылатын сұрақ.

3) Сұрақтың бірінші түрі - аподейктикада қолданылса, ал екіншісі - диалектика мен софистикада қолданылады.

58. Диалектикада қолданылатын сұрақтарды әл - Фараби екі топқа бөледі:

1) жауап берушінің сол сұраққа енгізілген екі қарама-қарсылықтың бірін таңдау ізіне түсуінен туындайтын сұрақ;

2) жауап берушінің тек сол сұрақта кездесетін екі қарама-қарсылықтың бірін таңдау ізіне түсуінен туындайтын сұрақ.

59. Аподейктикада қолданылатын сұрақтарды да әл - Фараби екіге бөледі:

1) қандай бір ұғымды түсіндіретін сұрақ;

2) заттардағы заттардың болуын анықтайтын сұрақ;

3) бұл сұрақтарда екі шиеленістің басы бірігеді және екеуінің арасынан шын ақиқатын дәлелдеу көзделеді. Оның үстіне, жауап беруші екеуінің қайсысы шындық екенін анықтап, шын дәлелденгенін ғана түсіндіреді.

60. Заттардың бар екендігін білу, әл - Фараби бойынша, өз тарапынан екі кезеңге бөлінеді. Алдымен еш дәлелсіз, шынайы қарама-қарсылық жөніндегі мағлұмат беріледі, содан соң оның дәлелдемелері келтіріледі.

61. Әс-Су'әл 'ало тариқәл-фахс-сынаушы немесе тексеруші сұрақ. Әл - Фараби бұл сұрақты ерекше бөлек атап өтеді және оның қолданылуы барысында сұрақ қоюшының жоққа шығаруды білмегендігінен туындайтын жағдай болады және бұл сұраққа жауап берушінің дәлелдеуді білмейтіндей де жағдайы болатындығын айтады. Мұндай сұрақ бір ғана өнерде емес, барлық өнерде қолданылады.

62. Әл-Фараби сұрау райындағы сөйлемдердің грамматикалық жағына көңіл бөліп, араб тіліндегі сұраушы бөлшектердің бір қатарын келтіреді: хәл (солай ма?), а лайса (солай әлде?), ма (не?), аийу (қандай), лимса (неге?), кайфа (қалай?). Ол бұл бөлшектердің өздерінің негізгі мағыналарынан басқа, ауыспалы мағынада да қолданылатындығын айтады. Олар бір мағынаны күшейтуде немесе әлсіретуде бір-бірінің орнын ауыстырып жүреді.

63. Ас-сыйна'а әл-йақинийа - нақты, дәйекті білім өнері. Әл-Фараби философияны осылай атайды, кейде аподейктиканы да осылай атайды.

64. Әл-Фараби нақты білімге жету үрдісінде жүрген ізденуші алдымен түсінікті білуі қажет, сосын дәлелдеме жасауы керек дейді.

65. Әл-Фараби ілімі бойынша, жалпылама қабылданған алғышарттар аподейктикалық алғышарттарды күшейту үшін ғана қолданылады.

66. Ас-сыйна' ат әл-қиасийа әл-бәсыйта - қарапайым силлогистикалық өнерлер. Әл-Фараби мына өнер түрлерін осылай атайды: аподейктика, диалектика, софистика, риторика, поэтика.

67. Ас-сыйна 'ат ел-қиасийа әл-мураккаба - күрделі силлогистикалық өнерлер. Әл -Фарабидың көзқарасы бойынша, бұл өнер түрлері әр түрлі қарапайым өнерлерден құралған. Бұл негізінен зерттеушінің жай силлогистикалық өнерді бір-бірінен айыру шегін білмеген жағдайда немесе нақты дәйекті білімге негізделген ғылымда ғана жетістікке жететін нақты дәйекті білімді оған түсіндіруге тура келген жағдайда орын алады.

68. Әл-Фарабидің айтуы бойынша, "осы туралы Платон көптеген еңбектерінде жазған" дегенмен де, қай кітаптарда екенін көрсетпеген. Демек, әл - Фарабидің Платон шығармаларын зерттеуге мүмкіншілігі болған деген сөз.

69. Ал-фосагораш - Пифагорлық мектеп, пифагорлықтар. Әл-Фараби олардың білімдерімен толық таныс болып, олар өз зерттеулерінде силлогистикалық өнердің әдісін көрсеткендіктерін атап өтеді.

70. Әл-Фараби пифагоршылдардың олардың алдында өткен ойшылдардың айтқанына, сезіммен қабылданатын заттарға қарағанда, көбірек сенім артуға болатындығын көрсеткен. Олар тіпті бұл көзқарастарды сезіммен қабылданатын нәрселерге өлшем ретінде алды.

71. Акротагораш - Протагор. Әл-Фараби, сірә, оның көзқарастарымен Платон шығармалары арқылы танысқан.

72. Әл-Фараби күрделі силлогистикалық өнердің әдісін қолданғандардың барлығы да бұл әдісті шындыққа жетудің әдісі деп санағанын және оны диалектикалық әдіс деп атағанын айтады. Олардың ілімі бойынша, тек қана диалектикалық жолмен ғана шындыққа жетуге болады.

73. Фәлсәфа әл-риуақиин - стоиктер философиясы. Әл-Фараби стоиктердің диалектиканың шындыққа жетудің жалғыз жолы, әдісі екендігіне сенімді болғандығы соншалық, олар диалектика дегеніміз өз алдына философия деп түсінген, сөйтіп, философия мен диалектика өнері арасында ешқандай айырмашылық жоқ деп есептеген дейді.

74. Ал-муқаддама - алғышарт. Әл-Фараби алғышарт деп (бірдеңені анықтауға немесе түсіндіруге талпынатын) қандай да бір сөйлем мен пікірді айтады. Ол нәрсені силлогизм өндіріп шығаруға қолдануға болады. Ол алғышартты дәл осылайша түсінудің Аристотельдің "Перихерминияс" ("Талдаулар туралы") кездесетіндігін айтады.

75. Әл-Фараби сұрақтардың да алғышарт деп атала алатындығын меңзейді. Өйткені сұрақ дегеніміз де сұрақ райында берілген алғышарт болып табылады. Ол сұралып отырған заттың не бекітілуін, не нақтылануын, не мойындалуын талап етеді деп көрсетті.

76. Ас-су'әл әл-джәдәлийа - диалектикалық сұрақ. Әл-Фараби диалектикада қолданылатын сұрақты осылай атайды.

77. Ал-муқаддама әл-джәдәлийа - диалектикалық алғышарт. Әл-Фараби диалектикада қолданылатын алғышартты немесе пікірді осылай атайды.

78. Әл-матлуб әл-джәдәлийа - диалектикалық ізделінетін қағида. Әл - Фараби бұны сұрақ қоюшы адам тарапынан жоққа шығарылатын және де жауап берушінің тарапынан қорғауды басынан өткеретін пікір деп көрсетеді.

79. Әл-Фараби Аристотельдің "Топика" кітабына сілтеме жасап отыр. Ол оны "Китаб ал-Джадал" ("Диалектика") деп атайды. Ол "сұрақ" ұғымының түсінігіне талқылау жасағанда Аристотельдің сол сөзді "сұрау", "талап ету", "ізделінген қағида", "пікір" деген мағынада қолданғандығын нұсқайды.

80. Әл-Фараби диалектикалық алғышарттың мынандай түрлерін көрсетеді:

1) жалпылай қабылданған барлық адамдардың көзқарасы;

2) көпшілікпен қабылданған көзқарас;

3) бүкіл ойшылдар, ғалымдар және философтар қабылдаған көзқарас;

4) көпшілік ойшылдар, ғалымдар, философтар қабылдаған көзқарас;

5) терең білімді және атақты адамдар қабылдаған көзқарас;

6) өнер өкілдерінен алынған көзқарас;

7) әрбір өнер өкілдерінің ішіндегі кемелденгендерінің көзқарастары.

8) предикаттары олардың субъектілерінің бір бөлігінде немесе сол субъектілердің көпшілігінде белгілі пікірлер, олардың туралығы көптеген белгілі, танымал заттар арқылы расталады;

9) жалпылама қабылданған заттарды көшіре пайымдау;

10) егерде бір заттың ішінде бір заттың өмір сүруі жалпылай белгілі болса, онда басқадағы осы заттың қарама - қарсысын терістеу де, сол сияқты, алғашқымен бірге жалпылай белгілі болуға тиісті деп есептеледі. Бұл жіктеу Аристотельдікіне қарағанда кең ауқымды жасалған жіктеу. Әл-Фараби осылардың ішінде ең дәлелденгені деп барлық адамдардың көзқарас ұстанымдарын айтады.

81. Әл-Мауди' - лексикалық мағынасы: орын, жағдай, пән. Әл-Фараби бұл сөзді "орын" мағынасында қолданылады. Ол орын сөзінің екі жақты алғышарт екендігін және де оның өз ауқымына қандай да бір басқа алғышартты жинайтын алғышарт екендігін көрсетеді. Яғни, "орын" түрге тек ретіндегі қатынаста болып табылады.

82. Ән-нәу' - түр. Әл-Фарабидің көзқарасы бойынша, бұл ізделінген қағиданың қандай да бір түріне өндірілген силлогизмге қатысты алғышарт. Мысалы: ізделінген қағида - "рақат игілік пе, әлде жоқ па?". Түр - "егер кесел жамандық болса, онда рақат дегеніміз игілік". Әл-Фараби түрдің санының есептеуге келмейтіндігін айтады.

83. Әл-Фарабидің көзқарасы бойынша, орынның түрден айырмашылығы оның диалектикада қолданылуында дейді. Олардың тізімін былай тізбектей санап көрсетеді:

1) Нақты, дәйекті білімге негізделген заттардан құрастырылған орын. Ол диалектика мен философияда қолданылатын маңызды заттар.

2) Диалектикада қолданылатын жалпылай қабылданған көзқарас мазмұнынан тұратын орын.

3) Софистикада қолданылатын көзбояушылық заттардың мазмұнынан құралған орын.

4) Софистика мен диалектикада қолданылатын көзқарастан тұратын орын.

84. Сәләмәт фитрат әл-инсән - адамның таза табиғаты. Әл-Фараби диалектикалық пайымдау адамның сезімдік таза табиғатының және логикалық сөйлеуінің таза табиғатының болуы арқасында ғана өндіріледі дейді.

85. Ас-сыйна' а әл-йақинийа ән-назарийа - нақты, дәйекті білімге негізделген теоретикалық өнер. Әл-Фарабидің ілімі бойынша, бұл өнер өз құралдарымен шындықты тану мүмкіншілігіне ие болатындай заттарды қамтиды.

86. Ас-сыйна' а әл-йақинийа эл'амалийа - нақты, дәйекті білімге негізделген практикалық өнерлер. Әл-Фараби бойынша, бұл өнер бақытты құрайтынды, оған жетелейтін заттарды және оған жетуге кедергі болатындықтан да итеріп тастауды қажет ететін заттарды қамтитынды көрсетеді.

87. Ал-сыйна' а әл-йақинийа әл'-мантықийа - нақты, дәйекті білімге негізделген логикалық өнерлер. Әл-Фарабидің көзқарасы бойынша, бұл өнер шындықты шығарып алу үшін қолданылатын нақты құрал заттарды қамтиды.

88. Әл-уад' - лексикалық мағынасы: орнату, форма, қағида, жайғастырылу, қалып. Әл-Фараби бұл сөзді өзінің "Диалектикасының" термині ретінде пайдаланады. Ол оны тектің орнына қояды. Ол барлық диалектикалық ізделінетіндердің (немесе тезистердің) қағида деп аталатындығына сілтейді. Ол бұл терминді көп мағыналы деп санап, оған мынандай мағыналар келтіреді:

1) Қағида - "қағида" категориясының мағынасында.

2) Қағида - "анықтама" мағынасында.

3) Қағида - алғышарт ретінде қолданылатын, бірақ дәлелдеуді қажет ететін пайымдау мағынасында. Шындығында бұл пайымдау қағида болып аталғанмен, қағида болып табылмайды.

4) Қағида - шартты пайымдау мағынасында.

5) Қағида - диалектикалық ізделінетін немесе диалектикалық тезис мағынасында.

89. Қийас әл-уад' - қағида силлогизмі. Әл-Фараби бұлай деп әңгімелесіп отырған адамға қойылған шартты жеткізетін сөйлемді атайды.

90. Әл-Фараби жалпы қабылданған алғышарттарды моральдық нормалар мен адамдар арасындағы өзара қарым-қатынас тұрғысынан қарастырады. Ол өз мағынасына жалпы барлық халыққа бірдей қылықтарды сыйғызады.

91. Әл-муқаддамәт ал-мәшһура фи әл-ахләк - жалпылай қабылданған этикалық алғышарттар. Әл-Фарабидің пікірінше, олардың негізінде тәрбие, оқу, пайымдау, талаптану процестері жүзеге асады. Ол бұл алғышарттарға күдікпен қарауға болмайды және олардан диалектикалық тезис жасауға болмайды деп санайды. Бұл алғышарттарға қарсы шыққан адамдар өз жазасын қашанда тартқан.

92. Ал-джүз' ән-натиқ ли әл-инсән-интеллектінің саналы, ойлайтын бөлігі. Әл-Фараби осы аталған бөлікте туылғанынан дерлік кілтипанға шалдыққан адамдар болатындығын, сондықтан бұлардың көпшілігі нақты, дәйекті білімге негізделгені алғашқы алғышарттарды тани алмайтын жағдайда екендігін атап көрсетті. Олар, туылғанынан зағип - соқырлар сияқты, түр-түсті көре алмайды, ажырата алмайды. Соқырлар түр-түстің бар екеніне күдікпен қарайтындығы сияқты, олар да алғашқы алғышарттардың бар екендігіне күмән келтіреді. Ол сол адамдарға (зағиптарға емес) алғашқы алғышарттардың және түр-түстің бар екендігін пайымдаудың логикалық дұрыстығы, қисындылығы арқылы да дәлелдеп бере аламыз деп көрсетеді. Соқырларға түр-түстің бар екендігін сөзбен жеткізу арқылы, ал әлгі адамдарға - сол алғышарттардың көріністері мен жай-күйінен алынған мысалдар арқылы түсіндіруге болады. Олар пайымдаулардың мазмұнын бірдей қабылдамайды, бірақ соқырлар, әл - Фарабидің пікірінше, сөйлесу арқылы түр-түс жөнінде жалпы көріністі елестете алатын болса, әлгі бір адамдар ештеңені де елестете алмайды. Әл - Фараби "көптеген адамдарды олардың кемшілігі бар екендігіне сендіру қиынға түседі" (оның ақыл-ойындағы туа біткен кемістік) деп көрсетті.

93. Әл-Фараби бұл жерде өзіндік тұрғыдан болса да, салмақты түрде әлемнің мәңгіліктігі мәселесін оң көзбен қарастырады. Сонымен, ол алдымен "әлем" түсінігінің мағынасын анықтап алуды ұсынады және оларды "мәңгіліктік" және "пайда болу" деп топтастырып, сосын әр мағынаға жеке - жеке тоқталуды жөн деп біледі. Ол әрқайсысын әлем мәңгілік пе, әлде олай емес пе және қаншама жағдайларда ол туралы әлем мәңгілік деп айтуға болады деген тұрғыдан қарастырғанды жөн деп біледі. Ол оған, яғни "әлем - мәңгілік" деген тезиске "дәлелдеу табудың әдісі бар" екенін көрсетеді.

94. Әл-Фарабидің пікірінше, алғышарттардың ізделініп отырған қағидалардың түрлерімен ұқсас түрлері бар деп біледі, өйткені алғышарттың тектері - орындар, ендеше, орын ізделініп отырған қағидаларға да сәйкес келеді дейді.

95. Әл-хадц - дефиниция, анықтама. Әл-Фараби дефиниция деп өзі сол арқылы бар болатынның заттың мазмұнына меңзейтін пікірді атайды. Ол бұл заттардың мағынасы оның мәні мен өмір сүру мазмұнын құрайтын белгілерден алынатындығын айтады. Заттардың анықтамасы өзіндік мәнді танытып, оны басқа заттардан айырып тұратындай болуы керек.

96. Әл-Фараби ілімі бойынша, дефиниция атау, айтылу мен анықтама бөлшектері арқылы да бола алады.

97. Әл-Хасса - ерекшелік. Әл-Фараби ерекшелікті күнделікті затқа үнемі тән, бірақ бұл заттың бар екенін көрсетпейтін предикат деп көрсетті. Ерекшеліктер мынадай болады:

1) Түрге ғана қатысты ерекшелік;

2) Басқа түрге қосымша ерекшелік;

3) Белгілі бір уақытқа байланысты ерекшелік.

98. Әл-Джинс - тек, түпнегіз. Әл-Фараби тек, түпнегіз заттың мәні туралы білім береді деп есептейді. Тек үнемі түр үшін тіршілік етеді. Тек берілген түрден сол түрдің нені танытатындығына қатысты ажыратылар кепке предикат болып табылады.

99. Әл-Фасл - айырмашылық (ажыратушы). Әл-Фараби ілімі бойынша, айырмашылық заттардың мәні жайында мағлұмат береді және түрмен келіспейтіндерге предикат болып табылумен қатар, ол түрді оған ең жақын тектегімен ортақтасатын нәрселердің барлығынан бөлектеп алады және де түрдің артынан ілеседі.

100. Әл-Фарабидің пікірінше, түрдің өзін екіге бөліп қарастыруға болады: ортаңғы түр және шеткі түр. Шеткі түр - бұл оның не екендігіне байланысты сан жағынан келіспейтіндерге арналған предикат. Ортаңғы түр дегеніміз тек, түпнегіз және ол одан жалпы текке, түпнегізге қосылуы арқылы ажыратылады. Түр өзгермейтін мәнге ие. Ол мәнді басқа ештеңе де бөлісе алмайды.

101. Әл-Ард - акциденция. Әл-Фараби ілімі бойынша, акциденцияның бөлуші (үнемі қандай да болмасын бір ғана затқа қатысты) және бөлмейтін (ештеңе болмаған күннің езінде затқа қатысты). Акциденция түрдің бөлігі үшін маңызды болуы мүмкін және түрде де маңызды, сол сияқты, тек, түпнегіз ретінде де және тек, түпнегіз болмай-ақ та тіршілік етеді.

102. Әл-Фараби неғұрлым шарттар көп болса, солғұрлым оны терістеу, жоққа шығару жеңілірек деп жазады. Ол аталған ұғымдардың ішінде жеңіл жоққа шығарылатыны анықтама (дефиниция) екенін және басқалардан гөрі расталуы да қиын анықтама екенінің айтады.

103. Әл-Уахид- біртүтас. Әл-Фараби ілімі бойынша біртұтастық мынандай түрлерге бөлінеді:

1) Түрдегі біртұтастық;

2) Тектегі, түптегідегі біртұтастық;

3) Акциденциядағы біртұтастық;

4) Бір түрде екі заттың ортақ түрде көрінуі арқылы байқалатын біртұтастық және өз акциденцияларының көбіндегі біртұтастық.

5) Санына байланысты біртұтастық.

Аристотельге қарағанда, біртұтастықтың жіктелуі әл - Фарабиде кеңірек беріледі.

104. Әл-Фараби Аристотельдің барлық қағидаларды төрт ұғымға апарып сыйғызғанын көрсетеді: тек, түпнегіз, ерекшелік, анықтама, акциденция. Оның пікірінше, Аристотель "ерекшелік" пен "белгіні" біріктіріп, "ерекше" деп атаған және оларды бір тек ішінде ажыратылатын топтарға бөлмей, олардың барлығын бір жікке жатқызады.

105. Әл-Фараби Аристотельдің акциденциядағы біртұтастыққа тіптен көңіл бөлмейтінін байқайды, алайда, оның (біртұтастықтың) дәл солайша акциденцияға қатысты болуы керектігін көрсетпегенін аңғарады.

106. Әл-Фараби Аристотельдің түрге байланысты біртұтастықты бөлек топқа сыйыстырмағанын көрсетеді.

107. Аристотельдің "Топикасының" сипаттамасын қарастыра келіп, әл - Фараби оның бұл еңбегінде орынға қатысты қайталаулар кездесетіндігін нұсқайды, одан басқа кемшіліктердің жоқ екендігін де айтады.

108. Әл-Фараби Аристотельдің төрт диалектикалық ұғымның (тек, ерекшелік, анықтама, акциденция) және барлық диалектикалық алғышарттардың барлық категорияларға қатысты екендігін айтқан көзқарасымен келіседі.

109. Әл-уәсә 'ил әл-джәдәлийа - диалектикалық құралдар. Әл-Фараби оларды екі топқа бөледі: силлогизмдер бойынша және индукция бойынша.

110. Әл-Фараби диалектикалық силлогизмді категориялық және шартты деп бөледі. Соңғысын ол, өз кезегінде, тағы да былай бөледі:

1) шартты - категориялық силлогизм

2) қайшылық силлогизмі.

Категориялық силлогизм мынандай құрылымдарға ие:

1) жалпылықтан жалқылыққа қарай жылжитын;

2) теңдіктен тендікке қарай жылжитын.

111. Әл-истиқра' - индукция. Әл-Фараби индукция деп жалқылықтан жалпылыққа қарай қозғалысты атайды. Ол оның мәнін оның жалпы алғышартты растауында деп біледі. Оның ойынша, индукция, негізінен, диалектикада қолданыс табады. Бірақ индукция жалпы алғышарттың мағынасын жеткілікті дәрежеде түсіндіру үшін аподейктикада да қолданыла алады.

112. Әл-қийас аш-шартий - шартты силлогизм. Әл-Фараби ілімі бойынша, ол екі топқа: шартты - біріктіруші және шартты - ажыратушы топқа бөлінеді.

113. Қийас әл-хәлф - қайшылық силлогизмі. Әл-Фараби оны: категориялық, категориялық - жабық (жасырын), шартты - жабық (жасырын) деп бөледі.

114. Әл-Фараби қайшылық арқылы терістеудің, қарама-қарсылық арқылы терістеуден гөрі тиімдірек және дұрысырақ екендігін меңзейді.

Азаматтық саясат

1. "Китаб ас-сияса әл-мәдания " - "Азаматтық саясат" деп аталатын бұл еңбек тура араб тілінен Әли Бумильхам әзірлеген, әл-Фараби. Китаб ас-сияса әл-мадания. Бейрут. Дар уа мактабат әл-һиләл. 1996 ж. негізінде қазақ тіліне аударылды. Әл-Фарабидің бұл еңбегі әуеліде орыс тілінен аударылып жарық көрген болатын. Әл-Фараби. Әлеуметтік -этикалық трактаттар. А., 1975. Енді біздерге әл - Фараби бабамыздың осы трактатын орыс тілінен емес араб тілінен тікелей қазақша сөйлетуге мүмкіндік туды. Бұл аударманың жалпы ерекшелігіне келер болсақ, кітаптың мазмұны айқындалып көрсетілді, бөлімдері мен тақырыпшалары белгіленді және шағын болсадағы қысқаша әл - Фарабидің "Азаматтық саясат" трактатында қолданған философиялық сөз тіркестері мен сөздердің қазақша - арабша сөздігі жасалды.

"Азаматтық саясат" араб тілінде бірнеше рет басылымға шыққан, солардың алғашқылары: Хайдарабат. 1927ж.,Мабай. 1938 ж., Каир. 1948 ж. жөне Бейрут. 1964 ж. Сондай-ақ, трактаттың көптеген қолжазбалары да бар. Олардың кейбірін атап айтар болсақ, онда: Add. 7518 Rich., Үндістан. M.S. I. О. 3832., Түркия. Аясофия музейі. т.б.

2. Әс-Сәбаб әл-Әууаәл - Бірінші Себеп, Бірінші Тұлға, Бірінші Қозғаушы деп әл - Фараби Алланы айтады. Себебі, Алла әлемнің бар болуына себепші. Әл-Фарабидің "бірінші себеп", "бірінші қозғаушы", "бірінші тұлға" туралы ұғымы Аристотельдің бірінші себеп, бірінші қозғаушы туралы ұғымына сәйкес келмейді. Аристотельдің "бірінші қозғаушысы", "дүниені жаратушы" да емес, оны "ойлап шығарушы" да емес. Бұл тек қана өзін-өзі ойлайтын, бір орыннан қозғалмайтын дерексіз қозғаушы, бүкіл әлемге еш қатысы жоқ трансценденттік ақыл. Алла ай астындағы дүниеге тікелей емес, жанама түрде, аспандық ақыл-парасаттар арқылы әсер етеді. Әл-Фарабидің Бірінші Тұлға туралы: "Бірінші дәрежеде тұратынның көп болуы мүмкін емес, ол тек біреу, жеке-дара ғана болады. Қалған дәрежедегілердің әрбірінде көптік бар. "Жалғыздық" деген сөздің мағыналарының бірі әрбір тұлғаны басқаларынан ажыратып тұратын ерекше болмысқа тарайды. Дәл осы мағынада кез келген тұлға туралы ол жалғыз деп айтуға болады, өйткені оның өзіне ғана тән болмысы бар. Бұл өзі "тұлға" деген [сөзге] сәйкес келетін мағыналардың бірі. Осы тұрғыдан қарағанда, Бірінші Тұлға да біреу. Ол одан тысқары барлық біреулерден гөрі, жалғыз дегеннің анықтамасы мен мағынасына анағұрлым лайық. Тұрған сатысы жағынан Оған тең түсетін ештеңе болуы мүмкін емес. Керісінше, ол - біреу, дара және жалғыз. Білу үшін Оған қандай да болсын бір мәннің керегі жоқ, мән дегенде сол арқылы Ол өз тысқары артықшылыққа ие боларлықтай мәннің керегі жоқ. [Нақ осы сияқты Ол] танымалды болу үшін басқа бір мәнге [мұқтаж емес]", - деген сөздері Құрандағы 112-"Ихлас" сүресінің мағынасын айтып түр, яғни "Ол Алла, біреу-ақ. Алла мұңсыз. Ол тумады да туылмады. Әрі Оған ешкім тең емес". Құран Кәрім (қазақша мағына және түсінігі). Сауд Арабия. 1991 ж. Аударған Халифа Алтай.

3. Әсбаб әс-Сәуани - "Екінші себептер" деп әл - Фараби жер бетіндегі дүние денелерінен басқаша деп есептейтін аспан денелері болып табылады. Аспан денелері жанды және толық айналмалы қозғалыс жасайды. Бұлардың бәрінің жаны және ақыл-парасаты бар. Екінші себептердің саны аспан денелерінің санына пара-пар. Әл-Фарабидің ойынша бірінің үстіне бірі орналасқан тоғыз аспан денесі бар. Ең алыс сфера бір орыннан қозғалмайтын жұлдыздар сферасы т.б. тоғызыншы болып ең соңында ай келеді. Орта ғасырдағы барлық араби тілдегі философияға тән бұл өзіндік космологияда неоплатонизмнің элементтері Птоломейдің сфералар системасымен ұштасып келіп отыратыны сезіледі. Әл-Фараби. Әлеуметтік - этикалық трактаттар. Алматы. 1975 ж.

4. Әл-Фараби: "Денелердің осы алты тегінің орайласуынан пайда болатын жиынтық -дүние", - деп ортағасырлық араби тілдегі философияға сәйкес дүниені жетілудің түрлі дәрежесіндегі объектілердің иерархиялық сатысы түрінде көрсетеді. Иерархияда әрбір объектінің орны Аллаға қатысы жағынан белгіленеді. Олар; аспан денелері, ақыл-парасатты жануарлар, ақыл - парасатсыз жануарлар, өсімдіктер, минералдар және төрт элемент.

5. Әл-Фарабидің Екінші себептерді "рухтар", "періштелер" және тағы сол сияқты сөздермен атау керек деген сөздері "Қайырымды қала (ел) тұрғындарының көзқарастары туралы трактатта" кездеспейді. Сондықтан, Ұлы ойшыл мұндай атауларды Ислам дінінен алса керек. Дінде "рух", "періште" деген сөздер мен ұғымдар өте кең тараған әрі мұсылмандардың арасында күнделікті өмірде кең қолданысқа ие болған сөздер.

6. "Ақл фа"аль - "әрекетшіл ақыл-парасат", бұл ай сферасына сәйкес дүниежүзілік, космостық ақыл-парасат. Адамның ақыл-парасаты потенциялық сатыдан бастап, жүре келе пайда болатын ақыл-парасатқа қарай барлық сатылардан өтіп, ақыр соңында әрекетшіл ақыл-парасаттың әсерімен осы соңғымен қосылып кетеді. Әл-Фарабидің "әрекетшіл ақыл-парасаты" осыны барлық адам бірдей және ортақ деп танитын Александр Афродизийскийдің "әрекетшіл ақыл-парасатына" жақын. Әл-Фараби. Әлеуметтік -этикалық трактаттар. Алматы. 1975 ж.

7. Әл-Фараби жоғарыда айтқанымыздай: "Әрекетшіл ақыл-парасатты "адал рух", "қасиетті рух" және басқа да осындай атаулармен атаған жөн, ал мәртебе дегенімізді - періштелер жайы деп және басқа осы сияқты атаулармен атау керек" - дегенді Исламнан алса керек. Себебі, дінде "Рух әл-Қудус" (қасиетті рух), "рух әл-Әмин" (адал рух) - деп Жәбірейл періштені атайды. Жәбірейл періштенің қызметі Алла мен пайғамбар арасындағы хабаршы.





8. "Жан мәртебесінде тұрған көптеген бастама себептер бар, бұлар - аспан денелерінің жандары, ақыл-парасатты жануарлардың жандары және ақыл-парасатсыз жануарлардың жандары. Ақыл-парасатты жануарға ақыл - парасат күші, талпыну күші, қиялдау күші және түйсік күші тән", - деп әл - Фараби ақыл-парасат жанының үшеу емес төрт күштен құралатынын айтады. Ұлы ойшыл жан мәселесінде Платон мен Аристотельдің ортасын ұстанып отыр. "Қайырымды қала (ел) тұрғындарының көзқарастары" трактатында әл -Фараби Аристотель сияқты жанның төртеу емес бес күштен тұратынын айтқан болатын, ал бұл еңбегінде төрт күшпен шектеліп отыр.

9. Аспан денелерінің жандарында не сезімдік қабылдаулар, не қиял болмайды. Аспан жандары өздерінің субстанциялары бойынша аса биікке шырқағаны сонша, олар жаратылыстағы өзінен төмен жатқандарды пайымдамайды, бірақ өздерінен жоғары тұрған "Бірінші себепті" пайымдайды. Басқаша айтқанда, Екінші [себептердің] әрбіреуі Бірінші [себепті] пайымдайды да, өзінен төмен тұрған нәрселерді пайымдамайды. Ал "Бірінші тұлға" болса, Ол өзін пайымдайды және өзін-өзі пайымдай отырып, денеде бар барлық нәрсені пайымдайды, яғни жаратылыста бар нәрсенің барлығын белгілі мөлшерде пайымдайды. Себебі, болмыстағы жаратылыстың әрбірі өз болмысын Соның болмысынан алады.

10. Әл-Фарабидің айтуынша адамды адам еткен ақыл-парасат күші езінің мәні жағынан шын ақыл-парасат болып табылмайды, ал басқа нәрселер болса шын ақыл-парасат арқылы ақыл-парасат күшімен пайымдалатын нәрсеге айналады, сондықтан мұндағы "әл -'ақиль" (ақылмен пайымдаушы), "ма'куль" (ақылмен пайымдалушы) және "әл -'Ақиль" (ақылмен пайымдау) сайып келгенде бір нәрсе болып шығады да, әрекетшіл ақыл-парасат сатысына көтеріледі. Олай болса, ақыл-парасат күші шын ақыл-парасатқа айналып, бірінші қатарда тұрған бұл ақыл-парасат ақылмен пайымдай бастайды. Сөйтіп материядан безген нәрселерге ұқсайды.

11. Денелік субстанция екі бастамадан құралады - материя және форма. Материя субстанциялық күш, ал форма онымен бірігіп субстанцияны шындыққа айналдырады. Материя форманың субстраты, форма - материяның кемелдеушісі, яғни, форма материяның арқасында өмір сүреді, ал материя формалар үшін субстрат болып табылады. Себебі, форма өзінен-өзі бола алмайды, олар өзінің болуы үшін субстратты қажет етеді. Материя тек форма үшін өмір сүреді. Материяның бірінші мақсаты - формалардың өмір сүруі. Формалар қандай да болсын бір субстратта өмір сүретін болғандықтан, материя формалардың субстраты болып табылады. Сондықтан, материя формасыз, ал форма материясыз болуы мүмкін емес. Ендеше әуелгі материя қандай да болсын формаға ие болған.

12. Әл-Фараби түйсіну күшінде сезім арқылы қабылданатын нәрселердің бейнелері, қиялдау күшінде мен ақыл-парасат күшінде ақылмен пайымдалатын мәндердің формалары бұлардың материядағы формасынан айырмасы бар деп есептейді. Әсіресе ақыл-парасат күшінде ақылмен пайымдалатын мәндердің формалары материядағы формадан айтарлықтай алшақ. Себебі, адамның қиялында олардың формасы материядан құралады - дейді ұлы ойшыл.

13. 'ала әнна қауман - "кейбіреулер" - деп әл - Фараби бұл жерде Платон мен Аристотельді айтып отыр.

14. Мұндағы төрт элемент антикалық грек ойшылдарының айтқанындай: топырақ, су ауа және от. Сондай-ақ, табиғаттағы жаралған денелердің формалары төрт элементтің араласуынан және бірімен - бірінің орайласып ұштасуынан туады . Осы формалардың біреулері жоғары, біреулері төмен болады. Мысалы, элементтердің формаларына қарағанда минералдардың формалары анағүрлым жоғары сатыда тұрады. Өсімдіктер өзінің барлық әр алуан түрлерінің формалары минералдардың формаларынан анағұрлым жоғары сатыда тұрады. Ақыл-парасатты жануарлардың формалары ақыл - парасатсыз жануарлардың формаларына қарағанда, жоғары сатыда тұрады. Барлығы бес түрлі форма болады.

15. Ойшыл форма мен материяны алғашқы алты бастаманың (бірінші себеп, екінші себептер, әрекетшіл ақыл-парасат, жан және форма мен материя) арасындағы кем жаратылғанын айтады. Бірақ, форма материяда ғана өмір сүре алады. Материя өзінің субстанциясы және жаратылысы бойынша формаға бола өмір сүреді, мұның мәні форманы алып беруде. Форма өмір сүрмесе материяда өмір сүрмейді. Форма материяның өмір сүруі үшін өмір сүрмейді, керісінше материя формаға бола өмір сүреді. Материяның өмір сүру болмысы осылай негізделген. Форманың материядан ерекшелігі осы. Дәл сол сияқты материяның да формадан ерекшелігі - ол езінің болмысында қандай бір субстраттың болуына мұқтаж емес, ал форма субстратқа мұқтаж.

16. Әл-Фараби денесіз субстанциялар, форма мен материяға қарағанда, субстанция болуға анағүрлым лайық деп Бірінші себепті, Екінші себептер мен әрекетшіл ақыл парасатты айтып отыр. Денесіз субстанцияларда қарама - қарсылық немесе бейболмыс қасиеттері жоқ. Сондай-ақ, олар қосымша болмысқа мұқтаж емес. Ал енді жоғары дәрежеге бір саты көтерілетін болсақ, онда субстанция болуға Екінші себептер де, әрекетшіл ақыл парасатта лайық болмай қалады. Себебі олар Бірінші себептен төмен тұрады. Оның үстіне, егер бұларға осы тәріздес жетілмегендік тән болса, онда басқа да түрлі жетілмегендіктерден де құр емес, дәлірек айтсақ, бұлардың субстанциялары басқадан алынады және бұлардың болмысы да басқаның болмысына ере жүреді. Сөйтіп, әл - Фараби бұл тәрізді жетілмегендік "Бірінші тұлғадан" басқа барлық тұлғаға ортақ қасиет. Бұлардың болмысынан анағұрлым жетілген болмыс - Алла дейді.

17. Екінші себептер мен әрекетшіл ақыл-парасаттың көпшілік мәні болуының себебі -әлем. Бұлардың көпше субстанциялануларының арқасында әлем пайда болды. Бірақ, бұлардың осы көпшелену қасиеті олардың субстанция болмауына басты себеп. Екінші себептер мен әрекетшіл ақыл - парасат болмысы жағынан өздерінен төмен тұрған нәрселердің мәнін пайымдамайды, тек Алланы және оның мәнін ғана пайымдайды.

18. Аспан денелерінің болмысынан басқа болмыстар туады. Сондықтан, аспан денелері Екінші себептерге тән кемшіліктерге ие, бірақ бұлар мұнан көрі жетілмеген, өйткені бұларды субстанцияландырып отырған көптік қасиет Екінші себептерді субстанцияландыратын көптіктен артық. Аспан денелерінің жандары да Екінші себеп пен әрекетшіл ақыл-парасат сияқты жалғыз Алланы және Оның мәнін пайымдап өзінен төмен дәрежедегілерді тыс қалдырады.

19. Жоғарыда әл - Фараби: "Оның болмысының жетілуі, оның шын күйі, оның сәулеті, әшекейлік пен сұлулығы өзінен жоғарыда тұрған нәрселерді ақылмен пайымдағандықтан ғана емес, сонымен бірге өз сатысынан төмен тұрған нәрселерді де ақылмен пайымдалғандықтан игеріледі...", - деп адамның ақылын айтады. Адам өзінен жоғары тұрған нәрселерді ақылмен пайымдағандықтан ғана емес, сонымен бірге ез дәрежесінен төмен тұрған нәрселерді де ойлағандықтан ақылы кемелдене түседі. Енді, бұл арада әл -Фараби, сөз жоқ Аристотельдегі табиғи болмыстың төрт себебі туралы айтып отыр, бұлар: материялық, формальдық, мақсаттық және қозғаушы себептер.

20. Әл-Фараби Алланың барлығы мен бірлігі туралы айтады. "Таухид" - Алланың бірлігі Ислам дініндегі ең бастапқы әрі негізгі шарттардың бірі болып табылады. Мұхаммед пайғамбардың (ғ.с.) пайғамбарлық міндеті жиырма үш жыл болса, соның он бір жылын Мекке шаһарында адамдарға Алланың бірлігін насихаттаған. Енді, әл - Фарабидің Алла туралы мына сөздерін салыстырыңыз: "Ол - Бірінші. Егер Ол былайша бөлінбейтін болса, онда оның сан жағынан және бөлінудің басқа да түрлері жағынан бөлінуіне ешбір мүмкіндік жоқ. Ол бұл жөнінде де біреу. Сондықтан да дүниедегі басқа нәрселерден ерекше тұратын Оның болмысы басқаша болуы, басқа бір нәрсе болуы мүмкін емес; осының арқасында Ол - ез мәніндегі Тұлға. Сондықтан Оны қалған басқалардың бәрінен ажыратып тұратын жағы - Оның мәнін құратын жалғыздығы. "Жалғыздық" деген сөздің мағыналарының бір әрбір тұлғаны басқаларынан ажыратып тұратын ерекше болмысқа тарайды". № 2 түсіндірмеге қараңыз.

21. "Бірінші тұлға абсолюттік мағынада сұлу, ең сәулетті, ең көрікті. Егер Бірінші тұлғаның болмысы ең жетілген болмыс болса, ендеше Оның сұлулығы басқа сұлулық иелерінің бәрінен асып түседі", - деп әл - Фараби бізге Алланың сұлу екенін, оның сұлулығы басқа сұлулық иелерінен асып түсетінін айтады. Ол сұлулықты басқа жаратылыстарға беруші. Сондықтан, Одан асқан сұлулық жоқ. Егер Одан асқан сұлулық болса, онда Бірінші себеп біреу емес, екеу болар еді, бірақ бұлай болуы мүмкін емес нәрсе.

22. Әл-Фарабидің: "Басқа нәрселердің [Бірінші Тұлғадан тысқары] өмір сүруі Соның өмір сүруінен туады" немесе "Күннен тараған күннің сәулесі сияқты әлем де Алладан тарайды" - деген пікірлері Платонның әлемнің жаратылысы туралы теориясына ұқсайды. Бірақ, солай бола тұрса да Бірінші Тұлғадан шығатын нәрселердің өмір сүруі ешбір жағдайда Оның өмір сүруінің себебі немесе Оның өмір сүруінің мақсаты бола алмайды. Себебі, мақсат дегеніміз әлсіздіктің белгісі, ол Алла ноқсансыз кәміл. Басқаша айтқанда Алланың өмір сүруі әлемнің болмысына тәуелді емес.

23. Алла мен басқа болмыстардың арасындағы ортақ есім сөздердің болуы Алланың кемелдігін және сол заттардың Алладан бастау алатынын білдіреді. Біз мұндай "ортақ есіммен" қаласақ Алланы атауымызға болады, қаласақ езіміз осы атаулармен ат қойған нәрселерді де атауымызға болады. Бұл туралы әл - Фараби былай дейді: "Ол үшін және басқа заттар үшін ортақ атаулардың көпшілігі ең алдымен Соның жетілгендігін көрсететіні, сонан кейін барып, Бірінші [тұлға] жөнінде өздерінің болмыста қандай орын алатынына сәйкес басқа нәрселердің жетілгендігін көрсететіні анық.

24 Мумкин әл-вуджуд - "мүмкін дұға","уаджиб әл-вуджуд" - "қажетті тұлға". Әл-Фараби бойынша, шын өмір сүретіндердің бәрі де не "қажетті" немесе "мүмкін". "Мүмкін тұлғалардың" өзінің өмір сүруінің себептері бар деп ұйғаруды талап етеді. Себептер тізбегі ұшы-қиырсыз бола алмайды және себепсіз өмір сүретін тұлғаның өмір сүретіні туралы наным туғызады. Осы "қажетті тұлға", әл - Фараби бойынша, Алла тағалаға, бірінші себеп, қозғалыстың бірінші қозғаушысы. Әл-Фараби. Әлеуметтік - этикалық трактаттар. Алматы. 1975ж.

25. Мәдда - "материя" және сұра - "форма" әл - Фараби бойынша, барлық денелер материядан және формадан тұрады. Форма дегеніміз нәрсенің шын өмір сүруі, ал материя - ол потенция, болашақ мүмкіншілік. Материяға қарағанда форманың алғашқылығын мойындай отырып, әл - Фараби сонымен бірге оларды ажыратуға болмайтындығын атап көрсетеді. Әл-Фараби. Әлеуметтік - этикалық трактаттар. Алматы. 1975 ж.

26. Хайуан натық - "ақыл-парасатты жануар". "Мүмкін тұлғаның ішінде мұнан артық кәмелетке жеткен тек болмағандықтан, олар өздерінен жоғары кәмелетке жеткен басқа нәрсеге еш уақытта да көмек көрсетпейді", - деп Ұлы ойшыл адамды мақұлық аттардың ішіндегі ең кәміл және "ақыл-парасатты жануар" деп атайды. Әл-Фарабидің ойынша жеке, нақтылы нәрселерді пайымдаудың құралы түйсік, қиял және елестету болып табылады, бұлар адам үшін де, хайуан үшін де ортақ нәрсе, ал енді теориялық ойлаудың арқасында абстрактылы ұғымдарды танып білу қабілеті тек адамға ғана тән.

27. Әл-Фарабидің: "Анағүрлым жоғары тектердің солғұрлым төменгі мүмкін түлғалы нәрселердің көмегіне келетін болсақ, [жоғарыда] өзіміз айтқандай, ақыл-парасатты жануарларда ешбір нәрсе түрі жағынан өздерінен төменгілерге ешқандай да қызмет етпейді де, көмектеспейді, мұның осылай болуы бұлардың формасына байланысты. Түрлердің біріне - бірінің көмегін дәл осылай түсіну керек", - деген сөздерін адам қате түсінбеуіміз керек. Басқаша айтқанда әл - Фарабидің ойынша адам өзінен төменгі жаратылысқа көмектеспейді деген пікір қалыптаспау керек. Керісінше, Ұлы ойшылдың айтқысы келген ойы мынадай: "Адам жер бетіндегі мақлұқ аттардың ең кәміл түрі. Адам өзінің табиғи жаратылысынан өзге мақұлық атқа қызмет көрсету үшін жаратылмаған, керісінше олар адамға қызмет қылып оның барлық қажеті мен пайдасына жарайды. Алайда, адам ақыл-парасат иесі болғанан кейін, ол саналы түрде қоршаған ортамен жануарларға қолынан келгенше өз көмегін аянбайды.

28. Джама 'а - "қоғам"; мадина - "қала". Платон сияқты әл - Фарабиде қоғамның пайда болу және даму себептері адамдардың өздерінің материялдық және рухани мұқтаждарын қанағаттандыруда деп біледі. Бұлардың арасындағы бұл жөніндегі айырмашылық сол, Платонда "қоғам" деген ұғым "мемлекет" деген ұғыммен бірігіп кетеді, ал әл - Фараби бойынша қоғам мемлекеттен бұрын туады, қоғам мемлекетсіз де өмір сүре алады, ал мемлекеттің қоғамсыз өмір сүруі ақылға сыйымсыз. "Адам қоғамы", "қала", "қайырымды қала", "қалалық бірлестіктің басты мүшесі", "надан қала" және басқалар сияқты ұғымдарға әл - Фарабидің "Философиялық трактаттар" деген кітабындағы "Қайырымды қала (ел) тұрғындарының көзқарастары туралы трактатқа" берілген ескертулерде талдау жасалған. Әл-Фараби. Әлеуметтік - этикалық трактаттар. Алматы. 1975 ж.

29. Әл-Фараби "Бақыт - абсолюттік қайырымдылық" - деп Аристотельге еліктеп отыр.

30. "...егер адам бақытты пайымдап, оны тани білсе, бірақ оны өзінің негізі мен мақсаты етпесе, оны көңілі қаламай немесе оған селқос қарап, өзінің өмірлік мақсаты етіп, бақыттан басқа бірдеңені таңдаса және соған жету үшін бар күшін жұмсаса, онда осыдан да абсолюттік зұлымдық келіп туады", яғни бұл жерде әл - Фараби адамды жамандыққа бастайтын бес нәрсені айтып отыр. Егер адам бақытты біліп тұрып оны өзінің өміріндегі негізгі мақсаты етпей, басқа нәрсені таңдап және соның жолында ләззатқа беріліп, қиялдың соңына түсіп оған бар жігерін салса, онда ол абсолюттік зұлымдыққа жетеді.

31. Әл-Фарабидің бұл жерде адамның бойындағы қасиеттері туралы айтады. Фарабидің пікірінше, адамның бойындағы жаратылысынан бар қасиеттер ол адамды бір амалға күштемейді немесе оны бір белгілі амал жасауға мәжбүрлемейді, керісінше олар сол адамға үнемі жәрдем беріп, оның амалын жеңілдетіп отырады. Егер адам өзінің бойында бар қасиеттерін ізгілікке тәрбиелеп, оны бақылап отырмаса, бойындағы қасиеттері зұлымдық пен пасықтыққа айналуы мүмкін. Сондай-ақ, мұндай даралық қасиеттерді үнемі жетілдіріп отырмаса немесе белгілі бір дәрежеде қолданыс таппаса бұлар мүлдем жоғалып, өшіп қалу қаупі де жоқ емес.

32. Әл-Фараби "Бірінші басшы дегеніміз кім?" деген сұраққа жауап іздейді. Ойшыл бірінші басшының абсолютті басшы болуы үшін басқаның басшылығын мүлдем керек етпеуі керек, ол ғылымдар мен білімдерді жақсы меңгеруі тиіс, бірақ орындалуға тиіс жұмыстардың барлығын жеке-жеке білу оған міндет емес, - дейді. Сол сияқты әл - Фараби ең бастысы басшы дегеніміз қарамағындағы адамдарды басқара білуі керек. Басшы болу дәрежесі кез келген адамның басына қонатын бақ емес, басшылық мансап тек жаратылысынан бойындағы қасиеті өте тамаша, абзал адамдарға, яғни жандары әрекетшіл ақыл-парасатпен бірге біткен адамдарға ғана тән деп басшы болуға лайықты адам туралы пайымдайды. Әл-Фараби "Жан туралы" деп Аристотельдің кітабын айтып отыр.

33. Ал фа 'алъ - "әрекетшіл ақыл-парасат", ай сферасына сәйкес дүниежүзілік, космостық ақыл-парасат. Адамның ақыл-парасаты потенциялық сатыдан бастап, жүре келе пайда болатын ақыл-парасатқа қарай барлық адам бірдей және ортақ деп танитын Александр Афродизийскийдің "әрекетшіл ақыл-парасатына" жақын. Әл-Фараби. Әлеуметтік этикалық трактаттар. Алматы. 1975 ж.

34. Уахийун - "уахи", Алланың тарапынан Жәбірәйл періште арқылы тек пайғамбарларға келетін ашық хабар. Әл-Фараби осы арада философиямен шариғатты келтіріп отыр, яғни философты пайғамбар мен теңеп ол екеуінің араларын бір-біріне жақындату әрекеті байқалады. Себебі, пайғамбар әрекетшіл ақыл-парасаттың арқасында Алламен байланысуы арқылы анық білімді үйренеді. Дәл осындай теңеуді ибн Рушд өзінің "Дін және философия арақатынасы турасында шешім шығаратын сөз" атты трактатында Алла тарапынан келген "елші" мен халық арасынан шыққан "данагөйді" қатар қояды. Сөйтіп, пайғамбарлық миссия мен философиялық даналық түсініктерін бір - біріне жақындату әрекетін жасаған.

35. Науабит - "ақылы жетілмеген адам". Адамдардың бұл түрі кез келген мемлекетте өмір сүреді. Бұлар ыдырып жүргендіктен шын бақытқа жетуге мүмкіндіктері жоқ индивидтер. Әл-Фараби бұлардың қоғамдағы рөлін арам шөппен теңейді: "Қалалардағы мұндай индивидтер - бидайдың арасындағы қара тастар, егіндік жердегі дөңбек тастар немесе егіндегі және бау-бақшадағы арам шөптер тәрізді". Себебі Ұлы ойшыл олар жаратылысынан хайуан тәріздес адамдар. Олар қала тұрғындары болып табылмайды. Олардың ішінде қайсыбірі мал тәріздес, басқа біреулері жабайы аң тәрізді, енді қайсыбіреулері жыртқыш хайуан тәріздес екенін айтады.

36. Мәдинату тагал-луб - "мансапқор қала", әл-иджтимаг әт-тагал- луб - "мансапқор қоғам". Әл-Фараби мансапқор қаланы үш түрге бөліп қарайды: мансапқорлық тұрғындарының бәріне тән болатын қалалар, мансапқорлық тұрғындардың жартысына тән болатын қалалар және мансапқорлық тек бірінші басшыға ғана тән қала. Мансапқорлық тұрғындарының бәріне тән болатын қалаларға келетін болсақ, қаладағы тұрғын адамдарының бәрі мансапқорлық мақсатының төңірегінде бір ауыздан біріккен болуы керек. Мансапқорлық тұрғындардың жартысына тән болатын қалаға келетін болсақ, айтқандай, ақыл-парасатты жануарларда ешбір нәрсе түрі жағынан өздерінен төменгілерге ешқандай да қызмет етпейді де, көмектеспейді, мұның осылай болуы бұлардың формасына байланысты. Түрлердің біріне - бірінің көмегін дәл осылай түсіну керек", -деген сөздерін адам қате түсінбеуіміз керек. Басқаша айтқанда әл - Фарабидің ойынша адам езінен төменгі жаратылысқа көмектеспейді деген пікір қалыптаспау керек. Керісінше, Ұлы ойшылдың айтқысы келген ойы мынадай: "Адам жер бетіндегі мақлұқ аттардың ең кәміл түрі. Адам өзінің табиғи жаратылысынан өзге мақұлық атқа қызмет көрсету үшін жаратылмаған, керісінше олар адамға қызмет қылып оның барлық қажеті мен пайдасына жарайды. Алайда, адам ақыл-парасат иесі болғанан кейін, ол саналы түрде қоршаған ортамен жануарларға қолынан келгенше өз көмегін аянбайды.

28. Джама 'а - "қоғам"; мадина - "қала". Платон сияқты әл - Фарабиде қоғамның пайда болу және даму себептері адамдардың өздерінің материялдық және рухани мұқтаждарын қанағаттандыруда деп біледі. Бұлардың арасындағы бұл жөніндегі айырмашылық сол, Платонда "қоғам" деген ұғым "мемлекет" деген ұғыммен бірігіп кетеді, ал әл - Фараби бойынша қоғам мемлекеттен бұрын туады, қоғам мемлекетсіз де өмір сүре алады, ал мемлекеттің коғамсыз өмір сүруі ақылға сыйымсыз. "Адам қоғамы", "қала", "қайырымды қала", "қалалық бірлестіктің басты мүшесі", "надан қала" және басқалар сияқты ұғымдарға әл - Фарабидің "Философиялық трактаттар" деген кітабындағы "Қайырымды қала (ел) тұрғындарының көзқарастары туралы трактатқа" берілген ескертулерде талдау жасалған. Әл-Фараби. Әлеуметтік - этикалық трактаттар. Алматы. 1975 ж.

29. Әл-Фараби "Бақыт - абсолюттік қайырымдылық" - деп Аристотельге еліктеп отыр.

30. "...егер адам бақытты пайымдап, оны тани білсе, бірақ оны өзінің негізі мен мақсаты етпесе, оны көңілі қаламай немесе оған селқос қарап, өзінің өмірлік мақсаты етіп, бақыттан басқа бірдеңені таңдаса және соған жету үшін бар күшін жұмсаса, онда осыдан да абсолюттік зұлымдық келіп туады", яғни бұл жерде әл - Фараби адамды жамандыққа бастайтын бес нәрсені айтып отыр. Егер адам бақытты біліп тұрып оны өзінің өміріндегі негізгі мақсаты етпей, басқа нәрсені тандап және соның жолында ләззатқа беріліп, қиялдың соңына түсіп оған бар жігерін салса, онда ол абсолюттік зұлымдыққа жетеді.

31. Әл-Фарабидің бұл жерде адамның бойындағы қасиеттері туралы айтады. Фарабидің пікірінше, адамның бойындағы жаратылысынан бар қасиеттер ол адамды бір амалға күштемейді немесе оны бір белгілі амал жасауға мәжбүрлемейді, керісінше олар сол адамға үнемі жәрдем беріп, оның амалын жеңілдетіп отырады. Егер адам өзінің бойында бар қасиеттерін ізгілікке тәрбиелеп, оның бақылап отырмаса, бойындағы қасиеттері зұлымдық пен пасықтыққа айналуы мүмкін. Сондай-ақ, мұндай даралық қасиеттерді үнемі жетілдіріп отырмаса немесе белгілі бір дәрежеде қолданыс таппаса бұлар мүлдем жоғалып, өшіп қалу қаупі де жоқ емес.

32. Әл-Фараби "Бірінші басшы дегеніміз кім?" деген сұраққа жауап іздейді. Ойшыл бірінші басшының абсолютті басшы болуы үшін басқаның басшылығын мүлдем керек өтпеуі керек, ол ғылымдар мен білімдерді жақсы меңгеруі тиіс, бірақ орындалуға тиіс жұмыстардың барлығын жеке-жеке білу оған міндет емес, - дейді. Сол сияқты әл - Фараби ең бастысы басшы дегеніміз қарамағындағы адамдарды басқара білуі керек. Басшы болу дәрежесі кез келген адамның басына қонатын бақ емес, басшылық мансап тек жаратылысынан бойындағы қасиеті өте тамаша, абзал адамдарға, яғни жандары әрекетшіл ақыл-парасатпен бірге біткен адамдарға ғана тән деп басшы болуға лайықты адам туралы пайымдайды. Әл-Фараби "Жан туралы" деп Аристотельдің кітабын айтып отыр.

33. Ақл фа 'аль - "әрекетшіл ақыл-парасат", ай сферасына сәйкес дүниежүзілік, космостық ақыл-парасат. Адамның ақыл-парасаты потенциялық сатыдан бастап, жүре келе пайда болатын ақыл-парасатқа қарай барлық адам бірдей және ортақ деп танитын Александр Афродизийскийдің "әрекетшіл ақыл-парасатына" жақын. Әл-Фараби. Әлеуметтік этикалық трактаттар. Алматы. 1975 ж.

34. Уахийун - "уахи", Алланың тарапынан Жәбірәйл періште арқылы тек пайғамбарларға келетін ашық хабар. Әл-Фараби осы арада философиямен шариғатты келтіріп отыр, яғни философты пайғамбар мен теңеп ол екеуінің араларын бір-біріне жақындату әрекеті байқалады. Себебі, пайғамбар әрекетшіл ақыл-парасаттың арқасында Алламен байланысуы арқылы анық білімді үйренеді. Дәл осындай теңеуді ибн Рушд өзінің "Дін және философия арақатынасы турасында шешім шығаратын сөз" атты трактатында Алла тарапынан келген "елші" мен халық арасынан шыққан "данагөйді" қатар қояды. Сөйтіп, пайғамбарлық миссия мен философиялық даналық түсініктерін бір - біріне жақындату әрекетін жасаған.

35. Науабши - "ақылы жетілмеген адам". Адамдардың бұл түрі кез келген мемлекетте өмір сүреді. Бұлар ыдырып жүргендіктен шын бақытқа жетуге мүмкіндіктері жоқ индивидтер. Әл-Фараби бұлардың қоғамдағы рөлін арам шөппен теңейді: "Қалалардағы мұндай индивидтер - бидайдың арасындағы қара тастар, егіндік жердегі дөңбек тастар немесе егіндегі және бау-бақшадағы арам шөптер тәрізді". Себебі Ұлы ойшыл олар жаратылысынан хайуан тәріздес адамдар. Олар қала тұрғындары болып табылмайды. Олардың ішінде қайсыбірі мал тәріздес, басқа біреулері жабайы аң тәрізді, енді қайсыбіреулері жыртқыш хайуан тәріздес екенін айтады.

36. Мәдинату тагал-луб - "мансапқор қала", әл-иджтимаг әт-тагал- луб - "мансапқор қоғам". Әл-Фараби мансапқор қаланы үш түрге бөліп қарайды: мансапқорлық тұрғындарының бәріне тән болатын қалалар, мансапқорлық тұрғындардың жартысына тән болатын қалалар және мансапқорлық тек бірінші басшыға ғана тән қала. Мансапқорлық тұрғындарының бәріне тән болатын қалаларға келетін болсақ, қаладағы тұрғын адамдарының бәрі мансапқорлық мақсатының төңірегінде бір ауыздан біріккен болуы керек. Мансапқорлық тұрғындардың жартысына тән болатын қалаға келетін болсақ, қала тұрғындарының жартысы ғана жеңіс үшін қан төгу мен малға ие болуды қалайды. Енді мансапқорлық тек бірінші басшыға ғана тән қалаға келсек, бірінші басшы мынадай қасиеттерге ие болады: табандылық, тайсалмаушылық, аяусыз қаталдық, өр кеуделік, ішіп-жеуге мешкейлік, құштарлықта барлық игілікке ие болып алу да, зорлап та, бағындырып та барлығын жеңуге талпынуда ешбір қанағатсыздықты білмеу. Оның барлық халқы сол жалғыздың не тілесе соны істейтін құлдары, олардың өзімдікі дейтін түгі жоқ, олар бірінші басшының жәбір шеккен, бағынышқа душар болған құлдары болады. Бұлардың кейбіреуі сол үшін жер өңдейді, басқа біреулері сауда-саттық жасайды, ал әкім болса бір ғана мақсатты көздейді, ол мақсат - басқалардың бәрінің өзіне бағынышты болуы, өзі үстем болып басқалардың зәбір шеккенін көру.

37. Мәдинату әл-иджтимагия - "ұжымды қала". Мұның тұрғындары біріне-бірі тең. Бұлардың заңдары жеке адамдардың ешқайсысына ешбір артықшылық жасамайды. Бұлардың біріне - бірінің және басқа қалалардың тұрғындарының билік жүргізуге олардың бәрінің бостандығын асыра түсуді көздейді. Барлық осы қалаларды өз бойында біріктіретін бұл қалада пасықтық пен абзалдық ұштасып отырады, өзіміз жоғарыда атап өткендей, басшылықтың қандайы болса да кездеседі. Бұлардың басшылары бағыныштыларының еркіне бағынады. Оларда кімде-кім қала тұрғындарына еркіндік берсе, кімде-кім солардың тілегін, талабын қанағаттандырса, олардың осы еркіндігін қорғаса және солардың бір-біріне және дұшпандарына деген алуан түрлі тілек-талаптарын орындап. Олар бағынатын ең қадірменді, ең лайықты адам осындай болады. Ал бұлардың басқа басшылары өз қол астындағы тұрғындардың қалауы мен талабына сәйкес игіліктерді тауып бере отырып, өздері сол тұрғындарымен тең дәрежеде болады, осынысы үшін қала тұрғындары бұлардың сіңірген еңбегіне лайық құрмет көрсетеді, мал-мүлік сыйлайды.

Бақыт жолын сілтеу

1. Түпнұсқада бұл шығарма "Китаб ат-тан-бих'ала сабил ас-са'ада" - "Бақыт жолын сілтеу" деп аталған. Алайда, бұл трактаттың мазмұны этикалық мәселелермен ғана шектелмейді, мұнда ғылымдар классификациясы және логика мәселелері қаралады. Көптеген басқа да шығармалары сияқты бұл трактаттың да жазылған жылы дәл белгісіз, бірақ, бұл әл -Фарабидің шығармаларының ертеректе жазылғандарының бірі болуы әбден ықтимал. Осы жорамалға келгенде біз мынаған сүйенеміз: бұл трактатта әл - Фарабидің ғылымдар классификациясы Аристотельдің осындай классификациясына дәлме-дәл келеді, ал өзінің "Ғылымдар классификациясы туралы сөз" деген кейініректе жазған шығармасында ол өз классификациясын жасайды; мұнда тіл мен логика жайлы ғылым алдыңғы орынға шығады, ал метафизикаға соңғы орындардың бірін қалдырады.

2. Осы арада араб текстінде қате кеткен. "Бақыт осының өзі үшін артықша орынға қойылмайды, ешқашан да - басқа үшін емес" контекстке қайшы келеді. Мағынасына мұны былай деп оқу керек: "Бақыт осының өзі үшін артықша саналады....

3. Са'ада - "бақыт". Хайр - "игілік", "Әл-Фараби бойынша, бақыт дегеніміз адамның қолы жетуіне қабілеті келетін ең жоғарғы игілік. Оған "білім мен әрекеттің" арқасында ғана жетуге болады. Егер адам қайырымдылықтың не екенін білсе ғана бақыттың не екенін түсіне алады. Тек қайырымды мемлекетте ғана адам бақытқа, жетуге қабілетті.

4. Ирада - кең мағынасында "ерік". Аристотель бойынша, "ақыл-парасатты ерік" -"Сезімдік ерік" - ореон Ихтийар - еркімен таңдау. Әл-Фараби бұл арада еріктің ең мәнді көрінісі еркіндік болып табылады, еркіндік болған жерде адам сезімдік және рухани тілектерінің арасынан бірін таңдай алады дейтін Аристотельдің қағидасын баяндап отыр. Алғашында еркімен таңдаудың предметі болған нәрсе жүре келе мінездің қажетті белгісіне айналады.

5. Ауарид ан-нафс - "жан аффектілері", грекше тгаөт]. Басқа сөзбен айтқанда, эмоциялар: құмарлық, ашу, қорқыныш, рақат, күйініш және т. б. Қараңыз: Аристотель. "Никомах этикасы". СПБ., 1908, II кітап, § 4,28-бет.

6. Хұлқ - "құлық","мінез", 'ада - "әдет", грекше е0о<;. Сірә, грек тілінде осы сөздердің ұқсастығына сүйеніп, Аристотель этикалық қайырымшылдық әдеттің аркасында туады деп есептеген болуға тиіс, ("Никомах этикасы", II кітап, 1, 23-бет). Әдеттің атқаратын ролін мойындай отырып, әл - Фараби сондай-ақ туасы болатын нышандар мен адамгершілік туралы айтады.

7. Бәлкім, осы жерде араб текстінде қате кеткен болу керек. Араб тілінде ба'а деген сөз жоқ. Мағынасына қарағанда бұл жерге бах - "құмарту", "жыныстық елігу" деген сөз тура келеді. "Азаматтық саясат" деген кітапта бұл сөз контексте әлденеше рет кездеседі.

8. Илм уа'амал - сөзбе-сөз алғанда "білім мен амал". Ал, айтайын дегені теория мен практика. Антик заманының дәстүріне сәйкес әл - Фараби ғылымдарды теориялық және практикалық деп бөледі.

9. "Өнердің" үш түрі туралы айтқанда (араб тілдес философтар "ғылым", грекше мен "өнердің", гр. TEXVT| расына айқын шек қоймайды) әл - Фараби ғылымды Аристотельдің практикалық, теориялық және творчестволық деп бөліп қарауын айтып отыруы әбден ықтимал.

10. Фәлсафа - бұл гректің "философия" деген сөзінің арабша транскрипциясы. Бұған нағыз арабша хикма - "даналық", грекше аофіа, деген сөз тура келеді, бірақ соңғының мағынасы анағүрлым кең. Әл-Фарабидің түсіндіруінде, философия дегеніміз - ғылымдар жиынтығы. Философия барлық адамзат даналығын қамтиды.

11. Фалсафа назарийа - "теориялық философия".

Фалсафа 'амалийа-"практикалық философия". Бұл трактатта әл - Фараби философияны негізгі екі бөлікке бөледі: "теориялық философия", мұның мақсаты - ақиқатты тану және "практикалық философия, мұның мақсаты - игілікке жету. "Теориялық философия" ғалымдардың үш түрін: математиканы, физиканы және метафизиканы қамтиды. "Практикалық философия" этика мен саясатты қамтиды. Ғылымдарды бұлай жіктеу Аристотельдің классификацясына дәлме-дәл келеді.

12. Сина 'ағ ал-мантик -"логика өнері". "Логика" гр. Бүгінгі деген термин Аристотельдің сөздігінде жоқ. Бұл сөзді Аристотельдің комментаторлары Xoyoq - "сөз", "ой" деген сөзден шығарып жасаған. Арабтың мантик - "логика" деген термині нутк - "сөз", "ой" деген сезден туған. Сонымен, арабтың мантик деген сөзі гректің А.оүінт) - "логика"- деген сөзінің сөзбе-сөз аудармасы болып табылады.

13. 'ақл - "ақыл-парасат". Бұл термин араб тіліндегі философияда интеллектіні, парасатты, ақылды, тапқырлықты көрсету үшін қолданылады және грекше vow;, cppov ақ деген сөздердің баламасы болады. "Ақыл-парасат" деген сөздің түрлі мағынасына талдау әл -Фарабидің "Философиялық трактаттар" деген кітабындағы "Интеллект" деген [сөздің] мағыналары туралы "Екінші ұстаз әл - Фарабидің пікірлеріне" ескертпелерінде берілген.

14. Нутк - "сөз", грекше Xoyoq. Араби тілдегі философияда нутк термин! сыртқы, (яғни дыбыспен айтылған) сез ретінде де және ішкі (ақыл-ой зердесімен айтылған) сөз ретінде де қолданылады. Араби тілдегі философияда ойдың сыртқы айтылуы болып табылатын сөз бен ойдың арасында үлкен айырмашылық көрмеген.

15. 'Улум машхура - "белгілі білімдер", 'ауа' ил мута'арифа - "жаппай қабылданған негіздер". Бұл арада аксиомалар туралы айтылып отыр. Бұл терминдер грекше apxcu, тарсота, акаца деген сөздердің баламасы. Әл - Фараби бойынша, жүре келе пайда болған білімнен басқа туа біткен, априорийлық білімдер болады. Мысалы "тұтас бөлшектен үлкен" деген сияқты. Бұлар "ақыл-парасаттың" әрекетінен тікелей "туып", ой қорытындысы жолымен сезімдік мәліметтердің негізінде жасалатын таным шарты болып табылады. Мұндай қорытынды идеализмге орын беру еді.

16. Бұл арада әңгіме Порфирийдің "Эйсагогы" туралы болып отыр.

Бақытқа жету жайында

1. "Китаб тахсиль ас-са'ада" - "Бақытқа жету жайында" деп аталатын бұл трактат казак тілінде екінші мәрте жарық көріп отыр. Бірінші мәрте Әл - Фараби. Әлеуметтік - этикалық трактаттар. А., 1975, 295-372-6. Алайда, бұл аударманың өздік ерекшелігі сонда, араб тіліндегі нұсқадан тікелей казак тіліне алғаш рет аударылып отыр. Бұл екі аударманың арасындағы мағыналық тұрғыдағы айырмашылықтарды сіз Әл-Фараби. Бақытқа жету жайында // 2004. № 1. 42-47-6. оқи аласыз.

Бұл аударманың жалпы ерекшелігін айтар болсақ, мұнда, яғни осы аудармада кітаптың бөлімдері пайда болды, әр бөлімнің тақырыпшалары құралды, кітаптың мазмұны қалыптасты және трактаттың арнайы арабша - қазақша қысқаша түсіндірме сөздігі жасалды десек болады.

Трактат араб тіліндегі Эли Бумильхам әзірлеген, Әл-Фараби. Китаб тахсиль ас-са'ада. Бейрут. Дар-уа мактабату әл-һиляль. 1995 ж. негізінде аударылды. Әрине, аударма барысында жоғарыда аталған. Әл-Фараби. Әлеуметтік - этикалық трактаттар. А., 1975,295-372-6. аудармашыға жанындағы жолдасы ретінде көптеген септігін тигізді.

Трактат араб тілінде бірнеше рет жарық көрген. Олардың ең алғашқылары: Хайдарабад. 1926 ж., Бейрут. 1981 ж. т.б. Сондай-ақ, трактат қолжазба ретінде бірнеше жерде сақталған, атап айтар болсақ; Донишке 3/2110, Кітаптар сарайы 120,420 философия. Машкет 10/240, Табғу сарайы, аманат қазынасы 11/1730 және Британия музейі, Add. 7518 Rich.

Трактаттың араб тіліндегі нұсқасын әзірлеген Әли Бумильхамның кіріспеде айтқан мынау сөздерін сіздердің назарларыңызға ұсынғанды жөн көрдік. Себебі, бұл кісі өте қызық әрі маңызды пікір айтады:

Кітаптың кіріспесін қорытынды сөзімен ашайық. Бұлай деп айтуымыз әл - Фараби кітаптың соңғы тақырыпшасында былай деген:"... философия бізге гректер Платон мен Аристотельден келген. Олардың әрқайсысы бізге философияны беріп қана қойған жоқ, сонымен қатар оған апаратын жолды да, оның құлдырап, ғайып болған кезінде оны жасау жолында көрсетіп береді. Біз ең алдымен Платонның философиясын және мұның сатыларын баяндаудан бастаймыз. Біз Платон философиясының бірінші бөліміне кірісеміз, онан соң рет-ретімен жүріп отырып, оның философиясының соңғы бөліміне жетеміз. Кейін Аристотель ұсынған философия жөнінде де біз осылай жасаймыз. Біз оның да философиясының бірінші бөлімінен бастаймыз. Бұдан айқын көрініп отырған нәрсе -олардың бізге берген тәліміндегі мақсаттың бір екендігі. Олардың екеуі де бәз баяғы бір философияны - Платонның философиясы мен оның бөлімдерін, бөлімдерінің сатыларын бастан-аяқ баяндап беруге тырысқан.

Бұл біздің осы кітаптан тапқан ең соңғы нәрсеміз. "Осы белімде әл - Фараби философияның даму сатысын, өркендеуін және тоқырауға ұшырауы мен арабтарға гректерден сирянилер арқылы келу жолын баяндайды.

Әл-Фараби еңбегінде философияны, метафизиканы, саясатты т.б. ғылымдардың құрылымын қарастырды. Жалпы кітапта ғылымдардың құрылымдары мен оларға жету жолдары кеңінен айтылғанымен кітаптың тақырыбы "Бақытқа жету жайында" сөз аз болады. Осы арада "Егер шынымен солай болса, онда әл - Фараби неге кітапты басқаша атамады?", - деген сұрақ туады. Кітаптың атауы шартты түрде ғана қойылса керек. Кітапқа мұндай атаудың кім бергені тағы белгісіз, бірақ әл - Фарабидің кітапты "Бақытқа жету жайында" деп атамағаны анық, себебі, оның замандасы ибн Надим келтірген Фарабидің еңбектерінің арасында мұндай кітап жоқ.

Сондай-ақ, ибн Әби Усибға және Сағид әл-Әндәлусилер көрсеткен "Ескі аудармалар" кітаптарының тізімінде де мұндай кітап кездеспейді. Кітап "Бақытқа жету жайында" деген атаумен 1345 (мұсылман жыл санауымен) Үндістанда Хайдарабад қаласында басылып шыққан.

Осыған орай айтарымыз бұл кітап әуел баста бір жеке кітап болмаған. Кітап әл -Фарабидің ескі кітаптарының тізімінде кездесетін Платон мен Аристотель философияларының бірлігіне қатысты жазылған еңбек болса керек. Айтылған сөзге дәлелі ретінде әл - Фарабидің сөздерін келтірсек болады: "...Платонның философиясын және мұның сатыларын баяндаудан бастаймыз. Платон философиясының бірінші бөліміне кірісеміз, онан соң рет-ретімен жүріп отырып, оның философиясының соңғы бөліміне жетеміз.

Кейін, Аристотель ұсынған философия жөнінде де біз осылай жасаймыз. Біз оның да философиясының бірінші бөлімінен бастаймыз. Бұдан айқын көрініп отырған нәрсе -олардың бізге берген тәліміндегі мақсаттың бір екендігі.

Осы айтылған мәселе төңірегінде Розенталь немесе Штраус сияқты шығыстанушыларда ой қозғаған.

Аталмыш енбекті көшірген (қолжазбадан қағазға түсірген) кісі де кітапты қағазға толық түсіргендігі турасында да анық хабар бермеген, тек қана: "Бұл, біз осы кітаптан тапқан ең соңғы нәрсеміз", - деген.

Егер бұл сөйлемнің төркініне бойласаңыз, онда кітап бірнеше бөлімдерден тұратынын немесе кітап толық жазылмағанын байқайсыз, яғни көшіруші кісінің қолындағы барымен ғана қанағаттанғанын түсінесіз. Әл-Фарабидің бізге жеткен қолжазбаларының ішінде кейбірі толық емес немесе бір бөліктерінің тіпті жоқ екенін анық білеміз.

Сөйтіп, әл - Фарабидің еңбектерін қағазға түсіруші кісінің бір бөліктерін алып оларға мазмұнына қарай атау беріп, дербес кітап қылып жіберіп отырған болуы да әбден мүмкін. Осы сияқты құбылыстар әл - Фарабидің еңбектері мен олардың мазмұндамаларында көрініс тапса керек.

Кітапта қаралған мәселелерге байланысты еңбекті алты бөлімге бөлуге болады. Бірінші белімде теориялық ғылымдар турасында айтылады, оларды әл - Фараби теориялық ізгіліктер деп атайды: "Теориялық ізгіліктер дегеніміздің түпкі мақсаты - өмірде бар нәрселерді рационалды қамтып және сонымен ғана кез жеткізетін білімдер". Бұл білімдер ақылдағы мәліметтер арқылы қалыптасады. Ол үшін дене күшін сарп етіп іс-әрекет жасаудың қажеті жоқ сол себепті, бұлар практикалық емес теориялық білімдер деп аталады.

Теориялық білімдер екі белімге бөлінеді: алғашқы білімдер мен үйрену арқылы келетін білімдер.

Алғашқы білімдер - адам әуел бастан көңіліне тоқыған білімдер. Адам олардың қалайша және қайдан пайда болғанын андамай да қалады. Олардың ішінде тексеру, зерттеу, үйрену және оқу арқылы келетін ғылымдары да бар. Сондай-ақ, олар болмыс және білім бастамалары, ал болмыс бастамалары дегеніміз төртеу; форма, материя, қозғаушы (әрекет етуші, себеп), және мақсат.

Үйрену арқылы келетін білімдер - математика, табиғат туралы ғылым, метафизика ғылымы мен азаматтық ғылым. Математиканы әл - Фараби: "Сан мен шаманы қамтитын ғылым - математика. Ол саны бар шамаларды зерттейді, санның арқасында болатын барлық қасиеттері тұрғысынан осы шамаларды: аумағын, реттілігін, үйлесімділігін, жүйелілігін қарастырады.

Математика ғылымы - арифметика, астраномия, музыка ғылымына, салмақтарды өлшейтін ғылымдарға бөлінеді. Математика өзі зерттеп отырған нәрселердің бастамасы емес және оның арқа сүйеп талпынатын мақсаты "бұл өмірде бар ма" және "бұл неліктен" дегенді танып білу. Әл-Фараби әуелі математикадан бастау керектігін айтады. Кейін, көңілге тоқуға болатын нәрселерден бастап, көңілге тоқу үшін материяны сәл ғана қажет ететін нәрсеге көшіп, онан соң ақыл-оймен пайымдау үшін материясы көбірек нәрселерге көшеді.

Табиғат туралы ғылым - денелерді, денелерді құрайтын заттарды қарастырады. Бұларды атап айтқанда: аспан денелері, жер, су, ауа от, бу және жердің бетімен қойнауындағы тастар мен минералдар, өсімдіктер, парасатты хайуандар мен парасатты жандар. Бұл тарауда әл - Фараби зерттеушінің зерттеу барысында хайуандар болмысының бастамаларын тексере келіп жан жүйесін қарастыруға шақырады.

Табиғат туралы ғылым бөлімінен соң метафизика ғылымы басталады. Мұнда ойшыл зерттеушінің физиканың артында тұратын болмыстарды зерттеуге кірісетінін айтады. Зерттеуші метафизикада қолайлы келетін бірінші алғышарттарды оқып-үйренудің бастамалары етеді, онан соң физика дәлелдеген қағидаларды жоғарыда айтылған тәртіппен осы тектегі оқып - Фараби зерттеушіге өмірдегі осы тектес заттардың әрбіріне барып жетуін айтады.

Сөйтіп, осындай тәртіппен бірінші бөлімді азаматтық саясат аяқтайды. Келесі бөлім этикалық ізгіліктерден құралады. Үшінші бөлімде әл - Фараби ойшылдық ізгіліктер турасында әңгіме өрбітеді. Төртінші бөлім ізгілік дәрежелері мен ондағы табиғаттың алатын орны деп аталады. Бесінші бөлім үйрету мен тәрбиелеу, алтыншы бөлім философия ғылымына арналып мынадай тақырыптардан құралады; философия және дін, шын философ және Платон мен Аристотель философиялары.

2. Фазаилъ назария - "теориялық ізгіліктер"; фазаиль фикрия - "ойшылдық ізгіліктер", фазаиль хульқия - "этикалық ізгіліктер", санаат амалия - "практикалық өнерлер". Адамның өмірінде басты мақсат - ең жоғары бақытқа жету үшін осылар қажет. Салыстырыңыз Аристотель. "Никомах этикасы", VI кітап § 2; X кітап, § 7. Әл-Фараби. Әлеуметтік -этикалық трактаттар. А., 1975.414-6.

3. Улум ула - "алғашқы білімдер", адам әуел бастан көңіліне тоқыған білімдер. Адам олардың қалайша және қайдан пайда болғанын ол білмей де қалады. Алғашқы білімдердің ішінде ойлау, тексеру, зерттеу, үйрену және оқу арқылы келетін білімдер де бар. Муқадцимат әууаль - "бірінші алғышарттар", мұнда аксиомалар жайында айтылып отыр. Әл-Фараби бойынша, жүре келе пайда болған білімнен басқа туа біткен, априорлық білімдер болады. Мысалы, "тұтас, бөлшектен үлкен" деген сияқты. Бұлар ақыл-парасаттың әрекетінен тікелей "туып", ой - қорытындысы жолымен сезімдік мәліметтердің негізінде жасалатын таным шарты болып табылады.

4. Аристотель сияқты әл - Фараби де тек анық білім ғана ғылымның міндеті бола алады деп есептейді, ол анық білімді пікірмен сенімнен айыра біледі, яғни ретімен айтқанда адамда әулі сенім болады. Оның арқасында зерттей келіп өзінің (бір нәрсе туралы) пікірі қалыптасады, сонан соң ғана анық

Осыған орай айтарымыз бұл кітап әуел баста бір жеке кітап болмаған. Кітап әл -Фарабидің ескі кітаптарының тізімінде кездесетін Платон мен Аристотель философияларының бірлігіне қатысты жазылған еңбек болса керек. Айтылған сөзге дәлелі ретінде әл - Фарабидің сөздерін келтірсек болады: "...Платонның философиясын және мұның сатыларын баяндаудан бастаймыз. Платон философиясының бірінші бөліміне кірісеміз, онан соң рет-ретімен жүріп отырып, оның философиясының соңғы бөліміне жетеміз.

Кейін, Аристотель ұсынған философия жөнінде де біз осылай жасаймыз. Біз оның да философиясының бірінші бөлімінен бастаймыз. Бұдан айқын көрініп отырған нәрсе -олардың бізге берген тәліміндегі мақсаттың бір екендігі.

Осы айтылған мәселе төңірегінде Розенталь немесе Штраус сияқты шығыстанушыларда ой қозғаған.

Аталмыш еңбекті көшірген (қолжазбадан қағазға түсірген) кісі де кітапты қағазға толық түсіргендігі турасында да анық хабар бермеген, тек қана: "Бұл, біз осы кітаптан тапқан ең соңғы нәрсеміз", - деген.

Егер бұл сөйлемнің төркініне бойласаңыз, онда кітап бірнеше бөлімдерден тұратынын немесе кітап толық жазылмағанын байқайсыз, яғни көшіруші кісінің қолындағы барымен ғана қанағаттанғанын түсінесіз. Әл-Фарабидің бізге жеткен қолжазбаларының ішінде кейбірі толық емес немесе бір бөліктерінің тіпті жоқ екенін анық білеміз.

Сөйтіп, әл - Фарабидің еңбектерін қағазға түсіруші кісінің бір бөліктерін алып оларға мазмұнына қарай атау беріп, дербес кітап қылып жіберіп отырған болуы да әбден мүмкін. Осы сияқты құбылыстар әл - Фарабидің еңбектері мен олардың мазмұндамаларында көрініс тапса керек.

Кітапта қаралған мәселелерге байланысты еңбекті алты бөлімге бөлуге болады. Бірінші бөлімде теориялық ғылымдар турасында айтылады, оларды әл - Фараби теориялық ізгіліктер деп атайды: "Теориялық ізгіліктер дегеніміздің түпкі мақсаты - өмірде бар нәрселерді рационалды қамтып және сонымен ғана көз жеткізетін білімдер". Бұл білімдер ақылдағы мәліметтер арқылы қалыптасады. Ол үшін дене күшін сарп етіп іс-әрекет жасаудың қажеті жоқ сол себепті, бұлар практикалық емес теориялық білімдер деп аталады.

Теориялық білімдер екі бөлімге бөлінеді: алғашқы білімдер мен үйрену арқылы келетін білімдер.

Алғашқы білімдер - адам әуел бастан көңіліне тоқыған білімдер. Адам олардың қалайша және қайдан пайда болғанын андамай да қалады. Олардың ішінде тексеру, зерттеу, үйрену және оқу арқылы келетін ғылымдары да бар. Сондай-ақ, олар болмыс және білім бастамалары, ал болмыс бастамалары дегеніміз төртеу; форма, материя, қозғаушы (әрекет етуші, себеп), және мақсат.

Үйрену арқылы келетін білімдер - математика, табиғат туралы ғылым, метафизика ғылымы мен азаматтық ғылым. Математиканы әл - Фараби: "Сан мен шаманы қамтитын ғылым - математика. Ол саны бар шамаларды зерттейді, санның аркасында болатын барлық қасиеттері тұрғысынан осы шамаларды: аумағын, реттілігін, үйлесімділігін, жүйелілігін қарастырады.

Математика ғылымы - арифметика, астраномия, музыка ғылымына, салмақтарды өлшейтін ғылымдарға бөлінеді. Математика езі зерттеп отырған нәрселердің бастамасы емес және оның арқа сүйеп талпынатын мақсаты "бұл өмірде бар ма" және "бұл неліктен" дегенді танып білу. Әл-Фараби әуелі математикадан бастау керектігін айтады. Кейін, көңілге тоқуға болатын нәрселерден бастап, көңілге тоқу үшін материяны сәл ғана қажет ететін нәрсеге көшіп, онан соң ақыл-оймен пайымдау үшін материясы көбірек нәрселерге көшеді.

Табиғат туралы ғылым - денелерді, денелерді құрайтын заттарды қарастырады. Бұларды атап айтқанда: аспан денелері, жер, су, ауа от, бу және жердің бетімен қойнауындағы тастар мен минералдар, өсімдіктер, парасатты хайуандар мен парасатты жандар. Бұл тарауда әл - Фараби зерттеушінің зерттеу барысында хайуандар болмысының бастамаларын тексере келіп жан жүйесін қарастыруға шақырады.

Табиғат туралы ғылым бөлімінен соң метафизика ғылымы басталады. Мұнда ойшыл зерттеушінің физиканың артында тұратын болмыстарды зерттеуге кірісетінін айтады. Зерттеуші метафизикада қолайлы келетін бірінші алғышарттарды оқып-үйренудің бастамалары етеді, онан соң физика дәлелдеген қағидаларды жоғарыда айтылған тәртіппен осы тектегі оқып - Фараби зерттеушіге өмірдегі осы тектес заттардың әрбіріне барып жетуін айтады.

Сөйтіп, осындай тәртіппен бірінші бөлімді азаматтық саясат аяқтайды. Келесі бөлім этикалық ізгіліктерден құралады. Үшінші бөлімде әл - Фараби ойшылдық ізгіліктер турасында әңгіме өрбітеді. Төртінші бөлім ізгілік дәрежелері мен ондағы табиғаттың алатын орны деп аталады. Бесінші бөлім үйрету мен тәрбиелеу, алтыншы бөлім философия ғылымына арналып мынадай тақырыптардан құралады; философия және дін, шын философ және Платон мен Аристотель философиялары.

2. Фазаилъ назария - "теориялық ізгіліктер"; фазаиль фикрия - "ойшылдық ізгіліктер", фазаиль хульқия - "этикалық ізгіліктер", санаат амалия - "практикалық өнерлер". Адамның өмірінде басты мақсат - ең жоғары бақытқа жету үшін осылар қажет. Салыстырыңыз Аристотель. "Никомах этикасы", VI кітап § 2; X кітап, § 7. Әл-Фараби. Әлеуметтік – этикалық трактаттар. А., 1975.414-6.

3. Улум ула - "алғашқы білімдер", адам әуел бастан көңіліне тоқыған білімдер. Адам олардың қалайша және қайдан пайда болғанын ол білмей де қалады. Алғашқы білімдердің ішінде ойлау, тексеру, зерттеу, үйрену және оқу арқылы келетін білімдер де бар. Муқадцимат әууаль - "бірінші алғышарттар", мұнда аксиомалар жайында айтылып отыр. Әл-Фараби бойынша, жүре келе пайда болған білімнен басқа туа біткен, априорлық білімдер болады. Мысалы, "тұтас, бөлшектен үлкен" деген сияқты. Бұлар ақыл-парасаттың әрекетінен тікелей "туып", ой - қорытындысы жолымен сезімдік мәліметтердің негізінде жасалатын таным шарты болып табылады.

4. Аристотель сияқты әл - Фараби де тек анық білім ғана ғылымның міндеті бола алады деп есептейді, ол анық білімді пікірмен сенімнен айыра біледі, яғни ретімен айтқанда адамда әулі сенім болады. Оның арқасында зерттей келіп өзінің (бір нәрсе туралы) пікірі қалыптасады, сонан соң ғана анық білім келеді. Анық білім дегеніміз - ешкімнің де күмәні мен таласын тудырмайтын білім.

5. Иақин - ешкімнің күмәнін тудырмайтын анық білім. № 4 түсіндірмеге қараңыз. Зан-нун - жорамал білім, бәлкім дұрыс болмауы ықтималы да бар. Джубран Масғуд. Райд ат-Туллаб. Бейрут, 1986.

Ғалымдар білімнің бұл түріне аса маңыз бермеген. Себебі, бұл білімнің ешбір негізі болмауы мүмкін. Сондықтан әл - Фараби осы еңбегінде "иақин" анық білімнен "зан-нун" жорамал білімді айырып отырады.

6. Антикалық дәстүрге сәйкес әл - Фараби оқып-үйренудің бастамалары болмыс бастамалары мен сәйкес келеді; болмыстың дәлелдемесі алғашқы білімдерге байланысты, егер ол "бұл өмірде бар ма" дегенді білдірумен катар "мұның болуы неліктен" дегенді білдіретін болса, "бұл неліктен" дегеннің дәлелдемесі деп атаған, яғни (бір нәрсе туралы анықтамаға) сол нәрсенің болуы ғана емес, оның болу себептері де кіруге тиіс деп талап еткен және тек дәлелдеме ғана себептің мәнісін түсіндіре алмақшы деген.

Әл-Фарабидің айтуынша егер аталған қағидалар мен шарттар жаратылыстағы нәрселердің қайсыбір тегіне қатысты мағлұматтар осы тектес болмысты танып білуіміз үшін себептері болып, олардың қайсыбірінің болмысының себептері болмаса, онда осы текке [түрге] қатысты оқу-білімінің бастамасы болмыстың бастамасына сәйкес келмейді.

7. "Болмыстың бастамасы төртеу: зат "не", "неліктен", және "қалай" өмір сүреді...". Мұнда Аристотельдегі табиғи болмыстың мынадай төрт түрлі себебі талданған; материя, форма, мақсат және қозғаушы күш. Араби тілдес философтар соңғысын "әрекет етуші себеп" деп атайды. Бұл кітапта осы атаулар мынадай болып аталады, сура - форма, әл-мадда -материя, әл-фағил - қозғаушы-Туллаб. Бейрут, 1986 (арабша түсіндірме сөздігі).

8. Әл - Фарабише, әрбір ғылым өзінің тегімен байланысты және өздігінен белгілі бірлікте болады. Сондықтан бір ғылымнан екінші ғылымға, бір тектен екінші текке аттап өту ешбір мүмкін емес. Ал егер зерттеушіге төрт бастаманың бәрі де белгілі болса, онда ол бұлардың тек кейбіреулерімен ғана шектелмей олардың барлығын түгел қамтып зерттейді. Егер ол білімге төрт [бастаманың] бәрі бірдей тән болмаса, онда ол осы бастамалардың.саны үшеу ме, екеу ме, әлде біреу ме, соны анықтауға тырысады, бұл ретте ол бұл тектің ен бергі бастамаларымен шектелмеуі тиіс, кайта бұл бастамалардың бастамаларын және [бұл бастамалардың] бастамаларының бастамаларын анықтауға тырысуы керек, сөйтіп, осы текте өзі анықтаған ең арғы бастамаларға жеткенше тоқтамай жалғастырады.

9. Кез келген бір заттың болмысын анықтау және дәлелдеу керек. Ал "болмыстың себептері" деп әл - Фараби әлгі бар болған заттың болу себептерін айқындауды айтады. Егер осы бастаманың басқа бір бастамасы болса, онда зерттеуші әлгі [бірінші] бастаманы түсіндіру үшін мұны да пайдаланады, сонда бұдан бұрынғы [екінші] бастама зерттеушіге болмыс жөнінде білім береді. Бұл білім екі түрлі пайда береді: біріншісі, ол зерттеушіге өзінің болмысы жөнінде білім берсе, ал екінші жағынан, өзінің болмысы жөнінде де, оз болмысының себептері жөнінде де білім береді дейді ойшыл.

10. "Шама" сөзі түпнұсқада "аль-агзам". Араб тіліндегі бұл сөзді әл - Фараби сөз "аль-аджсам", "аль-ашкаль", "аль-аузағ" және "ан-низам" деп те қолданады. Яғни "шама" сөзі өз ішінде денелер, кескін, өлшем және жүйелілік деген ұғымдарды да қамтиды. Әл-Фараби "сан мен шаманы" өмірдегі заттардың зерттелуін, адам ақыл-ойының ауытқуы мен абыржуынан оп-оңай құтқаратын бірінші тек - дейді.

11.Әл-Фараби математиканы өмірде бір заттардың бірінші тегі деп есептейді де, зерттеуді осыдан бастау керек, өйткені бұл осы заттың не екендігі жөнінде де, мұның не себепті бар болатыны жөнінде де бір мезгілде мағлұмат беретін ғылым деп есептейді. Себебі, зерттеуші санның арқасында болатын барлық қасиеттері тұрғысынан осы шамаларды: аумағын, реттілігін, үйлесімділігін, жүйелілігін қарастырады.

12. Математика ғылымы өмірдегі сан мен шамалар ретіндегі нәрсе біткенді қамту мақсатын көздейді де және төмендегі ғылымдардан құралады: оптика ғылымы, астраномия ғылымы, музыка ғылымы, салмақ жайындағы ғылым және шебер тәсілдер жайлы ғылым (механика).

13. Әл-Фараби формальды себепті ғана зерттейтін математикадан бастап, болмыстың барлық төрт түрлі себебін зерттейтін табиғи құбылыстарға дейінгі танымның бүкіл барысын ой елегінен өткізеді. Әл-Фараби. Әлеуметтік - этикалық трактаттар. Алматы, 1975. 415-6.

14. Табиғат туралы ғылым - дүние өз құшағына алған заттарды қарастырады: денелер, денелердегі заттар, дүниені құрайтын дене тектері (түрлері) және сезіммен қабылданатын заттар тектері, аспан денелері, жер, су, ауа, от, пайдалы қазбалар, адам, жануар және өсімдік әлемдері. Зерттеуші ғылымның бұл түрінде езі алғашқы білімнен алған білімдерді қарастыруға және өзінің білуінше бұл ғылымда оқу білімінің бастамасы боларлық барлық нәрсені қамтуға тиіс. Сондай-ақ, ол денелерді, денелердегі заттарды, дүниені құрайтын дене тектерін т.б. дүниедегі заттарды қарастырады.

15. "Табиғи пәндердің әрбір тегі жайындағы оқып-үйренудің бастамалары олардың болмысының бастамалары жөніндегі келесі заттар болып табылады. Осы тек болмысының бастамалары оқып - білу бастамалары болмысының себептері болады", - деп әл - Фараби оқып үйрену бастамалары болмыс бастамаларымен пара-пар деген пікірін қайталап айтады. Себебі, оқып үйрену бастамаларынан болмыс бастамаларына ден қояр болсақ, онда болмыстың бастамалары белгілі болады. Бірақ, ойшыл болмыс бастамаларын оқып -үйрену бастамаларынан бұрын тұратынын әсте естен шығармау керектігін де ескертіп айтады.

16. Бұл еңбегінде әл - Фараби кәмелеттікке жету үшін жұрттың саяси жағынан бірігуі қажет деген пікірін қайталайды. Ол адамды "жануар адам" (хайуан инси) және "жануар азамат" (хайуан мадани) деп атайды, ал мұның өзі Аристотельдің "саяси жануарымен" пара-пар; ал кәмелеттікке жету үшін қажетті әрекеттер мен қасиеттерді зерттейтін ғылымды әл - Фараби "адамзат ғылымы" (илм инсани) және "азаматтық ғылым" (илм мадани) деп атайды ал мұның өзі Аристотельдің "саяси ғылымына" және Платонның "нағыз патша өнеріне" ("саясатшы", 259-6,13-бет) сәйкес келеді. Әл-Фараби. Әлеуметтік -этикалық трактаттар. Алматы, 1975. 415-6.

17. Метафизика ғылымының зерттейтін тақырыбы материялық негізі жоқ болмыс, яғни көзбен көріп қолмен ұстауға мүмкін емес дүние. Алайда зерттеуші метафизикада физикадан кейін тұратын болмыстарды зерттеуге кіріседі және мұнда нақ физикадағы сияқты әдістерді қолданады. Осы ғылымға қолайлы келетін бірінші алғышарттарды оқып-үйренудің бастамалары кетеді, онан соң физикада дәлелденген қағидаларды ретімен қолданады. Зерттеуші бұлардың бірде-бірінде материяның мүлде жоқ екенін анықтап, кейін бұлардың әрқайсысынан "мұның не екенін", "мұның қалайша өмір сүретінін", "қандай нәрсенің ықпалымен" және "неліктен өмір сүретінін" зерттеп білуге тиіс.

18. Зерттеуші зерттеліп жатырған нәрсенің болмыс төркіні "қандай" оның болатыны "неліктен" дегеннен де, оның болу "себебі не" дегеннен де мүлде аман тұлғаға барып жеткенше зерттей беруі керек. Ол - жоғарыда әңгіме болған өмірдегі барлық заттардың бірінші бастамасы.

Барлық болмыстың бірінші бастамасы - Аллаһ. Ол - күллі болмыстың болуына себеп. Әл-Фараби. "Китаб тахсил ас-сағада" Бейрут. 1995ж. 45-6.

19. Әл-Фарабидің айтуынша азаматтық ғылым - адамды "кәміл инсан" болу мақсатына алып баратын жолдарды зерттеп қарастырады. Бұл жол қайырымдылықпен ізгі амал жолы. Қала тұрғындарының әрбірі азаматтық бірлестікте өздеріне табиғаттан қай мөлшерде сыбаға белгіленген болса, сол мөлшерде бақытқа кенеледі дейді.

20. "Халықты немесе қаланы қамтитын нәрселер жиынтығында да әлденендей бір алғашқы бастама болады, оның соңынан да басқа бастамалар және осы бастамаларға ілесуші басқа [тұрғындар] келеді, ал осы тұрғындардың ізімен басқа тұрғындар жүріп отырады да, азаматтық және адамдық [болмысы] жағынан ең соңғы тұрғындарға жеткенге дейін осылай жалғасып кете береді" - деп ойшыл бұл жерде алғашқы бастамаларды; халық патшасы немесе қала әкімі сондай-ақ, патшаның немесе бірінші әкімнің соңынан келетін шенеуніктер мен лауазым иелері деген сөзді меңзеп отыр.

21. Табиғи мәндер табиғаттан туындаса, іс-әрекеттер мен амалдар еріктен туындайды. Әдетте еріктің тауқыметі мен өмір сүретін нәрсенің бәрі өмір сүре алмайды және әуел бастан белгілі бола алмайды.

22. Әл-Фараби адамдардың әрекеттері қоғамда орнатылған заңдарға коп жағдайда бағына бермейтіндерін айтады. Себебі, адамның еркі табиғат пен қоғамның түрлі құбылыстарына байланысты құбылып тұрады. Өте жиі өзгеріп отыратын заттар үшін арнайы заң шығаруға мүлде болмайды, ал керісінше күйі некен-саяқ өзгеретін заттар үшін арнайы заң шығару қолайлы дейді.

23. Адамның іс-әрекеті мезгіл мен мекен талаптарына сай өзгеріп отырады. Мысалы, адамның әр түрлі жердегі күйі жөнінде де дәл осыны айтуға болады: бір елде бар акциденциялары мен күйлері [екінші] елдегі акциденциялары мен күйлерінен өзгеше болады.

24. Этикалық ізгіліктер мен акциденциялар түрлі халықтарда әр түрлі болып және мезгіл мен мекен өзгерген сайын ол екеуі өзгеріп отырады. Мысалы, инабаттылық, байлық сияқты нәрселердің бәрі де ерікке қатысы бар, ақыл-оймен пайымдалатын ұғымдар болатын болса, онда бұлармен бір мезгілде нақты байланысты акциденциялар басқа уақытта байланысты болған акциденциялардан өзгеше келеді; бір халықтың қолында болатын дағдылы нәрсе екінші бір халықта кездесетін нақты акциденциялардан басқа болады.

25. "Алайда, барлық халықтарға, жеке халыққа немесе қалаға ортақ ең әдемі нәрсені ғана анықтайтын, анықталатын нәрсе жөнінде әдетте [жұрттың] зердесінде ұзақ уақыт сақталатын немесе қысқа мерзімді уақыт ішінде ауысып отыратын ойшылдық ізгілік азаматтық ойшылдық ізгілік болып табылады", - деп әл - Фарабидің айтып отырғаны халықтар мен қалаларға тиісті заңдар.

26. Өзге адамға жақсылық жасап немесе оған ізгілік тілемейінше сіздің бойыңыздағы өзіңіз қалаған игілігіңіз нақ ойдағы ізгілік бола алмайды. Сондай-ақ, ойдағы ізгілік қабілет адамның жеке басында кездеседі оның көздеген мақсатындағы ең пайдалы және ең әдемі нәрсені анықтауының ішінде көрінеді. Нақ осы ойшылдық қабілет арқылы адамның басқаларға қатысы бар ізгі мақсаттағы ең пайдалы және ең әдемі нәрсе де анықталады, кеңесші ойшылдық қабілет міне осындай. Мұның екеуі де бір адамның бойына бітуі де немесе әр түрлі адамдардың бойында да болуы мүмкін - дейді ойшыл.

27. Әл-Фараби ойшылдық ізгілікпен этикалық ізгіліктің бір-бірінен ерекшелігін айтады. Адамның ойындағы ойшылдық ізгілігі неғұрлым жақсы болған сайын, адамның амалдағы этикалық ізгіліктері де кемелдене түседі. Ал егер адамның ойшылдық ізгіліктері жеке мақсатымен және жеке жағдайының ең пайдалы заттармен ғана шектелсе, онда оның этикалық ізгілігі де осыған сәйкес келуге тиіс. Адамның амалы ойындағы ниетімен бірге болады.

28. Аса кемелді ізгілік өзінің бойына барлық ізгіліктің жиынтығын қамтыған ізгілік. Ол кемелді әрі күшті ізгілік. Егер адам оның барлық әрекетін, яғни кемел ізгілікті толық іске асырғысы келсе, онда ол мұны барлық басқа ізгіліктердің әрекетін бірге пайдаланған күнде ғана іске асырады. Ал, егер ол өзінде бар ізгіліктің барлық әрекетін іске асырғысы келгенімен, мұның бойында басқа ізгіліктер болмай шықса, онда ол өз бойындағы жеке ізгіліктерді пайдаланады.

29. "...қаражат іздеуші алуан түрлі адамдарға тән жеке-дара ізгіліктердің бәрін пайдалануға тиіс". "Қаражат іздеуші" - халықтан сол дәуірлерде салық жинаушылар. Бұл кісілер түрлі саладағы адамдардан жеке-дара барып салық жинайтын болғандықтан әл -Фараби "қаражат іздеуші" өнер адамы сияқты оз бойында түрлі ізгіліктерді алып жүруі қажет. Себебі, ол барлық адамдармен ортақ тіл табуы керек деп есептейді. Сол сияқты энциклопедист ойшыл "Ең басты жеке-дара өнерлердің ішінде әскер бастығының өнері нақ осындай өнер болып табылады, ал мұның өзі жеке-дара өнерлердің әрекетін пайдаланған күнде ғана мақсатына жетеді", - дейді. Яғни, кез келген саланың басшысы, бірінші жетекшісі өзі басқарып отырған салаға тиісті ізгіліктерді өзінде қамтуы қажет, ол ізгіліктер басшының бойында көрінуі керек. Басшы осы ізгіліктерді қолдануы арқылы ғана өзінің көздеген мақсатына жетеді.

30. Әл-Фараби адамның жаратылысы мен табиғатын ойшылдық өнер және этикалық ізгіліктердің негізі етіп табады. Сондықтан тек кейбір адамдарға ғана үлкен ізгілікке қатысы бар және үлкен табиғи ойшылдық қабілетпен байланысты ізгілікке өзінің жаратылысынан бейім келеді. Патша өз жаратылысынан патша, философ өз жаратылысынан философ, қызметші табиғатынан қызметші және басқару жүйесі адамдардың тек жаратылыс қасиетімен болады деп сенеді.

31. Әл-Фараби тәлім мен тәрбиенің арасын, тәлім дегеніміз - халықтар мен қалаларға теориялық ізгіліктерді дарытады, ал тәрбиелеу дегеніміз - халықтардың бойына білімге негізделген этикалық ізгіліктермен өнерлерді дарыту деп ажыратады. Тәлім - тек сөз арқылы, ал тәрбие - сөз де, әрекет те арқылы болады, яғни тәрбиелеу кезінде халықтар мен қала тұрғындарына білімге негізделген қасиеттерден туатын іс-әрекеттер жасау дағдысы сіңіріледі, олар осындай іс-әрекетке жігерлендіріледі, осы әрекетті жасау тілегі қоздырылады, сөйтіп, осы қасиеттер адамдардың жан дүниесін баурап алатындай және оларды осыған жан-тәнімен құштар ететіндей болу әрекеті көзделеді.

32. Имам - сөзі келесі мағыналарды білдіреді; "алдағы адам", "бастаушы адам", "жамағаттың алдында намаз қылушы", "адамдар үшін жауапты кісі" т.б. Әл-Фараби бұл жерде "әкім" сөзінен бұрын "имам" сөзін жай келтірмеді. Себебі, Исламда имам деген өте жауапты лауазым. Имам болып бір талас туған мәселеге шешім шығару Аллаһтың атынан рұқсат бергенмен тең. Әл - Фараби "имам" туралы: "...оның өнері ең күшті өнер, ойлауы ең күшті ойлау, білімі ең күшті білім болады, әйтпесе ол өз мақсатын жүзеге асыру үшін өз бойындағыдан тысқары [тағы да] басқалардың күштерін жинауға тиісті болар еді". Дегенмен, әл - Фарабиде өзінен бұрынғы грек ойшылдары сияқты философтардың орнын ерекше қояды. Әл-Фараби "имам", "әкімді" және "философ" туралы былай деп айтады: "Олар - өздерінің теориялық танымдарында жалпы жұрт қостаған пікірімен шектеліп қала алмайтын таңдаулы жандар". № 30 түсіндірмеге қараңыз.

33. Патша қалың жұртшылықтың ең жоғары бедел иесі ретінде тәрбиелеу барысында сезімге эсер еткіш нақыл сөздермен иландыру және керек болған жағдайда күштеу тәсілдерінде қолдануы керектігін айтады, яғни әл - Фараби қала тұрғындарын адамгершілік қасиеттермен практикалық дағдыларға баулуға, тәрбиелеу жөніндегі патшаның рөлін баса көрсетеді. Ол тәрбиенің екі түрлі әдісін; ғылымды меңгеруге бейімділік танытқандарға қолданылатын еріктілік әдісін және теориялық білімдерді ұғынуға қарсылық білдіруші адамдарға қолданылатын күштеу әдісін ұсынады. Сонымен қатар халықтар мен қала тұрғындарын тәрбиелеу барысында қайырымды да өнерлі адамдарды пайдалану қажеттілігін айтады.

34. Әл-Фараби бойына ізгі қасиеттер мен шешендік өнері дарыған адамдар деп отырғаны -философтар. Себебі, шешендік өнер философияның құрамына кіреді, ал бұл өнерді философтар қолданатыны анық. "Халықтар мен қалаларды ерікті түрде оқытып, үйрету үшін пайдаланатын [адамдар] - бойына ізгі қасиеттер мен шешендік өнері [дарыған] адамдар", - деген сөздерінен әл - Фарабидің Платон философиясымен әсерленгенін байқауға болады. Халықтар мен қалалардың басқару тізгіні философтардың қолында болу керек деген Платон болатын. Әл-Фарабидің айтуынша халықты басқарған патша, өкім немесе имам философ болмаса да философияны білуі лазым дейді. Себебі, әкімдер мен имамдар бұқара халықтың жан-жүйесін баурап, басқарып, бағындырып, оларды жөнге салып отыру үшін иландыру әдісімен басқарады, осыған орайлас олар нақыл сөздерді, сезімге әсер ететін этикалық нақыл сездерді де пайдаланады.

35. Адамдар басқару үшін басшылық етіп ұстанатын пікірлер мен іс - шаралар және осы пікірлер мен іс-шаралардың дұрыстығын дәлелдейтін сөздер. Сондай-ақ, осы пікірлер мен іс-шараларды қолдамайтын әрекеттерді теріске шығаратын сөздер. Осы білімдерді сақтауға жаралған кісілер болуы керек. Олар осы тектес білімдердің көмескі жерін анықтауға, оны қорғауға және оған қайшы келіп қарсы болатын пікірлерді теріске шығаруға қабілетті болуы керек. Бұл адамдар бірінші басшының халықтар мен қалалар жөнінде көздейтін мақсатының жүзеге асырылуына жәрдем беріп отырады.

36. Білімнің төрт түрі бар, олар әл - Фарабидің айтуынша: біріншісі - теориялық ізгілік, осының арқасында өмірдегі заттар анық дәлелдемелер арқылы ақылмен пайымдалады; бұдан кейінгісі - иландыру арқылы қол жететін нәрсенің мәнін ақылмен пайымдау; онан соң - осы ақылмен пайымдалатын мәндердің бейнелерін арқау еткен, иландыру арқылы расталған білім, бұдан кейін - осы аталған үш білімнің түрінен белгілі бір халықтардың арасында тараған білім. Бұлардың әрбірі бір-бірін қамтып соның арқасында халық кемелденіп, бақытқа жетеді дейді. Ал Батыс перипатетиті ибн Рушд болса бұл мәселе туралы сөз қозғағанда ол бұл білімдердің әрбірін адамдардың ақыл деңгейлеріне байланысты белгілі топтарға меншіктеп берген. Олар: дәлелдеу, тартысу, мысал келтіру және практикада қолдану.

Дәлелдеу білімі - таңдаулы адамдар үшін, яғни философтар үшін, тартыс білімі -мутакаллимдер үшін, мысал келтіру мен көркем сөз - бұқара халық үшін.

37. Патшаның мақсатын жүзеге асыруға жәрдемдесетін адамның немесе адамдар тобының болуы қажет дедік. Олар халықтарды ерікті түрде тәрбиелеп, бірінші басшыға жәрдем беру үшін қызмет қылады. Халықтарды тәрбиелеуге уәкілдік алған топтағы әркімнің бойынан жеке-дара ізгілік пен ойшылдық ізгіліктің табылғаны абзал Бұл жақсы адамдардың тобы мыналар: дәлел қолданатын философтар, тартысты пайдаланатын мутакаллимдер, нақыл сөздер мен мысалдарды қолданатын сөз шеберлері

.

38. Барлық білімдердің әуелгісі - философия. Философия ақылмен пайымдалатын болмысты анық дәлелдер арқылы көрсетіп адамдарға оқытып - үйрету ісін жеңілдетеді, өйткені халық арасында таңдаулы адамдар да, қалың жұртшылық та бар. Енді мұндағы әл - Фарабидің "таңдаулы" мен "қалың жұртшылық" сөздеріне түсіндірме берсек.

Араб - ислам мәдениетінде қоғамды "бұқара" және "элита" топтарына бөлу үрдісі тән еді. Олар: "хасса" және "амма" немесе "жумхур" - қара халық деп аталады. "Қара халық" -сөзін шығыс - араб ойшылдары әр түрлі ұғымда қолданды. Мысалы, ибн Тфейл "қара халық" сөзін кедей-кепшіктерге емес байлықтың құлы, мансап құмарларға қолданды. Ибн Баджа дүние мен киім-кешек жинап мәз болатын дүниеқорды "қара" деп атады. Ал ибн Рушд Мухаммед пайғамбардың өзін "қара" халықтан шықты деген, яғни ибн Рушд "қара халық" деп бұқара халықты атады. Ал әл - Фараби болса "амма" қалың жұртшылық пен "хасса" таңдаулыларға мынадай анықтама береді: қалың жұртшылық дегеніміз - баршаға мәлім пікірлер арқылы расталатын біліммен олардың теориялық білімдерін шектеуге болатын адамдар. Таңдаулылар дегеніміз - теориялық білімдерінің ешбірінде баршаға мәлім пікірлер арқылы расталатын біліммен шектеліп қалмай сенімі кәміл және шынайы тексерілген алғышарттар жөнінде жетік білетін адамдар.

39. Уақытында адамдарды екі сыныпқа, яғни таңдаулылар мен қалың жұртшылыққа бөлумен Джахиз де, кейін Ғазали де және ибн Рушд та айналысқан болатын. "Адамдар ішіндегі ең таңдаулы жан бірінші басшы болуға тиіс, ол, тегінде, баршаға мәлім пікір қажет деп санайтын біліммен әсте шектеліп қалмайды. Бірінші басшы мен ең таңдаулы жанға лайықты адам және жақсы қасиетпен білгірлік бойына дарыған кісілер де осындай болулары уәжіп", - деген әл - Фараби осы екі топтың арасындағы ерекшелікті айқын көрсетуге тырысты. Әл-Фарабидің бұл ерекшелігі таңдаулы адамдардың қоғамдағы басқару жүйесіне ие болулары еді. № 38 түсіндірмеге қараңыз.

40. Әл-Фараби белгілеп берген екі түрлі үйрету әдісін: біріншіден, таңдаулы жандарды анық дәлелдемелер арқылы, екіншіден, қалың жұртшылықты иландыру арқылы үйрету әдістерін айтады. (Әл-Фараби. Әлеуметтік - этикалық трактаттар. А., 1975. 416-6.)

41. Әл-Фарабидің: "Ерте заманда бұл білім (философия) Иракты мекендеген хальданилерде болған, онан соң мысырлықтарда пайда болған, бұдан кейін гректерге, олардан сириялықтарға, содан барып арабтарға ауысқан делінеді", - деген бұл пікірі кейбір философия тарихшыларының философия әуелі грек жерінде пайда болды деген тұжырымдарына қарсы келеді.

42. Көпшіліктің қолы жетпейтін төтенше өнер көрінісі адамзат даналығы деп аталады, ал қайсыбір өнерге өте-мөте жетік адамды сол өнердің түрінде дана деп атайды. Сол сияқты беделді де ұшқыр ойлы адамды ой толғауы жағынан беделдігін көрсете білген өнерінде дана деп танылады. Әл-Фараби болса, даналық деп осы ғылымға, яғни философияға және оны меңгерушілікке айтылады деп "даналық" сөзіне мынадай анықтама береді. Тілдегі мағынасы қайсыбір нәрседе өте-мөте жетік меңгерушілікке әрі шеберлікке айтылатыны рас, бірақ, гректер "даналық" деп ғылым мен ақтық білімді айтады. Ал осы даналыққа құштарлықты - философия деп біледі.

43. "Ерте замандағылардың түсінігінше, "діни ілім" дегеніміз - философияға еліктеушілік; бұлардың [философия мен "діни ілімнің"] екеуі де белгілі бір заттарды қамтиды, екеуі де түпкі принциптерді, өмірдегі заттардың бастамаларын ұсынады...", - деген әл - Фараби шариғат пен философияны бір-бірімен ұштастыруға тырысады. Ол екеуінің зерттейтін дүниелері де, көздеулі мақсаттары да бір нәрсе тек соны дәлелдеу және соған жету әдістері мен тәсілдері әр түрлі - дейді ойшыл. Сол сияқты әл - Фараби философия пайымдалғыш мәндер мен дәлелдемелер арқылы көрсетсе, дін ойдағы түсінік түрінде иландырады. Ал иландыру әдісі - патшаның немесе бірінші басшының халықты басқару әдістерінің бір тәсілі. Философия түпкі принциптері ретінде алғашқы себептермен екінші тәнсіз бастамаларды ақылмен пайымдайтын мәндер түрінде көрсетеді. Ал "діни ілім" бұларды тәнді бастамалардан алынған бейнелер түрінде ойша айшықтайды, - деп түсіндіреді.

44. № 43 түсіндірмеге қараңыз.

45. Әл-Фараби "философ", "имам" және "заң шығарушыны" бір-бірінен ажыратпайды. Әйтсе де, бұлардың әрбірі бір-бірінен аз болса да ерекшеленуі керек дейді. Мысалы, "философ" деген есім теориялық ізгіліктің бар екенін көрсетеді, ал оның теориялық ізгілігі мейілінше кемелді болуға тиіс, сондықтан оның басқа да қабілеттері болуы керек немесе "заң шығарушы" деген есім практикада ақылмен пайымдалатын мәндер жағдайын өте жақсы білетіндікті, бұларды анықтап, халықтар мен қалалар арасында заңдар туғыза білетіндікті көрсетеді. Сонымен катар әл - Фараби заңды философияның практикалық саласы ретінде, ал философияны діннің теориялық саласы ретінде қарастырады.

46. Бұл еңбегінде әл - Фараби әкімге неғұрлым толық анықтама береді және оның бақытқа жету үшін қажетті төрт сатылы кәмелеттікке байланысты атқаратын міндеттерін белгілейді. Әкімнің өзі осы төрт ізгіліктің иесі ғана болып қоймай, сонымен қатар үйретіп, тәрбиелеу арқылы бұларды өз қарамағындағылардың бойына дарыта білуі тиіс. Теориялық ізгіліктер бойға анық дәлелдемелер арқылы сіңірілсе, басқа ізгіліктер мен өнерлер иландыру мен қиялдау арқылы сіңіріледі. Әкім жетік меңгеруге тиісті иландыру мен қиялдау бұқараны тәрбиелеу амалдары болады. Әл-Фараби саяси жетекшілік - тек таңдаулы жандардың ғана сыбағасы деп есептейді.

47. Патша сөзі билік пен құдіретті білдіреді. Бұл құдірет адамның анатомиялық немесе физикалық құдіреті емес, ақылдың күштілігі. Патшаның танымдық қабілеті мен ойшылдық қабілеті мол, ізгілігі мен өнері аса күшті болған күнде ғана осылай болмақ. Әйтпесе оның бойына шынайы күш-қуат бітпейді, қолында билік болмайды, Сондықтан да патша - философ.

48. № 32 түсіндірмеге қараңыз.

49. Батраиия - "патристика" (латынша pater - әке) деген сөзінің арабша нұсқасы. Патристика дегеніміз I - VIII ғасырлардағы христиан хадисі. III ғасырдан бастап патристика жаңа платоншылдықтың көмегімен христиан дінін орнықтыруға тырысты. Александрия мектебінің басшысы және Мысырда христиандық жаңа платоншылдықтың негізін салушы Ориген (185-254 жылдар) патристика өкілдерінің бірі болды. (Әл-Фараби. Әлеуметтік - этикалық трактаттар. А., 1975.418-6.)

50. Аталған философтардың философиясы шынайы философия емес. Егер, философ жаратылысы бойынша ақиқат пен оның күрескерлерін, әділеттілік пен оның жақтастарын сүймейтін болса, өзінің талап-тілегінде дөрекілік пен өзімшілдік мінез көрсетсе және асқа, ішімдікке келгенде қомағай болса, ақша мен мал-мүлікті жаратылысынан жек көрмесе онда ол жалған, дүмбілез және өресіз философ болғаны. Жұрттың теріс деп білетін нәрселері жөнінде ол әдеп сақтамаса, инабатты болмаса, жақсылық пен әділеттілікке оңай бағынбаса жамандық пен әділетсіздікке еркін көнетін болса, шын философ емес.

51. Шын философ - заңдар мен әдет-ғұрып негізінде тәрбиеленген болуы шарт, өзін аялап өсірген дін жайындағы көзқарастарында кәміл сенімді болуы, өзінің діні [парыз] еткен ізгі әрекеттерден айнымауы, бұларды түгелдей де, там-тұмдап та бұзбауы қажет, бұл ретте баршаға мәлім [пікір] бойына оңды деп танылған әрекеттерге қарсы шықпауы керек және адам өзінің табиғи бейімділігіне сәйкес келетін заңдар мен әдет-ғұрып негізінде тәрбиеленуі шарт. Сондай-ақ, шын философ әл - Фараби атап шыққан қасиеттерге ие болуымен қатар табиғи дарындылыққа да мұқтаж. Жұрт оны қажет деп тапса да, таппаса да немесе одан пайда алса да, алмаса да ол шын философ болып қала бермек деп әл -Фараби мысал ретінде дәрігерді келтіреді. Дәрігер өзінің кәсібі мен науқастарды емдеу қабілеті жағынан дәрігер болмақ. Оның емдеп жатырған науқас адамдары бар ма, жоқ па, оз ісінде пайдалануына боларлық құралдары бар ма, жоқ па, немесе ол бай ма, әлде кедей ме, мұның келіп - кетері жоқ, - дейді энциклопедист.

52. Дүмбілез философ - теориялық білімдерді меңгеріп оларды бұрмаламай-ақ зерттейтін, бірақ ізгі әрекеттермен жақсы амалдарды жасамайтын философ. Ол адам баршаға мәлім [пікір] ойша танылған ізгі әрекеттерді орындамай керісінше, бәрінде өз құштарлығы мен нәпсісіне бейімдейтін адам. Дүмбілез философ пен жалған философтардың білім оты әстін - әстін сөніп бітеді, сондықтан олар бұл білімнің жемісін тата алмайды.

53. Жалған философ - теориялық білімдерді меңгерген, бірақ табиғи дарындылығы жоқ философ. Жалған және дүмбілез философтар, сайып келгенде, ғылымнан бірте-бірте алшақтап Платон ескертетін Гераклит күні тәрізді толық сөніп бітеді, - дейді әл - Фараби.

54. Бұл фраза Платонның осыған ұқсас нақыл сөзіне сәйкес келеді ("Мемлекет", 489-6, 302-303-беттер): "Ал қартайған шағында олар, ілуде бір болмаса, Гераклит күнінен гөрі тезірек сөніп бітеді, өйткені енді ешқашан да қайтадан маздап жанбақшы емес". (Әл-Фараби. Әлеуметтік - этикалық трактаттар. А., 1975. 418-6.)

55. Өресіз философ теориялық білімдерді меңгергенімен шын бақыттың не екенін білмейді. Ол тек теориялық білімді немесе осы теориялық білімдердің бір бөлігін ғана игерген. Өресіз философ философияның мақсаты жұрт игілік деп атайтын бақыттың шамасына байланысты деп есептейді. Өресіз философ өзінің танымын теориялық білім арқылы алған ізгіліктерге ғана негіздеп, соның арқасында мақсатына жетпек болады бірақ, оның осы мақсатқа жетіп - жетпеуі бірталай нәрсе. Өресіз философ философияның көздейтін мақсатын сезінбейтін адам.

56. № 51 түсіндірмеге қараңыз.

57. № 1 түсіндірмеге қараңыз.

Платон философиясы және оның бөлімдері

Бұл бөлімдердің басынан соңына дейін орналасуы

Бұл трактаттың аудармасы Лондонда 1943 жылы басылып шығарылған екі томдық "Арабтық Платон" ("Plato Arabus") деген кітапта келтірілген мәтін негізінде аударылған. Онда бұл трактаттың мәтіні арабша және латынша бірдей берілген екен.

1. Әл-Фараби бұл жерде Платонның білім (ғылым) мәселесін, оны жеткізу жолдарын қарастырған шығармасы туралы айтып отыр.

2. Осы шығармасында Платон түңғыш рет жанның мәңгілігі, білімнің еске түсіру нәтижесі екендігі мен жанның басқаларға ауысып көшетіндігі туралы ілімін негіздеген болатын.

3. Бұл диалогында Платон бірінші рет сездің заттар мен құбылыстарды дұрыс, лайық жеткізе алатындығына күмән келтіретіндігін ортаға салады.

4. Платондікі саналатын кейбір шығармалардың оның қаламынан шықпағандығы туралы сонау антикалық дәуірден келе жатқан дау-дамайлар бар. Трасилл келтірген тізімдегі 34 диалогтың ішінде "Екінші Алкивиад" та авторы Платон екендігі күмән тудыратын шығарма болып табылады.

5. Бұл шығарманың да Платон қаламынан шыққандығы күмәнді деп есептелінеді. Бірақ, қалай дегенмен де, оның Платон маңындағы академиялық топ ішінен шыққандығы мәлім.

6. Бұл диалогында Платон жанның түрлерінің иерархиясын (құдайлар жаны; тоғыз кейіптен тұратын адам жаны; хайуани жан) берген.





ӘЛ-ФАРАБИ ТРАКТАТТАРЫНЫҢ ҚЫСҚАША АРАБША-ҚАЗАҚША ТҮСІНДІРМЕ СӨЗДІГІ





